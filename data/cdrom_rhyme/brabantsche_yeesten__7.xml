<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Brabantsche yeesten (boek 7)</title>
<author>Onbekend</author>
</titleStmt>
<editionStmt>
<edition>J.H. Bormans (ed.): De Brabantsche yeesten, of Rijmkronijk van Braband, zevende boek. Derde deel. Brussel, 1869, 1-688.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Brabantsche yeesten (boek 7)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1460"/></interpGrp>
<interpGrp type="witnessYear_from"><interp value="1460"/></interpGrp>
<interpGrp type="pubYear_to"><interp value="1480"/></interpGrp>
<interpGrp type="witnessYear_to"><interp value="1480"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Brabantsche yeesten (boek 7)</TITEL>
<TITEL>Brabantsche rijmkroniek (boek 7)</TITEL>
<TITEL>Rijmkroniek van Brabant (boek 7)</TITEL>
<author>Onbekend</author>
<AARD>Rijm</AARD>
<BRON nr="D78">Brussel, Koninklijke Bibliotheek, 17012-13</BRON>
<DATUM>1460-1480</DATUM>
<OMVANG>18186 verzen</OMVANG>
<BRON.OPM>Handschrift van 276 bladen, 2 kolommen per bladzijde, 42 of 44 regels per kolom. De codex bevat de volledige tekst van de rijmkroniek, dus ook Brabantsche yeesten (boek 1-5) van Jan van Boendale en Brabantsche yeesten (boek 6), dat samen met boek 7 het (zeer uitgebreide) vervolg op Boendales werk vormt; dit vervolg werd door een anoniem dichter in 1432 (boek 6) en 1440 (boek 7) voltooid.</BRON.OPM>
<EDITIE>J.H. Bormans (ed.): De Brabantsche yeesten, of Rijmkronijk van Braband, zevende boek. Derde deel. Brussel, 1869, 1-688.</EDITIE>
<STATUS>Kritisch</STATUS>
<BRONMNW>117.221</BRONMNW>
<EDITIE.OPM>Na vs. 12359 en na de slotregel (vers 18186) werd tussen vierkante haken een toevoeging van de kopiist ingelast. Aan de regelnummering gaat voor de komma het nummer van het boek vooraf.</EDITIE.OPM>
<BRONNEN>Brussel, Koninklijke Bibliotheek, 17012-13</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part comment">ZEVENSTE BOEK.</head>
<div type="chapter"><head type="chapter comment">[Proloog]</head>
<l>Mids der gracien Gods alleene</l>
<l>Ende siere moeder, der Maghet reene,</l>
<l>Hebbic den sesten boec hier voren</l>
<l>Volbracht, so ghi hebt moghen horen,</l>
<l n="7,5"> Al tot Vrouwe Johannen doot.</l>
<l>Nu hebbic voort begheerte groot,</l>
<l>Op dats mi God wille ghehenghen,</l>
<l>Den sevenden boec te volbrenghen,</l>
<l>Daer u in sal sijn verclaert</l>
<l n="7,10"> <pb n="2"/> Hoe Anthonijs hertoghe waert,</l>
<l>Na vrou Johannen, sire moyen, doot,</l>
<l>Ende regnerde in eeren groot,</l>
<l>Als een mechtich prince vermoghen,</l>
<l>Dat bisscoppen, graven en hertoghen,</l>
<l n="7,15"> Die omtrent hem saten over al,</l>
<l>Sijn vrientscap gheerden, groot ende smal,</l>
<l>Ende waren blide dat si hem gaven</l>
<l>Van haren goede, van harer haven,</l>
<l>Op dat si met hem mochten bliven</l>
<l n="7,20"> In vrientscappen. Voort sal ic scriven</l>
<l>Eensdeels sijn leven, ende sijn doot,</l>
<l>Hoe hi starf in trouwen groot.</l>
<l>Dit boec sal ooc vermanen scone</l>
<l>Hoe, na sijn doot, sijn oudste sone,</l>
<l n="7,25"> Die edel goedertieren Jan,</l>
<l>Hertoghe wert; ende voort an</l>
<l>Wes binnen sijnre tijt gheschiede</l>
<l>Vele vremder saken, als vele liede</l>
<l>Claerlijc wisten, wive ende man,</l>
<l n="7,30"> Ter tijt dat ic dit boec began.</l>
<l>Voort sal hier in staen bescreven</l>
<l>Hertoghe Philips, sijns brueder, leven,</l>
<l>Sijn hanteringhe ende sijn doot.</l>
<l>Van desen drien heeren sal al bloot</l>
<l n="7,35"> Dit VII<hi rend='sup'>s</hi><hi rend='sup'>t</hi><hi rend='sup'>e</hi> boec doen recoort;</l>
<l><pb n="3"/>Ende dan beveelict iemande voort</l>
<l>Te vervolghene eenpaerliken</l>
<l>Van Brabant die edel croniken.</l>
</div>
<div type="chapter"><head type="chapter">I. HOE HERTOGHE ANTHONIJS ONTFANGEN WERT, ENDE HOE HI DEN LANDE VAN BRABANT VAN HERTOGHE JANNE, SINEN BRUEDER, BRIEVE GAF, ENDE VAN SINEN GESLECHTE.</head>
<l>Als vrou Johanne was verscheiden,</l>
<l n="7,40"> Soe vergaderden sonder beiden</l>
<l>Die drie state al te hant</l>
<l>Van den lande van Brabant,</l>
<l>Ende sloten samentlic ter vaert</l>
<l>Dat si Anthonise den ruwaert</l>
<l n="7,45"> Hulden souden tsiere eere,</l>
<l>Ende ontfanghen over heere.</l>
<l>Maer eer dit ontfanc ghesciede,</l>
<l>Overdachten die wise liede:</l>
<l>Al hadde hertoghe Philips, sijn vader,</l>
<l n="7,50"> Ghesceiden ende ghedeilt algader,</l>
<l>Bi wille sconincs van Vranckerike</l>
<l>Ende vrouwe Johannen derghelike,</l>
<l>Sijn lande ende sijn heerlicheiden,</l>
<l>Ende sinen drie sonen ondersceiden;</l>
<l><pb n="4"/>55  Hoe wel dat si in goeden trouwen</l>
<l>Die deilinghe hadden ghelooft te houwen,</l>
<l>Ende verteghen hadden op tgone;</l>
<l>Ende hertoghe Jan, sijn oudste sone,</l>
<l>In presentien van sinen vader</l>
<l n="7,60"> Ende vrouwe Johannen, ende algader</l>
<l>Den drien staten van Brabant,</l>
<l>Hadde opghedraghen dlant</l>
<l>Ende thertoghedom geheellike,</l>
<l>Te Bruessele int stat willichlike</l>
<l n="7,65"> Anthonise, ende aldaer over gaf,</l>
<l>Ende al sijn recht quijt scout daer af,</l>
<l>In selker vueghen ende zaken,</l>
<l>Als die sceidbrieve mentie maken:</l>
<l>Al was dit al aldus bewant,</l>
<l n="7,70"> Soe dachten die state van Brabant,</l>
<l>Dat dlant, na recht (dats openbare),</l>
<l>Op hertoghe Janne verstorven ware,</l>
<l>Sinen oudsten brueder, van rechtswegen.</l>
<l>Al waest dat hijt hadde verteghen</l>
<l n="7,75"> <pb n="5"/> Ende over ghegheven in alder wise</l>
<l>Sinen brueder Antonise,</l>
<l>Soe en hadde dlant daer af gehat</l>
<l>Gheen besceit van brieven. Mids dat</l>
<l>Gheloofde Anthonijs altehant,</l>
<l n="7,80"> Dat hi den lande van Brabant</l>
<l>Van sinen brueder met goeder lieve</l>
<l>Soude doen hebben goede brieve,</l>
<l>Na haer behoefte, tot haren vrede,</l>
<l>Binnen zekeren tide, alsoe hi dede.</l>
<l n="7,85"> Als dese ghelofte was ghedaen,</l>
<l>Hebben si ghehult ende ontfaen</l>
<l>Anthonise met grooter eere</l>
<l>Van Bourgognen teenen heere,</l>
<l>Na sijnre ouder moyen doot.</l>
<l n="7,90"> Int stat van Lovene, dats waerheit bloot,</l>
<l>Hi alder ierst sijn incomst dede,</l>
<l>Na oude gewoonte ende zede,</l>
<l>Int jaer ons Heeren, sijts ghewesse,</l>
<l>Dusent vier hondert ende sesse,</l>
 <l n="7,95"> In december, den XVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Te Bruessele dat menne comen sach</l>
<l>Op Sinte-Thomaes dach met werdicheiden,</l>
<l>Daer hi met grooter solemptheiden</l>
<l>Sijn incomst dede eerbaerlike;</l>
<l n="7,100"> Ende daer na voort cortelike</l>
<l><pb n="6"/>In die ander steden goet.</l>
<l>Dits dierste hertoghe, des sijt vroet,</l>
<l>Van Brabant, en lieghe u niet,</l>
<l>Die Anthonijs bi namen hiet.</l>
<l n="7,105"> Hi es oec dieghene, sijts gewes,</l>
<l>Daer met dat lant van Brabant es</l>
<l>Weder versament properlijc</l>
<l>Aent edel bloet van Vranckerijc;</l>
<l>Want uter cronen was hi gheboren,</l>
<l n="7,110"> Als ic u sal laten horen:</l>
<l>Philips van Valois ghenant,</l>
<l>Coninc van Vrancrike bekant,</l>
<l>Coninc Jan van Behem, dedel man,</l>
<l>Ende die derde hertoghe Jan</l>
<l n="7,115"> Van Brabant ende grave Lodewijc</l>
<l>Van Vlaendren, doude, dese samentlijc,</l>
<l>Vier groote heeren alteenen gadre,</l>
<l>Waren sijn over oudervadre.</l>
<l>Coninc Jan van Vranckerijc,</l>
<l n="7,120"> Ende die grootmoedeghe Lodewijc,</l>
<l>Greve van Vlaendren, te Gods eeren,</l>
<l>Waren beide sijn witheeren;</l>
<l>Die vierde keiser Karle genant,</l>
<l>Ende hertoghe Wencelijn van Brabant,</l>
<l n="7,125"> Waren beide, elc hier op gome,</l>
<l><pb n="7"/>Hertoghe Antonijs, oude ome;</l>
<l>Ende vrou Johanna, die vrouwe goet,</l>
<l>Was sijn oude moye, des sijt vroet.</l>
<l>Coninc Karle van Vranckerijc,</l>
<l n="7,130"> Die wise, ende hertoghe Lodewijc</l>
<l>Van Anjouwen, ende van Berri</l>
<l>Hertoghe Jan, dat seggic di,</l>
<l>Dese drie brueders valiant</l>
<l>Waren sijn oome, es mi bekant.</l>
<l n="7,135"> Van Sicilien, coninc Lodewijc,</l>
<l>Ende van Orliens derghelijc</l>
<l>Hertoghe Lodewijc, dits waerheide,</l>
<l>Waren sijns ooms kinder beide.</l>
<l>Van Behem, coninc Wencelijn,</l>
<l n="7,140"> Ende Seghemont, die brueder sijn,</l>
<l>Coninc van Hongheren met eeren,</l>
<l>Ten derden bestonden hem die heeren.</l>
<l>Hertoghe Philips, die wise man,</l>
<l>Was die vader diene wan,</l>
<l n="7,145"> Van Bourgognen hertoghe fijn;</l>
<l>Ende hertoghe Jan die brueder sijn,</l>
<l>Van Bourgogne, die, na svader doot,</l>
<l>Wert van Bourgognen hertoghe groot</l>
<l>Ende greve van Vlaendren, daer toe meere</l>
<l n="7,150"> Van vele andren landen heere;</l>
<l><pb n="8"/>Sijn joncste brueder, Philips genant,</l>
<l>Greve van Nyveers bekant,</l>
<l>Van Retheest, van Retheloes derghelijc.</l>
<l>Hertoghe Lupoldus van Oostrijc,</l>
<l n="7,155"> Ende hertoghe Willem van Beierlant,</l>
<l>Greve van Henegouwe, van Hollant</l>
<l>Ende van Zeelant mogentlijc,</l>
<l>Ende die greve derghelijc</l>
<l>Van Savoyen, si u verclaert,</l>
<l n="7,160"> Die welke sint hertoghe waert,</l>
<l>Dese mechteghe heeren rike</l>
<l>Hadden sijn susteren te huwelike.</l>
<l>Hier uut merke elc ende gevroede</l>
<l>Van wat hooghen edelen bloede,</l>
<l n="7,165"> Ende van wat hooghen gheslachte,</l>
<l>Ende van wat grooter machte</l>
<l>Hertoghe Anthonijs was gheboren,</l>
<l>Als ghi hier hebt moghen horen.</l>
<l>U mach oec wel indinkich sijn,</l>
<l n="7,170"> Alsoet vercleert steet int fijn,</l>
<l>Inden VI<hi rend='sup'>t</hi><hi rend='sup'>e</hi><hi rend='sup'>n</hi> boec hier voren,</l>
<l>Hoe hertoghe Philips, die heer vercoren,</l>
<l>Bi wille des conincs van Vanckrijc,</l>
<l>Ende vrouwe Johannen derghelijc,</l>
<l n="7,175"> Sijn drie dochteren uut sette</l>
<l>Met penninghen; ende niet en lette,</l>
<l>Hien deilde ende schiet met wijsheiden</l>
<l><pb n="9"/>Sijn lande ende heerlijcheiden</l>
<l>Sinen drien sonen; ende die</l>
<l n="7,180"> Verteghen daer op alle drie.</l>
<l>Dit hebdi voren moghen lesen,</l>
<l>Daerom latict hier goet wesen.</l>
</div>
<div type="chapter"><head type="chapter">II. HOE HERTOGHE ANTHONIJS JUSTICIE, WET ENDE VONNESSE DEDE GHELIJC OVER DIE RIKE, ALSOE OVER DIE ARME.</head>
<l>Als hertoghe Anthonijs was ontfaen</l>
<l>Here ende prince, cort daerna saen</l>
<l n="7,185"> Dede hi ghescien hier ende daer</l>
<l>Groote justicie ende swaer</l>
<l>Over alle roekeloose gasten,</l>
<l>Die de arme liede verlasten</l>
<l>Bi sijnre vrouwen moyen tide:</l>
<l n="7,190"> Daer mense creech, in elke side,</l>
<l>Die darm volc plaghen te transeneren.</l>
<l>Voete af te slane, te foortseren,</l>
<l>Die dede hi rechten onghelet,</l>
<l>Voet voor voet, let voor let,</l>
<l n="7,195"> Ende hilt justicie int Brabantsche perc.</l>
<l>Al over al, alsoe sterc,</l>
<l><pb n="10"/>Dat men in Brabant niet meer en sach</l>
<l>Soe vele steltghenghers alst plach.</l>
<l>Die steltmakers, mids desen dinghe,</l>
<l n="7,200"> Verloren al haer neringhe;</l>
<l>Want men behoefder nu niet meere,</l>
<l>Alsoe alst plach wilen eere,</l>
<l>Bi vrouwe Johannen tide; sonder scop,</l>
<l>Elc huedde hem voor den achterclop.</l>
<l n="7,205"> Hets een oud segghen van overlanc:</l>
<l>En dooch gheen ors sonder bedwanc.</l>
<l>Gheerne gaf hi enen iegheliken</l>
<l>Audiencie, armen ende riken,</l>
<l>Ende hoordese selve gheerne spreken,</l>
<l n="7,210"> Toonen haer clachten, haer gebreken,</l>
<l>Om daer omme zeere scerpelijc</l>
<l>Te versiene, als claerlijc</l>
<l>Hier namaels noch sal sijn bescreven,</l>
<l>Wil mi God die gracie geven.</l>
</div>
<div type="chapter"><head type="chapter"><pb n="11"/> III. HOE HERTOGHE ANTHONIJS MEININGHE HADDE DEN HERTOGHE VAN GHELRE DLANT VANDEN GRAVE VAN HEM TE LEENE TE DOENE ONTFAEN, ENDE SIERE VROUWEN DOOT.</head>
<l n="7,215"> Als hertoghe Anthonijs lant ende steden</l>
<l>Hadde ghestelt in goeden vreden,</l>
<l>Ende alle sijn ondersaten</l>
<l>Onder recht in rasten saten,</l>
<l>Bedacht die hertoghe ander dinghen</l>
<l n="7,220"> Op te setten ende te volbringhen.</l>
<l>Dit was, op dat ghijt mooght verstaen,</l>
<l>Om dat te leene niet hadde ontfaen</l>
<l>Die hertoghe van Ghelre die stat ende dlant</l>
<l>Van den Grave, si u bekant,</l>
<l n="7,225"> Alsoe hi sculdich was te doene,</l>
<l>Na der uutspraken van der soene</l>
<l>Die tusschen vrou Johannen ende sinen broeder</l>
<l>Was ghetracteert, ende ooc, sijts vroeder,</l>
<l>Om dat greve Willem van Hollant</l>
<l n="7,230"> Vrou Johannen, sier moyen, van Brabant,</l>
<l>Een deel van jaren voor haer doot,</l>
<l>Van harer duwarien maecte stoot,</l>
<l>Die haer van haren iersten man,</l>
<l>Greve Willeme, bleef, hout u daer an.</l>
<l n="7,235"> Maer men seght, wilt hier op letten:</l>
<l><pb n="12"/>Die minsche mach wel opsetten</l>
<l>Ende ordineren groote dinghen,</l>
<l>Maer aen Gode leghet volbringhen.</l>
<l>Al hadde die hertoghe vele gheacht,</l>
<l n="7,240"> Die zake en wert soe niet volbracht,</l>
<l>Want God die zake cort verkeerde</l>
<l>Ende anders ordineerde;</l>
<l>Want hi plaegde metter dood</l>
<l>Johannen, die edel vrouwe meinyoot,</l>
<l n="7,245"> Van Simpoel, die wise van sinne,</l>
<l>Hertoghe Anthonijs ghesellinne,</l>
<l>Die welke eneghe dochter was</l>
<l>Grave Waelravens, sijt seker das,</l>
<l>Van Simpoel ende van Liney.</l>
<l n="7,250"> Si was die scoonste die verre oft bi</l>
<l>Leefde binnen haerre tijt</l>
<l>In kersten gheloove, des seker sijt.</l>
<l>Men seide claerlijc, sonder wanc,</l>
<l>Wanneer als si beanen dranc</l>
<l n="7,255"> Oft rooden wijn, luttel oft vele,</l>
<l>Dat menne loopen sach door haer kele.</l>
<l>Si minde seere in haren tijt</l>
<l>Simpel ende tamelijc abijt</l>
<l>Van vrouwen ende van joncfrouwen.</l>
<l n="7,260"> Als bi haer quamen eneghe vrouwen</l>
<l>Uutwindichlijc gheabitueert,</l>
<l><pb n="13"/>Die en waren van hoer niet gheeert,</l>
<l>Verheven, noch op ghetoghen hoghe.</l>
<l>Dese scoone bloeme hadde die hertoghe</l>
<l n="7,265"> Anthonijs ghetrout, si u verclaert,</l>
<l>Langhe eer hi wert ruwaert.</l>
<l>Hi hadde vander vrouwen fijn</l>
<l>Twee sonen ende een dochterkijn:</l>
<l>Die dochter sterf jonc, sijt seker des;</l>
<l n="7,270"> Ter Vueren si begraven es;</l>
<l>Jan ende Philips, dats claer bescreven,</l>
<l>Sijn beide na haer te live bleven.</l>
<l>Jan, die oudste, dats waerheit bloot,</l>
<l>Wert hertoghe na sijns vader doot.</l>
<l n="7,275"> Philips wert grave, dat seggic di,</l>
<l>Van Simpoel ende van Liney.</l>
<l>Deser vrouwen scoonheit groot</l>
<l>En halp haer twint jegen die doot;</l>
<l>Maer die schout der natueren</l>
<l n="7,280"> Moeste si betalen ende volvueren,</l>
<l>Als djaer Ons Heeren stont bescreven,</l>
<l>Dusent vier hondert ende seven,</l>
 <l>In oegstmaent, den XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Haer uutvaert dat men houden sach</l>
<l n="7,285"> Ter Vueren herde eerbaerlike.</l>
<l>Die hertoghe hadde hem droefelike</l>
<l>Doe hi aldus van haer moest sceiden:</l>
<l>Hi mindese met ghetrouwicheiden.</l>
</div>
<div type="chapter"><head type="chapter">   <pb n="14"/> IV. HOE HERTOGHE ANTHONIJS DIENST BEGHERDE VAN SINEN LANDE ENDE HOE SIJN EDELE HEM DIENDEN ENDE SOMEGHE VANDEN STEDEN, ENDE DIE SOMEGHE NIET.</head>
<l>Hertoghe Anthonijs, die edele heere,</l>
<l n="7,290"> Die na der natueren herde seere</l>
<l>Bedruct was om zier vrouwen doot,</l>
<l>Die edel was, scoone, ende menyoot,</l>
<l>Trooste hem selven na redelicheit,</l>
<l>Daer met hi kinde die moghentheit</l>
<l n="7,295"> Ende dwerc Gods, dat niemen can</l>
<l>Beletten, verbetren, wijf noch man.</l>
<l>Dus troosti hem soe hi best mochte,</l>
<l>Ende keerde weder sijn gedochte</l>
<l>Om die zaken te volcomen</l>
<l n="7,300"> Die hi hadde in den sin ghenomen;</l>
<l>Ende versocht aen sijn lant</l>
<l>Dienst van volcke, in Brabant,</l>
<l>Om hem na te volghene houde</l>
<l>Daer hi henen trecken soude.</l>
<l n="7,305"> Sijn lant vreeghde met wijsheiden</l>
<l><pb n="15"/>Waer hise henen wilde leiden,</l>
<l>Tot wat orbore, ende op wien,</l>
<l>Ende om wat zaken. Maer van dien</l>
<l>Dede Anthonijs gheen berecht;</l>
<l n="7,310"> Maer begheerde, als boven echt,</l>
<l>Dienst soe hi voren hadde begheert.</l>
<l>Dedele hebbent gheconsenteert</l>
<l>Vore hen selven altehant;</l>
<l>Maer die steden van Brabant</l>
<l n="7,315"> En wilden die begherte des heeren</l>
<l>Soe lichtelijc niet consenteeren.</l>
<l>Bi dien selven overdraghe</l>
<l>Bleven in dien selven daghe</l>
<l>Die van Antwerpen, dats waer;</l>
<l n="7,320"> Ende tsHertoghenbossche daer naer</l>
<l>Bestellet die hertoghe soe int fijn,</l>
<l>Dat si hem ghevolght sijn.</l>
<l>Die van Antwerpen, der ic lijen,</l>
<l>Metten mercgrevescappe van Rijen</l>
<l n="7,325"> Volghden hem tot Diepenbeke.</l>
<l>TsHertoghenbossche dergheleke</l>
<l>Heeft hi soe minlijc onderwesen,</l>
<l>Dat si hem volgden inder resen</l>
<l>Met scoonre gheselscap tot Sonne toe.</l>
<l n="7,330"> <pb n="16"/> Die hertoghe quam selve doe</l>
<l>Te Bruessele in die goede stede,</l>
<l>Opter stat huus, ende dede</l>
<l>Tfolc vergadren, segghic di,</l>
<l>Opte merct. Daer versocht hi</l>
<l n="7,335"> Die seven scepenen te samen</l>
<l>Dat si met hem ter poyen quamen.</l>
<l>Die scepenen, dats waer bediet,</l>
<l>En wisten sijn begheerte niet,</l>
<l>Ende sijn ter poyen met ghegaen.</l>
<l n="7,340"> Daer bat die hertoghe alsoe saen</l>
<l>Den volcke, dat si hem volghen souden,</l>
<l>Ende inder reisen dienen wouden;</l>
<l>Ende vraeghde hem oft sijt doen selen.</l>
<l>Eneghe riepen met luder kelen:</l>
<l n="7,345"> "Ja wi, Heere, ja wi, Heere."</l>
<l>Doen soe sprac met snellen keere</l>
<l>Een der scepenen die niet was dwaes,</l>
<l>Van Sinte-Gorijcs mijn heer Claes,</l>
<l>Een wijs ridder ende beweeght:</l>
<l n="7,350"> "Die minen heere hebt toe gheseeght</l>
<l>Dienst, die moghen hem volghen naer;</l>
<l>Maer tstat van Bruessele, dat wet claer,</l>
<l><pb n="17"/>En heeft hem niet gheconsenteert</l>
<l>Eneghen dienst. "Dus wert gheweert</l>
<l n="7,355"> Dat die hertoghe van der stede</l>
<l>Gheenen dienst en hadde, so hi en dede</l>
<l>Vander stat van Lovene, noch int ghemeine</l>
<l>Van den andren steden; dan alleine</l>
<l>Van Antwerpen: die volgden hem naer,</l>
<l n="7,360"> Entie vanden Bossche, dit was waer,</l>
<l>Alsoe ghi hebt hooren moghen.</l>
<l>Dus es die hertoghe wech ghetoghen</l>
<l>Te Valkenborch weert, met meneghen man</l>
<l>Van edelen die hem volghden an.</l>
<l n="7,365"> Hem quam te dienste, in dat caboel.</l>
<l>Grave Waelraven van Saint-Poel,</l>
<l>Sijn zweer, herde eerbaerlijc.</l>
<l>Ooc quam hem dienen moghentlijc</l>
<l>Grave Philips, des sijt vroeder,</l>
<l n="7,370"> Van Nijveers, sijn joncste broeder,</l>
<l>Met herde meneghen edelen man,</l>
<l>Die hi brachte in sijn ghespan</l>
<l>Wel toeghetouwet eerbaerlijc.</l>
<l>Die zake wert zeere heimelijc</l>
<l n="7,375"> Ghehouden, daer omme dus vermoghen</l>
<l><pb n="18"/>Die hertoghe was uut ghetoghen.</l>
<l>Sommeghe seiden dat hi die stat</l>
<l>Van Tricht geheel wilde hebben ghehat,</l>
<l>Mids dat die elect, ongheloghen,</l>
<l n="7,380"> Van Ludike te hem weert hadde ghetoghen</l>
<l>Meer dan hem wel toebehoorde.</l>
<l>Ander seiden dese woorde,</l>
<l>Dat hijt hadde, dits waer bediet,</l>
<l>Op tstat van Aken; dwelcke niet</l>
<l n="7,385"> Gheloofelijc en was, ghemerct al bloot</l>
<l>Die vrientscap ende die minne groot,</l>
<l>Die zi te voren hadden ghestaect</l>
<l>Met elc andren, ende ghemaect,</l>
<l>Alsoe dat boven es bescreven.</l>
<l n="7,390"> Andere hebben uut ghegheven</l>
<l>Dat coninc Robbrecht, sijt seker das,</l>
<l>Van Heylsberghe, die roomsch coninc was,</l>
<l>Afquam met groter moghenthede</l>
<l>Om hertoghe Anthonise, soe men sede,</l>
<l n="7,395"> Te verdrivene altehant,</l>
<l><pb n="19"/>Ende die lande van Brabant</l>
<l>Ende van Limborch, hout u daer ane,</l>
<l>Altemale ane hem te slane,</l>
<l>Als verscenen opt roomsche rike;</l>
<l n="7,400"> Ende men seide ooc desghelike</l>
<l>Dat hertoghe Reinout, in allen keere,</l>
<l>Van Gulcke ende van Ghelre heere,</l>
<l>Ende hertoghe Jan van Beieren,</l>
<l>Elect van Ludike, onder hen</l>
<l n="7,405"> Hem toe hadden geseit, si u bekant,</l>
<l>Hulpe, troost, ende onderstant</l>
<l>Op seker vueghe ende voorwoorde.</l>
<l>Andre seiden andere woorde,</l>
<l>Alsoe elc vermoeden mochte.</l>
<l n="7,410"> Die rechte sake, alsoe mi dochte,</l>
<l>Was dese: want hertoghe Reinout</l>
<l>Van Gulcke, van Ghelre, met gewout,</l>
<l>Als hertoghe Willem aflivich waert,</l>
<l>Sijn brueder, hadde gheaenvaert</l>
<l n="7,415"> Stat ende slot weder ende voort</l>
<l>Van den Grave, metter toebehoort,</l>
<l>Ende en hadt niet te leene ontfaen</l>
<l>Van vrou Johannen noch voort aen</l>
<l><pb n="20"/>Van hem, alsoe hi na der zoene</l>
<l n="7,420"> Van rechte sculdich was te doene;</l>
<l>Twelcke hi meinde, met corter talen,</l>
<l>Op hertoghe Reinoute te verhalen,</l>
<l>Ende ten utersten die leene voort an</l>
<l>Soe langhe te houdene sonder man,</l>
<l n="7,425"> Alse hertoghe Reinout min no meere</l>
<l>Gehouden hadde sonder heere.</l>
<l>Hier latic dese materie bliven,</l>
<l>Ende wille u een luttel scriven</l>
<l>Hoe die van Ludike seer vermoghen</l>
<l n="7,430"> Voor tstat van Tricht sijn ghetoghen</l>
<l>Met heercrachte, die si beleiden,</l>
<l>Ende metten cortsten daer af sceiden;</l>
<l>Ende hoe hertoghe Anthonijs tsiere eere</l>
<l>Te Tricht ontfanghen was over heere.</l>
</div>
<div type="chapter"><head type="chapter">V. HOE DIE VAN LUDICK DIE STAT VAN TRICHT BELAGHEN, ENDE HOE HERTOGHE ANTHONIJS TE TRICHT ONTFANGHEN WERT.</head>
<l n="7,435"> Alsmen djaer Ons Heeren ghescreven sach</l>
<l>Veertien honderd sevene, den iersten dach</l>
<l><pb n="21"/>Van october, met volcke vermoghen</l>
<l>Sijn die van Ludike uut ghetoghen</l>
<l>Tot Woncke ende voort al bi</l>
<l n="7,440"> Omtrent Tricht, aldaer si</l>
<l>Groote scade bebben ghedaen.</l>
<l>Die stat van Tricht heeft herde saen</l>
<l>Vier capiteine gheordineert,</l>
<l>Wiens namen u hier sijn vercleert:</l>
<l n="7,445"> Goderoel van Elderen, in waren dinghen.</l>
<l>Diederick van Mobertinghen,</l>
<l>Janne van Ciney ende Heinric Bovier:</l>
<l>Metten welken capiteinen vier</l>
<l>Si den staet in allen keere</l>
<l n="7,450"> Te besorghene ende die eere</l>
<l>Van der stat wel te bewaren</l>
<l>Bevalen, soe ict hoorde verclaren,</l>
<l>Metten tween borghemeesteren</l>
<l>Te dier tijt sijnde; die namen van hen</l>
<l n="7,455"> Waren: Antonijs Yserman,</l>
<l>Ende Arnt van Heere, houdt u hier an.</l>
<l>Te deser tijt, si u bekant,</l>
<l>Quam hertoghe Anthonijs van Brabant</l>
<l>Met enen hoope seer overgroot</l>
<l n="7,460"> Van lieden van wapenen, dats waerheit bloot,</l>
<l>Op twee milen na Tricht, in lieghe u niet.</l>
<l><pb n="22"/>Sinen hoop dat hi daer liet,</l>
<l>Ende es ghetoghen met goeder stade</l>
<l>In sijns selfs persoon, met sinen rade</l>
<l n="7,465"> Ende metten ghedeputeerden te hant</l>
<l>Van sinen steden van Brabant,</l>
<l>Tot int heer van Ludike, daer die heere</l>
<l>Om den peis arbeide seere</l>
<l>Tusschen hertoghe Janne van Beieren</l>
<l n="7,470"> Haren heere, ende bat hen</l>
<l>Dat si achter rugghe sonder verhouden</l>
<l>Ende thuuswaert trecken wouden.</l>
<l>Hi hoopte emmer in allen keere</l>
<l>In die sake te arbeiden soe seere,</l>
<l n="7,475"> Dat hise te rasten soude bringhen</l>
<l>Ende te vreden. Na dese dinghen</l>
<l>Es hertoghe Anthonijs, hebbic vernomen,</l>
<l>Weder omme in sinen hoop comen,</l>
<l>Ende want hi te Tricht, sijt seker das,</l>
<l n="7,480"> Als heere noch niet ontfaen en was,</l>
<l>Soe sant hi daer sonder verhouden,</l>
<l>Ende begheerde dat si hem souden</l>
<l>Bereiden om hem daer tontfane</l>
<l>Ende hulde ende eet te doene voort ane,</l>
<l n="7,485"> Als haren gherechten gheboornen heere,</l>
<l><pb n="23"/>Als ghewoonlijc ende behoorlijc weere:</l>
<l>Daer op die stat sonder begheven</l>
<l>Van Tricht haer antwerde heeft ghegheven:</l>
<l>Dat sine gheerne in souden laten</l>
<l n="7,490"> Ende ontfaen, in selker maten,</l>
<l>Met selker gheselscap, si u bekant,</l>
<l>Als wilen plaghen van Brabant,</l>
<l>Sijn voorseten, die hertoghen</l>
<l>Te doene haer incompst, ongeloghen;</l>
<l n="7,495"> Behoudelec dien, na haer begheren,</l>
<l>Dat hi hen ooc soude sweeren</l>
<l>Sekere poente, die si seere</l>
<l>Begheerden; int ghemeine voort meere</l>
<l>Al haer rechten, vriheiden, en</l>
<l n="7,500"> Costumen, ende previlegien.</l>
<l>Aldus gheviel, ic segghe u dat,</l>
<l>Tusschen den hertoghe ende tstat</l>
<l>Twist, ghescille ende stoot;</l>
<l>Want die van Tricht hilden al bloot</l>
<l n="7,505"> Een sake voor haer recht, sijts wijs,</l>
<l><pb n="24"/>Die de hertoghe Anthonijs</l>
<l>Hen niet en wilde confirmeeren.</l>
<l>Die steden van Brabant, die daer weeren</l>
<l>Als ghedeputeerde ghesonden,</l>
<l n="7,510"> Hebben die zake te dien stonden</l>
<l>Tusschen den hertoghe entie stat</l>
<l>Van Tricht vereenicht: twelke dat</l>
<l>Wel ende eerlike was ghedaen;</l>
<l>Voort wort overdreghen saen</l>
<l n="7,515"> Dat die hertoghe, verstaet den fijn,</l>
<l>Metten volke ende hoope sijn</l>
<l>Van wapenen, soude comen in</l>
<l>Ende behoorlec, verstaet den sin,</l>
<l>Ende tamelec ontfanghen werden;</l>
<l n="7,520"> Daer in besproken met voorwerden,</l>
<l>Dattie momboir van Ludike, noch die sine,</l>
<l>Her Heynric van Perweis, te ghenen fine</l>
<l>Metten hertoghe meer no min</l>
<l>Te Tricht en soude comen in.</l>
<l n="7,525"> Dus hebben die, doe ic ghewach,</l>
<l>Van Tricht, opten achtsten dach</l>
<l>Van october, des morghens vroe,</l>
<l>Ierstwerf inghelaten doe</l>
<l>Meer dan drie hondert met ghetale</l>
<l n="7,530"> <pb n="25"/> Waghene, met altemale</l>
<l>Haren toebehoorten, sonder verlaten,</l>
<l>Binnen der stat; ende lancs der straten</l>
<l>Hebben sise sonder beiden</l>
<l>Ter poorten van Wijck doen uut gheleiden.</l>
<l n="7,535"> Daerna hebbense, dits waer,</l>
<l>Te twee malen in ghelaten daer</l>
<l>Ende weder uutgheleit als voren,</l>
<l>Omtrent twee dusent, wilt mi horen,</l>
<l>Ghewapende, doe ic ghewach.</l>
<l n="7,540"> Des sondaeghs opten neghensten dach</l>
<l>Van october, hoort na mi,</l>
<l>Van smerghens toter noenen, si</l>
<l>Te Tricht daer met becommert waren</l>
<l>Met vele hoopen ende groote scaren</l>
<l n="7,545"> Van tshertoghen volcke, verstaet den sin,</l>
<l>Aldus te latene uut ende in;</l>
<l>Ende na der noenen, verstaet dat,</l>
<l>Es die clergie entie stat</l>
<l>Met processien, met crucen, met vanen</l>
<l n="7,550"> Oetmoedelijc, hoort mi vermanen,</l>
<l>Jeghen den hertoghe comen daer,</l>
<l>Ende hebbene gheleit daer naer</l>
<l>Te Sinte Servaes, dat segghic di,</l>
<l>In die kerke; daer heeft hi</l>
<l n="7,555"> Die reliquien met grooter lust</l>
<l>Der heileghen weerdichlec ghecust,</l>
<l>Ende sinen behoorliken eet ghedaen;</l>
<l>Entie stat heeft hem weder saen</l>
<l><pb n="26"/>Ghehult, ghesworen, sonder si,</l>
<l n="7,560"> Als hertoghe van Brabant, ghelijc als si</l>
<l>Sculdich es te sweerne meer no min;</l>
<l>In den welken gheviel, verstaet den sin,</l>
<l>Datter stat clerc, sijt seker das,</l>
<l>Van Tricht, doen hi die poente las,</l>
<l n="7,565"> Die de hertoghe sweren soude,</l>
<l>Een woort veranderde. Herde houde</l>
<l>Wert die hertoghe des gheware,</l>
<l>Dat bi den steden al dare</l>
<l>Van Brabant, ic segghe u dat,</l>
<l n="7,570"> Tusschen hem entie stat</l>
<l>Alsoe niet ghetracteert en was,</l>
<l>Gelijc alsoet die clerc daer las.</l>
<l>Des wilden die hertoghe hebben ghevaen;</l>
<l>Maer hi ontquam ende es ontgaen,</l>
<l n="7,575"> Daer af die hertoghe, ter waerheden,</l>
<l>Herde qualijc was te vreden,</l>
<l>Ende sat ter stont, si u vercleert,</l>
<l>Na der huldinghen op sijn peert</l>
<l>Met sinen edelen, ic segghe u dat,</l>
<l n="7,580"> Ende volke van wapenen, ende die stat</l>
<l><pb n="27"/>Heeft hi gheruumt onghespaert,</l>
<l>Ende trac te Valkenborch waert.</l>
<l>Des anders daghes, dat segghic di,</l>
<l>Tien daghe in octobri,</l>
<l n="7,585"> Was die stat van Tricht becommert doe,</l>
<l>Van smorgens toten avonde toe,</l>
<l>Metten volcke van wapenen, int ware,</l>
<l>Die den hertoghe volghden nare,</l>
<l>Uut ende in te latene daer.</l>
<l n="7,590"> Bi den welken mach bliken claer,</l>
<l>Dat die hertoghe Antonijs</l>
<l>Hadde soe vele volcs versaemt, sijts wijs.</l>
<l>Dat si cume, derric ghewaghen,</l>
<l>Binnen drien gheheelen daghen</l>
<l n="7,595"> Door die stat van Tricht gheliden en conden.</l>
<l>Nochtan en was te dien stonden</l>
<l>Die greve van Nyvers, wats ghesciet,</l>
<l>Met sinen hoope aen comen niet;</l>
<l>Ende die van Antwerpen, hoordic lien.</l>
<l n="7,600"> Metten mercgrevescape van Ryen</l>
<l>Laghen te Diepenbeke al doe,</l>
<l>Ende die van den Bossche daer toe</l>
<l>Met harer meyerien vermoghen,</l>
<l>Laghen te Sonne: shertoghen</l>
<l n="7,605"> Haers heeren si verbeiden daer.</l>
<l>Die hertoghe quam cort hier naer</l>
<l><pb n="28"/>Te Valkenborch met meneghen deghen</l>
<l>Daer hi neder es ghesleghen.</l>
</div>
<div type="chapter"><head type="chapter">VI. HOE HERTOGHE ANTHONIJS TE VALKENBORCH LACH, ENDE HOE GHEDEDINGT WORDEN ALLE ZAKEN TUSSCHEN HEM ENDE HERTOGHE REINOUTE [,HERTOGHE] VAN GHELRE.</head>
<l>Die voghelkine sijn alderhande</l>
<l n="7,610"> Ende haer sanc es menegherande;</l>
<l>Want elc singt, des sijt ghewes,</l>
<l>Soe hem die bec ghewassen es:</l>
<l>Des ghelijc die liede spraken</l>
<l>Ende seiden menegherande zaken,</l>
<l n="7,615"> Daer omme die hertoghe soe groote macht</l>
<l>Tot Valkenborch dus hadde bracht,</l>
<l>Een ieghelijc na sinen sin,</l>
<l>Ende hi vermoeden mochte daer in;</l>
<l>Ende sonderlinghe beduchten hem tallen enden</l>
<l n="7,620"> Die hem selven iet sculdich kenden,</l>
<l>Dat si den hertoghe Antonijs</l>
<l>Becort hadden in eenegher wijs,</l>
<l><pb n="29"/>Ende beduchten hem vore tmesschien</l>
<l>Dat over hen craken mocht; ende mids dien,</l>
<l n="7,625"> Hoe wel sijn opset vore verclaert</l>
<l>Seere heimelijc ghehouden waert,</l>
<l>Soe beduchte hem nochtan</l>
<l>Die hertoghe Reinout daer van,</l>
<l>Als hi vernam die gaderinghen:</l>
<l n="7,630"> Want hem die hertoghe van dien dinghen</l>
<l>Ghesummeert hadde, ende ghescreven,</l>
<l>Ende hat te kennen hem ghegheven;</l>
<l>Ende uut dien selven duchte,</l>
<l>Dat hertoghe Reinout hier vore vruchte.</l>
<l n="7,635"> Sant hi sijn raedsliede sonder verlaet</l>
<l>Ende een notabel ambassiaet</l>
<l>Bi hertoghe Antonise ter stont</l>
<l>Tot Valkenborch, doe ic u cont.</l>
<l>Daer wart ghededingt met corter talen.</l>
<l n="7,640"> Dat hertoghe Reinout soude betalen.</l>
<l>Ende daer af goede vesticheit doen.</l>
<l>Hertoghe Anthonise den heere coen</l>
<l>Vele dusent cronen oft guldene fine;</l>
<l>Ende daer toe worden gestelt termine.</l>
<l n="7,645"> Voort wert ghededingt al te hant,</l>
<l>Dat hertoghe Reinout in Brabant</l>
<l>Comen soude, rechte voort,</l>
<l><pb n="30"/>Ende den Grave metter toebehoort</l>
<l>Van den hertoghe te leene ontfaen;</l>
<l n="7,650"> Twelke hi ter stont heeft ghedaen,</l>
<l>Als ghi cort hier na selt hooren,</l>
<l>Ter plaetsen daer dat sal behooren.</l>
<l>Doen dit aldus ghededingt was</l>
<l>Tusschen den tween heeren, sijt seker das,</l>
<l n="7,655"> Soe sant die hertoghe, doe ic ghewach,</l>
<l>Die wile hi te Valkenborch lach,</l>
<l>Greve Walraven sinen zweere</l>
<l>Van Saint-Poel, den edelen heere,</l>
<l>Te Tricht, om met grooten begheren</l>
<l n="7,660"> Tusschen hen entie Ludikeren</l>
<l>Te dedinghene goeden vrede.</l>
<l>Maer wat die greve daer toe dede,</l>
<l>Hi en conste in dier bederven</l>
<l>Met allen niet goets verwerven;</l>
<l n="7,665"> Want in beiden siden, si u vercleert,</l>
<l>Was die sake te seere verweert.</l>
<l>Dus sciet greve Walraven van daer.</l>
<l>Hertoghe Antonijs, wet voor waer,</l>
<l>Hadde dese saken, dats waerhede,</l>
<l n="7,670"> Wel ter herten, ende meininghe mede</l>
<l>Daer tusschen te dedinghene, sijt seker das,</l>
<l>Doen hi te Tricht ontfangen was;</l>
<l>Maer hi was soe seere ghestoort,</l>
<l>Doen die clerc alsoe dat woort</l>
<l n="7,675"> Veranderde, soe ghi hebt ghelesen,</l>
<l>Dat hi uut grammen moede mids desen</l>
<l>Van Tricht reet sonder te lettene iet:</l>
<l><pb n="31"/>Dus dede hi van dier saken niet.</l>
<l>Na dat die saken waren gheint</l>
<l n="7,680"> Van hertoghe Reinoute, dat versint,</l>
<l>Soe ghi voren hebt ghelesen,</l>
<l>Trac hi te Tricht weder na desen,</l>
<l>Om vrede te maken, doe ic u ghewach,</l>
 <l>In october den XVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach;</l>
<l n="7,685"> Ende daer maecte die heere valiant</l>
<l>Van ses weken een bestant</l>
<l>Tusschen Ludike ende Tricht.</l>
<l>Dus sijn die Ludekeren slicht</l>
<l>Met haren momboir, ongheloghen,</l>
<l n="7,690"> Alle thuuswaert omme ghetoghen,</l>
<l>Ende hertoghe Antonijs, ic seker ben,</l>
<l>Heeft sinen lieden van wapenen</l>
<l>Orlof ghegheven, dat segghic di;</l>
<l>Ende desghelike soe heeft hi</l>
<l n="7,695"> Die van Antwerpen ende van den Bossche met</l>
<l>Thuuswert doen trecken onghelet.</l>
<l>Greve Philips van Nyveers, hebbic vernomen,</l>
<l>Des hertoghen brueder, es nu aen comen</l>
<l>Met sinen hoope moghentlike;</l>
<l n="7,700"> <pb n="32"/> Die sinen brueder uut Vranckerike</l>
<l>Te dienste brachte in sijn ghespan</l>
<l>Meneghen frisschen edelen man.</l>
<l>Maer die hertoghe sonder cesseren</l>
<l>Dede den hoop omme keeren;</l>
<l n="7,705"> Maer van Nyvers den brueder sijn</l>
<l>Hilt hi bi hem, verstaet den fijn,</l>
<l>Om in Brabant den heere coene</l>
<l>Ghenuechte ende solaes te doene,</l>
<l>Als hi ooc dede int oppenbare</l>
<l n="7,710"> Te Bruessele ende eldersware.</l>
</div>
<div type="chapter"><head type="chapter">VII. HOE HERTOGHE REINOUT HERTOGHE VAN GHELRE TE EMPLE OPDER MASEN QUAM ENDE DAER VAN HERTOGHE ANTHONISE TE LEENE ONTFINC DEN GRAVE MET SIERE TOEBEHOERTEN.</head>
<l>Hier na soe trocken, des sijt vroeder,</l>
<l>Die hertoghe ende met hem sijn broeder,</l>
<l>Van Nyveers die heere valiant,</l>
<l>Met ridderen, met cnapen uut Brabant,</l>
<l n="7,715"> Die daghelijcs, hoort mi verclaren,</l>
<l>Tot shertoghen dienste bereet waren</l>
<l>Met vrouden ende met grooter minnen,</l>
<l>Al tot sHertoghen Bossche binnen,</l>
<l><pb n="33"/>Ende van daer, hebbic vernomen,</l>
<l n="7,720"> Tot Emple, daer men sach comen</l>
<l>Den hertoghe Reinoute int selve jaer</l>
<l>Veertien hondert ende VII, dats waer,</l>
<l>Op sinte Severijns dach,</l>
<l>Die XXIII daghe in october lach.</l>
<l n="7,725"> Bi den Bossche, als heere valiant,</l>
<l>Tot Emple, opter Masen cant,</l>
<l>Beette die hertoghe met moede fijn,</l>
<l>Ende van Nyveers, die brueder sijn,</l>
<l>Philips, stont bi siere siden;</l>
<l n="7,730"> Ende al tridderscap tien tiden</l>
<l>Stonden in haer vol hernasch bloot</l>
<l>Van onder tot boven, sonder thoot.</l>
<l>Een minsche mocht vroude daer in ontfaen,</l>
<l>Die den hertoghe daer sach staen,</l>
<l n="7,735"> Bloots hoots, met sinen crullen hare!</l>
<l>Een strate was ghemaect al dare</l>
<l>Van ridderen ende knechten valiant,</l>
<l>Al tot opter Masen kant,</l>
<l>Ende die hertoghe wael ghemeit</l>
<l n="7,740"> Stont ten inde der straten vorseit;</l>
<l>Sijn broeder bi hem met moede reine;</l>
<l>Naest hem joncker Willem van Zeyne.</l>
<l><pb n="34"/>Daer brachte, ic en liege u niet,</l>
<l>Jan Vander Dussen over die vliet</l>
<l n="7,745"> Hertoghe Reinoute te dien tiden.</l>
<l>Daer moeste hi door die strate liden</l>
<l>In weder side ghebattaelgiert.</l>
<l>Een deel was hi doen ghescoffiert.</l>
<l>Hi quam al bloot in deser wisen,</l>
<l n="7,750"> In enen roc, met assisen</l>
<l>Van twee gruenen, soe ict vernam.</l>
<l>Doen hi voor den hertoghe quam,</l>
<l>Tert voort Anthonijs die heere</l>
<l>Omtrent twee screden ende nemmeere,</l>
<l n="7,755"> Ende nammen metter hant mettesen:</l>
<l>"Neve, willecome moetti wesen,"</l>
<l>Sprac die hertoghe blidelijc,</l>
<l>Ende sijn brueder des ghelijc.</l>
<l>Van Zeyne joncker Willem</l>
<l n="7,760"> Sprac dese woorde doen tot hem:</l>
<l>"Heere, u es wel cont teser tijt</l>
<l>"Waeromme ghi hier comen sijt;</l>
<l>"Ic bidde u, dat ghijt nemt voor goet,</l>
<l>"Dat ic u den eet staven moet</l>
<l n="7,765"> "Van mijns ghenedichs heeren ghewout."</l>
<l><pb n="35"/>"Willem," sprac hertoghe Reinout,</l>
<l>"Van Zeyne, ic ben al bereet."</l>
<l>Daer soe staefde hi hem den eet</l>
<l>Notabelec, hi costet wale,</l>
<l n="7,770"> Want hi was meester siere tale.</l>
<l>Doen die eet was volent,</l>
<l>Riep men om tetene met ghenent.</l>
<l>Daer soe bracht men sonder beiden</l>
<l>Ghesprinct vleesch, roost, coude pasteiden;</l>
<l n="7,775"> Dat at men daer met grooter loste</l>
<l>Al staende: elc creech dat hi coste.</l>
<l>Des wijns soe was daer goeden tier;</l>
<l>Want Diederic, shertoghen bottelgier</l>
<l>Van Brabant, die hem wel coste draghen,</l>
<l n="7,780"> Hadde daer op enen waghen</l>
<l>Een vat rijnschs wijns, daer hi tien tiden</l>
<l>Gate in stac te beiden siden,</l>
<l>Daer die wijn uut liep al daer,</l>
<l><pb n="36"/>Recht als twee fonteinen claer.</l>
<l n="7,785"> Onder elc stont, sonder wanc,</l>
<l>Een cupe daer die wijn in spranc.</l>
<l>Daer mocht ieghelijc comen supen</l>
<l>Des wijns, ende sceppen uter cupen</l>
<l>Met scotelen, potten, flesschen, cannen,</l>
<l n="7,790"> Vaten, den wijn. Die goede mannen,</l>
<l>Tlant volc quam met grooten hoopen</l>
<l>Van daer omtrent derwaert gheloopen,</l>
<l>Ende brachten haer kindre, hoort mi zaghen,</l>
<l>Beide gheleit ende ghedraghen,</l>
<l n="7,795"> Ende seiden: "Laet u ghedenken das,</l>
<l>"Dat hertoghe Reinout hier was</l>
<l>"Van Ghelre, daer hi heeft ontfaen</l>
<l>"Te leene, ende manscap ghedaen,</l>
<l>"Ende eet van trouwen, ghedenct daer ave,</l>
<l n="7,800"> "Van der stat ende den lande van den Grave</l>
<l>"Onsen ghenedeghen heere, sijts wijs,</l>
<l><pb n="37"/>"Van Brabant hertoghe Anthonijs."</l>
<l>Hier na die heeren ghesceiden sijn.</l>
<l>Hertoghe Anthonijs na dien termijn</l>
<l n="7,805"> Keerde met sinen brueder te hant</l>
<l>Al tot Bruessele in Brabant,</l>
<l>Daer hi sinen brueder dede</l>
<l>Groote eere ende weerdichede,</l>
<l>Ende versolaestene in allen zinnen</l>
<l n="7,810"> Met grooter liefden ende minnen.</l>
<l>Doen hi eenen tijt daer hadde ghewesen,</l>
<l>Nam hi orlof na desen</l>
<l>Aen den hertoghe, wilt versinnen,</l>
<l>Sinen brueder, ende met minnen</l>
<l n="7,815"> Aen alle theerscap, hoort mi verclaren,</l>
<l>Die doen biden hertoghe waren.</l>
</div>
<div type="chapter"><head type="chapter">VIII. VAN DAT DIE HERTOGHE VAN ORLIENS TE PARIJS DOOT GHESLEGHEN WAERT.</head>
<l>Int selve voorscreven jaer</l>
<l>XIIII<hi rend='sup'>c</hi> sevene, cort daer naer,</l>
 <l>In november den XXIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l n="7,820"> Wert (dat die meneghe mach</l>
<l><pb n="38"/>Claghen, beide arm ende rijk)</l>
<l>Doot ghesleghen hertoghe Lodewijk</l>
<l>Van Orliens, des sijt wijs,</l>
<l>Bi nachte in tstat van Parijs;</l>
<l n="7,825"> Welke slach leider! ghesciede</l>
<l>Bi eeneghen, hertoghe Jans liede</l>
<l>Van Bourgognen, des sijt vroeder,</l>
<l>Die was hertoghen Antonijs outste broeder.</l>
<l>Hertoghe Lodewijk, merket tgone,</l>
<l n="7,830"> Was hertoghen Jans ooms sone,</l>
<l>Ende daer toe eens conincs kint,</l>
<l>Ende eens conincs brueder, dit versint,</l>
<l>Van Vrankerike, sijt seker des.</l>
<l>Van welken slaghe sint comen es</l>
<l n="7,835"> Vele jammers ende meneghe plaghe,</l>
<l>Ende noch ghesciet alle daghe.</l>
<l>Al eest alsoe dat dit woort</l>
<l>Tot onser materien niet en hoort,</l>
<l>Nochtan wi hier af mentie maken,</l>
<l n="7,840"> Overmids dat sommeghe saken</l>
<l>Claer hier uut ghesproten sijn,</l>
<l>Die namaels in die redene mijn</l>
<l>Ende tonser materien selen horen</l>
<l>Gheset te werdene: moetic dit voren</l>
<l n="7,845"> Tiersten rueren ende overslaen;</l>
<l><pb n="39"/>Soe seldi na te bat verstaen</l>
<l>Saken die hier uut sijn gheresen.</l>
<l>Hier met latic dit goet wesen.</l>
</div>
<div type="chapter"><head type="chapter">IX. HOE DIE VAN LUDEKE ENDE VAN TRICHT DAT BESTANT DAT HERTOGHE ANTHONIJS TUSSCHEN HEN GHEMAECT HADDE BRAKEN ENDE ELC ANDREN GROOTE SCADE DADEN.</head>
<l>Hier voren es u wel bekant</l>
<l n="7,850"> Hoe Anthonijs maecte bestant</l>
<l>Tusschen die Ludikeren entie stat</l>
<l>Van Tricht, dwelke dat</l>
<l>VI weken soude hebben gheduert,</l>
<l>Als ic u voren hebbe gheruert.</l>
<l n="7,855"> Maer als die hertoghe was ghesceiden</l>
<l>Van daer, waert sonder lanc verbeiden</l>
<l>Tbestant ghebroken, ende daer af</l>
<l>Die een partie der ander gaf</l>
<l>Die scout van dien, hoort mi verclaren,</l>
<l n="7,860"> Segghende dat si dierste waren</l>
<l><pb n="40"/>Die ghebroken hadden tbestant.</l>
<l>Mids desen es hertoghe Jan te hant</l>
<l>Van Beieren comen sonder begheven</l>
<l>Binnen der stat van Tricht voorscreven,</l>
<l n="7,865"> Met vele volcs van wapenen;</l>
<l>Daer maecte hi, ic seker ben,</l>
<l>VI capiteine in corter stont:</l>
<l>Den heere van Heynsberghe, si u cont,</l>
<l>Her Sceiffaerde van Merode der met,</l>
<l n="7,870"> Den vooght van Coelne, dat wet,</l>
<l>Den vooght van Alpen, ende den heere</l>
<l>Van Rey, ende daer toe meere</l>
<l>Den heere van Milendonck, dits claer;</l>
<l>Ende elc van desen, dat es waer,</l>
<l n="7,875"> Capiteinen, ic zeker ben,</l>
<l>Hadden omtrent onder hem</l>
<l>Drie hondert ghewapende te peerde,</l>
<l>Om te dienene daer hijs begheerde,</l>
<l>Sonder die borgheren, verstaet tgedicht,</l>
<l n="7,880"> Vander voorseider stat van Tricht.</l>
<l>Ende her Heinric van Hoorne, sijt seker das,</l>
<l>Van Perweis, die momboir was</l>
<l>Des lants van Ludike, die es te richt</l>
<l>Comen voor die stat van Tricht</l>
<l n="7,885"> Metter ghemeinten met moghentheden</l>
<l>Van Ludike ende van Loon mede,</l>
<l><pb n="41"/>Ende heeft die beleghen met allen,</l>
<l>Ende al omme ende omme bevallen,</l>
<l>Int voorseide jaer, doe ic ghewach,</l>
 <l n="7,890"> Opten XXIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der voorseider maent van novembri;</l>
<l>Ende daer vore soe bleven si</l>
<l>Ses weken lanc ligghende also,</l>
<l>Tot seven in januario,</l>
<l n="7,895"> Daer naest volghende. Binnen welcken tide</l>
<l>Die van Ludike, als ic u lide,</l>
<l>Ende die van Loon, dats sonder waen,</l>
<l>Veel meer oorbaers hadden ghedaen</l>
<l>Dan si daden, in menegher voude;</l>
<l n="7,900"> Maer die overtolleghe coude</l>
<l>Belette hen, sijt seker das;</l>
<l>Want doen soe coude winter was,</l>
<l>Dat op S<hi rend='sup'>t</hi>-Mertens dach began</l>
<l>Te vriesene, ende vervolghde vast an,</l>
<l n="7,905"> Eenpaerleec, sonder ophouden,</l>
<l>Elf weken lanc, dat van couden</l>
<l><pb n="42"/>Minschen ende beesten storven opt velt.</l>
<l>Van couden wort menich minsche gequelt,</l>
<l>Ende, opten XXVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l n="7,910"> Van januario, men sach</l>
<l>Die ijse scoren onversien,</l>
<l>Van welcken quam seer groot messchien</l>
<l>Van molenen, van brugghen te menegher stat,</l>
<l>Ende andersins ooc, verstaet dat;</l>
<l n="7,915"> Ende na dat die Ludikaren</l>
<l>Entie Looneers opgebroken waren</l>
<l>Van voor Tricht, ende thuus ghetoghen,</l>
<l>Soe hielden groote oorloghen</l>
<l>Beide partien onderlinghe,</l>
<l n="7,920"> Ende een ridende oorloghe sunderlinghe,</l>
<l>Ende daden scade menegherleie</l>
<l>Toten inde der maent van meie.</l>
<l>Int jaer ons Heeren, sonder saghe,</l>
<l>XIIII<hi rend='sup'>c</hi> VIII, ten dertichsten daghe</l>
<l n="7,925"> In meie, es Tricht met meneghen man</l>
<l>Van die van Ludike, hout u der an,</l>
<l>Ende die van Loen mechtichlijc</l>
<l>Anderwerf beleit herdelijc;</l>
<l>Ende sijn daer vore bleven, sonder wanc,</l>
<l><pb n="43"/>930  Meer dan XVI weken lanc;</l>
<l>Toten XXII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, dats waer,</l>
<l>Van septembri bleven si daer.</l>
</div>
<div type="chapter"><head type="chapter">X. HOE HERTOGHE ANTHONIJS SEERE ARBEITTE OM BEIDE DIE PARTIEN TE ACCORDEERNE, ENDE HOE ELC PARTIE TRECHT VAN SIJNDER ZAKEN TOENDE.</head>
<l>Binnen desen voorseiden tiden</l>
<l>Soe wert vaste in beiden siden,</l>
<l n="7,935"> Van beiden partien gheaerbeit zeere</l>
<l>Om Anthonise den edelen heere</l>
<l>Elc te treckene aen haer acort.</l>
<l>Van hertoghen Jans weghen wort</l>
<l>(Van Beieren) aenbracht dese tale:</l>
<l n="7,940"> Dat hi dooghdelijc ende wale</l>
<l>Met rechten titel, dat was claer,</l>
<l>Toten bisdomme comen waer,</l>
<l>Ende hadt vele jare rustelijc</l>
<l>Beseten, alst was blikelijc.</l>
<l n="7,945"> <pb n="44"/> Soe en waren sijn onderseten iet</l>
<l>Hem sculdich daer uut te worpene niet,</l>
<l>Sonder vonnesse ende wet</l>
<l>Van den oversten dien hadde gheset.</l>
<l>Ooc wert vercleert int selve vermaen,</l>
<l n="7,950"> Dat tlant van Ludike hadde ghestaen</l>
<l>Onder die obedientie scone</l>
<l>Van den paus der stat van Rome,</l>
<l>Entie paus vore vercleert</l>
<l>Hadde met hem ghedispenseert</l>
<l n="7,955"> Volcomelijc, sijt seker das:</l>
<l>Den onderseten niet en was</l>
<l>Gheoorlooft niets niet met allen</l>
<l>Aen enen andren paus te vallen,</l>
<l>Ende dien te latene ende af te keeren</l>
<l n="7,960"> Dien si oyt plaghen te obedieren.</l>
<l>Voort dede toonen claerlijc</l>
<l>Hertoghe Jan, dat Diederijc</l>
<l>Van Hoorne sculdich ware zeere</l>
<l>Hem te kennene over heere,</l>
<l n="7,965"> Want hi van hem, wilt mi verstaen,</l>
<l>Darchidiaconeit hadde ontfaen</l>
<l><pb n="45"/>Van Haspegouwe; ende sunderlinghe</l>
<l>Worden gheweghen die dinghe,</l>
<l>Dat die van Ludike die stat</l>
<l n="7,970"> Van Tricht beleiden, dwelke dat</l>
<l>Contrarie was in alder wijs,</l>
<l>Van Brabant hertoghe Anthonijs.</l>
<l>Mids welken dat hi met allen</l>
<l>Hen soude billics ieghen vallen;</l>
<l n="7,975"> Want hem die stat half toe behoorde</l>
<l>Van Tricht. Ooc vuerdense in haer woorde,</l>
<l>Dat si, van bisscop Diederics side</l>
<l>Van Hoorne, laghen te dien tide</l>
<l>Voor Tricht met grooter hoveerde</l>
<l n="7,980"> Op hertoghe Anthonijs eerde.</l>
<l>Bisscop Diederic sant ooc, dits waer,</l>
<l>Aen den hertoghe, ende dede verclaer,</l>
<l>Dat niet en betaemde, dat</l>
<l>Ieman selc bisdom besat</l>
<l n="7,985"> Sonder priester ende bisscop</l>
<l>Te sine. Voort daden si op:</l>
<l>Al hadde die paus daer mede</l>
<l>Ghedispenseert, alsoe hi dede,</l>
<l>Dat hadde van Ludike dlant</l>
<l n="7,990"> Overmids dien gheleden, want</l>
<l>Hertoghe Jan te diere tijt was</l>
<l>Jonc van daghen, hopende das,</l>
<l><pb n="46"/>Als hi quame tsiere oude,</l>
<l>Dat hi dan bisscop werden soude;</l>
<l n="7,995"> Ende want hi nu was bejaert</l>
<l>Volcomelijc, hadden si hem verclaert,</l>
<l>Versocht met minliker bede,</l>
<l>Dat hi hem priester widen dede,</l>
<l>Ende bisscop liet ordineren;</l>
<l n="7,1000"> Ende want si daer naer, tsinen begheren,</l>
<l>Langhe ghenoech hadden verbeit,</l>
<l>Binnen welken tide hi niet bereit</l>
<l>Hem selven en hadde, noch soe ghedaen:</l>
<l>Soe hadden sijt versocht voort aen</l>
<l n="7,1005"> Aen den paus, dit toonden si claer,</l>
<l>Die te Rome gheseten waer;</l>
<l>Ende want si daer gheen bederven</l>
<l>Noch bescheit en conden ghewerven,</l>
<l>Hadden si, mids desen doen,</l>
<l n="7,1010"> Aen den paus van Avenyoen</l>
<l>Enen bisscop gheworven ende ghecreghen.</l>
<l>Het wert ooc claerlijc gheweghen,</l>
<l>Dat die hertoghe Anthonijs</l>
<l>Bedenken soude in alder wijs,</l>
<l n="7,1015"> Dat die croone van Vranckerijc</l>
<l>Ende al sijn voorders desghelijc,</l>
<l><pb n="47"/>Soe langhe dat schisma hadde ghestaen,</l>
<l>Altijt hadden ghehouden aen</l>
<l>Den paus van Avenyoen, tot dier stont.</l>
<l n="7,1020"> Si brachten ooc voort dat verbont,</l>
<l>Dat ghemaect was tusschen tlant</l>
<l>Van Ludike ende van Brabant,</l>
<l>Ende den dienst ooc dien tlant</l>
<l>Van Ludike den lande van Brabant</l>
<l n="7,1025"> Ghedaen hadde, dats claer orconde,</l>
<l>Voor der Nuwerstat ende voor Ruermonde,</l>
<l>Soe ic gheruert hebbe in mijn woorde</l>
<l>Vore, ter plaetsen daert behoorde.</l>
<l>Voort verclaerden si openbare</l>
<l n="7,1030"> Dat heer Heinric van Perweis ware</l>
<l>Altijt gheweest, des sijt vroet,</l>
<l>Een ghetrouwe Brabantre goet,</l>
<l>Ende hadde den lande, wilt verstaen,</l>
<l>Meneghen trouwen dienst ghedaen,</l>
<l n="7,1035"> Ende hi waer vader blikelijc</l>
<l>Van den bisscop Diederijc.</l>
</div>
<div type="chapter"><head type="chapter"><pb n="48"/> XI. HOE HERTOGHE ANTHONIJS IN SINEN SIN OPSETTE HEM DES TWISTS IN GHEENRE SIDEN TONDERWINDEN, NEMAER MEINDE MET SINEN EDELEN ENDE STEDEN VAN BRABANT DIE TE ACCORDEREN; WELKE AERBEIT AL TE VERGHEEFS WERT GHEDAEN.</head>
<l>Tusschen desen, des sijt wijs,</l>
<l>Was die hertoghe Anthonijs</l>
<l>Seere begaen te dien tiden:</l>
<l n="7,1040"> Men boot hem van in beiden siden</l>
<l>Groot goet, dat des was ghenoech;</l>
<l>Maer sunderlinghe hi seere woech</l>
<l>Dat van Perweis die heere</l>
<l>Sijn man, sijn ondersate weere.</l>
<l n="7,1045"> Ter ander siden sach hi an,</l>
<l>Dat sijn brueder hertoghe Jan</l>
<l>Van Bourgognen, hoort dat ic scrive,</l>
<l>Ghetrouwet hadde teenen wive</l>
<l>Hertoghe Jans suster, si u cont,</l>
<l n="7,1050"> Van Beieren; ende te menegher stont</l>
<l>Screef hem sijn brueder, door sijn houde,</l>
<l>Dat hi bistendicheit doen soude</l>
<l><pb n="49"/>Sinen zwager van Beieren ter noot.</l>
<l>Tusschen al desen die hertoghe sloot,</l>
<l n="7,1055"> Anthonijs, in sinen rade claer,</l>
<l>Stille te sittene, het en waer</l>
<l>Dat sijn brueder die zake aen name</l>
<l>Ende sinen zwagher te helpen quame</l>
<l>Selve, metten live; als dat ghesciede</l>
<l n="7,1060"> Soe woude hi ende sijn liede</l>
<l>Met sijnre macht comen dan</l>
<l>Bi sinen brueder den hertoghe Jan.</l>
<l>Daer diende ooc ander redene toe</l>
<l>Dat stille sat die hertoghe doe,</l>
<l n="7,1065"> Ende die was dese: om dat hi niet</l>
<l>Om enich goet oft om gheniet,</l>
<l>Dat men hem gheven mocht tien tide,</l>
<l>Vallen wilde aen eneghe side;</l>
<l>Maer met grooter ghetrouwicheden</l>
<l n="7,1070"> Bi sinen edelen ende goeden steden</l>
<l>Arbeide hi zeere ernsteliken</l>
<l>Om die partien te verliken:</l>
<l>In welken vervolghe wert ghedaen</l>
<l>Groote cost ende moeyte, sonder waen;</l>
<l n="7,1075"> Ende arbeide even heet</l>
<l><pb n="50"/>Tot opten dach dat men street.</l>
<l>Als hertoghe Jan des was wijs,</l>
<l>Van Beieren, dat hertoghe Anthonijs</l>
<l>Dus was ghesloten in sinen raet,</l>
<l n="7,1080"> Hielt hi niet op, sonder verlaet,</l>
<l>Hi en deder omme soe lanc ghepijn,</l>
<l>Dat van Bourgognen die zwagher sijn</l>
<l>Ende hertoghe Willem, si u bekant,</l>
<l>Greve van Henegouwe ende Hollant,</l>
<l n="7,1085"> Sijn brueder, met uutnemender macht,</l>
<l>Die si te samen hebben bracht,</l>
<l>Beide int lant van Ludike quamen.</l>
<l>Als die van Ludike dat vernamen,</l>
<l>Braken si op van vore Tricht,</l>
<l n="7,1090"> Ende toghen thuuswert te richt,</l>
<l>Met opsette, meinende claer</l>
<l>Dat si des anders daeghs daer naer</l>
<l>Uut comen souden al met allen,</l>
<l>Om die heeren te bevallen:</l>
<l n="7,1095"> Dat si hem uten lande mids dien</l>
<l>Emmer niet en souden ontvlien.</l>
</div>
<div type="chapter"><head type="chapter"><pb n="51"/> XII. HOE DIE LUDEKEREN VAN VOOR TRICHT TOGHEN, ALS SI VERNAMEN DAT DIE HERTOGHE VAN BOURGOGNEN ENDE HERTOGHE WILLEM VAN HOLLANT MET HAER MACHT IN 'T LANT VAN LUDICKE WAREN, ENDE HOE SI DES ANDERDAEGS DIE HEEREN BEVIELEN ENDE HOE SI MEEST VERSLEGHEN BLEVEN.</head>
<l>   Als hertoghe Anthonijs hoorde verclaren</l>
<l>Dat alle beide sijn brueders waren,</l>
<l>Hertoghe Jan ende ooc met hem</l>
<l n="7,1100"> Philips sijn brueder, ic seker bem,</l>
<l>Greve van Nijveers, aldus vermoghen</l>
<l>Int lant van Ludike ghetoghen,</l>
<l>Was hi sciere met grooter macht</l>
<l>Bereet, ende was alsoe bedacht,</l>
<l n="7,1105"> Dat hi rechtvoort trecken woude</l>
<l>Bi sinen brueders. Maer alsoe houde,</l>
<l>Des anders daeghs, seere vermoghen</l>
<l>Sijn die van Ludike uut ghetoghen,</l>
<l>Soe si dat in den sinne namen;</l>
<l n="7,1110"> Ende als si biden hoope quamen</l>
<l>Van Bourgognen, si u bekant,</l>
<l>Wouden si striden altehant.</l>
<l>Her Heinric van Perweis, die heere</l>
<l>Riet daer jeghen, ende bat zeere</l>
<l n="7,1115"> Dat si tot sanders daeghs vertraken,</l>
<l><pb n="52"/>Ende die vierte niet en braken</l>
<l>Van den sondaghe; maer wat hi riet,</l>
<l>Si en wouder na hooren niet.</l>
<l>Als hijt en conde niet daertoe bringhen,</l>
<l n="7,1120"> Soe bat hi hem sunderlinghen,</l>
<l>Dat si verbeiden wilden daer mede</l>
<l>Tot dlant van Loon ende ander stede</l>
<l>Aen comen waren al bi een.</l>
<l>Si riepen alle: Neen, neen!</l>
<l n="7,1125"> Si wouden striden na haer ghevoech;</l>
<l>Want si waren sterc ghenoech,</l>
<l>Ende begheerden dat hise houde</l>
<l>Aen die viande leiden soude,</l>
<l>Oft si sloeghenen doot mettien.</l>
<l n="7,1130"> Doen dede her Heinric besien,</l>
<l>Van Perweis die vroome heere,</l>
<l>Ocht daer des hertoghen baniere weere</l>
<l>Van Brabant; ende waer hi daer ten stride,</l>
<l>Hi torde over dander side;</l>
<l n="7,1135"> Want jeghen sinen gherechten heere</l>
<l>Soe en strede hi nemmermeere:</l>
<l>Hi soude bi hem overgaen,</l>
<l><pb n="53"/>Al souden sine dootslaen,</l>
<l>Eer hi jeghen hem quame te velde,</l>
<l n="7,1140"> Om te stridene met ghewelde.</l>
<l>Doen wert hem gheantwoort claer</l>
<l>Datter de hertoghe niet en waer</l>
<l>Van Brabant: maer sijn brueders beide</l>
<l>Waren daer. Heer Heinric seide:</l>
<l n="7,1145"> "Na dien dat dan alsoe es,</l>
<l>"Datter mijn heere niet en es,</l>
<l>"Van Brabant, willic mijn aventure</l>
<l>"Met u nemen, zuet ende zuere,</l>
<l>"Na dien dat emmer wesen moet."</l>
<l n="7,1150"> Hier met soe sijn si voet voor voet</l>
<l>Den vianden int ghemoet ghetreden.</l>
<l>Doen wert daer swaerlijc ghestreden,</l>
<l>Ende groote scade nam voor waer</l>
<l>Die hertoghe van Bourgognen daer</l>
<l n="7,1155"> Van herde meneghen edelen man;</l>
<l>Maer den strijt dat hi verwan</l>
<l>Int leste met perssen groot.</l>
<l>Aldaer bleef in den stride doot</l>
<l>Van Perweys die vrome heere,</l>
<l n="7,1160"> Dat seker was te claghen seere.</l>
<l>Bi hem bleef ooc doot derghelijc</l>
<l>Sijn sone bisscop Diederijc;</l>
<l>Ende omtrent, hoordic vercleren,</l>
<l>Wel XVI dusent Ludikeren.</l>
<l n="7,1165"> Maer eer versleghen bleef die heere</l>
<l>Vacht hi soe utermaten seere,</l>
<l><pb n="54"/>Ende weerde hem met coenen ghedochte</l>
<l>Soe langhe als hi ghestaen mochte,</l>
<l>Ende sijn sone derghelike.</l>
<l n="7,1170"> God brenghe haer zielen in hemelrike,</l>
<l>Ocht mens met Gode bidden mach.</l>
<l>Die Ludikeren, die op dien dach</l>
<l>Aldaer bleven in den vernoye,</l>
<l>Waren meest van Ludick ende van Hoye;</l>
<l n="7,1175"> Want dander steden, dat es waer,</l>
<l>En waren noch niet comen daer.</l>
<l>Dese strijt gheschiede te Scindermale,</l>
<l>Alst jaer Ons Heeren stont in ghetale</l>
<l>Veertien hondert ende VIII, doe ic gewach,</l>
<l n="7,1180"> Opter goeder S<hi rend='sup'>t</hi> Teclen dach,</l>
<l>Die lach des sondaeghs, sonder si,</l>
<l>Dri en twintich daghe in septembri.</l>
<l>Hertoghe Anthonijs met grooter macht</l>
<l>Was gheport ende hem wert bracht</l>
<l n="7,1185"> Te Thienen die meere, met waerheden,</l>
<l>Dat sijn brueder hadde ghestreden</l>
<l>Met dien van Ludike, ende ghewonnen</l>
<l>Seghe: des hadde hem God gheonnen.</l>
<l>Hi wert bedrueft ende verbaest</l>
<l n="7,1190"> Dat die zake soe was ghehaest,</l>
<l><pb n="55"/>Dat hi niet te tide en quam.</l>
<l>Dies was die hertoghe herde gram;</l>
<l>Hi claeghde sunderlinghe seere</l>
<l>Die doot van den vromen heere</l>
<l n="7,1195"> Van Perweis, want hine hertelijc</l>
<l>Minde: hi kenden doeghdelijc.</l>
<l>Als dese strijt was ghedaen,</l>
<l>Wert hertoghe Jan van Beieren saen</l>
<l>Van hertoghe Janne, den vromen man,</l>
<l n="7,1200"> Van Bourgognen, ende van</l>
<l>Sinen brueder wide bekant,</l>
<l>Hertoghe Willem van Hollant,</l>
<l>Rechtvoort ghevoert te Ludick binnen;</l>
<l>Daer maecten sine, wilt versinnen,</l>
<l n="7,1205"> Volcomen heere altehant,</l>
<l>Ende voort alomme over tlant</l>
<l>Van Ludike ende van Loon mede.</l>
<l>Doen scieden si met minlichede</l>
<l>Van den elect, die heeren vermeert,</l>
<l n="7,1210"> Ende toghen weder thuusweert;</l>
<l>Entie elect voorscreven</l>
<l>Heeft sinen wille alomme ghedreven,</l>
<l>Binnen Ludike ende elderware,</l>
<l>Over die hem waren contrare:</l>
<l n="7,1215"> Man oft wijf, daer men op iet</l>
<l>Wiste, worpmen in der Mazen vliet.</l>
</div>
<div type="chapter"><head type="chapter"><pb n="56"/> XIII. HOE HERTOGHE ANTHONIJS DEDE AERBEITEN OM EEN ANDER VROUWE TE WIVE TE HEBBENE, ENDE HOE HIERE OMME SANT, ENDE WIE DIE HEEREN WAREN, ENDE HOE SI HARE ZAKEN VOLQUAMEN.</head>
<l>Hertoghe Anthonijs, die edele heere,</l>
<l>Die biden wille van Onsen Heere</l>
<l>Verloren hadde sijn ierste vrouwe,</l>
<l n="7,1220"> Vergheten soe moesti dien rouwe.</l>
<l>Die dede nu sonder beiden</l>
<l>Om een andere arbeiden,</l>
<l>Die van doeghden, van state, van bloede</l>
<l>Beteemde ende hem te nemene stoede;</l>
<l n="7,1225"> Ende heeft in sinen rade vonden</l>
<l>Dat hi ten utersten heeft ghesonden</l>
<l>Om een hooghe gheboorne vrouwe</l>
<l>Inghelbrechte greve te Nassouwe,</l>
<l>Heere ter Leck ende te Breda;</l>
<l n="7,1230"> Ende met hem trac, alsic versta,</l>
<l>Willem greve te Zeyne aldaer,</l>
<l>Heere tot Sinte Aechtenrode, dats waer;</l>
<l>Ende met hem trocken wel bewant</l>
<l><pb n="57"/>Riddren, knapen uut Brabant</l>
<l n="7,1235"> Wel tot twee hondert peerden toe.</l>
<l>Desghelijc soe sant ooc doe</l>
<l>Karle die coninc van Vranckerijc</l>
<l>Ende hertoghe Jan derghelijc</l>
<l>Van Bourgognen in dit perlot</l>
<l n="7,1240"> Den bisscop van Chalons ende Reinier Pot,</l>
<l>Met hondert peerden wel bereit,</l>
<l>Om der zaken wille voorseit,</l>
<l>Ende int selve ambassiaet</l>
<l>Tot den coninc van Behem, dat verstaet,</l>
<l n="7,1245"> Ende tot van Ungheren den coninc rijc.</l>
<l>Si trocken cort ghewaerlijc</l>
<l>Na den strijt van Ludik, doe ic ghewach,</l>
<l>Ende porden op Sinte Lucas dach;</l>
<l>Ende toghen voort al te samen</l>
<l n="7,1250"> Tot dat si te Praghen quamen</l>
<l>In dat Beemsche conincrijc.</l>
<l>Van daer trac voort eerbaerlijc</l>
<l>Die bisscop van Chalons, ende met hem</l>
<l>Van Zeyne jonchere Willem,</l>
<l n="7,1255"> Al tot Oven in Hongherien</l>
<l>Tot bi den coninc, hoordic lien,</l>
<l>Van Ungheren; wat soudict langher maken?</l>
<l>Si volquamen hare zaken.</l>
</div>
<div type="chapter"><head type="chapter"><pb n="58"/> XIV. HOE DIE ROEMSCHE KEISER ENDE CONINC SIJN BRIEVE SCREEF ANE DEN CONINC VAN VRANCKERIKE ENDE AEN ALLE DIE EDELE HEEREN GHEBOREN UTER CRONEN VORSEID ENDE, BI NAMEN, AEN ANTHONISE HERTOGHE VAN BRABANT, OM DEN HUWELIJK TE VESTEGHEN TUSSCHEN ANTHONIJS VOORSEID ENDE SIERE NICHTEN.</head>
<l>Wenceslaus roomsche coninc</l>
<l n="7,1260"> Bider gracien Gods, voor alle dinc</l>
<l>Vermeerdere des rijcs in alder stont,</l>
<l>Ende van Behem coninc, maken cont</l>
<l>Ende doen te wetene met grooter lieve</l>
<l>Met desen jeghenwoordeghen brieve</l>
<l n="7,1265"> Iegheliken, dat wi ten begheeren</l>
<l>Des alder doorluchtechsten heeren</l>
<l>Ende princen bi Gods gracien rijc,</l>
<l>Karels, conincs van Vranckerijc,</l>
<l>Ende der andere doorluchteger heeren</l>
<l n="7,1270"> Des huus van Vranckerijc vol eeren,</l>
<l>Oomen des selven conincs voorscreven,</l>
<l>Onser alder liefster neven;</l>
<l>Ende ooc om gunst sunderlinghen</l>
<l>Die wi draghen met meininghen</l>
<l n="7,1275"> Toten persoon in alder wijs</l>
<l>Des doorluchtegen Anthonijs,</l>
<l>Hertoghe van Brabant zeere verheven,</l>
<l><pb n="59"/>Ons alder liefsten gheminden neven,</l>
<l>Een tractaet van huweliker wijs</l>
<l n="7,1280"> Tusschen den selven Anthonijs</l>
<l>Ende der doorluchtegher Elizabeth,</l>
<l>Dochter wilen, dat ghijt wet,</l>
<l>Des doorluchteghen hertoghen</l>
<l>Johans van Gorlietz, princen vermoghen,</l>
<l n="7,1285"> Ons liefsten brueders (hoort mi dichten),</l>
<l>Onser alder liefster nichten,</l>
<l>Hebben gheordineert op maniere</l>
<l>Ende onder dordinantie sciere</l>
<l>Hier na volghende in scrift gheset:</l>
<l n="7,1290"> Dat wi die selve Elizabeth,</l>
<l>Onse lieve nichte voorscreven,</l>
<l>Hertoghe Anthonise van Brabant gheven</l>
<l>Willen tot sinen wetteghen wive;</l>
<l>Elizabeth, daer ic af scrive,</l>
<l n="7,1295"> Uut rechter gunsten minnechlike</l>
<l>Van den selven heilegen huwelike,</l>
<l>Bi bedachten moede ende wisen dade</l>
<l><pb n="60"/>Van onsen goeden ghetrouwen rade,</l>
<l>Vestighen ende approberen</l>
<l n="7,1300"> Ratificeren ende confirmeren</l>
<l>Alle rechten ende successien,</l>
<l>Revolutien, versterfenessen,</l>
<l>Die haer na recht tenegher stede,</l>
<l>Costume oft ordinancie mede</l>
<l n="7,1305"> Toe comen mochten, clein oft groot,</l>
<l>Eenichsins na onser doot,</l>
<l>Ende des alder doorluchtechsten heeren,</l>
<l>Seghemonts, conincs met eeren</l>
<l>Van Hongheren, sijt der zaken vroeder,</l>
<l n="7,1310"> Ons alder liefsten gheminden broeder,</l>
<l>Ende des doorluchtechsten ooc mede</l>
<l>Joos, mercgreve met moghenthede</l>
<l>Van Brandenborch, van Moravien, versint,</l>
<l>Ons alder liefste oom ghemint;</l>
<l><pb n="61"/>1315  Ende ocht gheviele dat wi bleven,</l>
<l>Die coninc van Hongheren ende Joos voorscreven,</l>
<l>Sonder oor, dat God verhoede,</l>
<l>Soe eest dat wi met ripen moede,</l>
<l>Wenceslaus roomsch ende beemsch coninc,</l>
<l n="7,1320"> Die selve Elizabeth der dinc</l>
<l>Abel maken ende abiliteren,</l>
<l>Om na ons te succederen</l>
<l>Alle digniteiten, princelijcheiden,</l>
<l>Landen ende heerlijcheiden</l>
<l n="7,1325"> Onser, ende der voorsreven</l>
<l>Conincs van Hongheren ende mercgreven,</l>
<l>Rastelijc ende vredelijc,</l>
<l>Eeneghen letsel, welkerlijc</l>
<l>Hi wesen mochte, haer aengaende,</l>
<l n="7,1330"> Hoedanich hi ware, niet wederstaende.</l>
<l>Item der voorseider Elizabeth</l>
<l>Onser nichten hebben wi beset,</l>
<l><pb n="62"/>Gheont, verleent met moghentheit</l>
<l>Uut onser conincliker auctoriteit</l>
<l n="7,1335"> Van Behem, verleenen wi openbare,</l>
<l>Dat si ende, in den name van hare,</l>
<l>Die voorscreven Anthonijs sal sijn besorch</l>
<l>Des hertoghedoms van Lutzenborch,</l>
<l>Metten graefscappe van Chiny, tsiere baten,</l>
<l n="7,1340"> Metter voogdien van Elsaten,</l>
<l>Metter toebehoorten groot ende smale,</l>
<l>Die de voorscreven Joos te male</l>
<l>Van ons coninc van Behem</l>
<l>Pantwise houdt onder hem,</l>
<l n="7,1345"> Van Joose, des voorseiden heren,</l>
<l>Sal moghen lossen ende redimeren.</l>
<l>Welke Elizabeth voorscreven</l>
<l><pb n="63"/>Sal van nu voort al haer leven</l>
<l>Haer moghen noemen hertoghinne</l>
<l n="7,1350"> Des hertoghedoms ende vorstinne</l>
<l>Van Lutzenborch; ende of si dan</l>
<l>Kindere crijcht bi haren man,</l>
<l>Soe selen die kinderen onvertoghen</l>
<l>Succederen ende comen moghen</l>
<l n="7,1355"> Toten hertoghedomme vri</l>
<l>Van Lutzenborch ende van Chiny</l>
<l>Tgreefscap, al tot harer baten,</l>
<l>Ende der vooghdien van Elzaten;</l>
<l>Ende waerechteghe heeren sijn, te male</l>
<l n="7,1360"> Erfghenamen; ende vassale</l>
<l>Des rijcs van Behem erfelijc</l>
<l>Ghenoemt werden eewelijk.</l>
<l>Item of die voorseide</l>
<l>Elizabeth van eertrike sceide</l>
<l n="7,1365"> Sonder gheboorte of wettich oor</l>
<l>Uut den huwelijc ghenoemt hier voor</l>
<l>Te laten, of ooc desghelijc</l>
<l>Oor blivende uut den huwelijc,</l>
<l><pb n="64"/>Ende die gheboorte storve dan:</l>
<l n="7,1370"> Soe sal Anthonijs, die edel man,</l>
<l>Sijn oor ende nacomelinghen,</l>
<l>Thertoghedom in allen dinghen</l>
<l>Van Lutzenborch, ende ooc mede</l>
<l>Van Chiny die graeflijchede,</l>
<l n="7,1375"> Metter vooghdien groot ende smal</l>
<l>Van Elzaten, ende met al</l>
<l>Den lantscappen, sloten, dorpen, steden,</l>
<l>Fortretsen, daer in uut ghesceden</l>
<l>Tslot van Fels, verstaet die dinghen,</l>
<l n="7,1380"> Voor die somme van penninghen,</l>
<l>Daer mede Elizabeth met vrame</l>
<l>Oft Anthonijs in haren name</l>
<l>Die van Joose ons ooms voorscreven</l>
<l>Uut crachte bi ons verleent, ghegheven,</l>
<l n="7,1385"> Ghelost, ghequijt hebben sal,</l>
<l>Sonder afslach groot of smal</l>
<l>Der vruchten, renten ende vervallen,</l>
<l>Die hi op thertoghedom met allen</l>
<l>Van Lutzenborch ende ooc mede</l>
<l n="7,1390"> Van Chiny die graeflijchede,</l>
<l>Ende der vooghdien van Elzaten</l>
<l>Ontfanghen, gheheven tsijnre baten</l>
<l>Hebben sal, - die welke wi</l>
<l>Niet en willen dat die zi</l>
<l n="7,1395"> Gherekent enichsins te male</l>
<l><pb n="65"/>In die somme principale;</l>
<l>Maer die selve hebben wi</l>
<l>Ghegheven ende gheven los ende vri</l>
<l>Anthonise met deliberatien</l>
<l n="7,1400"> Van onser sonderlingher gratien -</l>
<l>Ten titele van pande warechtich</l>
<l>Van valeure ende gherechtig,</l>
<l>Hebben, houden vredelijc,</l>
<l>Alsoe breet besitten gheheellijc,</l>
<l n="7,1405"> Als wilen hertoghe Wencelijn</l>
<l>Die besat ende hielt over sijn;</l>
<l>Tot dat den selven Anthonise</l>
<l>Oft sinen oore, in goeder wise,</l>
<l>Erfghenamen of nacomelinghen</l>
<l n="7,1410"> Die voorseide somme van penninghen</l>
<l>Bi ons oft onsen erfghenamen</l>
<l>Betaelt sal sijn altesamen;</l>
<l>Mitsgaders ooc der sommen yuust,</l>
<l>C dusent ende XX duust</l>
<l n="7,1415"> Rijnscher guldene, die wi besetten</l>
<l>Der voorghenoemder Elizabetten</l>
<l>In helpen der volcominghen</l>
<l>Haers huwelijcs - welke penninghen</l>
<l>Wi hebben bewesen in goet besorch</l>
<l n="7,1420"> Op thertoghedom van Lutzenborch,</l>
<l>Ende op tgreefscap van Chiny,</l>
<l><pb n="66"/>Ende op van Elzaten die vooghdi -</l>
<l>Geheellijc ende al in ghereet gelt</l>
<l>Betaelt, ghegheven ende ghetelt.</l>
<l n="7,1425"> Ende of die dinghen alsoe quamen,</l>
<l>Dat Anthonijs of sijn erfghenamen,</l>
<l>Om tbescut of om tbesorch</l>
<l>Des hertoghedoms van Lutzenborch,</l>
<l>Des graefcaps ende der vooghdien,</l>
<l n="7,1430"> In bewaernesse ende in bevrien</l>
<l>Haers rechts, bi onsen wetene dan</l>
<l>Orloghe ruerden op eneghen man</l>
<l>Die de lande voorscreven aentaste,</l>
<l>Bedructe ofte overlaste:</l>
<l n="7,1435"> Soe wat scaden oft onloste</l>
<l>Si daer af namen van volcke, van coste,</l>
<l>Die willen wi voor alle dinghen</l>
<l>Ons ende onsen nacomelinghen,</l>
<l>Coninghen van Behem, altemale</l>
<l n="7,1440"> Op die somme principale,</l>
<l>Daer voor die lande sijn verset,</l>
<l>Bi der voorseider Elizabeth</l>
<l>Oft bi Anthonise den heere fijn</l>
<l>Ghelost, ghequijt selen sijn,</l>
<l n="7,1445"> Ghesleghen worden ter sommen yuust,</l>
<l>Mitsgaders hondert ende XX duust</l>
<l><pb n="67"/>Rijnscher guldene, die wi gheven</l>
<l>Te helpen Elizabetten voorscreven</l>
<l>In haren huwelijc, soe voorseit es.</l>
<l n="7,1450"> Ende desghelijcs ooc soe wes</l>
<l>Anthonijs of sijn erfghenamen</l>
<l>In lossinghen der slote, tsamen</l>
<l>Der goeden, dorpen, ofte steden,</l>
<l>Die bi onsen vorderen, voorleden</l>
<l n="7,1455"> Hertoghen van Lutzenborch, of bi</l>
<l>Ons, tzamen, bezunder, hoet zi,</l>
<l>Verpant sijn in eneghen dinghen,</l>
<l>Oft ooc in der betalinghen</l>
<l>Der scout, die ons vorderen voorseit</l>
<l n="7,1460"> Oft wi op die heerlijcheit</l>
<l>Shertoghedoms, sgreefscaps, der voeghdien</l>
<l>Ghemaect hebben tot desen tien,</l>
<l>Ende daer toe cost ende teringhe al,</l>
<l>Die de selve Anthonijs doen zal</l>
<l n="7,1465"> Int senden tot onsen rike, dat wet,</l>
<l>Om die voorseide Elisabeth</l>
<l>Tontfanghen ende te gheleiden voort</l>
<l>Tot sinen lande, als dat behoort:</l>
<l>Dat selve, met alder cost voorscreven</l>
<l n="7,1470"> Daer mentie vore af es ghegheven,</l>
<l><pb n="68"/>Toter sommen principael,</l>
<l>Sonder mindernesse temael</l>
<l>Ofte afslach yet met allen</l>
<l>Der vruchten, renten ende vervallen,</l>
<l n="7,1475"> Willen wi ons, onser erfenessen</l>
<l>Gherekent hebben bi expressen;</l>
<l>Namelijc alsoe, dat, als wi,</l>
<l>Ons erven ende nacomelinghe vri,</l>
<l>Coninghe van Behem, bi avise,</l>
<l n="7,1480"> Van den selven Anthonise,</l>
<l>Sinen erven oft nacomelinghen,</l>
<l>Ocht anderen tot desen dinghen</l>
<l>Sake hebbende, ocht besorch</l>
<l>Des hertoghedoms van Lutzenborch,</l>
<l n="7,1485"> Des graefscaps ende der vooghdien</l>
<l>Voorseit, selen willen vrien,</l>
<l>Quiten ende lossen: dat wi temael</l>
<l>Voor al die somme principael,</l>
<l>Daer mede dat die lande voorscreven</l>
<l n="7,1490"> Ghelost, ghequijt zijn ende ontheven,</l>
<l>Ende ooc die somme goet ende fine</l>
<l>Van hondert ende XX duust florine,</l>
<l>Mitsgaders der sommen, hier op ghisse,</l>
<l>Van coste ter bewaernisse</l>
<l n="7,1495"> Ende in betalinghen, sijts ghewes,</l>
<l><pb n="69"/>Der schout, ghelijc voorscreven es,</l>
<l>Uut legghen selen, doe ic ghewach,</l>
<l>Sonder mindernesse oft afslach</l>
<l>Volcomelijc betalen ende gheven;</l>
<l n="7,1500"> Welke betalinghe, alsoe voorscreven,</l>
<l>Volcomelijc ghesciet sijnde ende voldaen,</l>
<l>Tvoorseide hertoghedom voort aen</l>
<l>Van Lutzenborch ende daer bi</l>
<l>Dat greefscap van Chiny,</l>
<l n="7,1505"> Die vooghdie van Elzaten ende al</l>
<l>Hare toebehoerten, groot ende smal,</l>
<l>Tot ons, onsen nacomelinghen,</l>
<l>Des rijcs van Behem coninghen,</l>
<l>Los, vri wederkeeren; tsamen</l>
<l n="7,1510"> Anthonijs ende sijn erfghenamen,</l>
<l>Sake hebbende tot desen dinghen,</l>
<l>Ons ende onsen nacomelinghen</l>
<l>Selen sonder enich wederstaen</l>
<l>Eintelijc sculdich sijn af te gaen</l>
<l n="7,1515"> Sonder enich wederspreken,</l>
<l>Alle erghelist uutgesteken.</l>
<l>Item die selve Anthonijs</l>
<l>Sal gheven, vesteghen in goederwijs,</l>
<l>Gheheel ende al, sonder letten,</l>
<l n="7,1520"> <pb n="70"/> Der voorseider Elizabetten</l>
<l>Tot harer duwarien, los ende vri,</l>
<l>Dat graefscap van Chiny,</l>
<l>Die stat van Yvois aldaer</l>
<l>Metten slote, ende daer naer</l>
<l n="7,1525"> Die proefterie van Durby</l>
<l>Ende van Vastenaken daerbi,</l>
<l>Met allen den toebehoorten, niet som,</l>
<l>Clevende aen tvoorseide hertoghedom</l>
<l>Van Lutzenborch, om bi hare</l>
<l n="7,1530"> Beseten te sine al haer jare</l>
<l>Rustelijc, vredelijc, sonder belet.</l>
<l>Nochtan als Elizabeth</l>
<l>Doot sal sijn ten wille Ons Heeren,</l>
<l>Selen die goede wederkeeren</l>
<l n="7,1535"> Op Anthonise, verstaet die dinghen,</l>
<l>Sinen erven ende nacomelinghen,</l>
<l>Om pantswise te sine beseten,</l>
<l>Als vore vercleert es ende gheweten.</l>
<l>Item wi behouden die dinghen</l>
<l n="7,1540"> Ons ende onsen nacomelinghen,</l>
<l>Coninghen van den Behemschen rijc,</l>
<l>Ende der cronen volcomelijc,</l>
<l>De macht bi ons ghequijt te wesen</l>
<l>Thertoghedom, tgreefscap voorghelesen</l>
<l n="7,1545"> Ende van Elzaten die vooghdie,</l>
<l>Met allen den toebehoorten, die</l>
<l><pb n="71"/>Daer aen cleven in enegher wise,</l>
<l>Van den voorseiden Anthonise,</l>
<l>Sinen erven ende nacomelinghen,</l>
<l n="7,1550"> Van hem sake hebbende der dinghen,</l>
<l>Metten sommen ende costen, als boven des</l>
<l>Forme ende maniere vercleert es.</l>
<l>Item hebben wi verclaert,</l>
<l>Ende verclaren onghespaert,</l>
<l n="7,1555"> Dat die selve Anthonijs voorseit</l>
<l>Toten hertoghedomme ende heerlijcheit</l>
<l>Van Brabant rechtverdichlijc comen es,</l>
<l>Bi wettegher successien, sijts ghewes,</l>
<l>Ende datti tvoorscreven hertoghedom</l>
<l n="7,1560"> Met allen behoorten, ende niet som,</l>
<l>Met goeden titule ghebruuct, alst hoort,</l>
<l>Ende sculdich es te ghebruken voort.</l>
<l>Soe verre als des noot es, ochte</l>
<l>Dat enichsins behoeven mochte,</l>
<l n="7,1565"> Soe hebben wi ghegheven ende gheven</l>
<l>Anthonise ende sinen erven voorscreven.</l>
<l>Sinen nacomelingen desghelijc,</l>
<l>Ende hebben in hem volcomelijc</l>
<l>Overghedreghen ende draghen echt</l>
<l n="7,1570"> Hem over alle deel ende recht,</l>
<l>Dat ons, als Roomsch ende Beemsch coninc,</l>
<l>Uter redenen, verstaet die dinc,</l>
<l><pb n="72"/>Des hertoghedoms van Lutzenborch,</l>
<l>Oft om enich ander besorch,</l>
<l n="7,1575"> In thertoghedom van Brabant met allen,</l>
<l>Bi manieren van vervallen</l>
<l>Of bi enegher ander manieren,</l>
<l>Behooren mochte oft aen tangieren;</l>
<l>Ende daertoe alle trecht</l>
<l n="7,1580"> Dat ons toehoort, alsoe men seght,</l>
<l>In sloten ende fortretsen fijn</l>
<l>Tusschen der Masen ende den Rijn,</l>
<l>Behoorende te wesene int besorch</l>
<l>Toten hertoghedomme van Lutzenborch,</l>
<l n="7,1585"> Die de selve Anthonijs nu ter tijt</l>
<l>Houdt, besit ende bevrijt.</l>
<l>Ende die voorseide Anthonijs sal</l>
<l>Therdoghedom van Brabant, met al</l>
<l>Sinen toebehoorten, hier op gome,</l>
<l n="7,1590"> Van ons, als coninc van Rome,</l>
<l>Binnen eenen jare hier naer -</l>
<l>Op dat wi binnen den selven jaer</l>
<l>Hem plaetse ende behoorliken dach</l>
<l>Daer toe teekenen, doe ic ghewach -</l>
<l n="7,1595"> In sinen persoon ontfaen te leene</l>
<l>Ende manscap ende, groot ende cleene,</l>
<l>Yeghewelke zaken doen temael,</l>
<l><pb n="73"/>Die hi als prince ende vassael,</l>
<l>Den heileghen Roomschen rijke ter eere</l>
<l n="7,1600"> Ende sinen natuerliken heere,</l>
<l>Sculdich es te doene echt</l>
<l>Na costume oft na recht.</l>
<l>Item de selve Anthonijs zal,</l>
<l>Sijn erven, sijn nacomelinghen al,</l>
<l n="7,1605"> Ende selen alle ende yegheliken,</l>
<l>Greve, baenroetsen, edelen, riken,</l>
<l>Ridderen, knechten, borghemeesteren, rade,</l>
<l>Gheswoorne ende ghemeente der stade.</l>
<l>Vriheiden, dorpen, ander plaetsen met,</l>
<l n="7,1610"> Ende alle ander persoone, dat wet,</l>
<l>Gheestelijc, weerlijc, verstaet den fijn,</l>
<l>Van wat condicien dat si sijn,</l>
<l>Ghetrouwe ende ondersaten al omme</l>
<l>Van den Lutzenborschen hertoghedomme</l>
<l n="7,1615"> Ende des graefscaps van Chiny,</l>
<l>Ende van Elzaten die vooghdi,</l>
<l>Haer gracien, privilegien, vriheiden,</l>
<l>Brieven, costumen, rechten, zeden,</l>
<l>Dier si tot noch paysibelijc</l>
<l n="7,1620"> Hebben ghebruuct, volcomelijc</l>
<l>Onghequetst houden al omme ende om.</l>
<l><pb n="74"/>Item na dat thertoghedom</l>
<l>Van Lutsenborch wesen sal</l>
<l>Met sinen toebehoerten al,</l>
<l n="7,1625"> Alst voorseit es, alsoe ghi wet,</l>
<l>Bi der voorseider Elizabeth</l>
<l>Oft in haren name, sijts wijs,</l>
<l>Bi den voorscreven Anthonijs</l>
<l>Van Joose ghequijt, ghelost, ontheven,</l>
<l n="7,1630"> Of dat die selve Joos voorscreven</l>
<l>Van Anthonise van allental</l>
<l>Content, te vreden wesen sal,</l>
<l>Soe selen alle ende een yeghelike</l>
<l>Greven, baenroetsen, edele, ricke,</l>
<l n="7,1635"> Prooste, knechten, ridderen, dieneren,</l>
<l>Meieren, borgmeesteren en rechteren,</l>
<l>Rade, gheswoorne, ghemeenten der steden,</l>
<l>Alle plaetsen, dorpen, vriheden,</l>
<l>Ende alle ghetrouwe ondersate,</l>
<l n="7,1640"> Van wat conditien, grade of state</l>
<l>Dat si waren, dat wilt weten,</l>
<l>Binnen den hertoghedomme gheseten</l>
<l>Van Lutzenborch, ende daerbi</l>
<l>Int graefscap van Chiny</l>
<l n="7,1645"> Ende in die vooghdie van Elzaten,</l>
<l>Ende sunderlinghe, sonder laten,</l>
<l>Van Lutzenborch die capitein,</l>
<l><pb n="75"/>Die int hertoghedom soverein,</l>
<l>Van onsen consente ende avijs,</l>
<l n="7,1650"> Wenceslaus ende Anthonijs,</l>
<l>Tot eenen capitein ghemaect,</l>
<l>Gheset sal werden ende ghestaet,</l>
<l>Ons coninc van Behem tonser eere,</l>
<l>Als haren natuerliken heere,</l>
<l n="7,1655"> Elizabetten ende Anthonise</l>
<l>Voorscreven, als pantswise,</l>
<l>Doen den selven ghewoonliken eit</l>
<l>Van behoorliker ghetrouwicheit;</l>
<l>Alsoe dat si alle zamentlijc,</l>
<l n="7,1660"> Ende van hem een yeghelijc,</l>
<l>Tot ons, als den hertoghen</l>
<l>Van Lutzenborch onvertoghen,</l>
<l>Met yeghewelken ende alles, te vooren</l>
<l>Des hertoghedoms toebehooren</l>
<l n="7,1665"> Van Lutzenborch, sloten, steden,</l>
<l>Fortretsen, dorpen, vriheden,</l>
<l>Ons aenghesien hebben, met desen</l>
<l>Onderdanich, ghehoorsam selen wesen,</l>
<l><pb n="76"/>Van den tseinsen, renten, vruchten, met allen</l>
<l n="7,1670"> Opcominghen ende vervallen,</l>
<l>Behoorende al omme ende omme</l>
<l>Toten voorscrevenen hertoghedomme,</l>
<l>In wat wesene oft in wat woorden</l>
<l>Dat si ghenoemt moghen worden,</l>
<l n="7,1675"> Daeraf uutghesceiden groot noch smal,</l>
<l>Selen si ons gheheel ende al</l>
<l>Verantwerden, sonder enich si,</l>
<l>Ons leven lanc, soe dic als wi</l>
<l>Int hertoghedom voorgelesen</l>
<l n="7,1680"> Jeghenwoordich selen wesen</l>
<l>In ons selfs persoon, des seker sijt;</l>
<l>Ende of wi binnen onser tijt</l>
<l>In onsen persoon daer niet en quamen,</l>
<l>Niet min nochtan alle tsamen</l>
<l n="7,1685"> Ende yeghewelke, sonder quetsen,</l>
<l>Sloten, steden, dorpen, fortretsen</l>
<l>Des selven hertoghedoms voorseit</l>
<l>Van Lutzenborch, bi wetentheit</l>
<l>Des selven Anthonijs voorghelesen,</l>
<l n="7,1690"> Altijt selen open wesen</l>
<l>Onsen dieneren ende bereit,</l>
<l>Die onse coninclike claerheit</l>
<l>Aldaer in onser, ende desghelijcs</l>
<l>Saken des heileghen Roomschen rijcs</l>
<l n="7,1695"> <pb n="77"/> Te vervolghen, te beleiden, overal</l>
<l>Scicken ende oversenden sal,</l>
<l>Ghelijc ende sonder onderscheit</l>
<l>Of onse coninclike claerheit</l>
<l>Om die selve onse saken voorscreven,</l>
<l n="7,1700"> Die den heileghen rike aencleven,</l>
<l>Om te vervolghene al dare</l>
<l>Persoonlijk ieghenwordich ware;</l>
<l>Alsoe dat die selve, te waren,</l>
<l>Onse voorseide dienaren,</l>
<l n="7,1705"> Ons volc van wapenen [dat] met hem quame</l>
<l>Jeghen, ende in onsen name,</l>
<l>Onse afgunsteghe wedersaken,</l>
<l>Die ieghen ons rebel maken,</l>
<l>Ende ieghen Robbrechte sunderlinghen</l>
<l n="7,1710"> Van Beieren, ende in allen dinghen,</l>
<l>Saken des heileghen Roomschen rijcs,</l>
<l>Allen andren oorboren desghelijcs,</l>
<l>Van den selven afghetoghen</l>
<l>Ende weder ten selven selen moghen</l>
<l n="7,1715"> Hen behulpen over al,</l>
<l>Soe dicke alst noot behoeven sal.</l>
<l>Soe wanneer alst sal gheboren</l>
<l><pb n="78"/>Den capitein ghenoemt hier voren</l>
<l>Te sterven of te sine ontset,</l>
<l n="7,1720"> Sal men ter stont ende onghelet</l>
<l>In sijn stat eenen anderen setten,</l>
<l>Die ons, Anthonise, Elizabetten,</l>
<l>Alle die poente sweren sal</l>
<l>Volcomelijc te vervullen al,</l>
<l n="7,1725"> Alsoe zi vore sijn onderscheiden,</l>
<l>Arghelist, bedroch uutghesceiden;</l>
<l>Behouden altoos in allen dinghen</l>
<l>Der pantscap, der belastinghen</l>
<l>Des selven hertoghedoms voorseit</l>
<l n="7,1730"> Van Lutzenborch, der graeflijcheit</l>
<l>Van Chiny ende der voeghdie,</l>
<l>Met allen den toebehoorten, die</l>
<l>Bi ons, Anthonise, wilt verstaen,</l>
<l>Ende Elizabetten sijn ghedaen,</l>
<l n="7,1735"> Die wi willen onghespaert</l>
<l>In allen poenten vore verclaert</l>
<l>Vaste ende onverbrekelijc</l>
<l>Ghehouden te werden stentelijc.</l>
<l>Item wi, Wenceslaus, dit gome,</l>
<l n="7,1740"> Coninc van Behem ende van Rome,</l>
<l>Selen ons met goeder manieren</l>
<l>Vereeneghen ende avisieren,</l>
<l>Confedereren ons ende verbinden</l>
<l>Met onsen voorseiden gheminden</l>
<l n="7,1745"> Johanne, Anthonise te hant,</l>
<l><pb n="79"/>Van Borgognen ende van Brabant,</l>
<l>Bi desen letteren in goeden bederven;</l>
<l>Soe dat si ons ende onsen erven,</l>
<l>Oore ende nacomelinghen,</l>
<l n="7,1750"> Roomsche ende van Behem coninghen,</l>
<l>In onsen ende des heileghen rijcs,</l>
<l>Onser cronen van Behem desghelijcs,</l>
<l>Saken, oorbore ende rechte,</l>
<l>Ende zonderlinghe ieghen Robbrechte</l>
<l n="7,1755"> Van Beieren, onsen adversare,</l>
<l>Met twee dusent glavien, op hare</l>
<l>Selfs cost ende teeren, met trouwen fijn</l>
<l>Sculdich te doene selen sijn</l>
<l>Raet, helpe, bistant desghelijcs</l>
<l n="7,1760"> Om ons ende sheileghen Roomschen rijcs</l>
<l>Saken te vorderen, als dat betaemt,</l>
<l>In den hertoghedomme voor ghenaemt</l>
<l>Van Lutzenborch, wanneer aldaer</l>
<l>Ons persoon ieghenwoordich waer,</l>
<l n="7,1765"> Ende na forme ende maniere</l>
<l>Als die coninghen ende princiere</l>
<l>Des edelen huus van Vranckerike</l>
<l>Met ons, metten coninghen rike</l>
<l>Ende metten princen, dit vernem,</l>
<l n="7,1770"> Ons edelen huus van Behem</l>
<l>Over herde langhe stonden</l>
<l>Gheconfedereert sijn ende verbonden,</l>
<l><pb n="80"/>Soe menich werven, verstaet die dinghen,</l>
<l>Als si van ons of nacomelinghen,</l>
<l n="7,1775"> Coninghen van der Behemscher erden,</l>
<l>Daertoe versocht selen werden;</l>
<l>Daer nochtan versien, dat wi</l>
<l>Ende onse nacomelinghe, di</l>
<l>Coninghen van Behem selen wesen,</l>
<l n="7,1780"> Met gheliken, als van desen</l>
<l>Confederacien, gheloften fijn</l>
<l>Te hemweerts verbonden selen sijn.</l>
<l>Ende oft ghebeurde dat bi ons tsamen</l>
<l>Eeneghe lande in handen quamen;</l>
<l n="7,1785"> Fortretsen, dorpen, slote of steden</l>
<l>Buten onsen heerlijcheden</l>
<l>Bedwonghen worden, sullen na desen</l>
<l>Half ende half ghedeilt wesen.</l>
<l>Ende ooc alst ons ghebeurde hier naer</l>
<l n="7,1790"> In onse persoon te comene daer,</l>
<l>In thertoghedom van Lutzenborch,</l>
<l>Soe selen wi hem doen besorch</l>
<l>In haren zaken ende elcs van hen</l>
<l>Met thien hondert glavien,</l>
<l n="7,1795"> Op onsen cost ende teere te hant,</l>
<l><pb n="81"/>Hen raet te doene ende onderstant,</l>
<l>Helpe, sonder weigheren, sijts ghewes.</l>
<l>Alsoe dicke als wi des</l>
<l>Van hen oft van harer een</l>
<l n="7,1800"> Versocht werden, groot of cleen;</l>
<l>Ende ocht ghebeurde bi ons, bi hen,</l>
<l>Dat eneghe lande, verstaet den sen,</l>
<l>Fortretsen, slote, dorpen of steden,</l>
<l>Of enegherhande plaetsen mede</l>
<l n="7,1805"> Bedwonghen worden, of heerlijcheit,</l>
<l>Buten der ghehoorsamheit</l>
<l>Der lande der heeren voorghenant</l>
<l>Van Bourgognen ende van Brabant,</l>
<l>Die selen sijn half ende half ghedeelt</l>
<l n="7,1810"> Ende tusschen ons wettelijc geperseelt</l>
<l>Welke zaken hier boven versien,</l>
<l>Alle ende ieghewelke van dien,</l>
<l>Hebben wi ghelooft ende gheloven,</l>
<l>Ende in crachte des briefs vermoghen,</l>
<l n="7,1815"> Bi onsen conincliken woorde,</l>
<l>Alst voorseit es van inde toorde,</l>
<l>Sekeren wi onverbrekelijc</l>
<l>Te vervullen, te houden sterkelijc,</l>
<l>Soe verre alst in ons selven es,</l>
<l n="7,1820"> Al arghelist of bedrieghenes</l>
<l>Uutghesceiden, met protestatien,</l>
<l><pb n="82"/>Op verbintenesse ende obligatien</l>
<l>Onser goeden ende erfenesse</l>
<l>Die wi daer vore ende bi expresse</l>
<l n="7,1825"> Besunder verbonden hebben al</l>
<l>Ende verbinden, groot ende smal,</l>
<l>Onder ghetughenesse vorwoordich</l>
<l>Der letteren teghenwoordich</l>
<l>Metten zeghele wael ghemeit</l>
<l n="7,1830"> Onser conincliker majesteit,</l>
<l>Ghegheven te Praghe int jaer Ons Heeren</l>
<l>M. CCCC., Gode ter eeren,</l>
<l>Ende neghene, hoore die wille,</l>
<l>Seven ende twintich in aprille,</l>
<l n="7,1835"> Ons riken, des Behemschen, hoorter nare,</l>
<l>In den XLVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 jare;</l>
<l>Ende des Roomschen, verstaet den sin,</l>
<l>Int XXXIII<hi rend='sup'>s</hi><hi rend='sup'>t</hi><hi rend='sup'>e</hi>, meer noch min.</l>
</div>
<div type="chapter"><head type="chapter">XV. HOE MEN DE BRUYT IN BRABANT BRACHTE, ENDE VAN DER BRUYLOCHT DIE MEN HIELT.</head>
<l>Doen die maghet vol der eeren</l>
<l n="7,1840"> Toegheseght was den heeren,</l>
<l>Trac rechtevoort sonder beide</l>
<l><pb n="83"/>Die joncker van Nassow om gheleide</l>
<l>Aen den mercgreve altehant</l>
<l>Van Mijssen, die welke sant</l>
<l n="7,1845"> Sijn gheleide met grooter lieve</l>
<l>In eenen beslotenen brieve.</l>
<l>Dat en hielt die coninc niet van weerde</l>
<l>Van Behem, maer hi begheerde</l>
<l>Daeraf te hebbene sonder verlaet</l>
<l n="7,1850"> Uuthanghenden zeghel of plackaet,</l>
<l>Eer hi sijn nichte liete riden.</l>
<l>Daer sant men weder sonder miden</l>
<l>Lemmeken, den coninc van Brabant,</l>
<l>Wederomme in Mijsserlant,</l>
<l n="7,1855"> Om te verwerven dat gheleide</l>
<l>Na die vorme die ic voorseide.</l>
<l>Die mercgreve was soe te rade,</l>
<l>Segghende dat hijs niet en dade:</l>
<l>"Hi noch sijn ouders in gheenen keere</l>
<l n="7,1860"> "En daden nie jeghen eere;</l>
<l>"Daer hi op dructe den zeghel sijn,</l>
<l>"Hielt hi van weerden goet ende fijn,</l>
<l>"Ende waren si des niet te vreden,</l>
<l>"Sochten gheleide tanderen steden."</l>
<l n="7,1865"> Als Lemmeken die bootscap brachte,</l>
<l>Den heeren het niet goet en dochte</l>
<l>Dat sijs souden ghetroosten hem.</l>
<l><pb n="84"/>Doen sprac joncheere Willem</l>
<l>Van Zeyne met enen moede fier:</l>
<l n="7,1870"> "Die hier bliven wille, blive hier;</l>
<l>"In bliver langher in gheenen fine.</l>
<l>"Wat mach die hertoghe entie sine</l>
<l>"Dinken wat wi hier bedriven,</l>
<l>"Dat wi hier dus langhe bliven</l>
<l n="7,1875"> "Sijn goet verteeren sonder noot;</l>
<l>"Men levere mi die maeght meinyoot;</l>
<l>"Ic neemse op mier avontueren</l>
<l>"Vri in Brabant te vueren."</l>
<l>Noch en droech soe niet die raet;</l>
<l n="7,1880"> Joncheere Willem sonder verlaet</l>
<l>Sat op rechtevoort, sonder verhout,</l>
<l>Ende reet tot aen Behemer wout;</l>
<l>Daer vehielt hi, dat verstaet,</l>
<l>Drie daghe. Doen ghedroech die raet.</l>
<l n="7,1885"> Dat die coninc die maeght valiant</l>
<l>Den bisscop van Chalons in hant</l>
<l>Ghelevert heeft op tselve gheleide.</l>
<l>Doen saten op sonder beide</l>
<l>Die heeren alle, jonc ende out,</l>
<l n="7,1890"> Ende aent ende van Behemer wout</l>
<l>Hebben si joncheere Willem vonden:</l>
<l><pb n="85"/>Blide waren si te dien stonden.</l>
<l>Doen ghedroech die raet wel houwe,</l>
<l>Dat joncheere Imbrecht van Nassouwe</l>
<l n="7,1895"> Voort soude riden sonder beide</l>
<l>Aen die heeren om gheleide:</l>
<l>Aen den hertoghe van Bronswijc,</l>
<l>Deertsbisscop van Mens, ende desghelijc</l>
<l>Deertsbisscop van Coelne, ende dan</l>
<l n="7,1900"> Aen van Beieren hertoghe Jan,</l>
<l>Die elect van Ludike was;</l>
<l>Niemen en weigherde hem das;</l>
<l>Ende ooc aen alle ander heeren</l>
<l>Die tusschen beide gheseten weeren.</l>
<l n="7,1905"> Als die mercgreve vernam</l>
<l>Van Mijssen, dat mijn vrouwe quam</l>
<l>In sinen lande, met weerdicheden</l>
<l>Quam hi jeghen haer ghereden</l>
<l>Tot Oudenborch in sijnre stede;</l>
<l n="7,1910"> Daer bat hi haer met zueter bede,</l>
<l>Dat mijn vrouwe ende die hare</l>
<l>Boven opt slot comen ware.</l>
<l>Daer wort gheantwoort den heere:</l>
<l>"Dat mijn vrouwe vermoeyt weere</l>
<l n="7,1915"> <pb n="86"/> "Van ridene, ende mids desen</l>
<l>"Woude si in haer herberghe wesen."</l>
<l>Doen dat den mercgrave was gheseit,</l>
<l>Quam hi met grooter eerbaerheit</l>
<l>Die edel maghet visiteren,</l>
<l n="7,1920"> Ende metten vrouwen banketteren.</l>
<l>Doen thof sciet, een costelijc</l>
<l>Span gaf hem die maghet rijc.</l>
<l>Hi scincte haer weder ter selver tijt</l>
<l>Eenen joncheere, in wit abijt,</l>
<l n="7,1925"> Met V peerden wel bewant,</l>
<l>Die der menich was ghenant.</l>
<l>Heeren Aelmanne hi bat,</l>
<l>Ghebrake hem iet teenegher stat,</l>
<l>Dat hijt hem dade sonder falen:</l>
<l n="7,1930"> Hi soudt hem viervout betalen.</l>
<l><pb n="87"/>Hi belovet hem, dat latic staen.</l>
<l>Al den cost die wert ghedaen</l>
<l>Van mijnre vrouwen, groot ende smal,</l>
<l>Dat dede hi betalen al</l>
<l n="7,1935"> Soe verre als sijn palen duerden.</l>
<l>Mine vrouwe si dus voort vuerden</l>
<l>Alsoe langhe, in eeren fijn,</l>
<l>Dat si quamen opten Rijn.</l>
<l>Die bisscop van Mens met grooter lost</l>
<l n="7,1940"> Betaelde ooc al miere vrouwen cost</l>
<l>In sinen lande, ende leende hare</l>
<l>Een scip van costeliker ware,</l>
<l>Met glasen venstren herde rike,</l>
<l>Daer si in sceepte properlike</l>
<l n="7,1945"> Den Rijn neder tot Colene toe,</l>
<l>Op een eilant. Soe quam doe</l>
<l>Bi Covelens die greve van Zeyne,</l>
<l>Die se ontfinc met herten reine,</l>
<l>Ende hadde bereet na heeren wise</l>
<l n="7,1950"> Goeden wijn ende dierbaere spise.</l>
<l>Daer toe scencte die heere</l>
<l>Een voeder wijns te harer eere.</l>
<l>Dertsbisscop van Colene met grooter weerde</l>
<l>Betaelde al dat si verteerde</l>
<l n="7,1955"> <pb n="88"/> Binnen sinen lande ende haer ghespan;</l>
<l>Desghelijc dede die hertoghe Jan</l>
<l>Van Beieren, die tier tijt was</l>
<l>Elect van Ludike, als ic vore las.</l>
<l>Dus toghen si voort sonder letten,</l>
<l n="7,1960"> Ende brachten vrouwe Elizabetten</l>
<l>Van Lutzenborch, die scone joeght,</l>
<l>Die edel maeght weert alder doeght,</l>
<l>Tot in Brabant met grooter eeren.</l>
<l>Hier over daden wel die heeren</l>
<l n="7,1965"> Neghen maende of daer omtrint,</l>
<l>Eer si die reise hadden volint;</l>
<l>Ende verteerden wel, sonder hoonen,</l>
<l>Over onderhalf hondert dusent croonen.</l>
<l>Wat si verteerden was clein te achten,</l>
<l n="7,1970"> Want si haer reise scone volbrachten,</l>
<l>Ende hebben die maeght in haer macht</l>
<l>Al tot Lovene in Brabant bracht;</l>
<l><pb n="89"/>Maer sonder sorghe, dats claer bediet,</l>
<l>En brachten sise in Brabant niet.</l>
<l n="7,1975"> Cort vore Sinte Jans Baptisten dach</l>
<l>Mense te Lovene comen sach.</l>
<l>Doen was die edel hertoghe rike</l>
<l>Bi sinen brueder in Vranckerike</l>
<l>Al toten coninc zeere vermoghen</l>
<l n="7,1980"> Met heerliken state ghetoghen.</l>
<l>Die edel maghet van zueten seden</l>
<l>Bleef te Lovene in der steden</l>
<l>Op die borch, daer icse ierst sach</l>
<l>Op Sinte Jans Baptisten dach;</l>
<l n="7,1985"> Ende reet vlieghen ende jaghen</l>
<l>Met solace, na haer behaghen.</l>
<l>Dedele van Brabant, wel ghemeit</l>
<l>Daden haer eere ende vrolijcheit,</l>
<l>Alst redelijc was ende wel betam,</l>
<l n="7,1990"> Tot dat die hertoghe in Brabant quam;</l>
<l>Ende als hi quam, sonder cesseren</l>
<l>Reet hi die maghet visiteren,</l>
<l>Ende willecomese minlike,</l>
<l>Ende alle die hare desghelike.</l>
<l n="7,1995"> <pb n="90"/> Doen bracht hise statelijc na dat</l>
<l>Al tot Bruessele in die stat,</l>
<l>Daer jeghen die brulocht was bereit,</l>
<l>Alles met grooter costelijcheit;</l>
<l>Want men in Brabant voor dien dach</l>
<l n="7,2000"> Nooyt costeliker dinc ghesach.</l>
<l>Een nuwe zale, dat es waer,</l>
<l>Was buten den hove ghetimmert daer,</l>
<l>Op die plaetse, lanc, wijt ende groot,</l>
<l>Met lakene ghedect wit ende root,</l>
<l n="7,2005"> Ende binnen al vol melodien,</l>
<l>Met costeliker tappicherien</l>
<l>Besiden, onder ende boven:</l>
<l>Qualijc mach ment te rechte loven.</l>
<l>Wie daer in quam, in alder wijs</l>
<l n="7,2010"> Het docht hem sijn een paradijs.</l>
<l>Buten der zalen, dat versinne,</l>
<l>Stont een fonteine, daer een meerminne</l>
<l>Op stont ghemaect van meesters fijn,</l>
<l>Die beanen ende rijnschen wijn</l>
<l n="7,2015"> Uut haren borsten clochtichlike</l>
<l>Liet springhen, daer arm ende rike</l>
<l>Af dronken, die des hadden noot;</l>
<l>Maer tbedranc was alte groot.</l>
<l><pb n="91"/>Ende die hertoghe sonder letten</l>
<l n="7,2020"> Trouwede vrouwe Elizabetten</l>
<l>Van Lutzenborch, daert menich sach.</l>
<l>In julio den XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Op Coudenberch, in Sinte Jacobs kerken,</l>
<l>Alst cont was leeken ende clerken.</l>
<l n="7,2025"> Die bruut leide hertoghe Jan</l>
<l>Van Bourgognen, dedele man,</l>
<l>Ende die grave van Cleermont,</l>
<l>Die outste sone, dat si u cont,</l>
<l>Des hertoghen van Bourboen,</l>
<l n="7,2030"> Die costelijc was in al sijn doen.</l>
<l>Te deser brulocht mocht men schouwen</l>
<l>Groote heeren, groote vrouwen</l>
<l>Versament met grooten ghetale.</l>
<l>Een ghewrant rees in die zale</l>
<l n="7,2035"> Des noenens, als men sitten soude</l>
<l>Over tafele: daer soe woude</l>
<l>Die gravinne alsoe saen</l>
<l>Van Namen hoogher sitten gaen</l>
<l>Ter tafelen, met fieren sinne,</l>
<l n="7,2040"> Dan van Simpoel die gravinne,</l>
<l>Ende meinde het was haer behoren:</l>
<l>Van Hercoert soe was si gheboren.</l>
<l><pb n="92"/>Die ander meinde die contrare:</l>
<l>Die hief een ghewrant aldare;</l>
<l n="7,2045"> Soe datse hoeverdichleken</l>
<l>Beide uter zalen streken.</l>
<l>In haer camere mids desen dinghen</l>
<l>Die vrouwen beide eten ghinghen.</l>
<l>Na der maeltijt met weerdicheden</l>
<l n="7,2050"> Quam die bruut ter merct ghereden,</l>
<l>In wit abijt, zeere costelike,</l>
<l>Op der stat huus, daer eerbaerlike</l>
<l>Die bruut opt voorpoy sat aldare,</l>
<l>Ende meneghe vrouwe neven hare.</l>
<l n="7,2055"> Die merct die was ghesavelt al</l>
<l>Ende ghestaket, dat weghe smal</l>
<l>Voor die huse al omme bleven.</l>
<l>Menech scavot stont daer beneven,</l>
<l>Daer tvolc op sat, en lieghe u niet,</l>
<l n="7,2060"> Also dicke als ghers ende griet;</l>
<l>Nochtan en hadde men nerghent vonden</l>
<l>Een ledeghe venster tien stonden</l>
<l>Omtrint die merct te gheenre steden.</l>
<l>Te drien uren quamen ghereden</l>
<l n="7,2065"> Die heeren heerlijc in der banen,</l>
<l>Als die hem lof ende prijs bewanen.</l>
<l>Die costelijcheit der achemure</l>
<l><pb n="93"/>Laet ic te scrivene teser ure.</l>
<l>Doen die helme waren ghebonden,</l>
<l n="7,2070"> Hoorde men daer in corten stonden</l>
<l>Groot gheroep ende groot ghecrac;</l>
<l>Want meneghen spere men daer brac</l>
<l>In der banen al over al.</l>
<l>Die dienaers maecten groot ghescal,</l>
<l n="7,2075"> Die haren heerschape volghden naer.</l>
<l>Den brudegom dien sach ic daer</l>
<l>Drie joesten riden ende niet meere:</l>
<l>Die twee daeraf soe stac die heere</l>
<l>Beide peert ende man int sant;</l>
<l n="7,2080"> Doen onthelmde hi hem te hant,</l>
<l>Ende reet bloots hoots ter banen uut,</l>
<l>Lachende minlijc op die bruut,</l>
<l>Nighende metten hoofde neder.</l>
<l>Die bruut stont op, ende eerde weder</l>
<l n="7,2085"> Den hertoghe minnichlike,</l>
<l>Ende alle die vrouwen desghelike.</l>
<l>Al reet die hertoghe aldus uut,</l>
<l>Te min en was daer niet tgheluut</l>
<l>Van den speeren die daer braken,</l>
<l n="7,2090"> Die de heeren in stucken staken</l>
<l>Deen opten andren tallen inden;</l>
<l>Meneghen helm sach men herbinden,</l>
<l>Ende meneghen scilt herwringhen,</l>
<l><pb n="94"/>Ende meneghen ter eerden dringhen</l>
<l n="7,2095"> Mids der sterker joesten cracht:</l>
<l>Dit duerde toter donker nacht.</l>
</div>
<div type="chapter"><head type="chapter">XVI. VAN DER EDELHEIT DER TWEESTER VROUWEN DIE HERTOGHE ANTHONIJS HADDE, ENDE VAN WILLEME HAREN SONE.</head>
<l>Dese edel vrouwe wel ghemeit</l>
<l>Hiet dedelste van kerstenheit.</l>
<l>Hertoghe Anthonijs ende si</l>
<l n="7,2100"> Bestonden ten derden, dat segghic di.</l>
<l>Die paus, der zaken gheinformeert,</l>
<l>Heefter mede ghedispenseert.</l>
<l>Die IIII<hi rend='sup'>d</hi><hi rend='sup'>e</hi> keiser, die Karle hiet,</l>
<l>Was haer oudervader, en lieghe u niet;</l>
<l n="7,2105"> Ende coninc Jan van Vranckerijk</l>
<l>Was oudervader desghelijc</l>
<l>Van Anthonise, den vromen man;</l>
<l>Ende die selve coninc Jan</l>
<l>Van Vranckerike, die edel heere,</l>
<l n="7,2110"> Hadde ghetrout met grooter eere</l>
<l>Skeisers suster, dits waer bediet,</l>
<l>Die IIII<hi rend='sup'>d</hi><hi rend='sup'>e</hi>, die Karle hiet.</l>
<l><pb n="95"/>Aldus was haer oudervader,</l>
<l>Dit onthout wel algader,</l>
<l n="7,2115"> Ende Anthonijs oudermoeder</l>
<l>Gherechte zuster ende broeder.</l>
<l>Ten vierden bestont si warichlijc</l>
<l>Den goeden keiser Heinrijc,</l>
<l>Die van eenen jacopine</l>
<l n="7,2120"> Was vergheven met venine.</l>
<l>Van Behem die coninc Jan</l>
<l>Ghinc haer ooc ten derden an.</l>
<l>Jan hiet haer vader, dits waer bediet,</l>
<l>Die hertoghe van Gorlietz hiet.</l>
<l n="7,2125"> Die coninc Wencelijn van Rome</l>
<l>Ende van Behem, hier op gome,</l>
<l>Ende die coninc Zeghemont</l>
<l>Van Hongheren, dat si u cont,</l>
<l>Die namaels, dat si u verclaert,</l>
<l n="7,2130"> Ooc keiser van Rome waert,</l>
<l>Waren haer oome alle beide.</l>
<l>Conink Jan, daer ic af seide,</l>
<l>Van Behem, verstaet algader,</l>
<l>Was haer overoudervader;</l>
<l n="7,2135"> Sijn dochter hadde te huwelijc</l>
<l>Conink Jan van Vranckerijc,</l>
<l>Ende die was, des sijt vroeder,</l>
<l>Hertoghe Anthonijs oudermoeder.</l>
<l>Dese vrouwe Lijsbeth, dit versinne,</l>
<l n="7,2140"> <pb n="96"/> Was van Gorlietz hertoghinne,</l>
<l>Ende hertoghinne van Lutzenborch,</l>
<l>Mercgravinne van Brandenborch,</l>
<l>Ende mercgravinne van Luserlant.</l>
<l>Vol dogheden soe was si becant.</l>
<l n="7,2145"> Eenen sone wan, des sijt wijs,</l>
<l>An haer hertoghe Anthonijs,</l>
<l>Dien men te Bruessel met weerdichede</l>
<l>Te Sinte Goedelen kersten dede.</l>
<l>Het hieffen hertoghe Willem</l>
<l n="7,2150"> Van Beieren, ic seker bem,</l>
<l>Greve van Henegouwe, van Hollant,</l>
<l>Ende ooc heere van Zeelant,</l>
<l>Ende hertoghe Jan, sijt seker das,</l>
<l>Van Beieren, die elect was</l>
<l n="7,2155"> Van Ludike, ic en lieghe u niet.</l>
<l>Willem dat die sone hiet;</l>
<l>Maer hi sterf jonc. Hi wart gheleit</l>
<l>Tonser Vrouwen bruederen met zeericheit,</l>
<l>Onder die tomme van vrouwe Johanne;</l>
<l n="7,2160"> Sijn doot beweende wijf ende manne.</l>
</div>
<div type="chapter"><head type="chapter"><pb n="97"/> XVII. HOE HERTOGHE ANTHONIJS VAN HERTOGHE WILLEME VAN BEYEREN GROETE SOMMEN VAN GELDE GHECREECH.</head>
<l>Als hertoghe Anthonijs met vromen</l>
<l>Tsinen lande aldus was comen,</l>
<l>Bedacht hi donrecht herde saen</l>
<l>Dat siere [vrouwen] moyen was ghedaen,</l>
<l n="7,2165"> Ende den lande desgelijc.</l>
<l>Daer bevant hi claerlijc,</l>
<l>Soe dat vore vercleert es eldere</l>
<l>Van hertoghe Reinoute van Gheldere,</l>
<l>Dat sijn moye grooteleke</l>
<l n="7,2170"> Van hertoghe Willem was in ghebreke</l>
<l>Van Beieren, grave van Henegouwe,</l>
<l>Die siere moyen, der grooter vrouwe,</l>
<l>Haer duwarie sculdich was</l>
<l>Van haers mans weghen. Mids das</l>
<l n="7,2175"> Screef die hertoghe alte hant</l>
<l>Aen zinen zwagher van Hollant,</l>
<l>Om van dier zaken voorseit</l>
<l><pb n="98"/>Recht te hebbene ende bescheit.</l>
<l>Na vele scrivens, si u verclaert,</l>
<l n="7,2180"> Ende na meneghe dachvaert</l>
<l>Ende onderwijs met bescheide,</l>
<l>Hebbens hem die heeren beide</l>
<l>Ghekeert in den hertoghe Jan</l>
<l>Van Bourgognen, die daer van</l>
<l n="7,2185"> Een uutsprake heeft ghegheven</l>
<l>Int stat van Risele, alst stont ghescreven</l>
<l>XIIII hondert ende neghen jaer,</l>
<l>In augusto, dat es waer,</l>
<l>Ende heeftse aldus ghepronuncieert:</l>
<l n="7,2190"> Mids dachterstel vore vercleert,</l>
<l>Dat hertoghe Willem, des sijt wijs,</l>
<l>Sal gheven den hertoghe Anthonijs,</l>
<l>Van Brabant den hertoghe milde,</l>
<l>LXX dusent ouder schilde,</l>
<l n="7,2195"> Te sekeren tiden, wilt verstaen.</l>
<l>Dwelc hertoghe Willem heeft ghedaen,</l>
<l>Ende hertoghe Anthonijs heeft ghegheven</l>
<l>Tgelt van der duwarien voorscreven,</l>
<l>Dwelc was van achterstellicheit</l>
<l n="7,2200"> Van der hertoghinnen voorseit,</l>
<l>Vrouwe Johannen wilen eere,</l>
<l>Van greve Willeme, haren heere,</l>
<l>Van Henegouwe; de welke bleef</l>
<l>Voor die Vriesen, als ic voor screef</l>
<l n="7,2205"> <pb n="99"/> In den sesten boec hier voren:</l>
<l>Die tpoent daer lasen, mochtent horen.</l>
<l>Noch int selve jaer, sijts wijs,</l>
<l>Mids dat hertoghe Anthonijs</l>
<l>Ghelooft hadde te doene bistant</l>
<l n="7,2210"> Hertoghe Willeme van Hollant,</l>
<l>Sinen zwagher, ghetrouwelike,</l>
<l>Jeghen den hertoghe rike</l>
<l>Van Ghelre, ende daertoe meere</l>
<l>Jeghen van Arcle den heere</l>
<l n="7,2215"> Ende alle haer helpers met hem:</l>
<l>Soe gaf die hertoghe Willem</l>
<l>Anthonise, om sijn zake te schoonen,</l>
<l>XXIIII dusent vrancscher croonen.</l>
</div>
<div type="chapter"><head type="chapter">XVIII. VAN DEN GHESCILLE TUSSCHEN ANTWERPEN ENDE MECHELEN.</head>
<l>   Int jaer van thienen, cort na desen,</l>
<l n="7,2220"> Es een gheschille opgheresen</l>
<l>Tusschen die twee steden fijn,</l>
<l>Antwerpen ende Mechelijn.</l>
<l>Om der drie mercten wille dit rees,</l>
<l><pb n="100"/>Als ic int boec hier vore bewees,</l>
<l n="7,2225"> Bi tide van den hertoghe Wencelijn;</l>
<l>Nu vernieude dit hustijn.</l>
<l>Elc vermat hem in sijn woorde</l>
<l>Dat hen trecht toebehoorde</l>
<l>Van den mercten, alsoe elc sede,</l>
<l n="7,2230"> Van visschen, soute ende haveren mede;</l>
<l>Soe dat die heeren te dien tide,</l>
<l>Hertoghe Jan ter eender zide</l>
<l>Metter stat van Mechele spien an,</l>
<l>Ende hertoghe Anthonijs, dedel man,</l>
<l n="7,2235"> Met die van Antwerpen, hoort mi lesen.</l>
<l>Als dit ghescille dus was gheresen</l>
<l>Tusschen die heeren entie steden,</l>
<l>Ende vele dachvaerden om ghereden,</l>
<l>Die ghescille verhandelt, verclaert,</l>
<l n="7,2240"> Ende gheenssins beslecht en waert:</l>
<l>Soe hebbens hem in corten stonden</l>
<l>Die goede stede onderwonden,</l>
<l>Loven, Bruessel, uut goeder trouwen,</l>
<l>Om raste ende vrede tonderhouwen</l>
<l n="7,2245"> Tusschen alle beide die steden,</l>
<l><pb n="101"/>Daer si aerbeit groot om deden</l>
<l>Ende grooten cost. Maer mids dat</l>
<l>Hen elc der stede vorseit vermat</l>
<l>Van haren rechte ende bescheide</l>
<l n="7,2250"> Gezeghelde brieve te hebbene beide,</l>
<l>Van dies zi hem vermaten doe:</l>
<l>Soe brachtent beide die steden daertoe,</l>
<l>Van Lovene, Bruessele, dat tien tiden</l>
<l>Die partyen in beiden ziden</l>
<l n="7,2255"> Toonen souden ende laten horen,</l>
<l>Der twee steden ghenoemt hier voren</l>
<l>Ghedeputeerde, die brieve voorseit,</l>
<l>Om taenhoorne haer bescheit.</l>
<l>Als men te Mechele quam, dits waer,</l>
<l n="7,2260"> Soe toonden die van Mechele daer</l>
<l>Seker brieve bezeghelt wel,</l>
<l>Daer si een clausele ende niet el</l>
<l>Uut wouden doen lesen, ende niet meere,</l>
<l>Hoe wel dat des begheerden zeere</l>
<l n="7,2265"> Die ghedeputeerde der stede</l>
<l>Van Lovene ende Bruessele mede</l>
<l>Alle dinhout der brieve te horen;</l>
<l>Maer en mocht hen niet gheboren.</l>
<l>Ende alsoe toghen si na dat</l>
<l n="7,2270"> Tot Antwerpen in der stat.</l>
<l><pb n="102"/>Aldaer toonde men hen met lieve</l>
<l>Seker keiserlike brieve</l>
<l>Ende ander brieve, en lieghe u niet,</l>
<l>Wel bezeghelt, waer af men liet</l>
<l n="7,2275"> Hen dinhout hooren met gheninde</l>
<l>Van den beghinne toten inde.</l>
<l>Ende want die van Lovene niet</l>
<l>Noch van Bruessele emmer yet</l>
<l>Die gheheel brieve, daer ic af seide,</l>
<l n="7,2280"> Daer hen die van Mechele mede</l>
<l>Behelpen wouden, te dien stonden</l>
<l>Hooren en mochten, soe en conden</l>
<l>Die voorseide tusschen die steden</l>
<l>Van Antwerpen, van Mechele mede,</l>
<l n="7,2285"> Niet goets ghededinghen noch versien.</l>
<l>Die van Antwerpen mids dien</l>
<l>Volgden aen hertoghen Antonise,</l>
<l>Ende die van Mechele, in dander side,</l>
<l>Aen den voorseiden hertoghe Jan</l>
<l n="7,2290"> Van Bourgognen, den vromen man;</l>
<l>Soe verre dat beide die heeren rijk</l>
<l>Die zake aennamen herdelijk,</l>
<l>Ja soe heetelijc, dat hertoghe Jan</l>
<l>Sprac heetelijc sinen brueder an,</l>
<l n="7,2295"> Segghende, dat hijs den ghenen niet</l>
<l>Danc en wiste, die hem dat riet.</l>
<l>Segghende voort, dat hem int fijn</l>
<l><pb n="103"/>Met sijnder vrientscap bat soude sijn</l>
<l>Beholpen, dan met der gheenre claer</l>
<l n="7,2300"> Die hem dat rieden. Op dwelcke daer</l>
<l>Die hertoghe Anthonijs ter stont</l>
<l>Antwoorde gaf met sinen mont,</l>
<l>Sonder beraet of vertrek</l>
<l>Ocht iemans ingheven of besprek,</l>
<l n="7,2305"> Ende sprac met voordachten zinne:</l>
<l>"Broeder, ic weet ende ic kinne</l>
<l>Dat ghi mijn oudste broeder sijt,</l>
<l>Ende wes eeren ic teenegher tijt</l>
<l>U daer af sculdich ben in goeder wisen,</l>
<l n="7,2310"> Die sal ic u altijt bewisen,</l>
<l>Alsoe verre als ghi mi niet</l>
<l>En vercort, wats ghesciet.</l>
<l>Maer ic, als hertoghe tesen tiden</l>
<l>Van Brabant, en sal niet liden</l>
<l n="7,2315"> Dat ghi, als van Vlaendren grave,</l>
<l>Mijn palen vermindren selt; daer ave</l>
<l>Ghi mi boven alle andere sijt</l>
<l>Sculdich te helpene taller tijt,</l>
<l>Te houden, te stercken als die coene;</l>
<l n="7,2320"> Ende die u dat riede te doene</l>
<l>Die en ware niet wel bedacht."</l>
<l><pb n="104"/>Daer sijn die heeren van grooter macht</l>
<l>Ende ghebruedere sonder beiden</l>
<l>Tornich van een ghesceiden;</l>
<l n="7,2325"> Ende hertoghe Jan maecte sterke</l>
<l>Heer Roelande van Uutkerke,</l>
<l>Ridder, over capitein</l>
<l>Van Mechele ende souverijn;</l>
<l>Ende hertoghe Anthonijs sonder vertrecke</l>
<l n="7,2330"> Heeft heere Heinrike Van der Lecke,</l>
<l>Eenen vromen ridder ende vermaert,</l>
<l>Capitein ghemaect ende ruwaert</l>
<l>Van Antwerpen. Dit ghedaen,</l>
<l>Heeft hi een blochuus op doen slaen</l>
<l n="7,2335"> Ten Boome bij Rumpst, op die riviere;</l>
<l>Dat heeft verwaert, als die fiere,</l>
<l>Jonkere Aernt, sijt seker das,</l>
<l>Van Zevenberghen, die scoutet was</l>
<l>TAntwerpen, nu verstaet mijn reden,</l>
<l n="7,2340"> Soe dat gheen scepe van beneden</l>
<l>Comen en mochten te Mechele waert,</l>
<l>Noch ooc van Mechele nederwaert.</l>
<l>Dese capiteine stout ende wijs</l>
<l>Liet die hertoghe Anthonijs</l>
<l n="7,2345"> Tsamen dedinghen alsoe si moghen,</l>
<l>Ende es al die wile getoghen</l>
<l>Int lant van Lutzenborch, wilt verstaen,</l>
<l><pb n="105"/>Met sijnre vrouwen, om ontfaen</l>
<l>Aldaer te wesene ende gehult,</l>
<l n="7,2350"> Als ghi hier na hooren sult</l>
<l>In tweeste capitel cort hier naer,</l>
<l>Als ghi ghehoort hebt tverclaer</l>
<l>Waeromme die coninc Wencelijn</l>
<l>Noemt den adversarijs sijn</l>
<l n="7,2355"> Van Beieren heere Robbrecht,</l>
<l>Als u hier onder wert berecht.</l>
</div>
<div type="chapter"><head type="chapter">XIX. HOE DAT SCISMA WAS TUSSCHEN TWEE PAEUWSE EN TUSSCHEN TWEE ROEMSCHE CONINGHE.</head>
<l>In de huwelijke voorwaerden es</l>
<l>Hier boven gheruert, hoe ende wes</l>
<l>Wenceslaus, Roomsch en Beemsch coninc,</l>
<l n="7,2360"> Robbrechte van Beieren voor alle dinc</l>
<l>Noemt sinen adversarijs groot.</l>
<l>Om te verstane die waerheit bloot,</l>
<l>Es te wetene tclaer bediet,</l>
<l>Dat die vierde keiser die Karle hiet,</l>
<l n="7,2365"> Die broeder was wide bekant</l>
<l><pb n="106"/>Hertoghen Wencelijns van Brabant,</l>
<l>Ende vader, verstaet die clause,</l>
<l>Van den voorseiden coninc Wenceslause,</l>
<l>Verwerf in sijnre tijt dat gone,</l>
<l n="7,2370"> Dat Wenceslaus, sijn oudste sone,</l>
<l>Ghecoren wert ten Roomschen ricke,</l>
<l>Int jaer Ons Heeren eerbaerlike</l>
<l>Dusent drie hondert XV werf vive,</l>
<l>Ende vuerde den selven daer ic af scrive,</l>
<l n="7,2375"> Sinen sone, tAken, dits waer dinc,</l>
<l>Daer hi sijn ierste crone ontfinc</l>
<l>Na ghewoenliker manier.</l>
<l>Int selve jaer voorscreven hier,</l>
<l>Doen hi ghevoert hadde tregement</l>
<l n="7,2380"> XXIII jaer of daer omtrent,</l>
<l>Ten selven tide als tscisma stont</l>
<l>In der Heilegher Kerken, si u cont,</l>
<l>Soe hebben die coervorsten, dat wet,</l>
<l>Den coninck Wenceslaus ontset,</l>
<l n="7,2385"> Ende hertoghe Robbrechte, ghenuemt hier voren,</l>
<l>Coninc des Roomschen rijcs ghecoren.</l>
<l>Int jaer Ons Heeren, hier op achte,</l>
<l>XIII<hi rend='sup'>e</hi> neghentich ende achte;</l>
<l>In julio, was dit berecht.</l>
<l n="7,2390"> Daerna es hertoghe Robbrecht</l>
<l>Tot Aken comen, wilt verstaen,</l>
<l><pb n="107"/>Ende heeft sijn ierste croone ontfaen.</l>
<l>Daer na heefti aenghenomen</l>
<l>Den wech om te Roomen te comen,</l>
<l n="7,2395"> Entie keisercroone tontfane also;</l>
<l>Maer doen hi quam bi Manto</l>
<l>In Italien, soe heeften saen</l>
<l>Die hertoghe van Meilanen wederstaen,</l>
<l>Ende thuuswert weder omme doen keeren;</l>
<l n="7,2400"> Want die hertoghe ende meer heeren</l>
<l>Hielden parti onder hem</l>
<l>Metten coninc van Behem.</l>
<l>Soe dede die coninc van Vranckerijc</l>
<l>Ende sijn ghenooten samentlijc.</l>
<l n="7,2405"> Dus stont tesen tiden sterke</l>
<l>Tscisma in die Heileghe Kerke</l>
<l>Tusschen twee paeuse ende desghelike</l>
<l>Twee coninghen in den Roomschen rike.</l>
<l>Maer, int jaer Ons Heeren tweewerf vive</l>
<l n="7,2410"> Ende IIII hondert, sciet van den live</l>
<l>Van Beieren coninc Robbrecht.</l>
<l>Someghe coervorsten coren echt</l>
<l>Joosse den mercgreve, der ic lien,</l>
<l>Van Brandenborch, van Moravien,</l>
<l n="7,2415"> Des voorseiden conincs Wenceslaus oom;</l>
<l><pb n="108"/>Som andre der coervorsten, neemt goom,</l>
<l>Coren Zeghemonde, sijts vroeder,</l>
<l>Coninc van Hongheren, Wenceslaus broeder,</l>
<l>Van vader, maer van moeder niet.</l>
<l n="7,2420"> Maer doen dit kiesen was ghesciet,</l>
<l>In tweescheidicheiden altoos,</l>
<l>En leefde die voorseide mercgreve Joos</l>
<l>Niet vele langher dan een jaer,</l>
<l>Hi en liet dese werelt, dats waer.</l>
<l n="7,2425"> Doen hi doot was, in corten stont</l>
<l>Soe wert die coninc Zeghemont</l>
<l>Van den coervorsten samentlijc</l>
<l>Ghecoren eendrechtichlijk;</l>
<l>Van den welken ic meer, hebbics gheval,</l>
<l n="7,2430"> U hier namaels noch scriven sal.</l>
</div>
<div type="chapter"><head type="chapter">XX. VAN DER DOOT MERCGREVEN JOES DIE TOTTEN ROEMSCHEN RIJCKE GHECOREN WAS.</head>
<l>Als mercgreve Joos, sijt seker das,</l>
<l>Van Brandenborch ghestorven was</l>
<l>Sonder wettich oor te werven,</l>
<l><pb n="109"/>Soe moesten alle sijn lande versterven</l>
<l n="7,2435"> Opten coninc Wencelijn</l>
<l>Van Behem, den naesten neve sijn,</l>
<l>Tlant van Lutzenborch, ende van Chiny</l>
<l>Tgraefscap, ende die lantvooghdij</l>
<l>Van Elzaten, ende met al</l>
<l n="7,2440"> Den toebehoorten, groot ende smal,</l>
<l>Die de voorseide Joos voorscreven</l>
<l>Wilen hielt bi wille sijns neven,</l>
<l>Des conincs van Behem; ende want hi</l>
<l>Daer was ghestorven, segghic di,</l>
<l n="7,2445"> Eer hertoghe Anthonijs van Brabant</l>
<l>Ghequijt hadde uut sijnre hant</l>
<l>Tlant van Lutzenborch, noch daer mede</l>
<l>Die vooghdie of die graeflijchede:</l>
<l>Daer schicte die hertoghe, hoort die dinc,</l>
<l n="7,2450"> Aen van Behem den coninc</l>
<l>Om der lande wille voorscreven.</l>
<l>Doen worden daer nuwe brieve ghegheven,</l>
<l>Daer ic van someghen die tenuere</l>
<l>Hier onder scrive ende ruere,</l>
<l n="7,2455"> Uut hoghen duutsche ghetransfereert</l>
<l>Ende in onser talen ghekeert.</l>
</div>
<div type="chapter"><head type="chapter"><pb n="110"/> XXI. HOE DIE CONINC VAN BEHEM THERTOGHEDOM VAN LUTZENBORCH VOIRSEID AEN HERTOGHE ANTHONISE VERSETTE ENDE HEM OVER GAF.</head>
<l>Wi Wenceslaus van Gods ghenadicheit</l>
<l>Roomsch coninc, met onser wetentheit,</l>
<l>Meerer des rijcs ende coninc rijk</l>
<l n="7,2460"> Van Behem, doen cont opentlijc</l>
<l>Met desen brieve allen dien,</l>
<l>Dien selen hooren ocht zien,</l>
<l>Dat wi door liefde zunderlike</l>
<l>Ende vrientscap, die wi gonstelike</l>
<l n="7,2465"> Met herten draghen, dat ghijt wet,</l>
<l>Ter hoochgheboorne Elizabeth,</l>
<l>Wileneer zalegher ghedacht</l>
<l>Des hoochgheboornen, van grooter macht,</l>
<l>Johannes, hertoghen van Gorlietz,</l>
<l n="7,2470"> Ons brueder, dochter, sijt seker dies,</l>
<l>Van Brabant edele hertoghinne,</l>
<l>Onse lieve zuster ende vorstinne,</l>
<l>Der selver Elizabetten voorseit,</l>
<l><pb n="111"/>Onser liever zuster, met gonsticheit,</l>
<l n="7,2475"> Wel bedachten moede, ende rade goet</l>
<l>Onser vorsten ende heeren, des sijt vroet,</l>
<l>Ons ghetrouwen raeds wel bewande,</l>
<l>Op ons hertoghedom ende lande</l>
<l>Van Lutzenborch, ende van Chiny</l>
<l n="7,2480"> Tgreefscap, ende die lantvooghdij</l>
<l>Van Elzaten, ende met al</l>
<l>Haren toebehoorten, groot ende smal,</l>
<l>Hondert ende twintich dusent florine,</l>
<l>Rijnsche guldene goet ende fine,</l>
<l n="7,2485"> In voordernissen haer eer ghegheven,</l>
<l>Hebben ghemaect ende voorscreven,</l>
<l>Gheven, maken met rechter lieve,</l>
<l>Mids der cracht van desen brieve</l>
<l>Ende coninclike macht daer met,</l>
<l n="7,2490"> Alsoe dat die selve Elizabeth</l>
<l>Hertoghinne van Brabant,</l>
<l>Ons lieve zuster, tvoorseide lant</l>
<l>Van Lutzenborch, ende van Chiny</l>
<l>Tgraefscap, ende die lantvooghdij</l>
<l n="7,2495"> Van Elzaten, met allen dinghen</l>
<l>Ende iegheliken toehooringhen,</l>
<l>Als si van outs langhe hier voren</l>
<l>Toe hebben ghehoort ende noch horen,</l>
<l>Waer die sijn of met wat worden</l>
<l n="7,2500"> <pb n="112"/> Si zunderlinghe moghen ghenoemt worden,</l>
<l>Niets niet uutghenomen, dan dat</l>
<l>Van Welschenfels slot ende stat,</l>
<l>Die wi voor ons ende tonsen wille</l>
<l>Behouden willen, sonder ghescille,</l>
<l n="7,2505"> Voor C duust guldene, sijts ghewes,</l>
<l>Ende twintig duust, soe voorscreven es,</l>
<l>Sal (si) besitten rechtverdichlijc,</l>
<l>Ghenieten, ghebruken paysivelijc,</l>
<l>Soe langhe si leven sal, voortan</l>
<l n="7,2510"> Onghehindert van allen man.</l>
<l>Ende ocht Elizabeth voorschreven</l>
<l>Bi Gods ghehinghe van desen leven -</l>
<l>Die God Ons Heere langhe ghespare! -</l>
<l>Aflivich worde, ende achter hare</l>
<l n="7,2515"> Kindere liete, des sijt wijs,</l>
<l>Van den hoochgheboornen Anthonijs</l>
<l>Van Brabant, onsen lieven sone,</l>
<l>Si waren mans of wijfs persone:</l>
<l>Die selve kinderen, si u bekant,</l>
<l n="7,2520"> Selen ons hertoghedom ende lant</l>
<l>Van Lutzenborch, ende van Chiny</l>
<l>Tggreefscap, ende die lantvooghdij</l>
<l>Van Elzaten, met al den aencleven,</l>
<l>Voor die somme ghelts voorscreven</l>
<l n="7,2525"> Van C ende XX duust florine</l>
<l><pb n="113"/>Rijnscher guldene van den Rijne</l>
<l>Inhebben, besitten groot ende smal,</l>
<l>Ghenieten, ghebruken over al,</l>
<l>Onghehindert in allen dinghen,</l>
<l n="7,2530"> Tot wi ocht ons nacomelinghen,</l>
<l>Coninghen van Behem voorseit,</l>
<l>Aen hem hebben afgheleit</l>
<l>Metter selver somme van ghelde,</l>
<l>Ghelost en bracht in onsen ghewelde.</l>
<l n="7,2535"> Ocht ooc de selve Elizabeth</l>
<l>Sonder oor storve, dat ghijt wet,</l>
<l>Des wi doch niet en hopen twint:</l>
<l>So sal Anthonijs, dat versint,</l>
<l>Thertoghedom ende lande daerbi,</l>
<l n="7,2540"> Metten graefscape van Chiny,</l>
<l>Ende der vooghdien van Elzaten</l>
<l>Metter toebehoorten, tsiere baten</l>
<l>Hebben, behouden, besitten al,</l>
<l>Ghenieten, gebruken groot ende smal,</l>
<l n="7,2545"> Tot wi ocht ons nacomelinghe,</l>
<l>Van den Beemschen rike coninghe,</l>
<l>Van hem, sinen erven, die lossen yuust</l>
<l>Met Rijnschen guldenen LX duust.</l>
<l>Wanneer wi ocht ons nacomelinghen,</l>
<l n="7,2550"> <pb n="114"/> Coninghen van Behem, verstaet die dinghen,</l>
<l>Elizabetten ghenoemt vore,</l>
<l>Onser liever zuster, oft haren ore</l>
<l>Hondert dusent guldene vore verhaelt</l>
<l>Ende twintich dusent hadden betaelt;</l>
<l n="7,2555"> Of achter hare gheen oore en bleven,</l>
<l>Ende wi Anthonise voorscreven,</l>
<l>Haren man, betaelden wale</l>
<l>LX duust Rijnsche guldene bi ghetale:</l>
<l>Souden si ons thertoghedom voorscreven</l>
<l n="7,2560"> Van Lutzenborch weder overgheven,</l>
<l>Tgreefscap van Chiny, ende hen verlaten,</l>
<l>Entie vooghdie van Elzaten</l>
<l>Met allen haren behoorlijcheden,</l>
<l>Ende des vertien ende aftreden,</l>
<l n="7,2565"> Ende ons in onsen handen setten,</l>
<l>Sonder vertrecken ocht enich letten.</l>
<l>Ooc selen wi moghen al om ende omme,</l>
<l>In onsen voorseiden hertoghedomme</l>
<l>Van Lutzenborch, ende van Chiny</l>
<l n="7,2570"> Tgreefscap, ende lantvooghdij</l>
<l>Van Elzaten, na ons begheren</l>
<l>Enen hootsman ordeneren,</l>
<l>Setten, ontsetten na ons ghevueghen,</l>
<l>Wien wi willen, na ons ghenueghen;</l>
<l n="7,2575"> Die ons ende Elizabetten voorseit,</l>
<l><pb n="115"/>Onser liever zuster, als boven steit,</l>
<l>Ons ende haer, na behoorlijcheit</l>
<l>Hulden ende sweren ghetrouwicheit,</l>
<l>Ghehoorsam, ghetrouwe tsine sonder wanc</l>
<l n="7,2580"> Ons ende haer leven lanc.</l>
<l>Die selve hootsman sal van allen</l>
<l>Renten, moeten ende vervallen,</l>
<l>Die hi in den lande voorscreven</l>
<l>Jaerlijcs sal hebben ingheheven,</l>
<l n="7,2585"> Ons doen, ende ooc mede aen hare,</l>
<l>Rekeninghe van jare te jare,</l>
<l>Ende richten ons daerin jaerliken</l>
<l>Ende gheven des wi met hem verliken;</l>
<l>Thertoghedom ende lande voorscreven,</l>
<l n="7,2590"> Met steden, sloten, ende dier aencleven,</l>
<l>Al die wile datse Elizabeth,</l>
<l>Ons lieve zuster, ende ooc met</l>
<l>Anthonijs, haer man, overal</l>
<l>Besitten ende ghebruken sal,</l>
<l n="7,2595"> Of sijn oor, als dat bedorste,</l>
<l>Ons ende den dorluchteghen vorste,</l>
<l><pb n="116"/>Heere Zeghemonde, dat versta,</l>
<l>Coninc van Ungheren, et cetera,</l>
<l>Onsen lieven brueder, ende oorlinghen</l>
<l n="7,2600"> Na ons van Behem coninghen,</l>
<l>Open sijn, alsoe dat wi</l>
<l>Ende ons amptliede selen vri</l>
<l>Daer uut ende in moghen riden</l>
<l>Van onsen weghen tallen tiden,</l>
<l n="7,2605"> Beide in den heilighen Roomschen rike,</l>
<l>Der croonen van Behem derghelike,</l>
<l>In allen zaken onvertoghen</l>
<l>Op wien het ware behelpen moghen,</l>
<l>Niemene daerin uutghescheiden;</l>
<l n="7,2610"> Doch sonder haer verderflijcheiden.</l>
<l>Ooc sal Elizabeth voorghenant</l>
<l>Ende Anthonijs, soe langhe zi tlant</l>
<l>Van Lutzenborch, ende van Ciny,</l>
<l>Ende van Elzaten die voogdij,</l>
<l n="7,2615"> Hebben ende besitten sal,</l>
<l>Greven, vrien heeren, dienstlieden al,</l>
<l>Riddren, knechten ende elckerlijc,</l>
<l>Gheestelijc ocht ooc weerlijc,</l>
<l>Desselfs ons lants ondersaten,</l>
<l n="7,2620"> <pb n="117"/> Bi haren rechten ende ghenaden</l>
<l>Ende vriheiden bliven, na oude ghewoene,</l>
<l>Sonder hinder hem daerin te doene</l>
<l>Oft beswaren, dan na bescheit</l>
<l>Bi lantrechte of ghewoonlijcheit,</l>
<l n="7,2625"> Gherechtelijc behouden sonder si.</l>
<l>Ende daer omme soe ghebieden wi</l>
<l>Allen van iegheliken staten,</l>
<l>Greven, vrien heeren, abdten, prelaten,</l>
<l>Dienstlieden, rentmeesteren, knechten mede,</l>
<l n="7,2630"> Alle ghemeinte der goeder stede,</l>
<l>Mercte, dorpen ende andere voort,</l>
<l>Dat ten hertoghedomme behoort</l>
<l>Van Lutzenborch, ende alderhande</l>
<l>Duutsche ende walsche lande</l>
<l n="7,2635"> Des greefscaeps van Chiny ondersaten,</l>
<l>Ende der vooghdien van Elzaten</l>
<l>Inwooneghe, in welker weerden</l>
<l>Si gheestelijc of weerlijc ghenoemt werden,</l>
<l>Die werden vermaent ernstelijc</l>
<l n="7,2640"> Met desen brieve vastichlijc,</l>
<l>Dat zi Elizabetten voorghenant,</l>
<l><pb n="118"/>Ende Anthonise van Brabant,</l>
<l>Metten hertoghedomme voorseit</l>
<l>Ende van Ciny die graeflicheit,</l>
<l n="7,2645"> Metter vooghdien, sijts ghewes,</l>
<l>Ghelijc als boven voorscreven es,</l>
<l>Selen hulden, sweeren met eede crachtich</l>
<l>Onderdaen ende ghehoorsam waerachtich,</l>
<l>Soe langhe te sine in allen dinghen,</l>
<l n="7,2650"> Tes wi oft ons nacomelinghen,</l>
<l>Coninghe van Behem, die hebben ghelost</l>
<l>Met sulker sommen ghelts ende cost,</l>
<l>Als boven voorscreven es sunderlinghen,</l>
<l>Weder lossen ende aen ons bringhen;</l>
<l n="7,2655"> Op te verbeiden, wie anders dade,</l>
<l>Onser zwarer onghenade.</l>
<l>In oorcontscap des briefs, ghemeit</l>
<l>Onser conincliker maiesteit</l>
<l>Inghezeghele, te Praghe ghegheven,</l>
<l n="7,2660"> Na Christus gheboorte, alst stont ghescreven</l>
<l>XIIII hondert ende XI jaer,</l>
<l>Des naesten donderdaeghs, dats waer,</l>
<l>Voor Onzer Vrouwen Assumptio;</l>
<l>Ons rijcs, des Behemschen, dats also,</l>
<l n="7,2665"> In den XLIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 openbare,</l>
<l>Ende des Roomschen XXXVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 jare.</l>
</div>
<div type="chapter"><head type="chapter"><pb n="119"/> XXII. HOE HERTOGHE ANTHONIJS ENDE SIJN VROUWE TE LUTZENBORCH ONTFANGHEN WORDEN, ENDE HOE HI ELTEREN BELACH.</head>
<l>Int jaer van XI met grooter minnen</l>
<l>Trac met siere ghesellinnen</l>
<l>Die edele hertoghe Anthonijs</l>
<l n="7,2670"> Int lant van Lutzenborch, sijts wijs,</l>
<l>Daer si ontfaen worden lieve,</l>
<l>Na uutwise des conincs brieve:</l>
<l>Van prelaten, van steden al gheheel,</l>
<l>Ende van den ridderscape tmeeste deel</l>
<l n="7,2675"> Ontfinghen den hertoghe ter vaert;</l>
<l>Maer van Eltre heer Huwaert,</l>
<l>Die van sconincs weghen alsdan</l>
<l>Van Behem daer was hootsman,</l>
<l>En woude den hertoghe noch siere vrouwen</l>
<l n="7,2680"> Hulde noch eet doen van trouwe,</l>
<l>Noch sijn helperen, si u gheseit,</l>
<l>Als heer Bernaert heere te Bourscheit,</l>
<l>Jan van Brandenborch, die doe was</l>
<l>Heere tot Essche, sijt seker das,</l>
<l n="7,2685"> Ende van Brandenborch Frederijc,</l>
<l>Heere tot Clerve gheweldichlijc,</l>
<l>Heer Diederic van Endelsdorp, heere</l>
<l>Te Wildenberch, ende daertoe meere</l>
<l>Heer Heinderijc van Bollant,</l>
<l n="7,2690"> <pb n="120"/> Heere tot Rolley wide becant,</l>
<l>Godert heere tot Brandenborch,</l>
<l>Dat hi als heere hadde in besorch,</l>
<l>Ende die jonghe heer Willem van Ham,</l>
<l>Heer Jan van Soye, soe ic vernam,</l>
<l n="7,2695"> Ende heer Gheraert van Vastenaken,</l>
<l>Ridderen, ende in der zelven zaken</l>
<l>Gheraert van Vastenaken, sijn sone,</l>
<l>Jan ende Willem, merket tgone,</l>
<l>Van Orley, twee ghebroeders vri:</l>
<l n="7,2700"> Dese bleven alle heer Huwaerde bi</l>
<l>Ende contrarie des hertoghen.</l>
<l>Dus es met heercrachte ghetoghen</l>
<l>Voor Eltre hertoghe Anthonijs,</l>
<l>Dat hi beleide in vromer wijs,</l>
<l n="7,2705"> Ende dede dat in allen vormen</l>
<l>Met bussen bescieten ende bestormen,</l>
<l>Soe dat heer Huwaert uut noden</l>
<l>Heimelijc scicte sijne boden</l>
<l>Aen den hertoghe, claghende zeere,</l>
<l n="7,2710"> Van Orliens, de welke heere</l>
<l>Aen marcgreve Joose hadde verpant</l>
<l>Die slote hier na ghenant:</l>
<l>Damviller, Montmedy, Orchimont;</l>
<l>Welke drie slote te dier stont</l>
<l n="7,2715"> Her Huwaert hadde in sijn ghewelt.</l>
<l><pb n="121"/>Ende was daer capitein ghestelt</l>
<l>Van des hertoghen weghen voorscreven</l>
<l>Van Orliens, daer hi gescreven</l>
<l>Sijn brieve aen heeft, met beden groot</l>
<l n="7,2720"> Datti hem bistonde tsiere noot;</l>
<l>Uut desen dat die hertoghe sant</l>
<l>Heer Clingette van Brabant,</l>
<l>Die welke quam met grooter macht</l>
<l>Van volke van wapenen, datti bracht</l>
<l n="7,2725"> Om Eltere tontsettene, des sijt wijs.</l>
<l>Dit wert den hertoghe Anthonijs</l>
<l>Verbodet, doe ic u ghewach,</l>
<l>Int heer daer hi voor Eltere lach;</l>
<l>Ende dat die vorseide Clinget</l>
<l n="7,2730"> Ghemaect hadde sijn opset</l>
<l>Om Eltere tontsettene, conde hi,</l>
<l>Ende was comen tot Montmedy</l>
<l>Met sinen hoope, doe ic u cont.</l>
<l>Als hertoghe Anthonijs dat verstont,</l>
<l n="7,2735"> Liet hi rechtevoort ter vaert</l>
<l>Sijn heer voor Eltere wel bewaert,</l>
<l>Ende reet selve int besorch;</l>
<l>Met hem die greve van Vernenborch,</l>
<l>Die joncheere van Montiouwen ende heer Aert</l>
<l n="7,2740"> <pb n="122"/> Van Crayenheem, al onghespaert,</l>
<l>Ende veel meer andere te dien berechte</l>
<l>Beide ridderen ende knechte.</l>
<l>Ende toghen in den nacht te samen,</l>
<l>Alsoe dat zi des morghens quamen</l>
<l n="7,2745"> Seere vroech tot voor Montmedy,</l>
<l>Ende daer soe bevochten si</l>
<l>Heer Clingets liede, des sijt vroeder.</l>
<l>Daer wert ghevaen heer Clingets broeder,</l>
<l>Ende alle dander sonder verdraghen</l>
<l n="7,2750"> Worden ghevanghen of gheslaghen,</l>
<l>Sonder heer Clinget, die te vooren</l>
<l>Op tslot was gaen misse hooren:</l>
<l>Dus bleef hi onghevanghen daer.</l>
<l>Hertoghe Anthonijs keerde daer naer</l>
<l n="7,2755"> Int heere voor Eltere in corten stonden.</l>
<l>Die ghevanghen heeft hi al omme ghesonden</l>
<l>In steden, in sloten, int besorch</l>
<l>In den lande van Lutzenborch.</l>
</div>
<div type="chapter"><head type="chapter"><pb n="123"/> XXIII. VAN DEN TRACTATE TUSSCHEN HERTOGHE ANTHONISE ENDE HER HUWAERDE VAN ELTERE.</head>
<l>Als heer Huwaert dit verstont,</l>
<l n="7,2760"> Dat smaecte hem qualijc in sinen mont.</l>
<l>Als hi die zake gheware wort,</l>
<l>Heeft hi hem nederweert ghegort,</l>
<l>Ende en hielt niet op, sonder cesseren,</l>
<l>Hi en begonst te spreken om tracteren.</l>
<l n="7,2765"> Alsoe ten utersten, dat verstaet,</l>
<l>Wert ghededinght een tractaet,</l>
<l>Daer die substantie hier neven</l>
<l>In corten woorden af steet bescreven:</l>
<l>Eerst es voorwaerde, si u cont,</l>
<l n="7,2770"> Dat Damviller, Montmedy, Orchimont</l>
<l>Heer Huwaert inne behouden sal,</l>
<l>In alder voeghen groot ende smal,</l>
<l>Dat die vrede inhielt, min noch meere,</l>
<l>Tusschen onsen ghenedighen heere,</l>
<l n="7,2775"> Den coninc van Behem edel ende hoghe,</l>
<l>Ende van Orliens den hertoghe;</l>
<l><pb n="124"/>Welc vrede duren sal openbare</l>
<l>Tot Sinte Jans daghe, ende daer nare</l>
<l>Enen dach; ende hierenbinnen</l>
<l n="7,2780"> Sal ic, heer Huwaert, doen te kinnen</l>
<l>Den coninc van Behem ende voort meere</l>
<l>Van Orliens den grooten heere;</l>
<l>Ende ocht die coninc te dien daghe,</l>
<l>Ocht die van Orliens, niet versaghe</l>
<l n="7,2785"> Die slote in te nemen, als dan</l>
<l>Soe en sal ic, Huwaert, mi voortan</l>
<l>Der slote niet meer voort bewinden,</l>
<l>Noch niemant van minen weghen sinden;</l>
<l>Maer ses weken, des sijt ghewis,</l>
<l n="7,2790"> Saelt vrede sijn, na tcompromis.</l>
<l>Op dat ooc soe vallen moghe,</l>
<l>Dat die coninc ende die hertoghe</l>
<l>Mi scriven met eendrechticheit,</l>
<l>Dat ic die drie slote voorseit</l>
<l n="7,2795"> Iemenne soude mechtich maken,</l>
<l>Soe ne sal ic niet doen die zaken,</l>
<l>Ic en saelt eerst condeghen, zi u bekant,</l>
<l>Onsen ghenadeghen heere van Brabant,</l>
<l>Oft iemanne die van hem draeght besorch</l>
<l n="7,2800"> In der borch te Lutzenborch,</l>
<l>XIIII daghe al uut ende al,</l>
<l><pb n="125"/>Eer ic daeraf sceiden sal;</l>
<l>Ende oft ic binnen dien XIIII daghen</l>
<l>Scade, commer of cost moest draghen,</l>
<l n="7,2805"> Oft helpe van volke behoefde dare,</l>
<l>Dat hi mi die sal senden nare</l>
<l>Op sinen cost, wilt mi versinnen,</l>
<l>Ende alle cost die hierenbinnen</l>
<l>In bewaren der slote voorscreven</l>
<l n="7,2810"> Ghedaen sal sijn, dien sal mi gheven</l>
<l>Ende uutrechten, zi u bekant,</l>
<l>Ons ghenedeghe heere van Brabant</l>
<l>Binnen eender maent, sijts wijs.</l>
<l>Ooc en sal hertoghe Anthonijs</l>
<l n="7,2815"> Binnen desen middelen tide,</l>
<l>Hi noch de sine, in gheender zide</l>
<l>Die slote enichsins aentasten,</l>
<l>Archwilleghen, scadeghen of belasten;</l>
<l>Maer voor alle arch behueden zal</l>
<l n="7,2820"> Als sijns selfs slote over al.</l>
<l>Ooc en sal ic, Huwaert, voort meere</l>
<l>Mi richten ieghen minen heere</l>
<l>Met clachten, of met eneghen dinghen</l>
<l>Van mijner scaden zunderlinghen,</l>
<l n="7,2825"> Die ic heb leden in desen zaken,</l>
<l>Mi pinen eneghen twist te maken;</l>
<l>Maer sal moghen met sueter bede</l>
<l><pb n="126"/>Den coninc van Behem, van Ungheren mede</l>
<l>Oetmoedelijc bidden, wel tot dien</l>
<l n="7,2830"> Dat zi mijn scade willen versien.</l>
<l>Dit mach ic doen hier ende daer</l>
<l>Tot Sinte Jans misse ende enen dach naer.</l>
<l>Alle dit tractaet bi rechter trouwen</l>
<l>Ghelovede heer Huwaert wel te houwen.</l>
<l n="7,2835"> Vele meer woorde, dat verstaet,</l>
<l>Heeft begrepen dat tractaet;</l>
<l>Maer dat en dient niet zeere te scriven,</l>
<l>Daeromme latict achter bliven.</l>
<l>Dit tractaet ghesciede, dats waer,</l>
<l n="7,2840"> Als men XIIII<hi rend='sup'>c</hi> Ons Heeren iaer</l>
<l>Ende XI screef, doe ic ghewach,</l>
<l>Voor Paesschen, in meerte den XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Na dit tractaet, si u bekant,</l>
<l>Keerde die hertoghe in Brabant,</l>
<l n="7,2845"> Ende daer bleef hi, doe ic ghewach,</l>
<l>Tot bi Sinte Jans-Baptisten dach</l>
<l>Metten vrouwen bancketteren,</l>
<l>Steken, breken, dansen, hoveren,</l>
<l>In Sonien jaghen, dats waerhede,</l>
<l n="7,2850"> Twelc hi alte gheerne dede,</l>
<l>Ende ooc alle andere dinghen</l>
<l>Die hem ende sinen lande aenghinghen.</l>
</div>
<div type="chapter"><head type="chapter"><pb n="127"/> XXIV. HOE HERTOGHE ANTHONIJS ANDERWERF IN DEN LANDE VAN LUTZENBORCH TRAC.</head>
<l>Int jaer van XII, doe ic ghewach,</l>
<l>Cort voor Sinte Jans-Baptisten dach,</l>
<l n="7,2855"> Hief die hertoghe ane sijn vaert</l>
<l>Ten lande van Lutzenborch waert,</l>
<l>Om te verwachtene oft iement soude</l>
<l>Comen, die innemen woude</l>
<l>Die slote, als vore, int tractaet</l>
<l n="7,2860"> Voor Eltre ghemaect, ghescreven staet;</l>
<l>Ende belach met sijnre rote</l>
<l>Teenen male die stede ende slote</l>
<l>Danviller ende Montmedy,</l>
<l>Verwachtende daer met moede vri,</l>
<l n="7,2865"> Of die hertoghe van Orliens,</l>
<l>Ocht iement anders, her of ghens</l>
<l>Van sinen weghen daer ghesonden,</l>
<l>Tien daghe verschenen, of zi conden,</l>
<l><pb n="128"/>Die slote te winnene of tontsetten;</l>
<l n="7,2870"> Twelc hi hoopte te beletten</l>
<l>Met sijnre macht ende avonture.</l>
<l>Maer daer en quam noyt creature</l>
<l>Jeghen hem, soe ict vernam;</l>
<l>Ende als niement daer en quam,</l>
<l n="7,2875"> Den dach voorleden, soet was voorseit,</l>
<l>Soe waest in een tractaet gheleit,</l>
<l>Alst blijct in den brieve aldus</l>
<l>Beghinnende: Wi Anthonius .....</l>
</div>
<div type="chapter"><head type="chapter">   XXV. VAN DEN TRACTATE ENDE HOE HERTOGHE ANTHONIJS INNE GHECREECH DAMVILLEER ENDE MOMMODY</head>
<l>In den eersten was besproken, soe wie</l>
<l n="7,2880"> Inhebben soude die slote drie:</l>
<l>Damviller, Montmedy, Orchimont</l>
<l><pb n="129"/>Met haren behoorten, zi u cont,</l>
<l>Van weghen des alder doorluchtechsten</l>
<l>Roomsch coninc ende van Behem,</l>
<l n="7,2885"> Ende sijns brueder, si u cont,</l>
<l>Van Hongheren coninc Zeghemont,</l>
<l>En selen die selve voorscreven</l>
<l>Drie slote niement innegheven</l>
<l>Noch aftreden in gheenen keere,</l>
<l n="7,2890"> Dan dien dalre doorluchteste heere,</l>
<l>Die coninc van Behem, sal ghelieven</l>
<l>Bescriven met sinen openen brieven,</l>
<l>Uuthanghende, dat was onderscheit,</l>
<l>Metten zeghele der maiesteit:</l>
<l n="7,2895"> Soe wie si waren, groot of smal,</l>
<l>Dat mense dien ingheven sal.</l>
<l>Ooc sal men weten ende verstaen</l>
<l>Datse die ghene selen ontfaen</l>
<l>Ende innemen dan te hant</l>
<l n="7,2900"> Van heer Huwaerde van Eltere - want</l>
<l><pb n="130"/>Hi die slote inhadde te voren</l>
<l>Van den doorluchteghen vorste vercoren,</l>
<l>Des Roomschen ende Beemschen coninc,</l>
<l>Ende van weghen, verstaet die dinc,</l>
<l n="7,2905"> Des hertoghen van Orliens -</l>
<l>Ende niemene ingheven enechsens,</l>
<l>Dan in alder maten, sijts ghewes,</l>
<l>Als dat boven beredent es,</l>
<l>Op verbeurnesse harer goede vermoghen,</l>
<l n="7,2910"> Dat si hebben of crighen moghen.</l>
<l>Oec es te wetene in allen keere,</l>
<l>Dat of die selve, een of meere,</l>
<l>Binnen den tide ghebeurde te sterven,</l>
<l>Dat God verbiede! soe selen die erven</l>
<l n="7,2915"> Ende al haer goede verbonden wesen,</l>
<l>In alder maten voorghelesen.</l>
<l>Dus worden die slote in hant ghegheven,</l>
<l>Op die voeghe voor bescreven,</l>
<l>Heeren Robbrechte, die vrome was zeere,</l>
<l n="7,2920"> Te Florchinghen ende te Boxsey heere,</l>
<l>Ende Gielise van Rodemach</l>
<l>Heere te Rithersperch, doe ic ghewach,</l>
<l>Ende heeren Janne, in ghewelt</l>
<l><pb n="131"/>Die heere was te Duchervelt,</l>
<l n="7,2925"> Om hueders [daer] af tsine ende ruwaert,</l>
<l>In alder manieren vore verclaert;</l>
<l>Ende van den sloten ende steden voorscreven</l>
<l>Hadde sijn recht op ghegheven</l>
<l>Die van Orliens, ende ghestalt</l>
<l n="7,2930"> In der twee coninghen ghewalt.</l>
<l>Heer Robbrecht, Gielijs ende Jan voorscreven</l>
<l>Hebben haer brieve hierop ghegheven,</l>
<l>Aldinc te doene in der mate</l>
<l>Na inhout van den tractate.</l>
<l n="7,2935"> Na dit tractaet, in corten stonden,</l>
<l>Soe heeft die hertoghe ghesonden</l>
<l>Sijn notabel ambassiaet</l>
<l>Aen den Roomschen coninc, sonder verlaet,</l>
<l>Tot Praghe in Behem, als die wise:</l>
<l n="7,2940"> <pb n="132"/> Willem, greve te Zeyne, ende Gielise</l>
<l>Van Rodemach ter selver stonde,</l>
<l>Ende met hem meester Emonde</l>
<l>Van Dyntere, voorsienich ende wijs,</l>
<l>Des hertoghen secretarijs,</l>
<l n="7,2945"> Die aen den coninc van Behem voorseit</l>
<l>Metten zegle der maiesteit</l>
<l>Enen brief verworven, dat men ter stont</l>
<l>Danviller, Mommody ende Orchimont</l>
<l>Overgave, opende in alder wijs</l>
<l n="7,2950"> Den voorscreven hertoghe Anthonijs.</l>
<l>Uut crachte des briefs, sonder si,</l>
<l>Wort Danviller ende Mommody</l>
<l>Den hertoghe Anthonijs sonder lette</l>
<l>Overghegheven, die hi besette</l>
<l n="7,2955"> Ende inne nam; maer na tgone</l>
<l>En vraeghde heer Hughe, heer Huwaerts sone,</l>
<l>Niet en twint te dier stont,</l>
<l>Die noch inhadde Orchimont,</l>
<l>Twelc hi den drien heeren voorscreven</l>
<l n="7,2960"> Niet en wilde overgheven</l>
<l>Na vorme des tractaets, seggic di,</l>
<l>Voor Danviller ende Mommody.</l>
<l>Hoewel die coninc van Behem</l>
<l>Bevelende ernstelijc screef aen hem,</l>
<l n="7,2965"> Dat hijt dade sonder verlaten,</l>
<l>Soe en woude hijt doen in gheenre maten.</l>
</div>
<div type="chapter"><head type="chapter"><pb n="133"/> XXVI. HOE HEER HUWAERT VAN ELTEREN HERTOGHEN ANTHONISE NIET HULDEN EN WOUDE.</head>
<l>Als nu die hertoghe, segghic di,</l>
<l>Danviller ende Mommody</l>
<l>Inhadde, versocht hi ter vaert</l>
<l n="7,2970"> Den voorschreven heere Huwaert</l>
<l>Ende sijn metplichteren met lieve,</l>
<l>Dat si, na inhout sijnre brieve,</l>
<l>Die hi hadde onder hem</l>
<l>Van den coninc van Behem,</l>
<l n="7,2975"> Huldighing daden ende eet.</l>
<l>Daer op antwoorde wel ghereet</l>
<l>Heer Huwaert ende die sine met hem,</l>
<l>Dat zi den coninc van Behem</l>
<l>Verbonden waren, sonder si,</l>
<l n="7,2980"> Met eede; mids dien en mochten si</l>
<l>Niemenne el eet doen van trouwen,</l>
<l>De eerste en ware quijt ghescouwen;</l>
<l>Ende soe wanneer dat teenegher tijt</l>
<l>Die coninc den eet hem scolde quijt,</l>
<l n="7,2985"> Soe souden si den hertoghe coen</l>
<l>Gheerne eet ende huldinghe doen,</l>
<l>Ghelijc dander edele, sonder waen,</l>
<l>Des lants van Lutzenborch hadden ghedaen.</l>
<l><pb n="134"/>Om heer Huwaerde ghenoech te sijn</l>
<l n="7,2990"> Ende sinen metplechteren, zant int fijn</l>
<l>Die hertoghe, om dese dinc</l>
<l>Te condeghene den coninc;</l>
<l>Twelc aenghehoort, heeft die voorscreven</l>
<l>Coninc weder brieve ghegheven</l>
<l n="7,2995"> Onder sinen zeghel der maiesteit,</l>
<l>Int jaer Ons Heeren, si u gheseit,</l>
<l>Twelve ende veertien hondert,</l>
<l>Daer hi met quijt scilt elken besondert</l>
<l>Hulde ende eet, daer met si hem,</l>
<l n="7,3000"> Als enen coninc van Behem,</l>
<l>Ende van Lutzenborch ooc meere</l>
<l>Als haren natuerliken erfheere,</l>
<l>Plichtich ende verbonden waren;</l>
<l>Ende beval hem sonder sparen,</l>
<l n="7,3005"> Dat si den hertoghe Anthonise</l>
<l>Hulden souden in derre wise,</l>
<l>Ende eet doen met alder lieve,</l>
<l>Na uutwisen sijnre brieve</l>
<l>Die hi hem hadde verleent, dats claer;</l>
<l n="7,3010"> Welke brieve die hertoghe daer</l>
<l>Becundeghen dede, groot ende smal,</l>
<l>Heer Huwaerde ende sinen helperen al,</l>
<l>Ende al den edelen ende ondersaten,</l>
<l>Die int lant van Lutzenborch saten,</l>
<l n="7,3015"> Op een ghemeine dachvaert</l>
<l><pb n="135"/>Die int stat van Aerle ghehouden waert;</l>
<l>Op dewelke brieve voorscreven</l>
<l>Heer Huwaert antwerde heeft ghegheven</l>
<l>Ende sijn metplechteren: "wats ghesciet,</l>
<l n="7,3020"> Dat si en gheloofden niet,</l>
<l>Dat enichsins die brieve twaren</l>
<l>Bi weten des conincs verleent waren."</l>
<l>Doen wort verdraghen sonder verhouden,</l>
<l>Dat zi selve scicken souden,</l>
<l n="7,3025"> Te wetene zijn eintelike meininghe claer.</l>
<l>Dus hebben si ghesonden daer</l>
<l>Heere Willeme Van Ham ter vaert</l>
<l>Ende van Bourscheit heere Bernaert;</l>
<l>Denwelken die coninc een voor al</l>
<l n="7,3030"> Van Behem met sijns selfs monde beval,</l>
<l>Ende ooc met brieven, sonder laten,</l>
<l>Dat zi, ende alle ondersaten</l>
<l>Des lants van Lutzenborch, sonder verhouden</l>
<l>Den hertoghe Anthonijs hulden souden,</l>
<l n="7,3035"> Na uutwisen sijnder brieve,</l>
<l>Die hi hem hadde verleent met lieve.</l>
<l>Na allen desen, si u verclaert,</l>
<l>En heeft die voorseide heer Huwaert,</l>
<l>Noch sijn metplechteren, in gheenre wise</l>
<l n="7,3040"> Den voorscreven hertoghe Anthonise</l>
<l>Huldinghe ghedaen noch ghehoorsaemheit;</l>
<l>Maer bleven in wederspennicheit.</l>
</div>
<div type="chapter"><head type="chapter"><pb n="136"/> XXVII. HOE HERTOGHE ANTHONIJS ELTEREN HEEFT AFGHEWORPEN ENDE VELE ANDER SLOTE GHEWONNEN.</head>
<l>Als nu hertoghe Anthonijs sach</l>
<l>Dat hi met gheenen ghelimpe en mach</l>
<l n="7,3045"> Heer Huwaerde noch sijn helperen</l>
<l>Tot gheenre ghehoorsaemheit ghekeeren:</l>
<l>Heeft hi ghedacht in derre wisen</l>
<l>Hem met machte tonderwisen,</l>
<l>Ende heeft beleit, met corten woorde,</l>
<l n="7,3050"> Tslot Ter Vaez, dat toebehoorde</l>
<l>Janne van Orley, ende beronnen,</l>
<l>Neder gheworpen ende ghewonnen.</l>
<l>Van daer es hi seere vermoghen</l>
<l>Voor Eltere anderwerf ghetoghen,</l>
<l n="7,3055"> Daer heer Huwaert was, sijts wijs;</l>
<l>Dat heeft die hertoghe Anthonijs</l>
<l>Te gronde gheslecht, gheworpen neder:</l>
<l>In langhen en waest ghebouwet weder.</l>
<l>Voor tslot van Lintzer trac hi na dat</l>
<l n="7,3060"> <pb n="137"/> Ende hevet beleghen; twelke dat</l>
<l>Alsoe wiselijc was beraden,</l>
<l>Dat hem opgaf in der ghenaden</l>
<l>Ende ter obediencien metter spoet</l>
<l>Van den edelen hertoghe goet.</l>
<l n="7,3065"> Doen trac die hertoghe voor Mersy,</l>
<l>Dat Verduyn lach herde bi,</l>
<l>Twelke een keiserlijc slot was.</l>
<l>Al die wile, zijt zeker das,</l>
<l>Dat hi daer vore lach met riveele,</l>
<l n="7,3070"> Quamen hem vele slote ende casteele</l>
<l>In handen ende te ghenaden -</l>
<l>Die waren wiselec beraden;</l>
<l>Ooc en conden sijt wederdringhen -</l>
<l>Als Hoelveltz, Visbach, Everlinghen,</l>
<l n="7,3075"> Putslinghen, Formon, an haren danc,</l>
<l>Lare ende Chevery le Franck.</l>
<l>Ooc was ghewonnen, segghic dy,</l>
<l>Ende na verbrant tslot Rolley.</l>
<l>Dat dal van Scripenich was soe beraden,</l>
<l n="7,3080"> Dat hem opgaf te ghenaden;</l>
<l>Die hertoghe gaeft doen ter vaert</l>
<l>Van Gimmich heeren Erhart,</l>
<l><pb n="138"/>Die hadde ghetrouwet, dats waerheit fijn,</l>
<l>Heer Huwaerts van Eltre dochterkijn.</l>
<l n="7,3085"> Met crachte wan hertoghe Anthonijs</l>
<l>Tslot van Mersy, des sijt wijs,</l>
<l>Dat hi verbrande in corter stonde</l>
<l>Ende werpt af al toten gronde:</l>
<l>Int welke hi vele ghevanghen vant</l>
<l n="7,3090"> Van diversen steden, die hi te hant</l>
<l>Los ende quijt liet trecken tzwaer;</l>
<l>Ende onder dander soe waren daer</l>
<l>Seker coopliede van Straesborch,</l>
<l>Die daer langhe in groot besorch</l>
<l n="7,3095"> Gheleghen hadden, in zwaer verdriet,</l>
<l>Ghevanghen, alsoe dat si niet</l>
<l>Gheriden en consten noch ghegaen.</l>
<l>Die edel hertoghe deedse saen</l>
<l>Te Straesborch vueren sonder merren</l>
<l n="7,3100"> Op waghene oft op kerren,</l>
<l>Ende ooc tot someghen andren steden,</l>
<l>Van daer zi waren, uut doegdlijcheden,</l>
<l>Op sijns selfs cost in waren zaken:</l>
<l>Des hem die stede groot eere spraken,</l>
<l n="7,3105"> Ende seidens hem lof ende danc.</l>
<l>Van daer soe trac hi eer iet lanc</l>
<l><pb n="139"/>Voor tslot van Clerve gheweldichlike,</l>
<l>Dat toebehoerde Frederike</l>
<l>Van Brandenborch, des sijt wijs;</l>
<l n="7,3110"> Dat heeft hertoghe Anthonijs</l>
<l>Te wille ghecreghen, si u bekant;</l>
<l>Ende daerna wert een bestant</l>
<l>Voor Clerve ghemaect, doe ic ghewach,</l>
<l>Op Sinte Bartholomeus dach,</l>
<l n="7,3115"> Als tiaer Ons Heeren stont te siene</l>
<l>Dusent vierhondert ende dertiene,</l>
<l>In deser voeghen te dien tide,</l>
<l>Dat hertoghe Anthonijs ter eender zide,</l>
<l>Ende ter andere, hoort dit vercleeren,</l>
<l n="7,3120"> Her Huwaert ende sijn helpeeren,</l>
<l>Tusschen dat ende Sinte Mertensmesse,</l>
<l>Ende namelijc, des siit ghewesse,</l>
<l>Opter elf dusent maegden dach</l>
<l>Naest comende, des avonts, sonder verdrach,</l>
<l n="7,3125"> Selve comen oft sinden, dits waer dinc,</l>
<l>Haer machtboden toten coninc</l>
<l>Van Behem, te Praghe, oft daer hi dan</l>
<l>Wesen soude; ende wes hi daer van</l>
<l>Met sinen heeren ende rade</l>
<l n="7,3130"> Ordeneerde ende dade,</l>
<l><pb n="140"/>Na verantwoorden ende na sprake,</l>
<l>Ende na alle herganghen sake,</l>
<l>Soude elc partie, sonder berueren,</l>
<l>Den andren doen ende volvueren,</l>
<l n="7,3135"> Binnen vier weken in allen zaken,</l>
<l>Na des conincs uutspraken.</l>
<l>Na dit bestant zeere cortelijc</l>
<l>Wert Jan, Godert ende Frederijc</l>
<l>Van Brandenborch in goeder wise</l>
<l n="7,3140"> Versoent met hertoghe Anthonise.</l>
<l>Als dese vrede ende bestant</l>
<l>Ghemaect was, besette te hant</l>
<l>Die hertoghe in goet besorch,</l>
<l>In den lande van Lutzenborch,</l>
<l n="7,3145"> Stede ende slote aen elken cant,</l>
<l>Ende toogh weder in Brabant.</l>
<l>Maer om te achtervolghen, dat verstaet,</l>
<l>Tbestant voorseit ende den tractaet,</l>
<l>Sant hi Janne van Rineshem,</l>
<l n="7,3150"> Sinen huusmaerscalc in Behem,</l>
<l>Toten coninc met volcomender macht</l>
<l>Van sinen wegen, ende heeft verwacht</l>
<l>Den dach voorsproken, dits ware dinc;</l>
<l><pb n="141"/>De welke voor den coninc</l>
<l n="7,3155"> Sijn bootscap heeft ghedaen, verstaet,</l>
<l>Voor sconincs lantsheeren ende sinen raet,</l>
<l>Ende toonde sijn volcomen machte,</l>
<l>Die hi van tshertoghen weghen brachte,</l>
<l>Ende presenteerde alles te voren</l>
<l n="7,3160"> Des conincs uutsprake te aenhooren.</l>
<l>Over dander side, merct dat gone,</l>
<l>Quam daer heer Hughe, heer Huwaerts sone,</l>
<l>In den name van sinen vader</l>
<l>Ende sinen metplechteren te gader,</l>
<l n="7,3165"> Die welke den coninc toonde daer</l>
<l>Ende sinen rade, hoewel, twas waer,</l>
<l>Dat hi van sijns vader weghen,</l>
<l>Noch van den andren die met hem pleghen,</l>
<l>Gheen macht en hadde in der zaken voren</l>
<l n="7,3170"> Des conincs uutsprake te aenhooren:</l>
<l>Twelk billics soude hebben ghewesen</l>
<l>Na inhout des bestants voor ghelesen.</l>
<l>Want van Eltere heer Huwaert</l>
<l>Noch sijn metplechteren op die vaert</l>
<l n="7,3175"> Haer machtboden niet en sonden,</l>
<l>Soe en conste die coninc te dien stonden</l>
<l>Gheen uutsprake ghedoen met bescheide;</l>
<l>Maer heeft die partien beide</l>
<l>Ghescreven, bevolen, sonder saghe,</l>
<l n="7,3180"> <pb n="142"/> Dat zi toten naesten Sinte Iacobs daghe</l>
<l>In vreden bleven sonder twiste,</l>
<l>Sonder gheveerde oft ergheren liste;</l>
<l>Ende binnen den tide van den vrede</l>
<l>Soude die coninc met wijshede</l>
<l n="7,3185"> Te Lutzenborch sinden sonder vermyen,</l>
<l>Om te verhoorne die partyen,</l>
<l>Ende die zaken te beslechten</l>
<l>Met goeder minnen ocht met rechten;</l>
<l>Alsoe begrepen es al dese dinc</l>
<l n="7,3190"> In den openen brieven van den coninc</l>
<l>Van Behem, die doen waren ghegheven,</l>
<l>Opten Nuwenhuse bi Praghe ghescreven,</l>
<l>Des sondaeghs na Sinte Catherinen dach,</l>
<l>Als men tiaer Ons Heeren sach</l>
<l n="7,3195"> Dusent vierhondert staen bescreven,</l>
<l>Ende derthiene daer beneven.</l>
</div>
<div type="chapter"><head type="chapter">XXVIII. VAN HERTOGHE ANTHONIJS VROMICHEIDEN INT VERCRIGHEN VAN DEN SLOTEN VOORSCHREVEN.</head>
<l>Nu heeft van Behem die coninc wijs</l>
<l>Tusschen den hertoghe Anthonijs</l>
<l>Ende sijn wedersaken mede</l>
<l n="7,3200"> <pb n="143"/> Bestant ghemaect ende vrede</l>
<l>Tot Sinte Iacobs daghe daer naer:</l>
<l>Dus latict in rusten bliven daer;</l>
<l>Ende wille u al sonder bliven</l>
<l>Van den hertoghe Anthonijs scriven,</l>
<l n="7,3205"> Die wel bewesen heeft blikelijc,</l>
<l>Dat hi uten huse van Vranckerijc</l>
<l>Ende van Brabant, sijts ghewes,</l>
<l>Comen ende ghesproten es,</l>
<l>Als hi heerlijc heeft bewesen</l>
<l n="7,3210"> In den reisen vore ghelesen;</l>
<l>Want sijt des zeker ende sonder vaer,</l>
<l>Wes ic hier scrive dats seker waer.</l>
<l>Het esser noch ghenoech die leven</l>
<l>Die ghetughe souden gheven;</l>
<l n="7,3215"> Maer anders ic u niet verhale</l>
<l>Dan die substantie altemale</l>
<l>Ende die clare ghesciedenesse</l>
<l>Teenre ewegher ghetughenesse.</l>
<l>Hets niement so plomp, wijf no man,</l>
<l n="7,3220"> Hi en mach wel dinken, eer men wan</l>
<l>Alsoe vele keiserlike slote,</l>
<l>Daer en was meneghe rote,</l>
<l>Meneghen oploop, menech pongijs</l>
<l>Menech bestormen in felre wijs,</l>
<l n="7,3225"> Menech schermutzen, menech berinnen,</l>
<l>Menech verliesen, menech winnen,</l>
<l>Meneghen slach ende meneghen stoot,</l>
<l><pb n="144"/>Menich ghescut ende meneghen cloot</l>
<l>Ghescoten van binnen ende van buten,</l>
<l n="7,3230"> Daer enen mochten die ooren tuiten;</l>
<l>Menich graven, menich mineren,</l>
<l>Meneghen man ooc faelgeren;</l>
<l>Menech iaghen ende menech vlien,</l>
<l>Menech verveerlijc enghien,</l>
<l n="7,3235"> Menech feit van wapenen hooghe!</l>
<l>Ende altijt was die hertoghe</l>
<l>In de maleie der voorsten een,</l>
<l>Als dat te menegher plaetsen scheen;</l>
<l>Want alle die omtrent hem waren</l>
<l n="7,3240"> Ghegrepen moet in sijn ghebaren.</l>
<l>Wanneer als thoot es vore ghestaen,</l>
<l>Elc scaemt hem achterwert te gaen.</l>
<l>Scheemte heeft meneghen hooghgheboren</l>
<l>Edelen doen die doot becoren;</l>
<l n="7,3245"> Want dedel scamel bloet voorwaer</l>
<l>Wert meest ghestort hier ende daer.</l>
<l>Alsoe was daer cume enich man</l>
<l>Die den hertoghe mocht sien an,</l>
<l>Al was hi bloode in der natueren,</l>
<l n="7,3250"> Scaemte dedem sijn bloet berueren.</l>
<l>Wie achter treet daer blijft sijn heere,</l>
<l><pb n="145"/>Die scande verwint hi nemmermeere.</l>
<l>Die hadde ghesien die slote, twaren,</l>
<l>Hoe vaste dat si beleghen waren,</l>
<l n="7,3255"> Ende wat vromicheiden in alder wijs</l>
<l>Dat die hertoghe Anthonijs</l>
<l>Daer dede, ende ooc in allen weghen</l>
<l>Die sine, eer si die slote creghen</l>
<l>Tsinen wille, alst voorscreven es:</l>
<l n="7,3260"> Hi mocht hem wel vermeten des,</l>
<l>Dat, sint keisers Karels tijt,</l>
<l>Nooyt prince van Brabant, des seker sijt,</l>
<l>Soe vele sterker slote en wan</l>
<l>Met ridderen ende met knechten dan</l>
<l n="7,3265"> Binnen alsoe corten tide:</l>
<l>Dies men sijns wide ende zide,</l>
<l>Siere vromicheit, over meneghen dach</l>
<l>In grooter eeren vermanen mach.</l>
<l>Hi en es van mi soe niet gheprijst,</l>
<l n="7,3270"> Sijn werken en hebben meer bewijst.</l>
<l>Maer want die hertoghe, sijts ghewes,</l>
<l>Van Lutzenborch ghetoghen es</l>
<l>Te Brabant weert, latic dit daer,</l>
<l>Ende wille den hertoghe volghen naer.</l>
</div>
<div type="chapter"><head type="chapter"><pb n="146"/> XXIX. NOCH VAN DEN GHESCHILLE TUSSCHEN ANTWERPEN ENDE MECHELEN.</head>
<l n="7,3275"> Als die hertoghe Anthonijs voorseit</l>
<l>Bracht hadde tsiere ghehoorsaemheit</l>
<l>Dlant van Lutzenborch ende bewaert</l>
<l>Met sinen lieden, trac hi ter vaert</l>
<l>In Brabant. Als hi daer quam,</l>
<l n="7,3280"> Dat ghescille hi noch vernam</l>
<l>Open staende, dits waerheit fijn,</l>
<l>Tusschen Antwerpen ende Mechelijn;</l>
<l>Dat in siere absentien was</l>
<l>Meer verherdet, sijt seker das,</l>
<l n="7,3285"> Dan doen hi uut Brabant sciet.</l>
<l>Alsoe deen stat der andere niet</l>
<l>Van hem beiden, hebbic vernomen,</l>
<l>Enich goet lieten toecomen,</l>
<l>Ghedoochde elc van hem nochtan</l>
<l n="7,3290"> Dat dander steden af ende an</l>
<l>Van Brabant, van Vlaendren, soe mi dochte,</l>
<l>Alrehande goet toecomen mochte.</l>
<l>Maer [want] binnen der absentien, sijts wijs,</l>
<l>Van den hertoghe Anthonijs</l>
<l n="7,3295"> Ende Lovene, ende Bruessele, soe ic voorseide,</l>
<l>Van te tracteerne tusschen beide</l>
<l><pb n="147"/>Aflieten, soe u wel cont mach sijn:</l>
<l>Soe en woude die stat van Mechelijn</l>
<l>Niet ghedooghen, dat die stede</l>
<l n="7,3300"> Van Lovene ende van Bruesele mede</l>
<l>Visch, zout ocht haver, hoert mi rueren,</l>
<l>Door haer vriheit souden vueren;</l>
<l>Welke twee steden in alder wijs</l>
<l>Dit claeghden den hertoghe Anthonijs.</l>
<l n="7,3305"> Om welke zaken hi sinen lieden,</l>
<l>Hertoghe Anthonijs, dede ghebieden</l>
<l>Op groote pene, dat niemant</l>
<l>Uut ocht ooc dore sijn lant</l>
<l>Van Brabant enegherhande dinghen</l>
<l n="7,3310"> Toevoeren en soude noch bringhen.</l>
<l>Met welken verbode stringhe ende hert</l>
<l>Mechele alsoe bedwonghen wert,</l>
<l>Dat si vervolgden, segghic di,</l>
<l>Aen hertoghe Ianne, soe verre, dat hi</l>
<l n="7,3315"> Maken liet een dachvaert</l>
<l>Die tAntwerpen ghehouden waert;</l>
<l>Daer doen alsoe overquamen</l>
<l>Die ghebroeders beide te samen</l>
<l>Van Bourgognen, van Brabant tien tiden,</l>
<l n="7,3320"> Met veel heeren in beiden siden,</l>
<l>Die zi daer brachten in dat caboel.</l>
<l>Onder dandere was daer van Simpoel</l>
<l>Greve Walraven, die wise heere,</l>
<l><pb n="148"/>Des hertoghen Anthonijs zweere,</l>
<l n="7,3325"> Die welke aerbeite zerre ernstelijc</l>
<l>Tusschen beide die broederen rijc,</l>
<l>Soe dat, bi middele van hem, ende wille</l>
<l>Beide der ghebroeders, van dien ghescille</l>
<l>Ende van meer andere, overquamen</l>
<l n="7,3330"> Die ghebruedere beide te samen,</l>
<l>In der manieren van al ende al,</l>
<l>Soe ic u hier na scriven sal</l>
<l>Int corte die substantie claer,</l>
<l>Alsoe sijs overquamen daer,</l>
<l n="7,3335"> Uter copien die ic selve las,</l>
<l>Ghelijc als daer ghededinct was.</l>
</div>
<div type="chapter"><head type="chapter">XXX. VAN DEN TRACTATE TUSSCHEN ANTWERPEN ENDE MECHELEN.</head>
<l>Van Simpoel die heere notable,</l>
<l>Tier tijt van Vranckerijc connestable,</l>
<l>Heeft in die chele dus vercleert</l>
<l n="7,3340"> Van den scepe souts, dat ghearesteert</l>
<l>Te Mechelen lach gheschut al doe,</l>
<l>Dat die van Lovene hoorde toe,</l>
<l>Dat soude sijn onghearesteert,</l>
<l><pb n="149"/>Vri ende los ghetriveleert;</l>
<l n="7,3345"> Ende dat die voorseide stede</l>
<l>Van Lovene ende Bruessele mede</l>
<l>Als van den soute, hoort mi rueren,</l>
<l>Dat zi dat voort selen vueren</l>
<l>Op ende neder, sonder ghile,</l>
<l n="7,3350"> Door die Senne ende door die Dile;</l>
<l>Dat zijt selen moghen useren</l>
<l>Sonder fraude oft distorberen,</l>
<l>Alsoe si daden, en lieghe u niet,</l>
<l>Ter tijt dat hertoghe Philips verschiet</l>
<l n="7,3355"> Van Bourgognen, dat elc versta,</l>
<l>Een iaer vore ende een iaer na.</l>
<l>Item die heeren, hoort mi ontbinden,</l>
<l>Selen haer commissarise sinden:</l>
<l>Mijn heere van Bourgognen voor ghenant</l>
<l n="7,3360"> Sal sinden te Lovene in Brabant,</l>
<l>Te Bruessele ende tAntwerpen mede;</l>
<l>Mijn heere van Brabant in die stede</l>
<l>Van Mechelen, te sijnre lieve,</l>
<l>Privilegien, chartere, rechte ende brieve</l>
<l n="7,3365"> Te oversiene, daer hem mede</l>
<l>Behelpen willen die voorseide stede,</l>
<l>Van des den ghescille aen mach cleven</l>
<l><pb n="150"/>Tusschen die drie stede voorscreven;</l>
<l>Ende die collationeren dan,</l>
<l n="7,3370"> Nemen ende bringhen copie daer van,</l>
<l>Om in handen gheleit te wesene</l>
<l>Onser heeren uutghelesene;</l>
<l>Ordeneren, termineren te mael</l>
<l>Van den faite principael.</l>
<l n="7,3375"> Item van der schade ende cost, zi u vercleert,</l>
<l>Van den ghevanghenen, die ghearesteert</l>
<l>Gheweest sijn binnen den tide</l>
<l>Ter eenre ocht ter ander zide,</l>
<l>Es gheaccordeert, doe ic ghewach,</l>
<l n="7,3380"> Een dachvaert opten XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>In loumaent, verstaet die conde,</l>
<l>In der stat van Dendermonde,</l>
<l>Bi den commissarise der heeren</l>
<l>Om die debatte te apointeren.</l>
<l n="7,3385"> Item der twee heeren uutghelesen</l>
<l>Commissarise selen wesen</l>
<l>Op die debatte, verstaet den fijn,</l>
<l>Tusschen Antwerpen ende Mechelijn,</l>
<l>Ghemechticht, gheladen te tracteren,</l>
<l n="7,3390"> Te termineren ende te apointeren,</l>
<l>Soe wel van den clachten, wilt verstaen,</l>
<l>Die die van Antwerpen hebben ghedaen</l>
<l>Van den mercten alsoe wael,</l>
<l>Als van den faite principael.</l>
<l n="7,3395"> Noch ander ghescille van partyen</l>
<l>Vergaven die heeren in beide syen;</l>
<l>Maer dan dient tonser materien niet,</l>
<l><pb n="151"/>Daer om makics gheen bediet.</l>
<l>Hier met sijn die heeren met minlicheden</l>
<l n="7,3400"> Deen van den anderen ghesceden.</l>
</div>
<div type="chapter"><head type="chapter">XXXI. HOE HER HUWAERT VAN ELTEREN SANT AEN DEN CONINC VAN HUNGHEREN, ENDE WAT HY DAER VERWERF.</head>
<l>Nu keer ic sonder te letten iet</l>
<l>Int lant van Lutzenborch, daer ict liet.</l>
<l>Doent tractaet was ghedaen</l>
<l>Voor Clerve, als ghi hebt verstaen,</l>
<l n="7,3405"> Daer tiaer Ons Heeren in steet verclaert,</l>
<l>Hoewel die ionghe heer Huwaert</l>
<l>Van Elteren in Behem ghesonden was</l>
<l>Bi den coninc, soe ic vore las,</l>
<l>Onghemechticht, dits ware zake,</l>
<l n="7,3410"> Te aenhoorne sconincs uutsprake,</l>
<l>Alsoet beredent was te voren</l>
<l>Int tractaet, zoe ghijt mocht hooren:</l>
<l>Waeromme her Huwaert dit heeft ghedaen,</l>
<l>Die redene sal ic u doen verstaen.</l>
<l n="7,3415"> Als heer Huwaert ende de sine</l>
<l>Saghen, dat tot gheenen fine</l>
<l>Si en consten wederstaen die macht</l>
<l><pb n="152"/>Van den hertoghe met haerre cracht</l>
<l>(Ooc ghevoelden si wel in hem</l>
<l n="7,3420"> Dat si den coninc van Behem</l>
<l>Haren natuerliken heere</l>
<l>En conden ghetrecken in gheenen keere,</l>
<l>Noch den hertoghe Anthonijs</l>
<l>Ieghen hem vermaken in gheenre wijs):</l>
<l n="7,3425"> Soe hebben si in corten stonden</l>
<l>Ten coninc van Hongheren ghezonden,</l>
<l>Om aen hem in enegher wise</l>
<l>leghen den hertoghe Anthonise</l>
<l>Hulpe te zuekene ende confoort.</l>
<l n="7,3430"> Die wile dat si setten voort</l>
<l>Ende voorderen wilden, zeere si vruchten</l>
<l>Voor den hertoghe, ende beduchten</l>
<l>Van hem te lidene meerder scaden;</l>
<l>Daerom dat zi tracteren daden</l>
<l n="7,3435"> Ende maecten vreden ende bestant</l>
<l>Voor Clerve, als voren es ghenant.</l>
<l>Dat si in Behem ooc tien stonden</l>
<l>Sonder last aen den coninc sonden:</l>
<l>Dat was om een vertreck ghedaen,</l>
<l n="7,3440"> Tot zi antwerde hadden ontfaen</l>
<l>Van den coninc van Hongheren, dats waer.</l>
<l>In den eersten wisten zi openbaer</l>
<l><pb n="153"/>Dattie coninc van Hongheren, sijts ghewes,</l>
<l>Recht oor ende erfghename es</l>
<l n="7,3445"> Van Lutzenborch den lande, dit vernem,</l>
<l>Na doot des conincs van Behem,</l>
<l>Sijns broeders. Ooc maecten si hem wijs</l>
<l>Dat die hertoghe Anthonijs</l>
<l>Tlant van Lutzemborch trac aen hem,</l>
<l n="7,3450"> Ende den rike van Behem</l>
<l>Aftrecken woude, ende mids desen</l>
<l>Daer selve erfheere af wesen;</l>
<l>Ende want si der cronen van Behem</l>
<l>Niet wouden afgaen onder hem,</l>
<l n="7,3455"> Ende den hertoghe, nu hoort dit doen,</l>
<l>Hulde, eet, manschap en wouden doen:</l>
<l>Soe heeft die hertoghe, si u cont,</l>
<l>Haer slote gheworpen in den gront,</l>
<l>Ende ander verderfelike scaden</l>
<l n="7,3460"> Hen ghedaen ende beraden;</l>
<l>Twelc zi den coninc [claeghden] herde zeere</l>
<l>Van Hongheren, als recht erfheere</l>
<l>Des lants van Lutzenborch claerlijc,</l>
<l>Ende als Roomsch coninc desghelijc,</l>
<l n="7,3465"> Die alle sijn ridderen ende knechten stout</l>
<l>Sculdich voor foortse ende ghewout</l>
<l>Ware te bescuddene na allen keere.</l>
<l>Met desen redenen ende ander meere</l>
<l><pb n="154"/>Die coninc soe onderwesen waert,</l>
<l n="7,3470"> Dat hi van Eltere heere Huwaert</l>
<l>Maecte sinen capitein,</l>
<l>Om ieghen den hertoghe, sijts certein,</l>
<l>Te bescuddene sijn erflijcheit</l>
<l>Des lants van Lutzenborch voorseit;</l>
<l n="7,3475"> Ende gaf hem macht in alder wijs</l>
<l>Ieghen den hertoghe Anthonijs</l>
<l>Sijn baniere te vuerne met ghewelde,</l>
<l>Ende op te worpene in den velde.</l>
<l>Allen ondersaten hi beval,</l>
<l n="7,3480"> Den edelen, ende goeden steden al</l>
<l>Des lants voorscreven, door gheenen noot</l>
<l>Heer Huwaerde en hinderden clein no groot,</l>
<l>Maer helpe hem daden ende onderstant</l>
<l>Ieghen den hertoghe altehant.</l>
<l n="7,3485"> Die coninc van Hongheren screef voort an</l>
<l>Aen van Beieren hertoghe Jan,</l>
<l>Elect van Ludike, dat wilt weten,</l>
<l>Aen princen, aen vorsten al omme gheseten</l>
<l>Den lande van Lutzenborch, ernsteliken,</l>
<l n="7,3490"> Als dat claerlijc mach bliken</l>
<l>Bi sconincs brieven, die waren ghegheven</l>
<l>Int iaer Ons Heeren, tzo Cure ghescreven,</l>
<l>XIIII<hi rend='sup'>c</hi> XIII, zijt zeker das,</l>
<l>Op Onser Vrouwen avont Nativitas.</l>
</div>
<div type="chapter"><head type="chapter"><pb n="155"/> XXXII. HOE DE STEDE DES LANTS VAN LUTZENBORCH DEN CONINC VAN HUNGEREN ANTWERDE SCREVEN.</head>
<l n="7,3495"> Op welke brieven in goet besorch</l>
<l>Die steden des lants van Lutzenborch</l>
<l>Den coninc hebben, sonder begheven,</l>
<l>Int langhe verhaelt, antwerde ghescreven,</l>
<l>Hoe alle zaken daer int verclaren</l>
<l n="7,3500"> Gheschiet ende toecomen waren;</l>
<l>Ende zunderlinghe si hem weten deden,</l>
<l>Hoe dat si, in tiden voorleden,</l>
<l>Den hertoghe van Orliens ende desghelijc</l>
<l>Joose den mercgreve rijc,</l>
<l n="7,3505"> Van Brandenborch ende van Meeren heere -</l>
<l>Twelc hen beval die coninc zeere</l>
<l>Van Behem, soe sijt wel hadden verstaen, -</l>
<l>Hulde ende eede hadden ghedaen</l>
<l>Van ghehoorsaemheiden: want</l>
<l n="7,3510"> Tlant van Lutzenborch in hant</l>
<l>Teenen zekeren pande hem stelde</l>
<l>Voor een groote somme van ghelde;</l>
<l>Ende voort, dat die coninc voorscreven</l>
<l><pb n="156"/>Van Behem, sijn brueder, hadde ghegheven,</l>
<l n="7,3515"> Haer natuerlijc heere, dat wet,</l>
<l>Siere nichten Elizabeth,</l>
<l>Ende hertoghe Anthonise van Brabant</l>
<l>Van Lutzenborch tvoorseide lant,</l>
<l>In handen gheset ende ghewelde,</l>
<l n="7,3520"> Voor een somme van huweliken ghelde</l>
<l>Dat hi daer op hadde bescreven hem;</l>
<l>Entie zelve coninc van Behem,</l>
<l>Met sinen edelen monde met lieve,</l>
<l>Ende met sinen maiesteit brieve,</l>
<l n="7,3525"> Hen hadde bevolen in allen zinne</l>
<l>Den hertoghe ende der hertoghinne</l>
<l>Van Brabant, na behoorlijcheden,</l>
<l>Hulde ende eet van ghehoorsaemheden</l>
<l>Te doene alsoe, met goeder lieve,</l>
<l n="7,3530"> Na vorme ende luut van den brieve</l>
<l>Des conincs van Behem, haers heeren;</l>
<l>Ende baden daer omme na begheren</l>
<l>Den coninc van Hongheren, dat hi der zaken</l>
<l>Der gheenre die de werringhe maken</l>
<l n="7,3535"> Int lant van Lutzenborch voorscreven,</l>
<l>Niet licht gheloove en wille gheven,</l>
<l><pb n="157"/>Noch gheen onredelijc onderwijs</l>
<l>Hooren en wille in gheenre wijs,</l>
<l>Noch hem ooc aenkeeren des</l>
<l n="7,3540"> Ghelijc dit met vele poenten es,</l>
<l>Ende andere redene claer beseven</l>
<l>In de brieve der antwoorden, gehescreven</l>
<l>Te Lutzenborch, dat zi u cont,</l>
<l>Op sinte Mertens avont,</l>
<l n="7,3545"> Int voorscreven Ons Heeren iaer</l>
<l>Dusent CCCC XIII, dits waer.</l>
</div>
<div type="chapter"><head type="chapter">XXXIII. HOE DIE HERTOGHINNE SCREEF AEN DEN CONINC VAN HUNGEREN HUEREN OEM, ENDE WAT HIJ IN DER ZAKEN VORSCREVEN OORDINEERDE.</head>
<l>Als hertoghe Anthenijs hadde beseven</l>
<l>Hoe die coninc van Hongheren hadde ghescreven</l>
<l>Over hem, hoe ende twi,</l>
<l n="7,3550"> Ende sunderlinghe na dat hi</l>
<l>Met sinen brueder, den hertoghe Jan</l>
<l>Van Bourgognen, den edelen man,</l>
<l>Bi middele des greven twaren</l>
<l>Van den ghescille verenicht waren,</l>
<l n="7,3555"> Dat tusschen Antwerpen ende Mechelijn</l>
<l><pb n="158"/>Langhe in twiste hadde ghesijn,</l>
<l>Alsoe dat vore bescreven staet:</l>
<l>Soe nam hertoghe Anthonijs raet</l>
<l>Met sinen heeren, sonder verhouwen,</l>
<l n="7,3560"> Maghen, vrienden ende ghetrouwen,</l>
<l>In wat vueghen of in wat weghen</l>
<l>Hi hem vorderen mocht daer ieghen.</l>
<l>Ten utersten waert hi soe te zinne,</l>
<l>Dat mijn vrouwe die hertoghinne</l>
<l n="7,3565"> Int iaer voorscreven, doe ic ghewach,</l>
<l>In januario den XVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Na costume, zi u bekant,</l>
<l>Van den hove van Brabant</l>
<l>Ende des stichts van Camerike,</l>
<l n="7,3570"> Sant enen man gheestelike,</l>
<l>Broeder Goeswine, die prior was</l>
<l>Van den Carthuysen, sijt seker das,</l>
<l>Te Zelem bi Diest, des neemt goom,</l>
<l>Aen den coninc van Hongheren haren oom,</l>
<l n="7,3575"> Die tier tijt was in Lombardien,</l>
<l>Ende screef hem sonder vertien</l>
<l>Met haren brieve, hoe ende twi</l>
<l>Trecht, dat hertoghe Anthonijs ende si</l>
<l>Op tlant hadden in alder wise</l>
<l n="7,3580"> Van Lutzenborch, om pantschewise</l>
<l>In handen te houdene met lieve,</l>
<l>Na uutwisen der maiesteit brieve,</l>
<l>Haers ooms des conincs van Behem;</l>
<l>Entie hertoghe ende si met hem</l>
<l n="7,3585"> <pb n="159"/> In dier manieren ende op dien zin</l>
<l>Tlant van Lutzenborch hadden in</l>
<l>Haer handen ghenomen ende anders twint.</l>
<l>Hertoghe Anthonijs, dat versint,</l>
<l>Heeft metten selven prior voorscreven</l>
<l n="7,3590"> Aen den greve van Savoyen ghescreven,</l>
<l>Sinen zwagher, uit trouwen fijn,</l>
<l>Die ghetrouwet hadde die zuster sijn,</l>
<l>Die bi den coninc, verstaet mijn woort,</l>
<l>Seere heimelijc was ende wel ghehoort;</l>
<l n="7,3595"> Ende zant den greve, alsoe dat drifte,</l>
<l>Een volcomen instructie met ghescrifte,</l>
<l>Die van Lutzenborch van vore tot na</l>
<l>Die zaken begreep et cetera,</l>
<l>Om yoor den coninc sonder cesseren</l>
<l n="7,3600"> Te verantwerden ende texcuseren,</l>
<l>Soe dinstructie begreep dat,</l>
<l>Oft behoefde teenegher stat.</l>
<l>                Na dat die prior vore verclaert</l>
<l>Sijn brieve hadde ghepresenteert</l>
<l n="7,3605"> Ende sijn bootscap eerst ghedaen,</l>
<l>Eerst aen den greve ende daer na saen</l>
<l>Aen den coninc, des seker sijt,</l>
<l>Ende hi ghevolght hadde enen tijt</l>
<l>Om ghetriveleert te wesen,</l>
<l n="7,3610"> <pb n="160"/> Heeft die coninc voorghelesen,</l>
<l>Bi middele ende toedoene, segghic di,</l>
<l>Des cardinaels Placentijn</l>
<l>Ende voorschreven greve, ic zeker ben,</l>
<l>Op tslot te Yporegien,</l>
<l n="7,3615"> Int iaer XIIII hondert, doe ic ghewach,</l>
<l>Ende den XXIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent van meie, gheordineert,</l>
<l>Ghesloten ende gheverificeert</l>
<l>Dat hi die voorweerden al,</l>
<l n="7,3620"> Pacten, conventien, groot ende smal,</l>
<l>Die ghemaect sijn, des sijt vroeder,</l>
<l>Tusschen den coninc sinen broeder</l>
<l>Van Behem in enegher wijs,</l>
<l>Ende den hertoghe Anthonijs,</l>
<l n="7,3625"> Wilt hebben ghehouden nu voort an</l>
<l>In volcomender macht; alsoe nochtan</l>
<l>Dat mense niet voorder trecken en sal</l>
<l>Dan si spraken, alsoe die al</l>
<l>Sijn brueder van Behem heeft bescreven,</l>
<l n="7,3630"> Ghelooft, bezeghelt ende ghegheven.</l>
<l>Ende mids dat doen volcomeliken</l>
<l>Die voorweerde niet en conde ghebliken,</l>
<l>Ordineerde die coninc sonder bliven</l>
<l>Van Hongheren, dat hi soude scriven</l>
<l n="7,3635"> Aen sinen brueder den coninc vri</l>
<l>Van Behem; bidden hem, dat hi</l>
<l>Sinen raet ghelast senden wille</l>
<l><pb n="161"/>Om af te legghene die gheschille,</l>
<l>Die tusschen den hertoghe Anthonijs</l>
<l n="7,3640"> Ende heer Huwaerde, in enegher wijs,</l>
<l>Van Eltere, ende sijn helperen</l>
<l>Uut stonden, die te termineren</l>
<l>Ende na redene ende bescheiden</l>
<l>Te beslechtene met wijsheiden;</l>
<l n="7,3645"> Binnen welken middelen tiden</l>
<l>Dat die gheschille in beiden siden</l>
<l>Wesen souden ghetermineert,</l>
<l>Soe wilt die coninc ende begheert</l>
<l>Van Hongheren, beveelt sonder vermyen,</l>
<l n="7,3650"> Dat tusschen die voorscreven partyen</l>
<l>Onderhouden werde een vast bestant.</l>
<l>Voort gaf die coninc al te hant</l>
<l>Den greve van Savoyen te kennen claer,</l>
<l>Dat thertoghedom van Brabant waer</l>
<l n="7,3655"> Verstorven op dat Roomsche rike:</l>
<l>Begheerde dat namaels bi ghelike</l>
<l>Richteren worde oversien</l>
<l>Tbescheet daer af; niet mids dien</l>
<l>Dat hi den hertoghe Anthonijs</l>
<l n="7,3660"> Tlant nemen woude in enegher wijs;</l>
<l>Maer om te wetene van inde toorde</l>
<l>Wient metten rechte toebehoorde.</l>
<l>Bevonde men in enegher mate</l>
<l>Dat die hertoghe met rechte besate,</l>
<l n="7,3665"> Soe bleve hem dan int openbare</l>
<l><pb n="162"/>Tghene dat van rechte sine ware;</l>
<l>Ende opdat men bevonde echt</l>
<l>Dat den rike na enich recht</l>
<l>Verschenen ware in enegher wijs:</l>
<l n="7,3670"> Wilde hijt hertoghe Anthonijs</l>
<l>Nochtan gheven, ende laten</l>
<l>Die beneficien tsijnre baten,</l>
<l>Ende die goedertierenheit bekinnen</l>
<l>Te hemwerts in allen zinnen;</l>
<l n="7,3675"> Alsoe dat blijct bi den brieve,</l>
<l>Die de greve screef met lieve</l>
<l>Van Savoyen, doe ic ghewach,</l>
<l>In junio den XIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Int iaer dusent, sijts ghewes,</l>
<l n="7,3680"> Ende IIII<hi rend='sup'>c</hi>, alst voorscreven es.</l>
</div>
<div type="chapter"><head type="chapter">XXXIV. VAN DEN ANTWERDEN DIE DE CONINC VAN HUNGEREN SIJNDER NICHTEN VAN BRABANT SCREEF.</head>
<l>Die coninc van Hongheren na dese dade</l>
<l>Es overcomen in sinen rade,</l>
<l>Om zeker saken lastelike</l>
<l>Der heilegher Kerken, den Roomschen rike</l>
<l n="7,3685"> Aengaende in der maniere,</l>
<l><pb n="163"/>Een dachvaert te houdene binnen Spiere.</l>
<l>Onderweghen sijnde op die vaert,</l>
<l>Treckende te Spiere waert,</l>
<l>Screef hi sijn brieve sonder letten</l>
<l n="7,3690"> Der hooghgheboorne Elizabetten,</l>
<l>Van Brabant der hertoghinnen,</l>
<l>Sijnder liever nichten ende vriendinnen,</l>
<l>Verhalende hoe ende want</l>
<l>Hij haren brief, aen hem ghesant,</l>
<l n="7,3695"> Ontfanghen hadde ende wel verstaen,</l>
<l>Antwoorde haer daer op [heeft] ghedaen,</l>
<l>Dat hi haer eere, nut ende profijt</l>
<l>Gheerne zaghe talre tijt,</l>
<l>Ende die, als sijnder dochter ghetrouwe,</l>
<l n="7,3700"> Liever meerderen dan mindren souwe;</l>
<l>Ende hoopt aen Gode boven al</l>
<l>Dat hijt haer noch bewisen sal.</l>
<l>Ende ocht soe wesen mocht, screef hi,</l>
<l>Dat hertoghe Anthonijs ende si</l>
<l n="7,3705"> Ter dachvaert bi hem quamen te Spiere</l>
<l>Saghe hi gheerne in alder maniere;</l>
<l>Ende ocht des niet ghesciede alsoe,</l>
<l>Soe hadde hi groote begheerte daer toe,</l>
<l>Haren persoon te siene aldaer;</l>
<l n="7,3710"> <pb n="164"/> Ende mocht des ooc niet wesen, tzwaer,</l>
<l>Soe begheerde hi een voor al,</l>
<l>Dat si te Spiere scicken sal</l>
<l>Haer treffelike bootscap, zi u bekant,</l>
<l>Om van allen zaken voor ghenant</l>
<l n="7,3715"> Tovercallen, ende sijn meininghen</l>
<l>Te vernemene van allen dinghen.</l>
<l>Alst blijkt in sconincs brieve claer</l>
<l>Van Hongheren, die int voorscreven iaer</l>
<l>Ghegheven waren, si u bekant,</l>
<l n="7,3720"> In den Bern in Uchtlant</l>
<l>Des vridaeghs, soe men segghen mach,</l>
<l>Des heilighen Sinte Ulrics dach.</l>
</div>
<div type="chapter"><head type="chapter">XXXV. HOE DIE HERTOGHINNE AEN HUEREN OEM DEN CONINC VAN HUNGEREN WEDER SCREEF.</head>
<l>Hier op soe screef altehant</l>
<l>Die hertoghinne van Brabant</l>
<l n="7,3725"> Aen haren oom in deser wijs:</l>
<l>Dat die hertoghe Anthonijs</l>
<l>Met sijns selfs live in Vrankerike</l>
<l>Gheweest hadde, ende haestelike</l>
<l>Daer weder moeste riden, tzwaer,</l>
<l n="7,3730"> <pb n="165"/> Om dorloghe te brenghene daer</l>
<l>In goeden vreden oft in bestant;</l>
<l>Mids dien en mocht hi te hant</l>
<l>Niet ghecomen bi siere ghenade.</l>
<l>Twelc zi selve ooc en dade,</l>
<l n="7,3735"> Want zi wat ziec was, wats gheschiet;</l>
<l>Ende bat hem, dat hi dat niet</l>
<l>Voor evel en name in gheender wijs.</l>
<l>Voort screef si, dat hertoghe Anthonijs</l>
<l>Ende si ieghenwoordichlijc</l>
<l n="7,3740"> Met harer bootscap treffelijc</l>
<l>Haer vriende, sonder lanc verhouden,</l>
<l>Bi siere ghenaden senden souden;</l>
<l>Bat hem, dat hi met sijnder weerden</l>
<l>Tot LX personen ende peerden</l>
<l n="7,3745"> Volcomen gheleide met sinen brieve</l>
<l>Oversenden woude met lieve;</l>
<l>Soe dat doen bliken, na dinhouwen,</l>
<l>Die voorseide brieve van mijnre vrouwen</l>
<l>TAntwerpen ghescreven, dat es waer,</l>
<l n="7,3750"> Int voorseide Ons Heeren iaer,</l>
<l>In julio, doe ic u ghewach,</l>
<l>Opten XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
</div>
<div type="chapter"><head type="chapter"><pb n="166"/> XXXVI. HOE HERTOGHE ANTHONIJS EEN NOTABELE AMBASSIAET AEN DEN CONINC VAN HUNGHEREN HEEFT GHESONDEN, EN WAT SIJ DAER DADEN.</head>
<l>Desen achtervolghende, sant</l>
<l>Hertoghe Anthonijs van Brabant</l>
<l n="7,3755"> Toten coninc van Hongheren alsoe</l>
<l>Minen heere den abdt van Tongherloe,</l>
<l>Inghelbrecht greve te Nassouw, dit versta,</l>
<l>Heere te Leck ende te Breda;</l>
<l>Willem greve te Zeine, als bode,</l>
<l n="7,3760"> Heere te Sinte Aechten Rode;</l>
<l>Heer Heinrike van Berghen, sijt seker das,</l>
<l>Die heere te Grimberghen was,</l>
<l>Ende drossate van Brabant; en met hem</l>
<l>Broeder Goeswinne, prioer te Zelem</l>
<l n="7,3765"> Van den Carthuisen, bi Diest, op die vaert;</l>
<l>Van Zichenen meester Godevaert:</l>
<l>Dese was deken, daer ic af spreke,</l>
<l>Der kerken van Sinte Peeters te Beke;</l>
<l>Ende meester Ian Bont, hier op merke,</l>
<l n="7,3770"> Canonc van Sinte Goedelen kerke</l>
<l>Te Bruessele, ghelicenceerde</l>
<l>In beiden den rechten, ghedeputeerde,</l>
<l>Sijn raetsliede te dier stont;</l>
<l>Ende met hem meester Emont,</l>
<l n="7,3775"> Sijn secretaris; die waren vast</l>
<l><pb n="167"/>Met eenre instructien ghelast,</l>
<l>Om na die instructie, dit verstaet,</l>
<l>Te slutene alsulken tractaet,</l>
<l>Als die greve van Savoyen van der dinc,</l>
<l n="7,3780"> Tusschen den voorseiden coninc</l>
<l>Ende hem, onlancs hadde ghemaect.</l>
<l>Welke ambassadeurs welgheraect</l>
<l>Quamen, doe ic u ghewach,</l>
<l>In oeghste, den XV<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l n="7,3785"> Te Covelens, si u verclaert,</l>
<l>Daer die coninc van der dachvaert,</l>
<l>Die ghehouden was te Spiere,</l>
<l>Comen was; ende hebben schiere</l>
<l>Den coninc van Hongheren vore vercleert</l>
<l n="7,3790"> Haer brieve aldaer ghepresenteert,</l>
<l>Ende bi meester Jan Bonten saen</l>
<l>Hertoghen Anthonis onschout ghedaen,</l>
<l>Dat hi in sinen persoon, dits waer,</l>
<l>Niet comen en es; ende offerden daer</l>
<l n="7,3795"> Den voorseiden coninc in alder wijs</l>
<l>Den dienst van hertoghe Anthonijs.</l>
<l>Haren last daden si daer nae op</l>
<l>In presencien van den eertsbisscop</l>
<l>Van Mens, ende des elects vermoghen</l>
<l n="7,3800"> Van Coelne, ende des hertoghen</l>
<l>Van Heidelberghe Lodewijc,</l>
<l>Hertoghen Reynouts derghelijc</l>
<l>Van Ghelre, ende des mercgreven</l>
<l><pb n="168"/>Van Baden; ende daer was neven</l>
<l n="7,3805"> Greve Philips van Nassouw. Voort,</l>
<l>Na dat die coninc hadde ghehoort</l>
<l>Haren last, soe liet hi viere</l>
<l>Poente bliken, in der maniere,</l>
<l>Daer hi af was gheinformeert,</l>
<l n="7,3810"> Ieghen den hertoghe vore vercleert.</l>
<l>Teerste was, des seker sijt,</l>
<l>Dat hi niet gheduwarijt</l>
<l>Miere vrouwen en hadde, des sijt vroeder,</l>
<l>Soe hijt den coninc sinen broeder</l>
<l n="7,3815"> Ghelooft hadde, als vore vercleert.</l>
<l>Tander, dat hi hadde begheert</l>
<l>Van den ridderscape ooc mede</l>
<l>Van Lutzenborch erffelike eede.</l>
<l>Tderde poent hi dus verclaerde:</l>
<l n="7,3820"> Dat hi van Eltere heer Huwaerde,</l>
<l>Die bi den coninc van Behem daer</l>
<l>Een hootsman ghemaect waer,</l>
<l>Ontset hadde: twelke was</l>
<l>Ieghen die voorweerde, sijt seker das,</l>
<l n="7,3825"> Die tusschen sinen broeder wijs</l>
<l>Van Behem ende hertoghe Anthonijs</l>
<l>Ghemaect waren, hoort mi vercleeren.</l>
<l>Tvierde, dat enighe siere dieneren</l>
<l>Van sinen lieden, verstaet den fijn,</l>
<l n="7,3830"> Int lant van Lutzenborch hadden ghesijn,</l>
<l>Ende des hertoghen amptluden</l>
<l>Gheweighert hadden sinen luden</l>
<l>Die slote te openen, dat openbaer</l>
<l>Ooc ieghen die voorweerde waer,</l>
<l n="7,3835"> Ende ieghen den inhout, dits waer dinc,</l>
<l><pb n="169"/>Die hem sijn broeder, die coninc,</l>
<l>Verleent hadde ende ghegheven.</l>
<l>Op welke IIII poente voorscreven</l>
<l>Antwerden die ambassaduere,</l>
<l n="7,3840"> Dats die coninc wel ter cuere</l>
<l>Te vreden was ende content;</l>
<l>Maer hi en woude aldaer present</l>
<l>Met hem niet sluten, hoort dit verclaren,</l>
<l>Om datse volmachtich niet en waren,</l>
<l n="7,3845"> Maer na een zekere, als vore vercleert,</l>
<l>Instructie waren ghelimiteert.</l>
<l>Aldus begheerde die coninc te hant,</l>
<l>Op die vier poente voorghenant,</l>
<l>Dat binnen eender maent na tgone,</l>
<l n="7,3850"> Die hertoghe in sijns selfs persone</l>
<l>Bi hem quame, ende woude sijn</l>
<l>Teenegher plaetsen opten Rijn.</l>
<l>Ocht hi des niet ghedoen en conde,</l>
<l>Dat hi alsdan eneghe sonde</l>
<l n="7,3855"> Van sinen rade, volcomelijc</l>
<l>Ghelast, bi den coninc rijc,</l>
<l>In der consilien te Constans;</l>
<l>Ende dat die hertoghe noch sijn mans</l>
<l>Heer Huwaerde, noch sijn helpeeren,</l>
<l n="7,3860"> Binnen dier tijt en soude deeren</l>
<l>Noch orloghen, dit ghevroede;</l>
<l>Maer daer en binnen haers selfs goede</l>
<l>Soude laten ghebruken al ter cuere.</l>
<l>Van welken die ambassaduere</l>
<l n="7,3865"> Gheenen last en hadden van dien gheveerte;</l>
<l><pb n="170"/>Maer des conincs goede begheerte</l>
<l>Namen si ane van desen dinghen</l>
<l>Bi hertoghe Anthonijs te bringhen.</l>
<l>Dus hebben si, na dit volcomen,</l>
<l n="7,3870"> Behoorliken orlof ghenomen,</l>
<l>Ende sijn met goeder minlicheiden</l>
<l>Met sconincs gracien ghesceiden,</l>
<l>Opten XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, hebbic vernomen,</l>
<l>Van oeghste, ende sijn tAntwerpen comen,</l>
<l n="7,3875"> Daer si den hertoghe, wilt verstaen,</l>
<l>Haer relatie hebben ghedaen.</l>
</div>
<div type="chapter"><head type="chapter">XXXVII. HOE DIE CONINC TAAKEN GHECROENT WAERT, DAER HERTOGHE ANTHONIJS NIET EN QUAM.</head>
<l>Hertoghe Anthonijs heeft vernomen</l>
<l>Dat die coninc soude neder comen</l>
<l>Van Hongheren: mids welken dinghen</l>
<l n="7,3880"> Hi maecte groote vergaderinghen</l>
<l>Van volke al omme harentare.</l>
<l>Eneghe seiden dat het ware</l>
<l>Om tot Aken die crone tontfaen;</l>
<l>Ander seiden, het waer ghedaen</l>
<l n="7,3885"> Om den hertoghe tovervallen,</l>
<l>Ende tlant van Lutzenborch met allen</l>
<l>In sinen handen te nemen tzwaer:</l>
<l>Ende desghelijc soe meinde hi claer</l>
<l>Na tlant van Brabant ooc te stane.</l>
<l n="7,3890"> Die hertoghe, die dese niemaren ane</l>
<l><pb n="171"/>Hoorde, achtervolghens, sonder waen,</l>
<l>Was in der zaken wat begaen.</l>
<l>Na dat die coninc binnen onlanghen</l>
<l>Sijn vriende guetlic hadde ontfanghen</l>
<l n="7,3895"> Te Covelens, ende met vriendelicheiden</l>
<l>Van siere ghenaden waren ghesceiden:</l>
<l>Mids desen en conste in gheender wijs</l>
<l>Ghelooven hertoghe Anthonijs</l>
<l>Dat die coninc te hemwaerts iet</l>
<l n="7,3900"> Dan goede vrientscap, ende anders niet,</l>
<l>Soude vorderen in allen keere.</l>
<l>Ter ander side, meinde die heere,</l>
<l>En hadde die coninc dit versent</l>
<l>Niet dan vore sijn cronement:</l>
<l n="7,3905"> Dat soude hi sinen ambassadoren</l>
<l>Gheopenbaert hebben te voren,</l>
<l>Om den hertoghe cont te maken</l>
<l>Bi sijnder ghenaden te comen tAken,</l>
<l>Ende hem aldaer dach bescheiden.</l>
<l n="7,3910"> Dit docht hem zake van vreemtheiden,</l>
<l>Want hi des niet en hadde ghedaen.</l>
<l>Dus overdroech die hertoghe saen</l>
<l>Te maken een mandement,</l>
<l>Alsoe hi dede. Al omtrent</l>
<l n="7,3915"> Vergaderde hi tridderscap te handen,</l>
<l>De bloeme van al sinen landen,</l>
<l><pb n="172"/>Ende vele meer andere tien stonden,</l>
<l>Die hem te dienste waren ghesonden;</l>
<l>Daer met dat hi besetten dede</l>
<l n="7,3920"> Die slote ende ooc die stede</l>
<l>In den lande van Lutzenborch,</l>
<l>Ende in den lande van Limborch,</l>
<l>Ende over Mase zunderlinghe.</l>
<l>                Doen die hertoghe dese wapeninghe</l>
<l n="7,3925"> Ghemaect hadde, soet es voorscreven,</l>
<l>Soe wert te verstane ghegheven</l>
<l>Den coninc van Hongheren, dat was ghedaen</l>
<l>Om sijn cronement te wederstaen,</l>
<l>Ende te beletten met desen keere.</l>
<l n="7,3930"> Doen wert die coninc toornich zeere</l>
<l>Ende zeere verbolghen in alder wijs</l>
<l>Opten hertoghe Anthonijs,</l>
<l>Ende verhilt sijn reise mids desen,</l>
<l>Tot dat sijn hoop ghesterct soude wesen.</l>
<l n="7,3935"> Ende daer na quam hi tAken saen</l>
<l>Met X dusent peerden. Hij wert ontfaen</l>
<l>Na ghewoonlike maniere,</l>
<l>Ende wert daer na ghecroont schiere</l>
<l>Int iaer XIIII hondert, doe ic ghewach,</l>
<l n="7,3940"> In november den achtsten dach.</l>
<l>Ende heer Diederic van Moersse, dats waer,</l>
<l>Eertsbisscop van Colene, celebreerde daer</l>
<l>Sijn eerste messe, dits ware dinc,</l>
<l>Ende croonde daer den coninc</l>
<l n="7,3945"> In presentien, na der messen schiere,</l>
<l>Van den eertsbisscop van Triere,</l>
<l>Van den hertoghe van Sassen hoghe</l>
<l><pb n="173"/>Ende van Beieren den hertoghe,</l>
<l>Ende vele andere vorsten ende heeren;</l>
<l n="7,3950"> Onder de welke someghe weeren</l>
<l>Des hertoghen vriende zekerlike,</l>
<l>Die met manieren behoorlike</l>
<l>Den hertoghe Anthonise excuseerden,</l>
<l>Ende sconincs toornen moet paiseerden:</l>
<l n="7,3955"> Soe dat die coninc, des sijt wijs,</l>
<l>Begheerde dat hertoghe Anthonijs</l>
<l>Bi hem daer woude comen saen.</l>
<l>Dit wert den hertoghe cont ghedaen,</l>
<l>Die hem beriet, ende trac doe</l>
<l n="7,3960"> Met sinen hoope tot Leeuwe toe,</l>
<l>Ende ontboot daer die meeste heeren,</l>
<l>Die van sinen weghen weeren</l>
<l>In die slote ende in die stede</l>
<l>Van Limborch, van over Mase mede.</l>
<l n="7,3965"> Daer vernam die hertoghe, ongheloghen,</l>
<l>Dat die coninc om soude hebben ghetoghen;</l>
<l>Maer om dat hi hadde vernomen</l>
<l>Dat die hertoghe op wech waer te comen</l>
<l>Bi hem, vertrac hi, sonder zaghe,</l>
<l n="7,3970"> Sijn reise tot enen ghenoemden daghe,</l>
<l>Ende es tAken bleven, mids dien</l>
<l>Dat hi den hertoghe begheerde te sien.</l>
<l>Meneghe die daer waren, sijts wijs,</l>
<l>Rieden den hertoghe Anthonijs</l>
<l n="7,3975"> Dat hi die reise soude begheven,</l>
<l>Hoe wel die coninc es tAken bleven</l>
<l>Toten voorseiden daghe, doe ic ghewach,</l>
<l><pb n="174"/>Ende daer na enen heelen dach,</l>
<l>Ende heeft verwacht, des sijt wijs,</l>
<l n="7,3980"> Die comst van hertoghe Anthonijs.</l>
<l>Maer die hertoghe daer niet en quam.</l>
<l>God vergheeft hem diet benam,</l>
<l>Wie si waren clein ocht groot;</l>
<l>Want, ic meine, si sijn nu doot.</l>
<l n="7,3985"> Aldus gheloofde, mids deser dinc,</l>
<l>Die Roomsche ende Honghersche coninc,</l>
<l>Dat was des hertoghen opsetten</l>
<l>Sijn cronement hem te beletten:</l>
<l>Ende des hertoghen vrienden doe</l>
<l n="7,3990"> Was den mont ghesloten toe</l>
<l>Den hertoghe meer texcuseren.</l>
<l>Dus es die coninc met sinen heeren</l>
<l>Van Aken ghesceiden, zi u bekant,</l>
<l>Ende van den hertoghe niet contant,</l>
<l n="7,3995"> Maer qualijc te vreden, ongheloghen,</l>
<l>Ende es te Colene om ghetoghen,</l>
<l>Ende alsoe opweert, ic seker ben,</l>
<l>Te Constans ter consilien.</l>
<l>                Wapen! wapen! die dat opsetten;</l>
<l n="7,4000"> Die den hertoghe doe beletten</l>
<l>Ende ontrieden (wat quader dinc!)</l>
<l>Dat hi doen bi den coninc</l>
<l>Tot Aken niet en es ghetoghen.</l>
<l>Ic duchte sijs meer hebben gheploghen</l>
<l n="7,4005"> Vore ende na, ende hebben verdult</l>
<l>Die heeren, ende haren zac ghevult:</l>
<l>Dier conste waren si volleert.</l>
<l><pb n="175"/>God vergheeft al! Hets tijt ghekeert.</l>
<l>Maer hadde die hertoghe ghetoghen</l>
<l n="7,4010"> Bi den coninc, si hadden moghen</l>
<l>Met elc andren overcomen</l>
<l>Van allen zaken; nu waest benomen.</l>
<l>Ende seker die coninc hadden na tgone</l>
<l>Ontfanghen tot sinen lieven sone,</l>
<l n="7,4015"> Als hadde ghesien die coninc voorseit</l>
<l>Die wijsheit ende eerbaerheit</l>
<l>Van den ouden vromen heeren,</l>
<l>Ende cloeken ridderen, die doe weeren</l>
<l>Bi den hertoghe te dien tiden,</l>
<l n="7,4020"> Entie stoute knechte, in allen siden</l>
<l>In grooten ghetale, al met allen.</l>
<l>Voor waer het had hem wel bevallen.</l>
<l>Hi hadde ooc wel ghemerct in desen,</l>
<l>Dat hem wel soude beholpen wesen</l>
<l n="7,4025"> Metten dienste in alder wijs</l>
<l>Van den hertoghe Anthonijs.</l>
<l>Maer leider! eneghe daer waren</l>
<l>In den rade, hoordic verclaren,</l>
<l>Die ieghen die opinie van al den heeren</l>
<l n="7,4030"> Hielden, ende contrare weeren:</l>
<l>Dat die hertoghe Anthonijs</l>
<l>Bi den coninc en toghe in gheender wijs.</l>
<l>Want si die meeste, des seker sijt,</l>
<l>Audientie hadden te dier tijt,</l>
<l n="7,4035"> Es die hertoghe, al waest zwaer,</l>
<l>Haren rade ghevolght naer,</l>
<l>Ende die reise bleef vertoghen.</l>
<l>Hier na sal ment noch claghen moghen!</l>
</div>
<div type="chapter"><head type="chapter"><pb n="176"/> XXXVIII. VAN DEN HEERE VAN DIEST ENDE HEINRIJKE POPPE.</head>
<l>Als die Roomsche keiser vermoghen</l>
<l n="7,4040"> Van Aken opweert was ghetoghen,</l>
<l>Soe es Thomaes daer na saen</l>
<l>Heere van Diest, wilt mi verstaen,</l>
<l>Bi sinen heeren ende maghen beden</l>
<l>Ende ooc van den goeden steden</l>
<l n="7,4045"> Lovene, Bruessele ende Antwerpijn,</l>
<l>Die alle met goeder trouwen fijn</l>
<l>Aerbeiten in menegher wijs</l>
<l>Aen den hertoghe Anthonijs,</l>
<l>Die te harer beden wort beraden</l>
<l n="7,4050"> Dat hi te gracien ende te ghenaden</l>
<l>Nam van Diest den goeden heere,</l>
<l>Daer hi langhe op herde zeere</l>
<l>Vertorent was ende zeere verbolghen,</l>
<l>Mids redenen die hier na volghen.</l>
<l n="7,4055"> In tiden voorleden, sijt seker das,</l>
<l>Dat Diederic Plissis rentmeester was</l>
<l>Des heeren van Diest, die woude ontfaen</l>
<l>Meer dan hi voortijts hadde ghedaen</l>
<l>Van sheeren renten, sijt vroet hier af,</l>
<l n="7,4060"> Meer dan men den hertoghe gaf</l>
<l>Voor den ouden grooten; ende als dat</l>
<l><pb n="177"/>Niet en conde die goede stat</l>
<l>Van Diest den rentmeester onderwisen,</l>
<l>Noch haren heere, in gheender wisen,</l>
<l n="7,4065"> Dat hi hen des woude verdraghen:</l>
<l>Soe moesten sijt van noode claghen</l>
<l>Den hertoghe ende sinen rade;</l>
<l>Ende vervolghdent alsoe drade</l>
<l>Ende alsoe langhe, dat verstaet,</l>
<l n="7,4070"> Dat die hertoghe sonder verlaet</l>
<l>Den heere van Diest beval de dinghe,</l>
<l>Dat hi niet meer en ontfinghe</l>
<l>Voor den ouden grooten teenegher stede,</l>
<l>Dan die hertoghe selve dede,</l>
<l n="7,4075"> Na die ordinantie van den lande.</l>
<l>Hoe wel dat dese voorghenande</l>
<l>Saken worden vervolght, mids dat,</l>
<l>Bi overdraghe van der stat</l>
<l>Van Diest ghemeinlijc, sonder blijf,</l>
<l n="7,4080"> Hadde daer af nochtan tmeest bedrijf</l>
<l>Een eerbaer man, des seker sijt,</l>
<l>Heinric Poppe, die te dier tijt</l>
<l>Scepen was: om dit vervolghen</l>
<l>Wert op hem wel zeere verbolghen</l>
<l n="7,4085"> Die heere van Diest vore vertaelt.</l>
<l>Hier na ghevielt dathi ghehaelt</l>
<l>Wert om te comen, hoort hier abuus,</l>
<l>Bi sinen ghesellen opt raethuus;</l>
<l>Ende als hi uut sinen huse quam,</l>
<l n="7,4090"> Soe ic die waerheit claer vernam,</l>
<l><pb n="178"/>Om te gane ten raethuse weert:</l>
<l>Soe wert hi haestelic aenveert</l>
<l>Van Janne den Jode herde saen,</l>
<l>Ende Janne van Tongheren, wilt verstaen,</l>
<l n="7,4095"> Die alle beide, hoort mi verclaren,</l>
<l>Des heeren van Diest vorsteren waren;</l>
<l>Die welke met onghenaden groot</l>
<l>Heinrike Poppen sloeghen doot.</l>
</div>
<div type="chapter"><head type="chapter">XXXIX. HOE HERTOGHE ANTHONYS DE STAD ENDE DLANT VAN DIEST IN SINEN HANDEN NAM.</head>
<l>Doen ghesciet was dese daet,</l>
<l n="7,4100"> Die stat van Diest sonder verlaet</l>
<l>Claeghden dit feit jammerlijc</l>
<l>Den hertoghe ontfermelijc,</l>
<l>Ende meinden dat dit onverholen</l>
<l>Die heere van Diest hadde bevolen,</l>
<l n="7,4105"> Ende om srechts wille daer toe,</l>
<l>Dat si vervolgt hadden doe</l>
<l>Aen den hertoghe claghelijc;</l>
<l>Ende baden zeere oetmoedelijc</l>
<l>Den hertoghe ende sinen rade</l>
<l n="7,4110"> Dat hi daer op versien dade,</l>
<l>Opdat hem allen niet, te waren,</l>
<l>Van gheliken dorst wedervaren.</l>
<l>Ende desghelijcs claeghden si zeere</l>
<l>Over van Diest den selven heere</l>
<l n="7,4115"> <pb n="179"/> Van vele zaken, daer hi hem met</l>
<l>Ieghen die rechten hadde gheset</l>
<l>Van der stadt van Diest, die hi te voren</l>
<l>Hen hadde ghelooft ende ghesworen.</l>
<l>Voort claeghden si in haer spraken</l>
<l n="7,4120"> Van vele onredeliken zaken.</l>
<l>Dese heere van Diest hadde te voren</l>
<l>Sichenen ghecocht, dit wilt horen,</l>
<l>Ieghen van Scoonvorst den heere,</l>
<l>Die oom was van den ioncheere</l>
<l n="7,4125"> Van Montjouw, dient soude hebben ghecomen</l>
<l>Tlant van Sichenen, twelc benomen</l>
<l>Sijn oom hadde, alsoe mi dochte,</l>
<l>Als hijt den heere van Diest vercochte.</l>
<l>Die jonker van Montjouw, seker sijt,</l>
<l n="7,4130"> Was tresorier te deser tijt</l>
<l>Des hertoghen Anthonijs: blikelijc</l>
<l>Was hi met hem zeere heimelijc.</l>
<l>Bi den welken die stat, si u bekant,</l>
<l>Van Diest enen vrien toeganc vant,</l>
<l n="7,4135"> Alsoe men seide int openbare.</l>
<l>Doen des die hertoghe wert gheware,</l>
<l>Ende hi dese clachten hadde ghehoort,</l>
<l>Sloot hi in sinen raet recht voort,</l>
<l>Ende nam die stat van Diest ende tlant</l>
<l n="7,4140"> Van Sichenen al in sijnre hant,</l>
<l>Als verboort, dit es certein;</l>
<l>Ende stelde daer teenen capitein</l>
<l>Enen ridder, si u bekant,</l>
<l>Die heer Jan de Zwaef was ghenant;</l>
<l n="7,4145"> Ende Gielise Van den Berghe, dits waer,</l>
<l>Heeft hi ghemaect schouthet daer.</l>
<l>Ende voort maecte sonder verlaet</l>
<l><pb n="180"/>Rentmeestren, scepenen, ghesworen raet;</l>
<l>Die stat ende lant na sijn begheren</l>
<l n="7,4150"> Souden bewesten ende regheren,</l>
<l>Sonder tslot van Sichenen, dat behelt</l>
<l>Die heere van Diest in siere ghewelt.</l>
<l>Als dit vernam van Diest die heere,</l>
<l>Dat die hertoghe aldus zeere</l>
<l n="7,4155"> Op hem vergramt was ende verbolghen,</l>
<l>Heeft hi hem ghepijnt te volghen</l>
<l>Maghen ende vrienden al te hande,</l>
<l>Die baenrotsheeren van den lande,</l>
<l>Dat si hem aen den hertoghe</l>
<l n="7,4160"> Helpen, dat hi comen moghe</l>
<l>Tsier gracien ende tsier ghenaden.</l>
<l>Die heeren dat gheerne daden.</l>
<l>Maer als die heeren van dien zaken</l>
<l>Den hertoghe enichsins aenspraken:</l>
<l n="7,4165"> Heeft hi die heeren alsoe ontfaen,</l>
<l>Dat haer negheen en dorst bestaen,</l>
<l>In die presencie van minen heere,</l>
<l>Des heeren van Diest in gheenen keere</l>
<l>Te ghewaghen voor sijn ghenade,</l>
<l n="7,4170"> Noch te gheender plaetsen tsinen rade</l>
<l>Des heeren van Diest, dits seker waer,</l>
<l>Noch heimelijc noch openbaer</l>
<l>Sprake, noch gheselscap houden,</l>
<l>Van grooten anxste dat si souden</l>
<l n="7,4175"> Tongonsten comen; want elc vrochte</l>
<l>Dat die hertoghe vernemen mochte.</l>
<l><pb n="181"/>                Die heere van Diest heeft dit vernomen</l>
<l>Ende es int stat van Lovene comen,</l>
<l>Ende es daer, mids desen doene,</l>
<l n="7,4180"> Stedevast bleven metter woene,</l>
<l>Ende werp hem met voorsienicheden</l>
<l>Aen tbehulp der goeder steden</l>
<l>Van Lovene ende Bruessele, sijt seker das,</l>
<l>Daer hi tier tijt poorter was,</l>
<l n="7,4185"> Ende ooc aen Antwerpen, sijts ghewes,</l>
<l>Daer hi erfborchgreve af es;</l>
<l>Ende heeft gheseit openbare,</l>
<l>Dat hem de dootslach leet ware</l>
<l>Van Heinric Poppen, een voor al;</l>
<l n="7,4190"> Want hijs te doene nooyt beval.</l>
<l>Daer af, ende alle zaken mede,</l>
<l>Daer men clacht over hem af dede</l>
<l>Voor den hertoghe, in eneghen weghen,</l>
<l>Daer woude hi gheerne rechts af pleghen</l>
<l n="7,4195"> Voor meiere, scepenen, met corten woorde,</l>
<l>Van Lovene, daer hi te rechte behoorde.</l>
<l>Want hi daer een poortere ware.</l>
<l>Die steden schicten cort hier nare</l>
<l>Haer ghedeputeerde gheladen</l>
<l n="7,4200"> Bi den hertoghe, ende baden</l>
<l>Voor den heere van Diest. Mids das</l>
<l>Haer bede niet ghehoort en was,</l>
<l>Baden si ende versochten zeere</l>
<l>Den hertoghe, dat hi den heere</l>
<l n="7,4205"> Van Diest door sijn ghenade</l>
<l>Met rechte ende vonnesse handelen dade.</l>
<l><pb n="182"/>Die hertoghe antwerde gaf daer van:</l>
<l>"Dorst hi hem srechts ghetroosten dan,</l>
<l>Hi soude hem gheerne van al desen</l>
<l n="7,4210"> Een goet recht rechter wesen."</l>
<l>Die steden meinden, sonder waen,</l>
<l>Dat hi te rechte soude staen</l>
<l>Voor meiere ende scepenen, mids das,</l>
<l>Dat hi te Lovene poortere was.</l>
<l n="7,4215"> Om dat si dit versochten zeere,</l>
<l>Wert die hertoghe vele te meere</l>
<l>Vertorent dan hi was te voren.</l>
<l>Als die stede dat aenhooren,</l>
<l>Dat zi den heere van Diest tien stonden</l>
<l n="7,4220"> Alsoe niet ghehelpen en conden:</l>
<l>Ghedachten si nochtan, tot desen</l>
<l>Dat hi altijt hadde ghewesen</l>
<l>Een ghetrouwe Brabanter vri;</l>
<l>Ende zunderlinghe ghedachten si,</l>
<l n="7,4225"> Hoe wel ende hoe ghetrouwelijc</l>
<l>Dat hi dicke willichlijc,</l>
<l>Metten andren capiteinen voorseit,</l>
<l>Tlant van Brabant hadde beleit,</l>
<l>Als si bi vrou Johannen, hoort mi verclaren,</l>
<l n="7,4230"> Int lant van Gulic ghetoghen waren;</l>
<l>Ende mids dien soe meinden si</l>
<l>Hem eintelijc te stane bi,</l>
<l>Ende hem te helpen met ziele, met liven,</l>
<l>Dat hi onverderft soude bliven,</l>
<l n="7,4235"> Of ten minsten, dat hi int fijn</l>
<l>Te vonnesse ghestelt sal sijn,</l>
<l><pb n="183"/>Ter plaetsen daer dat sal behooren.</l>
<l>Om des te comene te voren,</l>
<l>Metten zuetsten te crighene, seker sijt,</l>
<l n="7,4240"> Vervolgheden si zeere langhen tijt</l>
<l>Den hertoghe sonder ave laen.</l>
<l>Ende als langhe hadde ghestaen</l>
<l>Aldus die zake, quam in Brabant</l>
<l>Van Straesborch die bisscop, zi u bekant.</l>
<l n="7,4245"> Die brueder was van den heere</l>
<l>Van Diest; vervolghde ende bat zeere</l>
<l>Den hertoghe met beden zoet,</l>
<l>Dat hi sinen evelen moet</l>
<l>Van sinen lieven brueder dade,</l>
<l n="7,4250"> Ende in sijn gracie ende ghenade</l>
<l>Nemen woude te dier stonde;</l>
<l>Twelc hi verwerven niet en conde.</l>
<l>Men seit ooc, soe ic vernam,</l>
<l>Dat hi den Rijn hier neder quam</l>
<l n="7,4255"> In Brabant, dat was sekerlike</l>
<l>Om een zake heimelike,</l>
<l>Alsoe ic u hier vore las:</l>
<l>Dat die Roomsche coninc was</l>
<l>Bi slinker informatien, sijts wijs,</l>
<l n="7,4260"> Verbolghen op hertoghe Anthonijs,</l>
<l>Alst na vercleert sal worden al</l>
<l>Ter plaetsen daert behooren sal.</l>
<l>Den coninc voorseit quam voor oghen</l>
<l>Tghescille des voorscreven hertoghen.</l>
<l n="7,4265"> Dat tusschen hem, si u cont,</l>
<l>Ende den heere van Diest uut stont,</l>
<l><pb n="184"/>Ende dat van Brabant die goede steden</l>
<l>Soe ernsteghen vervolch deden</l>
<l>Voor den heere van Diest voorseit:</l>
<l n="7,4270"> Soe overdroech hi, wel ghereit,</l>
<l>Metten bisscop alsoe houde,</l>
<l>Dat hi in Brabant trecken soude</l>
<l>Tot sinen brueder, in dien schijn</l>
<l>Om voor hem dedinghsman te sijn</l>
<l n="7,4275"> Aen den hertoghe, sonder si,</l>
<l>Hem te biddene, ofte hi</l>
<l>Sinen broeder alsoe helpen mochte;</l>
<l>Twelc die coninc wel bedochte</l>
<l>Ende bevroede, dat van dien</l>
<l n="7,4280"> Saken niet en soude gheschien.</l>
<l>Na dat hi was gheinformeert</l>
<l>Soe soude die bisscop voor vercleert</l>
<l>Met sinen brueder, hebbic vernomen,</l>
<l>Heimelike overcomen,</l>
<l n="7,4285"> Dat hi den Roomschen coninc</l>
<l>Ende den sinen, verstaet die dinc,</l>
<l>Sijn slot te Sichenen openen soude;</l>
<l>Dat bi machte wanneer als woude</l>
<l>Die Roomsche ende Honghersche coninc vorseit</l>
<l n="7,4290"> Alsoe te sijnre heerlijcheit</l>
<l>Ende erven comen: hi met dien weghe</l>
<l>Enen inganc in Brabant creghe.</l>
<l><pb n="185"/>Als die bisscop, wilt mi verstaen,</l>
<l>Dese zake sinen brueder heeft op ghedaen,</l>
<l n="7,4295"> Ende ontdect subtilijc zeere,</l>
<l>Soe seit men dat die voorseide heere</l>
<l>Sinen brueder antwerde gaf: "Tot desen</l>
<l>Ons vorders hebben heeren ghewesen</l>
<l>Van Diest, ende, als die vaillande,</l>
<l n="7,4300"> Haren heere ende den lande</l>
<l>Ghetrouwe gheweest toten sterven.</l>
<l>Ic hebbe vele liever mijn erven</l>
<l>Te verliesene, dan mijn eere.</l>
<l>Om goets wille en werdic mijnen heere</l>
<l n="7,4305"> Noch den lande niet onghetrouwe,</l>
<l>Wes mi daeraf comen souwe."</l>
<l>Die bisscop van Straesborch, ongheloghen,</l>
<l>Es dus weder thuus ghetoghen</l>
<l>Van sinen brueder, als, sonder waen,</l>
<l n="7,4310"> Die gheenen oorbore en heeft ghedaen.</l>
<l>                Dese zaken, die ghi hebt verstaen,</l>
<l>Quamen den hertoghe herde saen</l>
<l>Ter kinnessen; metter waerheit</l>
<l>Twelc hem docht ghetrouwicheit.</l>
<l n="7,4315"> Twelc meer den hertoghe heeft gheneghen</l>
<l>Den heere van Diest, mids dien pleghen,</l>
<l>Gracie te doene, des seker sijt,</l>
<l>Dan al tghene dat tot dier tijt</l>
<l><pb n="186"/>Voor hem ye gheaerbeit was.</l>
<l n="7,4320"> Als die baenrotsheeren das</l>
<l>Gheware worden, si u gheseit,</l>
<l>Des hertoghen goede gheneichtheit:</l>
<l>Aerbeitten si entie goede steden</l>
<l>Aen den hertoghe; soe vele si deden,</l>
<l n="7,4325"> Dat hi, mids sekeren tractaet,</l>
<l>Den heere van Diest, dat verstaet,</l>
<l>In sijnre gracien heeft ontfaen</l>
<l>Ende tsier ghenaden. Dit was ghedaen</l>
<l>In september den XXV<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l n="7,4330"> Die int iaer Ons Heeren lach</l>
<l>Dusent vier hondert, XIIII daer mede.</l>
<l>Dat tractaet, alsoe men sede,</l>
<l>Begreep int heimelijc dat, hier af,</l>
<l>Die heere van Diest den hertoghe gaf</l>
<l n="7,4335"> Een somme van croonen, des seker sijt,</l>
<l>Van seven dusent ter selver tijt.</l>
<l>                Doen sprac men van eenre bede,</l>
<l>Die tlant den hertoghe dede</l>
<l>Consenteren, van croonen yuust</l>
<l n="7,4340"> Hondert ende XXV duust;</l>
<l>Maer om die gracie die doen dede</l>
<l>Die hertoghe, door des lants bede,</l>
<l>Den heere van Diest, dat es waer,</l>
<l>Wort die bede ghehooght daer naer</l>
<l n="7,4345"> XXV dusent croonen.</l>
<l>Dus was die bede, als ic mach toonen,</l>
<l>Gheconsenteert effene yuust</l>
<l>Op hondert ende vijftich duust</l>
<l><pb n="187"/>Vransche croonen. Aldus al bloot</l>
<l n="7,4350"> Vant die heere van Diest tsiere noot</l>
<l>Die trouwe, die hi den lande voor desen</l>
<l>Ghetrouwelike hadde bewesen.</l>
<l>Daer om die wise man betoont:</l>
<l>"Goet dienst bleef nooyt ongheloont."</l>
<l n="7,4355">                 Voort begreep tselve tractaet,</l>
<l>Dat van allen zaken, dat verstaet,</l>
<l>Questien, ghescillen, hoordic orconden,</l>
<l>Die uuthinghen ende stonden</l>
<l>Tusschen den heere, verstaet dat,</l>
<l n="7,4360"> Ende van Diest sijn goede stat,</l>
<l>Ende van allen dien, dats waer,</l>
<l>Datter aen cleefde, ende aldaer</l>
<l>Enichsins uut ghesproten waren:</l>
<l>Dat die partien beide, te waren,</l>
<l n="7,4365"> Die heere van Diest ter eendere ziden,</l>
<l>Ende tstat van Diest, te dien tiden</l>
<l>In den hertoghe sonder weeren</l>
<l>Keeren souden ende submitteren.</l>
<l>Alsoe heeft dat elc ghedaen.</l>
<l n="7,4370"> Een segghen (heeft) die hertoghe saen</l>
<l><pb n="188"/>Bi goetdunken, met goeder stade,</l>
<l>Der somegher van sinen rade,</l>
<l>Ende der goede steden met hen,</l>
<l>Lovene, Bruessele, Antwerpen,</l>
<l n="7,4375"> Die hi daer bi te roepen gheerde,</l>
<l>Uutsprac ende ordineerde</l>
<l>Ende pronuncieerde, doe ic ghewach,</l>
<l>In december den sevensten dach,</l>
<l>Int iaer voorscreven; welc uutsprake waert</l>
<l n="7,4380"> Op der stat huus gheopenbaert</l>
<l>Van Diest, ende ghepubliceert.</l>
<l>Daer na ter stont, si u vercleert,</l>
<l>Die heere van Diest ter eenre zide;</l>
<l>Schoutheet ende scepenen tien tide</l>
<l n="7,4385"> Ter ander zide, ende die raet</l>
<l>Der stat van Diest, sonder verlaet,</l>
<l>Voor hen ende haer nacomelinghen</l>
<l>Swoeren algader dese dinghen</l>
<l>Opt heileghe ewangelium;</l>
<l n="7,4390"> Ende al ghemeinlijc om ende om</l>
<l>Die goede liede, hoort mi roeren,</l>
<l>Met opgherechten vingheren zwoeren</l>
<l>Aldaer openbaerlike</l>
<l>Ten Heileghen, herde lieflike:</l>
<l n="7,4395"> "Dat si, in allen poenten, souden</l>
<l>Des hertoghen segghen houden</l>
<l>Ewelike, sonder breken."</l>
<l>Die tenuere van desen uutspreken</l>
<l>Ende segghene en es gheen noot</l>
<l n="7,4400"> Hier te insereerne clein ocht groot;</l>
<l><pb n="189"/>Copie des segghens, verstaet dat,</l>
<l>Vint men te Diest wel int stat,</l>
<l>Ende in dander goede stede,</l>
<l>Loven, Bruessel, Antwerpen mede,</l>
<l n="7,4405"> Die, bi bevele des hertoghen,</l>
<l>Dit met bezeghelden, ongheloghen.</l>
</div>
<div type="chapter"><head type="chapter">XL. VAN DEN AMBAXIATE DAT HERTOGHE ANTHONIJS TOT CONSTANS SANT.</head>
<l>Doe over veel iaren hadde ghestaen</l>
<l>Tscisma, soe ic u dede vermaen,</l>
<l>In die Heileghe Kerke, mids deser dinc</l>
<l n="7,4410"> Soe hadde die Roomsche coninc</l>
<l>Een consilie generael</l>
<l>Te Constans ghemaect, soe ghi wael</l>
<l>Indechtich sijt, om enicheit</l>
<l>In der Heilegher Kerken voorseit;</l>
<l n="7,4415"> Ende alle vorsten ende princen waren</l>
<l>Daer bescreven, hoordic verclaren,</l>
<l>Te comene selve, ochte haer</l>
<l>Ambassadeurs te sindene daer.</l>
<l>Desghelijc soe hadde begheert</l>
<l n="7,4420"> Die Roomsche coninc voor vercleert</l>
<l>Te Covelens, hoort mi bedieden,</l>
<l>Doen shertoghen liede van hem scieden,</l>
<l>Dat hertoghe Anthonijs woude sijn</l>
<l><pb n="190"/>Teenegher plaetsen opten Rijn</l>
<l n="7,4425"> In sinen persoon, des sijt ghewes,</l>
<l>Binnen eenre maent, als voorseit es;</l>
<l>Ende ocht hi dat te dier stonde</l>
<l>Alsoe niet ghedoen en conde:</l>
<l>Dat hi sijn vriende alsoe houde</l>
<l n="7,4430"> Te Constans bi hem schicken woude.</l>
<l>Mids deser redenen voor ghenant</l>
<l>Die hertoghe te Constans sant</l>
<l>Den grave van Sarwaerden, dit wet,</l>
<l>Ende heer Petren daer met,</l>
<l n="7,4435"> De welke abdt was ghestelt</l>
<l>Van Sinte Bernaerts, opter Scelt,</l>
<l>Der ordenen van Sistiaus; alsoe</l>
<l>Heere Janne van Tongherloe,</l>
<l>Der ordenen van Premonstreit,</l>
<l n="7,4440"> Abdt, dat si u gheseit,</l>
<l>Ende Jan van Rijnshem; met hen</l>
<l>Meester Goerde van Sichenen,</l>
<l>Deken, nu hoort wat ic spreke,</l>
<l>Der kerken Sinte Peters te Beke,</l>
<l n="7,4445"> In loyen ghelicencieert, wilt weten,</l>
<l>Ende bacheleer in decreten;</l>
<l>Ende meester Jan Bont met hen,</l>
<l>Canonic tSinte Goedelen</l>
<l>Te Bruessele, dat si u vercleert,</l>
<l n="7,4450"> In beiden den rechten ghelicencieert,</l>
<l><pb n="191"/>Sijn raetsliede, dat segghic di,</l>
<l>Ende meester Anselmum Fabri,</l>
<l>Deken der kerken, seldi weten,</l>
<l>Van Antwerpen, in decreten</l>
<l n="7,4455"> Ghelicencieert, doe ic u cont,</l>
<l>Ende Van Dynter meester Emont,</l>
<l>Beide sijn secretarise goet;</l>
<l>Ende gaf hem tsamen, des sijt vroet,</l>
<l>Ocht den meesten deele voorseit,</l>
<l n="7,4460"> Macht ende auctoriteit</l>
<l>Sijn bootscap te doene algader</l>
<l>Aen den paeus onsen Heileghen Vader,</l>
<l>Ende desghelijc, verstaet die dinc,</l>
<l>Aen den Roomschen ende Hongherschen coninc;</l>
<l n="7,4465"> Ende op die IIII poente voorscreven,</l>
<l>Die de coninc te kennen had ghegheven</l>
<l>Ende opghedaen den vrienden sijn</l>
<l>Te Covelens, als ic in mijn</l>
<l>Redene gheruert hebbe wilen eere,</l>
<l n="7,4470"> Te verantwerdene; ende voort meere,</l>
<l>Metten voorseiden coninc voor ghenomen</l>
<l>Te slutene ende ooc te volcomen</l>
<l>Van allen zaken, van vore tot na,</l>
<l>Van Lutzenborch, et cetera;</l>
<l n="7,4475"> Daer af dat claerlijk blijct de sen</l>
<l>Uten brieven van procuratien,</l>
<l>Die hertoghe Anthonijs te voren</l>
<l>Verleende sinen ambassiatoren,</l>
<l><pb n="192"/>Int stat van Bruessele, dats waer,</l>
<l n="7,4480"> Int voorseide Ons Heeren iaer,</l>
<l>Den X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, dat segghic di,</l>
<l>Der maent van ianuarij,</l>
<l>Na costume des scrivens, si u bekant,</l>
<l>In den voorseiden hove van Brabant,</l>
<l n="7,4485"> Ende des scrivens ooc ghelijc</l>
<l>Van den stichte van Camerijc.</l>
<l>Dambassiatuers met corten warden,</l>
<l>Sonder die greve van Sarwarden,</l>
<l>Ende Jan van Rijnshem, hebbic vernomen,</l>
<l n="7,4490"> Die noch niet aen en waren comen,</l>
<l>Daden haer bootschap onder hen</l>
<l>Aen paeus Janne den XXIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 </l>
<l>Van shertoghen weghen, van alder dinc.</l>
<l>Guetlijc datse die paeus ontfinc</l>
<l n="7,4495"> Ende bedancten herde zeere</l>
<l>Van den hertoghe haren heere;</l>
<l>Ende daer na dat sij doen spraken</l>
<l>Van hertoghe Anthonijs zaken,</l>
<l>Die hi metten Roomschen coninc</l>
<l n="7,4500"> Uut hadde staende; van welker dinc</l>
<l>Si hem bespraken in alder wijs</l>
<l>Metten heere van Sinte Jorijs.</l>
<l>Ooc berieden si hen ter cuere</l>
<l>Met hertoghen Jans ambassiatuere</l>
<l n="7,4505"> Ende des greven desghelijc</l>
<l>Van Savoyen, die trouwelijc</l>
<l><pb n="193"/>Hen hebben gheraden in allen dinghen.</l>
<l>Den hertoghe van Lotheringhen</l>
<l>Baden si, met zueter spraken</l>
<l n="7,4510"> Tbeste te proevene in der zaken;</l>
<l>Als hi volcomelike dede.</l>
<l>Desghelijcs baden si mede</l>
<l>Den heere van Wijnsberch, den borchgreve</l>
<l>Van Nurenberch, die hen hier ave</l>
<l n="7,4515"> Guetlijc antwerden teser dinc,</l>
<l>Ende tbeste daden bi den coninc,</l>
<l>Den hertoghe te danke en te love;</l>
<l>Ende meer andere van sconincs hove,</l>
<l>De welke, alsoe ict hoorde verclaren,</l>
<l n="7,4520"> Des hertoghen goede vriende waren.</l>
<l>Ende na dat die coninc voor gheprijst</l>
<l>Met behoorliken middele [was] onderwijst</l>
<l>Van den heeren ghenoemt hier voren,</l>
<l>Quamen shertoghen ambassiatoren</l>
<l n="7,4525"> Bi sijnre conincliker ghenaden,</l>
<l>Ende presenteerden met goeder staden</l>
<l>Haer brieve aldaer, des sijt wijs,</l>
<l>Van den hertoghe Anthonijs,</l>
<l>Ende daden haer laste op na das,</l>
<l n="7,4530"> Alsoe hen bevolen was.</l>
<l>Entie coninc altehant</l>
<l>Namse guetlijc metter hant,</l>
<l>Ende seide hem daer na saen,</l>
<l>Dat hi haer bootscap hadde verstaen;</l>
<l n="7,4535"> <pb n="194"/> Ende heeft hem met minlicheiden</l>
<l>Enen zekeren dach bescheiden</l>
<l>Sijn antwoorde te hoorne met bescheide.</l>
<l>Tot welken daghe die coninc seide,</l>
<l>Dat haer procuratie niet</l>
<l n="7,4540"> Volcomen en ware, wats ghesciet;</l>
<l>Want al hadde die hertoghe ghepleghen</l>
<l>Hen ghemechticht van sinen weghen</l>
<l>Met hem te dedinghen van vore tot na,</l>
<l>Tovercomene, te slutene, et cetera:</l>
<l n="7,4545"> Soe en hadde die hertoghe niet, in trouwen,</l>
<l>Dat vast ende stede ghelooft te houwen,</l>
<l>Tghene dat bi hen van sinentweghen</l>
<l>Ghededinght worde ende overdreghen.</l>
<l>Ende mids dat niet soe wel en conden</l>
<l n="7,4550"> Die saken, die tusschen hen uutstonden,</l>
<l>Ontcommert gheworden, dits waerhede,</l>
<l>Met brieven of met boden mede,</l>
<l>Als bi hem selven, of zi quamen</l>
<l>Ergent onder hem beiden tzamen:</l>
<l n="7,4555"> Soe gaf die coninc, wilt versinnen,</l>
<l>Den ambassiatoren te kinnen,</l>
<l>Dat hi in de maent iunij</l>
<l>Naest comende, alsoe hoopte hi,</l>
<l>Tot Nijssen trecken soude na,</l>
<l n="7,4560"> Tot Petrumme de Luna,</l>
<l>Die hem noemde tsinen siensten</l>
<l><pb n="195"/>Paeus Benedictus den XIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
,</l>
<l>Ende toten coninc van Arragoen;</l>
<l>Ende dat hi trecken soude als doen</l>
<l n="7,4565"> Door Savoyen, dit vernem;</l>
<l>Ende daer soude dan bi hem</l>
<l>Comen die hooghgheboorne man,</l>
<l>Van Bourgognen hertoghe Jan.</l>
<l>Aldus begheerde die coninc wijs,</l>
<l n="7,4570"> Dat die hertoghe Anthonijs</l>
<l>Daer ooc quame bi sinen broeder</l>
<l>Ende sinen zwagher, des sijt vroeder;</l>
<l>Wanttem die coninc te dien daghe</l>
<l>Sunderlinghe gheerne saghe.</l>
<l n="7,4575"> "Hi hoopte emmer eintelijc</l>
<l>Van allen zaken lichtelijc</l>
<l>Te overcomene, wanneer als zi</l>
<l>Deen dander mochten comen bi.</l>
<l>Ende ocht die zaken nootlijc weeren,</l>
<l n="7,4580"> Hi en gheerde gheen ander middeleeren</l>
<l>Dan hertoghe Janne, verstaet den fijn,</l>
<l>Van Bourgognen, den bruder sijn,</l>
<l>Ende van Savoyen ooc daer na</l>
<l>Sinen zwagher," et cetera.</l>
<l n="7,4585"> Ende alle dese zaken, dits waer dinc,</l>
<l>Seide de voorscreven coninc</l>
<l>In presentien onghespaert</l>
<l>Van Eltere heeren Huwaert,</l>
<l>Ende heer Heinrics van Rolley,</l>
<l n="7,4590"> Die daer beide waren by.</l>
<l><pb n="196"/>                Doen die coninc sijn spreken liet,</l>
<l>Heer Huwaert en vergat sijns niet,</l>
<l>Hi en hief sijn clachte ane, sijts wijs,</l>
<l>Over den hertoghe Anthonijs,</l>
<l n="7,4595"> Te vernuwene zunderlinghen</l>
<l>Van sijnder schaden. Op welke dinghen</l>
<l>Des hertoghen ambassiatuere</l>
<l>Verantwerden wel ter cuere;</l>
<l>Ende heer Huwaert sonder cesseren</l>
<l n="7,4600"> Woude daer ieghen repliceren;</l>
<l>Maer die coninc beval tien tiden</l>
<l>Dat si sweghen in beiden siden.</l>
<l>Die ambassiatuers oetmoedelijc</l>
<l>Hebben ghebeden den coninc rijc</l>
<l n="7,4605"> Sijn goede begheerte, sonder waen,</l>
<l>Die hi hen hadde opghedaen</l>
<l>(Van hertoghe Anthonijs haren heere</l>
<l>Ende hertoghe Janne volder eere</l>
<l>Van Bourgognen, ende derghelijc</l>
<l n="7,4610"> Van Savoyen den greve rijc</l>
<l>Bi hem te comene in dier wise),</l>
<l>Dat hi dat hertoghe Anthonise</l>
<l>Beteekenen wille met sinen brieve.</l>
<l>Twelc die coninc met groter lieve</l>
<l n="7,4615"> Consenteerde, ende beval</l>
<l>Ghedaen te werden; ende hevet al</l>
<l>Den voorseiden hertoghe ghescreven,</l>
<l>Ende heeft sijn woorde dus aen ghegheven</l>
<l>In sijn plackaet, sijt seker das,</l>
<l n="7,4620"> Twelc ic principalijc las,</l>
<l><pb n="197"/>Ende screef aldus in deser wise:</l>
<l>"Den hooghgheboornen Anthonise</l>
<l>Van Bourgognen, dit versta,</l>
<l>Hertoghe, et cetera,</l>
<l n="7,4625"> Sinen lieven sone ende vorste."</l>
<l>Welke brieve, als dat bedorste,</l>
<l>Waren te Constans ghegheven</l>
<l>Int iaer Ons Heeren, als ghescreven</l>
<l>Stont XIIII<hi rend='sup'>c</hi> XV, doe ic ghewach,</l>
<l n="7,4630"> Des vridaechs na paeschdach.</l>
<l>Ende na allen desen sprekene</l>
<l>Sijn die voorgenoemde dekene</l>
<l>Van Beke, van Antwerpen, des sijt wijs,</l>
<l>In den name van hertoghe Anthonijs</l>
<l n="7,4635"> Te Constans ghebleven daer,</l>
<l>Ter consilien; ende daer naer</l>
<l>Sijn die andere, hebbic vernomen,</l>
<l>Ambassiatuers in Brabant comen,</l>
<l>Ende hebben relatie daer na saen</l>
<l n="7,4640"> Voor hertoghe Anthonijs ghedaen.</l>
</div>
<div type="chapter"><head type="chapter">XLI. VAN DEN AMBASSIATE DAT HERTOGHE ANTHONIJS TE NARBONEN SANT AEN DEN ROEMSCHEN CONINC.</head>
<l>Int iaer voorscreven, doe ic ghewach,</l>
<l>In iunio den XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Heeft die hertoghe met grooter lieven</l>
<l><pb n="198"/>Ghemechticht, met sinen openen brieven</l>
<l n="7,4645"> Van procuratien herde schoon,</l>
<l>Den edelen heere Janne van Loon</l>
<l>Heere van Heinsberch, ende meere</l>
<l>Van Leeuwenberch gheweldich heere,</l>
<l>Ende heere Heinrike van Imbermont,</l>
<l n="7,4650"> Canonic der kerken te diere stont</l>
<l>Van Aken; ende ooc met hem</l>
<l>Reet daer Jan van Rijnshem</l>
<l>Sijn raet, ende meester Emont</l>
<l>Van Dynter, dat si u cont,</l>
<l n="7,4655"> Des hertoghen secretarijs;</l>
<l>Ende trocken dus in deser wijs</l>
<l>Bi den alre doorluchstichsten ter stont</l>
<l>Vorste, heere Zeghemont,</l>
<l>Roomsch ende Honghersch coninc mede.</l>
<l n="7,4660"> Dambassiatuers, die ic voorsede,</l>
<l>Quamen den XXVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Van oeghste, doe ic u ghewach,</l>
<l>Te Narbone, dats ware dinc,</l>
<l>Ende die Roomsche coninc</l>
<l n="7,4665"> Was metten eerdschen bisscop</l>
<l>Van Narbone ghetoghen op</l>
<l>Tslot Cygau, twelke scoone</l>
<l>Vier milen stont van Narbone:</l>
<l>Daer was om solaes ghetoghen</l>
<l n="7,4670"> Ende om ghenuechte die heere vermoghen.</l>
<l>Des selfs daeghs, dies seker sijt,</l>
<l>Recht omtrent der vespertijt,</l>
<l>Dambassiatuers sonder erch,</l>
<l><pb n="199"/>Metten greve van Mombliart ende Wirtemberch,</l>
<l n="7,4675"> Reden den voorseiden coninc teghen,</l>
<l>Daerse die coninc heeft beieghen</l>
<l>In den velde. Zeer minnichlijc</l>
<l>Ontfinc hise, zeere guetelijc,</l>
<l>Ende namse vriendelijc metter hant.</l>
<l n="7,4680"> Van daer voort moest die heere vaillant</l>
<l>Van Heinsberghe neven des conincs ziden</l>
<l>Tot voor des conincs herberghe riden</l>
<l>Te Narbone; ende si spraken</l>
<l>Tsamen van alre hande zaken.</l>
<l n="7,4685"> Des anderdaeghs, ter goeder ure,</l>
<l>Hebben die selve ambassadure</l>
<l>Voor den coninc, wilt verstaen,</l>
<l>Van shertoghen weghen opghedaen</l>
<l>Haer bootschap, na haer begheert,</l>
<l n="7,4690"> Ende zunderlinghe ghepresenteert</l>
<l>Des hertoghen dienst; ende voort aen</l>
<l>Sijn onschout notabelijc ghedaen,</l>
<l>Dat hi in sinen persoon aldaer</l>
<l>Te deser tijt niet comen en waer,</l>
<l n="7,4695"> Hoewel hi was bereet om comen.</l>
<l>Maer mids dat hi hadde vernomen</l>
<l>Dat dlnghelsche hen reiden mechtelike</l>
<l>Om over te comene in Vrankerike:</l>
<l>Moeste die hertoghe sonder sparen</l>
<l n="7,4700"> Sijn steden besetten, sijn slote verwaren</l>
<l>In den lande van Pickardien,</l>
<l><pb n="200"/>Die hi al omme moest bevrien,</l>
<l>Ende zunderlinghe opter zee</l>
<l>Ende bi den frontieren, die min no mee</l>
<l n="7,4705"> Sinen kindren ane ghestorven weeren</l>
<l>Bi dode des edelen heeren</l>
<l>Sgraven van Saintpol, haers oudervader.</l>
<l>Ende baden daer omme altegader</l>
<l>Den coninc door shertoghen houde,</l>
<l n="7,4710"> Dat hijt in danke nemen woude,</l>
<l>Ende voort sinen lieven sone voort aen</l>
<l>Den hertoghe houden ende ontfaen,</l>
<l>Ende hem plaetse ende tijt besceiden</l>
<l>Daer hi bi siere moghentheiden</l>
<l n="7,4715"> Ende siere ghenaden comen moghe;</l>
<l>Ende dan sal hem die hertoghe</l>
<l>Oft hem ghelieft, sijt seker des,</l>
<l>Van al dat hi sculdich es</l>
<l>Van hem te houdene, als baroen</l>
<l n="7,4720"> Vriendelike manscap doen,</l>
<l>Ende voort ooc doen al tgone,</l>
<l>Dat een goet ghetrouwe sone</l>
<l>Ende man van leene sinen heere</l>
<l>Van rechte te doene sculdich weere,</l>
<l n="7,4725"> Alsoe verre, verstaet die dinc,</l>
<l>Als hem die voorseide coninc</l>
<l>Selke brieve confirmeerde, ghelijc</l>
<l>Als die keiseren des Roomschen rijc</l>
<l><pb n="201"/>Des hertoghen voorderen vore ende na</l>
<l n="7,4730"> Verleent hadden, et cetera.</l>
<l>Daerop die coninc voorscreven</l>
<l>Sijn antwerde dus heeft ghegeven:</l>
<l>"Dat selke zaken niet behooren</l>
<l>Ghedaen te sine van ambassatooren,</l>
<l n="7,4735"> Noch ghetracteert en mocht sijn wale</l>
<l>Sonder die persone principale:</l>
<l>Ende mids dien begheerde hi</l>
<l>Dat hertoghe Anthonijs selve bi</l>
<l>Hem comen woude, in goeder wijs,</l>
<l n="7,4740"> In Savoyen of te Parijs;</l>
<l>Want hi woude houden, in allen keere,</l>
<l>Dat van Savoyen die heere</l>
<l>Ghededinght hadde met onderscheit;</l>
<l>Ende liever haddi ende was bereit</l>
<l n="7,4745"> Bi middel des graven, sijt seker das,</l>
<l>Die des hertoghen swagher was,</l>
<l>Dan bi iement anders in enegher wijs</l>
<l>Metten hertoghe Anthonijs</l>
<l>Te overdraghene met bescheide."</l>
<l n="7,4750"> Die coninc voort dese woorde seide:</l>
<l>"Als wi bi mallijc anderen comen,</l>
<l>Moghen wi guetelic overcomen</l>
<l>In Gods namen: wel dat si;</l>
<l>En es des niet, soe en willen wi</l>
<l n="7,4755"> Hem nochtan doen gheen onghelijc.</l>
<l>Wi betrouwen hem desghelijc;</l>
<l>Ende hets sijn scade entie mine</l>
<l>Dat wi niet minlijc, dats in schine,</l>
<l><pb n="202"/>Deen bi dander en hebben ghecomen."</l>
<l n="7,4760"> Maer dach ende plaetse tovercomen</l>
<l>Van der vergaderinghen, wats ghesciet,</l>
<l>En const die coninc beteekenen niet;</l>
<l>Want waert dat Benedictus</l>
<l>De Luna ter obedientien dus</l>
<l n="7,4765"> Comen woude: soe moeste hi thans,</l>
<l>Die coninc, keeren te Constans.</l>
<l>Of Benedictus, daer ic af telde,</l>
<l>Die zaken in vertrec stelde:</l>
<l>Soe trocke die coninc, des sijt wijs,</l>
<l n="7,4770"> Om peis te makene, te Parijs,</l>
<l>Tusschen die coninghe vaillant</l>
<l>Van Vrankerike ende van Inghelant.</l>
<l>Ende als hi hier af sekers iet</l>
<l>Wiste, sonder te lettene iet,</l>
<l n="7,4775"> Soude hi den hertoghe sonder respijt</l>
<l>Plaetse teekenen ende tijt</l>
<l>Bi sinen brieven, hebbic vernomen,</l>
<l>Waer si bi een souden comen.</l>
<l>Om sekerheit daer af te gheven</l>
<l n="7,4780"> Es meester Emont daer ghebleven.</l>
<l>Die heere van Heinsberghe, desghelijc</l>
<l>Van Imbermont heere her Heinrijc,</l>
<l>Ende Jan van Rijnshem voorseit</l>
<l>Namen na behoorlicheit</l>
<l n="7,4785"> <pb n="203"/> Aen den voorschreven coninc oorlof.</l>
<l>Des zondaeghs ruumden si sijn hof,</l>
<l>Prima septembris, met grooten love;</l>
<l>Met des conincs oorlove</l>
<l>Ende sijnre gracien sijn si ghesceiden.</l>
<l n="7,4790"> Die coninc deedse gheleiden,</l>
<l>Ende sant met hen heer Miska.</l>
<l>Ende des anderdaeghs daer na</l>
<l>Hoorde messe die coninc tier stonde,</l>
<l>In de kerke van Sinte Seghemonde.</l>
<l n="7,4795"> Na der missen volghde dier stont</l>
<l>Van Dynter meester Emont</l>
<l>Sijn brieve te hebbene, dats waerhede,</l>
<l>Van zekeren daghen ende plaetse mede.</l>
<l>Die coninc antwerde gaf al doen:</l>
<l n="7,4800"> Dat sconincs raet van Arragoen</l>
<l>Bi hem gheweest was, ongheloghen,</l>
<l>Ende weder bi haren heere ghetoghen</l>
<l>Den coninc, ende souden weder comen</l>
<l>Bi hem, aldus hebbict vernomen,</l>
<l n="7,4805"> Ende die ambassatuers aldus</l>
<l>Van den paeus Benedictus.</l>
<l>Ende waren si weder comen an,</l>
<l>Soe soude men hem ontcommeren dan.</l>
<l>Binnen desen quam heer Miska</l>
<l n="7,4810"> Bi den coninc, als ic versta,</l>
<l><pb n="204"/>Die metten heere van Heinsberch voren</l>
<l>Ende den andren ambassiatoren</l>
<l>Des hertoghen, sijt seker das,</l>
<l>Bi sconincs bevele ghereden was;</l>
<l n="7,4815"> Die seide den coninc tier stonde,</l>
<l>In presentien van meester Emonde,</l>
<l>Dat hi metten voorscreven heeren,</l>
<l>Die shertoghen ambassiatoren weeren,</l>
<l>Vele woorde ghehat hadde ende tale;</l>
<l n="7,4820"> Ende, soe hem dochte, beteemde wale</l>
<l>Den coninc emmer zunderlinghe,</l>
<l>Dat hi den hertoghe ontfinghe</l>
<l>In sijnre gracien volcomelijc.</l>
<l>Daer op antwerde die coninc rijc:</l>
<l n="7,4825"> "Wanneer mijn sone furghenumpt</l>
<l>Und zwager van Brabant by mier cumpt,</l>
<l>Wier en bedruffen niet zeere</l>
<l>Zu dedinghen; wair yr saget: Heere,</l>
<l>Hab ich uch ertzornt oder verscult,</l>
<l n="7,4830"> Ich buten uch datsz ier mir vergeben wult."</l>
<l><pb n="205"/>                Des woensdaeghs, opten IIII<hi rend='sup'>d</hi><hi rend='sup'>e</hi><hi rend='sup'>n</hi> dach</l>
<l>Van september, men comen sach</l>
<l>Omtrent der vespertijt, verstaet,</l>
<l>Paus Benedicti ambassiaet</l>
<l n="7,4835"> Te Narbone, doe ic u cont.</l>
<l>Die coninc riep tot hem ter stont</l>
<l>Meester Emonde, dien hi beval:</l>
<l>Dat hi sanderdaeghs comen sal</l>
<l>Ende hooren des paeus ambassiaet</l>
<l n="7,4840"> Spreken. Meester Emont zonder verlaet</l>
<l>Heeft des donderdaeghs soe ghedaen,</l>
<l>Ende heeft ghehoort ende verstaen</l>
<l>Die propositie wel ter cuere</l>
<l>Der voorscreven ambassiatuere.</l>
<l n="7,4845"> Als si haer bootscap hadden ghedaen,</l>
<l>Heeft hem die coninc vertoghen saen</l>
<l>Met sinen raede eerbaerlike</l>
<l>In een camere heimelike.</l>
<l>Daer dede die coninc te dier stonde</l>
<l n="7,4850"> Incomen meester Emonde.</l>
<l>Daer wert ghesloten ende overdraghen,</l>
<l>Dat die coninc sonder verdraghen</l>
<l>Des naesten sondaeghs porren soude</l>
<l>Van Narbone, ende alsoe houde</l>
<l n="7,4855"> Des dijnsdaeghs comen te Perpiniaen,</l>
<l>Bi Benedictum, wilt verstaen,</l>
<l>Entien coninc van Arragoen met weerden,</l>
<l>Op gheleide, met XV<hi rend='sup'>c</hi> peerden.</l>
<l><pb n="206"/>Als dese conclusie ghesloten was,</l>
<l n="7,4860"> Nam die coninc, sijt seker das,</l>
<l>Meester Emonde tot hem rechtvoort:</l>
<l>"Dat ghi ghesien hebt ende ghehoort,</l>
<l>Dat saltu saghen dinen heere,</l>
<l>Ende dat ic hope herde zeere</l>
<l n="7,4865"> Dat hier die zaken herde saen</l>
<l>Te goeden inde zelen vergaen.</l>
<l>Ic hoop eendracht voor alle zaken</l>
<l>In die Heileghe Kerke te maken.</l>
<l>Wanneer ic hier ontcommert si,</l>
<l n="7,4870"> Willic met hem ende hi met mi,</l>
<l>Ende met siere helpen zunderlinghe,</l>
<l>Peis maken tusschen die coninghe</l>
<l>Van Vrankerike ende van Inghelant;</l>
<l>Ende desghelijc, si u bekant,</l>
<l n="7,4875"> Tusschen sinen brueder, den prince hoghe,</l>
<l>Van Bourgognen den hertoghe,</l>
<l>Ende al sijn wederpartien."</l>
<l>Voort seide die coninc te dien tien</l>
<l>Tot meester Emonde daer na,</l>
<l n="7,4880"> Tghene dat hem heer Miska</l>
<l>Van sinen weghen voort segghen soude,</l>
<l>Dat hi des ghelooven woude.</l>
<l>Hier met die coninc es uut ghegaen,</l>
<l>Ende heer Miska seide saen,</l>
<l n="7,4885"> "Dat die coninc hadde vernomen</l>
<l>Dat dInghelsche Herfluer hadden ghenomen</l>
<l>Ende ghewonnen, ongheloghen,</l>
<l>Ende waren voor Ruwaen ghetoghen.</l>
<l>Dus soude die coninc sonder verlaet</l>
<l n="7,4890"> <pb n="207"/> Senden notabel ambassiaet</l>
<l>Aen den coninc van Vrankerijc,</l>
<l>Ende van Inghelant desghelijc,</l>
<l>Dat si bestant onderhilden</l>
<l>Tot sijnder comst, op dat si wilden.</l>
<l n="7,4895"> Dus en waer gheen twivel in gheender wijs,</l>
<l>Die coninc en soude te Parijs</l>
<l>Comen. Dus begheerdi zeere</l>
<l>Dat Anthonijs in gheenen keere</l>
<l>En liete, hi en quame voor alle dinc</l>
<l n="7,4900"> Te Parijs bi den coninc.</l>
<l>- Ende en twivelt niet aen tgone,</l>
<l>Hi salne voor sinen lieven sone</l>
<l>Ontfanghen sonder enich sparen. -</l>
<l>Ende ocht enighe bi hem waren</l>
<l n="7,4905"> Van sinen rade, van sinen lieden,</l>
<l>Die hem dit te doene ontrieden,</l>
<l>Oft hem pijnden in eneghen keeren</l>
<l>In contrarien te informeeren:</l>
<l>Dat hise en gheloofde te gheender stont."</l>
<l n="7,4910"> Aldus heeft meester Emont</l>
<l>Aen heer Miska oorlof ghenomen,</l>
<l>Ende es binnen Lovene comen</l>
<l>Des sondaeghs, dat segghic di,</l>
<l>Neghenentwintich in septembri.</l>
<l n="7,4915"> Die van Heinsberghe ende dander heeren</l>
<l>Des daeghs te voren comen waren;</l>
<l>Aldus hebben si, wilt verstaen,</l>
<l>Haer relatie tzamen ghedaen.</l>
</div>
<div type="chapter"><head type="chapter"><pb n="208"/> XLII. HOE DIE HERTOGE AEN DEN ROEMSCHEN CONINC SANT TOT PERPINIAEN.</head>
<l>Als hertoghe Anthonijs hadde verstaen</l>
<l n="7,4920"> Die relatie, die hem was ghedaen</l>
<l>Van den ambassiatoers voorseit:</l>
<l>Sloot hi rechtvoort, sonder verbeit,</l>
<l>Dat hi in sinen persoon ter vaert</l>
<l>Trecken woude ten coninc waert</l>
<l n="7,4925"> Met driehondert peerden of daer boven,</l>
<l>Met ordinantien die men loven</l>
<l>In eeren mochte aen elken cant,</l>
<l>Als enen hertoghe van Brabant</l>
<l>Na sinen staet wel toebehoort;</l>
<l n="7,4930"> Ende heeft gheschicket rechtevoort,</l>
<l>Aen den coninc met grooter lieve</l>
<l>Sijn minlike groetbrieve</l>
<l>Met Merteken sinen bode, dits waer,</l>
<l>Ghescreven int voorseide iaer</l>
<l n="7,4935"> Te Lovene, doe ic u ghewach,</l>
<l>In october den VIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Om plaetse ende tijt te wetene houde,</l>
<l>Waert den coninc ghelieven soude</l>
<l>Dat die hertoghe bi hem mocht comen.</l>
<l n="7,4940"> Ende wanneer, hebbic vernomen,</l>
<l>Als die coninc te Perpiniaen</l>
<l>Des hertoghen brieve hadde ontfaen,</l>
<l>Was hi seere blide, ter waerheden,</l>
<l><pb n="209"/>Ende van den hertoghe wel te vreden;</l>
<l n="7,4945"> Ende behielt in die ieghenode</l>
<l>Merteken, hertoghen Anthonijs bode,</l>
<l>Om, na dat die zake, sijt seker das,</l>
<l>Daer hi daer mede becommert was,</l>
<l>Verganghen soude, (ende) daer na dan</l>
<l n="7,4950"> [Te] teekenen plaetse ende dach van</l>
<l>Harer beider vergaderinghe;</l>
<l>Om den hertoghe alle dinghe</l>
<l>Te becundeghen na al bescheit</l>
<l>Met Merteken den bode voorseit.</l>
<l n="7,4955"> Maer leider! eer dat quam die stonde,</l>
<l>Dat hi den bode ontcommeren conde,</l>
<l>Soe quamen hem die drueve meeren,</l>
<l>Hoet in den stride was gheveeren</l>
<l>Tusschen die Fransoyse te dien tide,</l>
<l n="7,4960"> Ende den Inghelschen ter ander zide;</l>
<l>Ende dat hertoghe Anthonijs</l>
<l>Doot bleven ware in dat pongijs,</l>
<l>Ende van Neveers die brueder sijn.</l>
<l>Dies die coninc int herte pijn</l>
<l n="7,4965"> Hadde, ende bedrueft was zeere.</l>
<l>Van desen stride sal ic u meere</l>
<l>Hier na bescriven; ende hoe daer quam</l>
<l>Die hertoghe ende sijn inde nam.</l>
</div>
<div type="chapter"><head type="chapter"><pb n="210"/> XLIII. HOE HERTOGE ANTHONYS TEN STRIDE WERT TRAC, DAER HIJ BLEEF.</head>
<l>Int selve Ons Heeren iaer voorscreven,</l>
<l n="7,4970"> XIIII hondert, XV daer neven,</l>
<l>Als men in october sach</l>
<l>Ghescreven den XIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Die edel hertoghe van Bourbon</l>
<l>Entie hertoghe van Alenchon,</l>
<l n="7,4975"> Die greve van Richemont, dit gome,</l>
<l>Van Eu ende van Vendome,</l>
<l>Die tier tijt, alsoe ict las,</l>
<l>Overste hofmeester was</l>
<l>Des conincs van Vrankerike;</l>
<l n="7,4980"> Ende van der Labretten die heere rike,</l>
<l>Heer Karle, wijs ende notabel,</l>
<l>Van Vrankerike connestabel,</l>
<l>Ende heer Boussicaut, die heere,</l>
<l>Marschalc van Vrankerike tsier eere,</l>
<l n="7,4985"> Dese voorghenoemde persone,</l>
<l>Tsamen sijnde te Perone,</l>
<l>Screven haer besloten brieve</l>
<l>Aen hertoghe Anthonise met lieve,</l>
<l>Ende noch meer ander heeren,</l>
<l n="7,4990"> Die daer ooc versament weeren,</l>
<l><pb n="211"/>Als van Henegouwe die drossaet,</l>
<l>Die heere van Wavrijn, dat verstaet,</l>
<l>Die heere van Roys, dit versta,</l>
<l>Ende meer andere, et cetera,</l>
<l n="7,4995"> Daer si den hertoghe met deden verclaer,</l>
<l>Dat harer alre meininghe waer,</l>
<l>Ter naester weken, clein ende groot,</l>
<l>Te bevechtene der Inghelsche conroot;</l>
<l>Ende te dien oorbore soude sijn</l>
<l n="7,5000"> Die coninc ende die dolphijn</l>
<l>Van Vrankerijc in haers selfs persone.</l>
<l>Baden hem, ende vermaenden tgone,</l>
<l>Daer selve te wesene te dien termijn</l>
<l>Bi den coninc enten vrienden sijn,</l>
<l n="7,5005"> Met meer vriendeliken woorde</l>
<l>Daer in begrepen, soe dat behoorde.</l>
<l>Hertoghe Anthonijs dese brieve ontfinc</l>
<l>Op die borch te Lovene, dits ware dinc,</l>
<l>Des maendaeghs, al sonder si,</l>
<l n="7,5010"> Eenentwintich in octobri,</l>
<l>Des avonts, hoort die waerheit rueren,</l>
<l>Tusschen acht ende neghen uren.</l>
<l>Die hertoghe, de brieve ghevisenteert,</l>
<l>Beval ter stont, onghecesseert,</l>
<l n="7,5015"> Dat men screve alte hande</l>
<l>Aen al die baenrotsen van den lande,</l>
<l>Aen alle dedele ende, in der maniere,</l>
<l><pb n="212"/>Aen allegader dofficiere</l>
<l>Sijns lants van Brabant, dat sonder verhouden</l>
<l n="7,5020"> Si allegader hem volghen souden,</l>
<l>Ter stont sijn brieve aenghehoort,</l>
<l>Jeghen dInghelsche rechtevoort.</l>
<l>Des dijnsdaghes, des sijt wijs,</l>
<l>Ghinc die hertoghe Anthonijs</l>
<l n="7,5025"> Op der stat huus te Lovene, dats waer,</l>
<l>Ende versocht dienst van volke daer,</l>
<l>Ende zunderlinghe, dat elc verstae,</l>
<l>Van schutteren; ende daer nae</l>
<l>Des selfs daeghs, zeere wel bedocht,</l>
<l n="7,5030"> Heeft hi te Bruessele tselve versocht.</l>
<l>Van sinen weghen dat hi dede</l>
<l>Desghelijcs tAntwerpen in die stede</l>
<l>Versueken, dat es seker waer.</l>
<l>Des woensdaeghs, des anderdaeghs daer naer,</l>
<l n="7,5035"> XXIII octobris, in lieghe u niet,</l>
<l>Die hertoghe van Bruessele schiet</l>
<l>Ende uut sinen lande, soe ict vernam</l>
<l>(Daer hi sint levende noyt en quam),</l>
<l>Ende reet des avonts, dit onthouwe,</l>
<l n="7,5040"> Logeren te Berghen in Henegouwe,</l>
<l>Daer hi niet langhe en hadde gheduren;</l>
<l>Want snachts, omtrent der elfster uren,</l>
<l>Sat hi op, ende reet, si u cont,</l>
<l>Soe, dat hi in der morghen stont</l>
<l n="7,5045"> Al vroech quam met haesticheden</l>
<l>Te Valenchijn voor die poorte ghereden:</l>
<l><pb n="213"/>Daer peisterde hi, ende niet meere</l>
<l>Soe en lette daer di heere.</l>
<l>Des donderdaeghs, snachts, ter X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> uren,</l>
<l n="7,5050"> Quam hi te Lens, dus hoordic rueren</l>
<l>Den ghenen diere waren bi.</l>
<l>Te vier uren soe schiet hi</l>
<l>Van Lens in Artois, die heere lofsam,</l>
<l>Ende reet tot hi te Perves quam,</l>
<l n="7,5055"> Daer hi dede Gode ter eeren</l>
<l>Ene messe celebreeren.</l>
<l>Eer die messe was volent,</l>
<l>Quam Robijn Dauler daer gherent,</l>
<l>Ende bracht niemare den heere coene,</l>
<l n="7,5060"> Dat men striden soude voor noene.</l>
<l>Daer wert sijn herte soe beruert,</l>
<l>Dat hi niet langher en heeft gheduert</l>
<l>Aldaer, dit es ware dinc,</l>
<l>Dan hi deerste benedictie ontfinc.</l>
<l n="7,5065"> Daer naeyde met haesten elc goet man</l>
<l>Dat teeken van den cruce an.</l>
<l>Doen sat die hertoghe op ghereet.</l>
<l>Si waren noch, van daer men street,</l>
<l>Twee milen weechs ende niet meere.</l>
<l n="7,5070"> Seere soe haeste hem dedel heere;</l>
<l>Niet el en vreesde die heere boude,</l>
<l>Dan dat hi te tide niet comen en soude.</l>
</div>
<div type="chapter"><head type="chapter"><pb n="214"/> XLIV. VAN DEN STRIDE ENDE VAN HERTOGE ANTHONIJS DOOT.</head>
<l>Van desen stride, wilt verstaen,</l>
<l>En soudic hier doen gheen vermaen,</l>
<l n="7,5075"> Want tonser materien niet en hoort;</l>
<l>Maer om u te doene recoort,</l>
<l>Hoe die hertoghe doot es bleven,</l>
<l>Soe moeter hier af sijn ghescreven</l>
<l>Ten alder cortsten dat ic mach.</l>
<l n="7,5080"> Opten voorseiden vridach,</l>
<l>Als die Fransoyse met grooter macht</l>
<l>Haer hoope hadden te velde bracht,</l>
<l>Ghebattellieert ende ghescaert,</l>
<l>Daer meneghe hooghe standaert</l>
<l n="7,5085"> Ende meneghe wimpel was ontwonden:</l>
<l>Die coninc Heinric te dien stonden</l>
<l>Van Inghelant, doe ic ghewach,</l>
<l>Sijnre viande macht aensach.</l>
<l>Soe hise dede overslaen,</l>
<l n="7,5090"> Soe was hi een deel ontdaen;</l>
<l>Want sijn hoop noch sijne scare</l>
<l>Soe mechtich en was nerghent nare:</l>
<l>Die Fransoyse hadden al in een</l>
<l><pb n="215"/>Wel tien manne ieghen een.</l>
<l n="7,5095"> Doen dede die coninc presenteeren</l>
<l>Den Fransoysen te haer eeren,</l>
<l>Dat hi, ende alle de sine, te hant</l>
<l>Wouden over trecken in Inghelant,</l>
<l>Sonder eneghe scade te doene doe</l>
<l n="7,5100"> In Vrankerijc, ende daer toe</l>
<l>Over te ghevene slote ende steden,</l>
<l>Die hi met siere moghentheden</l>
<l>In Vrankerijc hadde gheconquesteert.</l>
<l>Dit heeft hi hem ghepresenteert,</l>
<l n="7,5105"> Als Herfleur, dat elc versta,</l>
<l>Ende meer andere, et cetera.</l>
<l>Twelc die Fransoyse princhiere</l>
<l>Aennemen wouden in gheenre maniere;</l>
<l>Maer si begheerden eenpaerlijc</l>
<l n="7,5110"> Den voorscreven coninc Heinrijc</l>
<l>Ghevanghen te hebben te dien tiden</l>
<l>Met allen den sinen, ocht te striden.</l>
<l>Doen hi des niet en conde volcomen,</l>
<l>Heeft hi sijn avontuere ghenomen,</l>
<l n="7,5115"> Ende bereide hem om striden.</l>
<l>Aldus sijn si in beiden siden</l>
<l>Ghebattellieert, wilt mi versinnen.</l>
<l>Die Fransoyse daden van hen rinnen</l>
<l>Alle die scutteren, hoordic verclaren,</l>
<l n="7,5120"> Die daer met hen comen waren,</l>
<l>Ende alle andere meisniede,</l>
<l>Die niet en waren edel liede:</l>
<l>Segghende, dat dedele alleene</l>
<l>Den coninc entie sine ghemeene,</l>
<l n="7,5125"> Met alle siere macht die hi vermach,</l>
<l><pb n="216"/>Verwachten souden op dien dach.</l>
<l>Die Inghelsche ordineerden schiere</l>
<l>Voor hen alle haer artsiere,</l>
<l>Dier si vele hadden tien tide.</l>
<l n="7,5130"> Als die Fransoyse, op dander side,</l>
<l>Haer scutters ende haer ghemeine</l>
<l>Wech hadden doen gaen, groot ende cleine,</l>
<l>Ordineerden si te hant,</l>
<l>Dat heer Clinget van Borbant,</l>
<l n="7,5135"> Met XII<hi rend='sup'>c</hi> peerden schiere</l>
<l>In enen hoop, die artsiere</l>
<l>Der Inghelscher sonder vermiden</l>
<l>Scoren soude ende doorriden;</l>
<l>Ende alsoe souden die hoope tsamen</l>
<l n="7,5140"> Met malcandren versamen;</l>
<l>Ende alsoe waest dan zeere ghesiene</l>
<l>Voor die Fransoise, want si tiene</l>
<l>Manne wel hadden ieghen eenen.</l>
<l>Als heer Clinget na sijn meenen</l>
<l n="7,5145"> Dartsiere tonder weende hebben ghedaen,</l>
<l>Hebben sine wederstaen</l>
<l>Ende stat ghehouden te haer steden.</l>
<l>Dus es beziden omme ghereden</l>
<l>Heer Clinget, achter der Inghelscher scare,</l>
<l n="7,5150"> Ende alle des conincs ghegare</l>
<l>Van Inghelant, groot ende smal,</l>
<l>Juweele, bagaedgen, heeft hi al</l>
<l>Ghenomen ende wech doen vueren.</l>
<l><pb n="217"/>Ende binnen deser selver uren</l>
<l n="7,5155"> Sijn beide die hoope met groter noyse,</l>
<l>Die Inghelsce entie Fransoyse,</l>
<l>Tsamen vergadert met felder chiere;</l>
<l>Maer die inghelsce archiere,</l>
<l>Die ieghen heer Clinget hielden stoot,</l>
<l n="7,5160"> Daden alte grooten noot</l>
<l>Den Fransoysen te dien stonden,</l>
<l>Eer die hoope vergaderen conden.</l>
<l>Want die Fransoyse, soe ghi hebt verstaen,</l>
<l>Haer scutters hadden wech doen gaen:</l>
<l n="7,5165"> Twelc den Inghelscen quam te staden,</l>
<l>Ende den Fransoysen te scaden.</l>
<l>Doen si vergadert waren om striden,</l>
<l>Quam hertoghe Anthonijs ten selven tiden</l>
<l>Met grooter haest, doe ic u cont,</l>
<l n="7,5170"> Bi den stride, daer een doren stont,</l>
<l>Met enen zeer cleinen hoope smal.</l>
<l>Want sijn edele, meest deel al,</l>
<l>Die hem vast volghden, hebbic vernomen,</l>
<l>Niet soe haest en consten ghecomen;</l>
<l n="7,5175"> Want die hertoghe met alder cracht</l>
<l>Reet over dach ende over nacht,</l>
<l>Van sorghen, als ic hebbe vernomen,</l>
<l>Dat hi te tide niet soude comen:</l>
<l>Soe haestelec waest al te doene.</l>
<l n="7,5180"> Aldus en hadde die hertoghe coene</l>
<l>Sijns selfs harnasch daer niet doe,</l>
<l>Noch sinen wapenroc daer toe,</l>
<l>Noch ooc teeken eneghertiere,</l>
<l><pb n="218"/>Weder wimpel noch baniere.</l>
<l n="7,5185"> Aldus moeste die edel man</l>
<l>Voskens wapene daer doen an</l>
<l>Die welke was, in ware dinc,</l>
<l>Des hertoghen camerlinc.</l>
<l>Daer trac men af sonder lette</l>
<l n="7,5190"> Een blasoen van enen trompette,</l>
<l>Van sijnre wapenen wel ghereet,</l>
<l>Daer men hem een gat in sneet.</l>
<l>Dat trac hi aen den hals tier tijt,</l>
<l>Ende daer met ghinc hi in den strijt</l>
<l n="7,5195"> Metten selven die hi hadde daer</l>
<l>In cleinen ghetale, weet voor waer;</l>
<l>Ende het ghelucte hem tsiere bate,</l>
<l>Dat hi gheraecte aen die strate</l>
<l>Al daer heer Clinget, sijt seker das,</l>
<l n="7,5200"> Door dat heer ghereden was</l>
<l>Om der Ingelscher artsieren</l>
<l>Neder te trecken ende te scoffieren.</l>
<l>Aldus vant hi eer iet lanc</l>
<l>Eenen rumen inganc;</l>
<l n="7,5205"> Alsoe dat hi in corten tide</l>
<l>Quam int voorste van den stride</l>
<l>Metten sinen, met moede vaillant,</l>
<l>Roepende: Brabant! Brabant!</l>
<l>Maer niet langhe, weet voor waer,</l>
<l n="7,5210"> Hadde die hertoghe ghestreden daer,</l>
<l>Die Fransoyse en moesten tonder gaen,</l>
<l><pb n="219"/>Doot sijn ghesleghen, ocht ghevaen.</l>
<l>Daer bleef versleghen menich man</l>
<l>Ende menich groot heere ... Des sceidic van.</l>
<l n="7,5215"> Als die Fransoyse dus laghen neder,</l>
<l>Quam die voorseide heer Clinget weder</l>
<l>Van achter, ende hadde tsinen deele</l>
<l>Alle des conincs juweele</l>
<l>Van Inghelant in sinen behoude</l>
<l n="7,5220"> Wech te vuerne; niet om dat hi woude</l>
<l>Striden. Maer doen sijns waert ghewaer</l>
<l>Die coninc Heinric, meinde hi claer,</l>
<l>Datter ander Fransoyse quamen ghereden,</l>
<l>Ende anderwerf soude sijn bestreden.</l>
<l n="7,5225"> Daer om soe gheboot hi houde</l>
<l>Dat men rechtevoort dooden soude</l>
<l>Alle die ghevanghene te hant.</l>
<l>Mids welken ghebode, si u bekant,</l>
<l>Menich edel man liet sijn leven,</l>
<l n="7,5230"> Die anders ghevanghen waren bleven.</l>
<l>Men seght seker over waer,</l>
<l>Dat hertoghe Anthonijs ooc al daer</l>
<l>Ghevanghen was; maer na tghebod</l>
<l>Wort hi gheslaghen. Ontferme u, God,</l>
<l n="7,5235"> Sijnre zielen! Twas scade groot</l>
<l>Dat soe dat edel bloet bleef doot.</l>
<l>Ende dat blijct claerlijc mids das:</l>
<l>Want doen die hertoghe vonden was,</l>
<l><pb n="220"/>Vant menne claerlijc al bloot,</l>
<l n="7,5240"> Seere ghewont, ende al int hoot;</l>
<l>Daer men qualic hadde moghen wonden</l>
<l>In den stride; doen hi ghebonden</l>
<l>Int hoot hadde die huve fijn,</l>
<l>Soe hadde dat qualic moghen sijn.</l>
<l n="7,5245"> Maer het ghesciede, sijt seker das,</l>
<l>Na dat hi ontwapent was.</l>
<l>Hi wart ooc vonden, der ic saghen,</l>
<l>Verre van daer sijn liede laghen,</l>
<l>Ende ooc verre van der steden,</l>
<l n="7,5250"> Daer si tsamen hadden ghestreden.</l>
<l>Ooc hebben eneghe gheseit voor waer,</l>
<l>Die ooc ghevanghen waren daer,</l>
<l>Dat hi ghevanghen was tier tijt;</l>
<l>Want sine saghen na den strijt</l>
<l n="7,5255"> In ghevanghender hant; maer wats ghesciet,</l>
<l>Si en dorsten hem toe spreken niet.</l>
<l>Dus ghehinghde God dier plaghen,</l>
<l>Dat die Fransoyse dus neder laghen,</l>
<l>Die, mids hoverdegher maniere,</l>
<l n="7,5260"> Haer ghemein volc, haer artsiere</l>
<l>Van hen verstieten, ende bi hen iet</l>
<l>Emmer en wouden laten niet;</l>
<l>Maer wouden selve metter hant</l>
<l>Coninc Heinrike van Inghelant</l>
<l n="7,5265"> Vanghen of dooden ende sijn princhiere,</l>
<l>Ende hem ghehinghen in gheender maniere,</l>
<l><pb n="221"/>Dat hi wederomme hadde ghetoghen,</l>
<l>Ende al ghelaten in haer vermoghen,</l>
<l>Al dat hi hadde gheconquesteert</l>
<l n="7,5270"> In Vrankerike, na haer begheert.</l>
<l>Maer die victorie entie zeghe</l>
<l>Die en comt niet alle weghe</l>
<l>Den ghenen die hebben de meeste macht;</l>
<l>Maer bi den ghehinghen van Gods cracht,</l>
<l n="7,5275"> Die, te veel stonden, bi sinen volleesten</l>
<l>Den minsten hoop ieghen den meesten</l>
<l>Victorie ende zeghe heeft verleent.</l>
<l>Maer wat Ons Heere daer met meent,</l>
<l>Ende welc die zake was van dien,</l>
<l n="7,5280"> Dat hijt aldus liet ghescien,</l>
<l>Beveel ic Gode ende niemenne el;</l>
<l>Maer emmer doch, soe meinic wel,</l>
<l>Dat sonder redene niet en was</l>
<l>Dat hijt ghehingde, sijt seker das.</l>
<l n="7,5285">                 Dese strijt ghesciede, dats waer,</l>
<l>XIIII<hi rend='sup'>c</hi> XV Ons Heeren iaer,</l>
<l>Des vridaeghs, al sonder si,</l>
<l>Vive ende twintich in octobri,</l>
<l>Op die feeste, hoordic verclaren,</l>
<l n="7,5290"> Van den heileghen martelaren</l>
<l>Crispijn ende Crispiniane.</l>
<l>                Hoe wel die Inghelsce op die bane</l>
<l>Verwonnen, soe bleef daer nochtan</l>
<l><pb n="222"/>Van harer siden menich man.</l>
<l n="7,5295"> Die hertoghe van Yuerick bleef int riveel,</l>
<l>Entie greve van Arondeel,</l>
<l>Ende meer ander grooter heeren</l>
<l>Die in harer helpen weeren;</l>
<l>Ende van der Fransoyse conroot</l>
<l n="7,5300"> Bleven daer in den stride doot:</l>
<l>Die hertoghe Anthonijs, int besorch</l>
<l>Van Brabant ende van Limborch;</l>
<l>De hertoghe van Baren, die heere coen,</l>
<l>Entie hertoghe van Alenchoen;</l>
<l n="7,5305"> De greve van Nevers, zijts vroeder,</l>
<l>Hertoghe Anthonijs ioncste broeder.</l>
<l>Ende ghevanghen soe bleven daer:</l>
<l>Die hertoghe van Orliens, dits waer;</l>
<l>Die hertoghe van Bourbon, in den nijtspele,</l>
<l n="7,5310"> Ende andere grooter heeren vele,</l>
<l>Die ic ghenoemen niet en can,</l>
<l>Ende menich ander edel man.</l>
<l>Daer bleef vertorden onder voet</l>
<l>Die bloeme van Vrankerijc, sijt vroet:</l>
<l n="7,5315"> Dats die crone, als ict vernam,</l>
<l>In meneghen iare niet en verquam.</l>
<l>Maer niet alleene uut Vrankerike;</l>
<l>Uut Pikardien derghelike,</l>
<l>Uut Artois ende uut Henegouwe,</l>
<l n="7,5320"> Daer menich minsce in dreef rouwe.</l>
<l>Maer want wi hier van desen stride</l>
<l>Alleene rueren te desen tide</l>
<l>Om hertoghe Anthonijs wille, dats waer:</l>
<l><pb n="223"/>Soe eest te wetene dat bi hem daer</l>
<l n="7,5325"> Doot bleven aldus iammerlijc</l>
<l>Heer Philips ende heer Heinrijc</l>
<l>Van Liedekerke, twee ridders vaillant,</l>
<l>Die scoonste die men erghens vant.</l>
<l>Ooc bleef daer doot, in dat ghevecht,</l>
<l n="7,5330"> Van Edinghen mijn heere Imbrecht,</l>
<l>Die men van Kestergate hiet;</l>
<l>Die truwelijc sijn leven liet</l>
<l>Daer bi sinen gherechten heere.</l>
<l>Over drie daghe was dese heere</l>
<l n="7,5335"> Levende vonden onder die doode,</l>
<l>Seere ghewont; in grooten noode</l>
<l>Voerde men hem te Simpoel binnen,</l>
<l>Daer hi noch hadde scoon bekinnen;</l>
<l>Maer van den bloede was hi bedorven,</l>
<l n="7,5340"> Ende van couden soe verstorven,</l>
<l>Dat hi daer sterf ende versciet.</l>
<l>God huede sijn ziele voor alle verdriet!</l>
<l>Ooc bleef daer doot een edel man,</l>
<l>Van Fonteines ioncheere Jan,</l>
<l n="7,5345"> Van den stamme van Henegouwe:</l>
<l>Te Bruessele woonde die ghetrouwe.</l>
<l>Van Huldenberghe bleef daer doot</l>
<l>Jan, doorsteken in der noot.</l>
<l>Ooc soe storte daer sijn bloet</l>
<l n="7,5350"> Heer Aelman van Schauchines, een ridder goet:</l>
<l>Hi was hoofmeester, dat versinne,</l>
<l><pb n="224"/>Van der edelre hertoghinne</l>
<l>Vrou Johannen in harer tijt;</l>
<l>Ooc sterf hi, des seker sijt,</l>
<l n="7,5355"> Hoofmeester, des sijt wijs,</l>
<l>Van den hertoghe Anthonijs.</l>
<l>Daer bleef ooc in den velde</l>
<l>Heer Diederic van den Heetvelde,</l>
<l>Een ionc ridder ende een coene,</l>
<l n="7,5360"> Ende gherechtich in allen doene.</l>
<l>Ooc bleef daer, in dat verdriet,</l>
<l>Gobblet, die men Vosken hiet,</l>
<l>Wiens wapene dat hadde an</l>
<l>Hertoghe Anthonijs dedel man.</l>
<l n="7,5365"> Nochtan dwanc hem trouwe ende eere</l>
<l>Dat hi, half bloot, bi sinen heere</l>
<l>Tert in den strijt, uut coenicheiden;</l>
<l>Daer hi sterf met bitterheiden.</l>
<l>Heinric van Wouwe, die was te claghen,</l>
<l n="7,5370"> Bleef daer ooc int velt verslaghen;</l>
<l>Ende Jan van Halle, sijt seker das,</l>
<l>Die van Bruessele gheboren was.</l>
<l>Noch bleven daer knechten coene van live,</l>
<l>Daer ic die namen niet af en scrive.</l>
<l n="7,5375"> Ooc soe bleef ghevanghen daer</l>
<l>Heer Jan, heere van Rotselaer,</l>
<l>Ende een edel ionghe, des sijt wijs,</l>
<l>Van Liedekerke, ioncheere Cornelijs;</l>
<l>Heer Claus van Sinte Gorics, dits waer,</l>
<l n="7,5380"> Ende Jan van Glimes bleven daer</l>
<l>Beide ghevanghen in den strijt,</l>
<l><pb n="225"/>Ende Jan Coele ter selver tijt,</l>
<l>Van Bruessele gheboren, si u bekant,</l>
<l>Ende meer andre uut Brabant.</l>
<l n="7,5385"> Soe dat si alle, hoort mi verclaren,</l>
<l>Die metten hertoghe daer comen waren,</l>
<l>Doot bleven ochte ghevaen,</l>
<l>Sonder alleene, hebbic verstaen,</l>
<l>Metten sinen van Assche die heere;</l>
<l n="7,5390"> Dat hem eneghe mespresen seere,</l>
<l>Daer hi met sinen heere tier tijt</l>
<l>Niet inne en ghinc in den strijt,</l>
<l>Ende hi tijts ghenoech was daer.</l>
<l>Ic hebbe ooc someghen, voor waer,</l>
<l n="7,5395"> Ghehoort daer af van Assche dien heere</l>
<l>Verantwoorden herde zeere.</l>
<l>Des latic dat bestaen daer ieghen:</l>
<l>Menich wert tonrechte beteghen.</l>
<l>Des anderdaeghs, al ongheviert,</l>
<l n="7,5400"> Als dInghelsce hadden ghepilliert</l>
<l>Die doode, daer si tien stonden</l>
<l>Ontelliken grooten scat vonden</l>
<l>Over alle die groote heeren,</l>
<l>Die daer doot bleven weeren;</l>
<l n="7,5405"> Ende tbeste hernasch groot ende smal</l>
<l>Behielden si te henweerts al:</l>
<l>Alle dien scat, sonder verdraghen,</l>
<l>Daden si vueren ende draghen</l>
<l><pb n="226"/>In haer scepe altehant,</l>
<l n="7,5410"> Ende voerdent over in Inghelant.</l>
<l>Ende alle haer doode, in corter vuere,</l>
<l>Worden ghedreghen in een scuere,</l>
<l>Ende soe vele hernasch openbare,</l>
<l>Dat het wonder te segghene ware,</l>
<l n="7,5415"> Ende alderhande ander gherochte,</l>
<l>Dat men niet wel ghevueren en mochte.</l>
<l>Doen staken zi tvier daer in daer naer,</l>
<l>Ende lietent te pulvere verbranden daer.</l>
<l>Maer haer groete heeren voorwaer,</l>
<l n="7,5420"> Die doot bleven waren daer,</l>
<l>En lieten si daer niet verbranden;</l>
<l>Maer vuerdense in haren landen.</l>
<l>Die doode van der Fransoyse zide</l>
<l>Bleven ligghende tien tide</l>
<l n="7,5425"> Op tvelt doot, al moeder naect,</l>
<l>Seere ghewont ende zeere mesmaect.</l>
<l>                Doen die Inghelsce waren vertoghen,</l>
<l>Quamen priesters, na haer vermoghen,</l>
<l>Ende ander knechte, met grooten zeere</l>
<l n="7,5430"> Soeken haren dooden heere.</l>
<l>Een ieghelijc socht met grooter pinen</l>
<l>Tot hi vonden hadde den sinen.</l>
<l>Deen vant den sinen, ende dander niet.</l>
<l>Den grooten iammer en constic niet</l>
<l n="7,5435"> Bescriven, vertellen, sijt seker das,</l>
<l>Die daer doen te siene was;</l>
<l>Dus sceidics af te desen stonden.</l>
<l>Die edel hertoghe die was vonden</l>
<l><pb n="227"/>Van Brabant met grooten rouwe</l>
<l n="7,5440"> Van sinen dieneren ghetrouwe.</l>
<l>Daer was bi, dats waerheit fijn,</l>
<l>Brueder Hector, die biechtvader sijn.</l>
<l>Alsoe ic des hoorde ghewach,</l>
<l>Soe wert hi opten sondach</l>
<l n="7,5445"> Vonden, drie daghe na den strijt.</l>
<l>Met rouwe wert hi in corter tijt</l>
<l>Te Saintpoel ghevuert, hoordic verclaren,</l>
<l>Daer hi gheleit wort in der baren.</l>
<l>Op Alder Heileghen avont</l>
<l n="7,5450"> Wort tdoode lichaem, doe ic u cont,</l>
<l>Ghebracht te Dornike in der stede.</l>
<l>Die bisscop, ende die collegie mede,</l>
<l>Ende alle persoone gheestelike</l>
<l>Van der stat van Dornike</l>
<l n="7,5455"> Ghinghen met processien uut</l>
<l>Jeghen den lichame. Soe groot gheluut</l>
<l>En hoorde nie man, noch ghescal;</l>
<l>Want alle die clocken over al,</l>
<l>Van allen den kerken groot ende cleene,</l>
<l n="7,5460"> Luden tsamen al ghemeene.</l>
<l>Ende die bisscop voorseit,</l>
<l>Entie clergie, met weerdicheit,</l>
<l>Gheleiden den lichame weerdichlike</l>
<l>Lancs door die stat van Dornike</l>
<l n="7,5465"> Tot buten der poorten: manne ende wiven</l>
<l><pb n="228"/>Sach men daer groot iammer driven.</l>
<l>Des avonts op Alder Heilighen dach</l>
<l>Bracht men te Halle, doe ic ghewach,</l>
<l>Den dooden lichame, ende al daer</l>
<l n="7,5470"> Bleef hi dien nacht, dat es waer,</l>
<l>In die kerke van Onser Vrouwen.</l>
<l>Des anderdaeghs met grooten rouwen,</l>
<l>Voor der noenen, met iammerhede,</l>
<l>Bracht menne te Bruessele int stede;</l>
<l n="7,5475"> Ende wort ghevuert, hier op merke,</l>
<l>Rechtevoort in Sinte Goedelen kerke.</l>
<l>Daer waren vergadert altehant</l>
<l>Die state des lants van Brabant,</l>
<l>Die welke des avonts, sonder vertrecken,</l>
<l n="7,5480"> Den dooden lichame daden ontdecken.</l>
<l>Na dat sine besien hadden daer,</l>
<l>Ende claerlijc bevonden voor waer</l>
<l>Dat het doode lichaem was, sijts wijs,</l>
<l>Haers heeren, hertoghen Anthonijs,</l>
<l n="7,5485"> Daden sijt met grooter iammerheit</l>
<l>Weder bedecken, met weerdicheit.</l>
<l>Men dede des avonts, ic seker ben,</l>
<l>Vigilien ende exequien</l>
<l>Solemptlijc, in Sinte Goedelen kerke.</l>
<l n="7,5490"> Het weende al, papen ende clerke.</l>
<l>Des anderdaeghs, opten sondach,</l>
<l>Drie in novembri, dat men sach</l>
<l>Den dooden lichame rechtevoort vueren</l>
<l>Binnen der vriheit van der Vueren.</l>
<l n="7,5495"> Daer dede men misse heerlike,</l>
<l>Ende exequien temelike,</l>
<l>Na behoorlike betame.</l>
<l><pb n="229"/>Doen wort die doode lichame</l>
<l>Met groten drucke, dats sonder si,</l>
<l n="7,5500"> Ende met vele tranen van die daer bi</l>
<l>Omgaens stonden, begraven daer,</l>
<l>In sinte Jans choor, recht bi alnaer</l>
<l>Van Simpoel siere eerster vrouwen Johanne,</l>
<l>In presentien der goeder manne</l>
<l n="7,5505"> Der drie staten van Brabant,</l>
<l>Ende der edelre, si u bekant,</l>
<l>Ende der ghedeputeerde mede</l>
<l>Der vriheiden ende der goeder stede</l>
<l>Slants van over Mase tier uren;</l>
<l n="7,5510"> Die na der voorseider sepulturen,</l>
<l>Deen metten andren tsamen</l>
<l>Alle weder te Bruessele quamen.</l>
<l>Versament sijnde, doe ic ghewach,</l>
<l>Opten selven derden dach</l>
<l n="7,5515"> Van novembri, sonder verdraghen,</l>
<l>Wert bi hen zamentlijc overdraghen,</l>
<l>Dat Inghelbrecht greve van Nassauwe,</l>
<l>Een edele man ende ghetrouwe,</l>
<l>Heere te Leck ende te Breda,</l>
<l n="7,5520"> Ende heer Heinric, dit versta,</l>
<l>Van Berghen, een edel heere fijn,</l>
<l>Heere te Grimberghen ende te Melijn,</l>
<l>Met haren zeghelen, sonder sparen,</l>
<l>Souden toesluten ende bewaren</l>
<l n="7,5525"> <pb n="230"/> Alle die kisten, ende cameren al,</l>
<l>Des hoofs van Brabant, groot ende smal,</l>
<l>Op Coudenberch, te Bruessele int stede;</l>
<l>Desghelijcs, alle die kisten mede,</l>
<l>De welke si te dien stonden</l>
<l n="7,5530"> Binnen Willem Blondeels huse vonden;</l>
<l>Want die juweelen, des sijt wijs,</l>
<l>Van den hertoghe Anthonijs</l>
<l>Daer waren alle, tmeeste deel,</l>
<l>Alsoe die voorseide Willem Blondeel</l>
<l n="7,5535"> Was des hertoghen, in ware dinc,</l>
<l>Eerste of overste camerlinc.</l>
<l>Dus soe hebben die voorsede</l>
<l>Greve van Nassouw ende heer Heinric mede</l>
<l>Van Berghen ghedaen, doe ic ghewach,</l>
<l n="7,5540"> Opten voorseiden derden dach</l>
<l>Van novembri, sonder verlaten,</l>
<l>Bi overdraghe van den drie staten.</l>
<l>                Al Brabant mach wel claghen zeere</l>
<l>Die doot van den edelen heere;</l>
<l n="7,5545"> Want die hen scadelijc was ter doot.</l>
<l>Hadde moghen die heere groot</l>
<l>Ghevanghen bliven ende ransoeneeren,</l>
<l>Die scade en hadde niet twee peeren</l>
<l>Te tellen gheweest; maer dit mesval</l>
<l n="7,5550"> In langhen men niet volclaghen sal.</l>
<l>Hadde hi noch moghen regneeren</l>
<l>Hi hadde gheweest een heere der heeren,</l>
<l>Ende ghevreest ende seere ontsien;</l>
<l>Noch niement en was alsoe ghesien</l>
<l n="7,5555"> <pb n="231"/> Die crone te houdene in haer eere,</l>
<l>Als hertoghe Anthonijs, dedel heere,</l>
<l>Hadde hem God gracie ghegheven</l>
<l>Dat hi langher hadde moghen leven.</l>
<l>Maer wat helpet? hets om niet;</l>
<l n="7,5560"> Hets God die alle dinc voorsiet.</l>
<l>Hi weet den oorbore, ende niement el!</l>
<l>Die maeght, dier dingel Gabriel</l>
<l>Die groete brachte uut shemels trone,</l>
<l>Ende Jhesus haer ghebenedide sone,</l>
<l n="7,5565"> Door sijn gloriose bitter doot,</l>
<l>Behoede die ziele voor alle noot,</l>
<l>Ende verhoegh se in sijn ewich rike.</l>
<l>Seght amen alle samentlike!</l>
</div>
<div type="chapter"><head type="chapter">XLV. VANDER EENDRACHTICHEIT ENDE VERBONDE DER DRIE STATEN VAN BRABANT ENDE DES LANTS VAN OVERMASE.</head>
<l>Na der voorseider sepulturen</l>
<l n="7,5570"> Hertoghen Anthonijs ghedaen ter Vueren,</l>
<l>Alsoe ghi vore hebt ghehoort,</l>
<l>Keerden die staten rechtevoort</l>
<l>Des lants van Brabant, ende met hen</l>
<l>Die edele, ic seker ben,</l>
<l n="7,5575"> Ende die ghedeputeerde mede</l>
<l>Der vriheiden ende der goeder stede</l>
<l><pb n="232"/>Slants van over Mase, tier tijt</l>
<l>Te Bruessele binnen, des seker sijt,</l>
<l>Des selfs avonts, alsoe als ghi</l>
<l n="7,5580"> Dat hebt ghehoort, in novembri</l>
<l>Den derden dach, dits seker waer;</l>
<l>Ende des andren daeghs daer naer,</l>
<l>Viere in novembri, notabelike</l>
<l>Aldaer vergadert, ende ripelike</l>
<l n="7,5585"> Met malcanderen ghewooghen zeere</l>
<l>Tgroot verlies van haren heere,</l>
<l>Ende die ontellike scade groot,</l>
<l>Die si bi hertoghen Anthonijs doot,</l>
<l>Haers liefs heeren, hadden ontfaen;</l>
<l n="7,5590"> Ende met zeeregher herten daer af ghedaen</l>
<l>Menichvuldeghe claghe onderlinghe,</l>
<l>Haren rouwe vernuwet: na die dinghe,</l>
<l>Hebben si ten utersten rechte voort,</l>
<l>Alsoe der wijsheit toebehoort,</l>
<l n="7,5595"> Dien overtolleghen druk voorseit</l>
<l>Met redeliker besceedenheit</l>
<l>Ghetempereert, ende Gode van dien</l>
<l>Ghelooft, ghedanct, ende aenghesien,</l>
<l>Dat na haren heere voorscreven,</l>
<l n="7,5600"> Twee ionghe sonen waren bleven;</l>
<l>Daer af dat zi, en lieghe u niet,</l>
<l>Den oudsten, dien men Jan hiet,</l>
<l>Overdroeghen eendrachtelijc</l>
<l>Voor prince ende heere samentlijc</l>
<l n="7,5605"> <pb n="233"/> Alle te houdene, si u bekant,</l>
<l>Van den lande van Brabant,</l>
<l>Ende van over Mase daer toe.</l>
<l>Maer want die oudste sone al doe</l>
<l>Noch ionc was, ende niet beiaert,</l>
<l n="7,5610"> Beduchten die wise vroede ter vaert,</l>
<l>Dat menich op hem soude grimmen</l>
<l>Ende pinen ieghen hem te climmen,</l>
<l>Die sinen vader na haer vermoghen</l>
<l>Aenloeghen ende haer knien boghen.</l>
<l n="7,5615"> Dus hebben si ghemerct mids dien,</l>
<l>Die trouwe ende vrientscap aenghesien,</l>
<l>Die si altijt hebben ghehat</l>
<l>Met malcanderen; ende dat,</l>
<l>Si die voortane sonderlinghe</l>
<l n="7,5620"> Voeden willen ende onderhouden;</l>
<l>Om dat si ewelijc bliven souden</l>
<l>In trouwegher vrientscap onghesceiden,</l>
<l>Onghesondert, in eendrechticheiden</l>
<l>Te gader voortane talder tijt,</l>
<l n="7,5625"> Om eere, oorbore ende profijt</l>
<l>Hertoghen Jans in alder wise,</l>
<l>[Des] oudsten soons shertoghen Anthonise</l>
<l>Wilen haers heeren, si u bekant,</l>
<l>Ende sgemeins lants van Brabant.</l>
<l n="7,5630"> Ende hebben alsoe in goeder trouwen</l>
<l>Deen den andren ghelooft tonderhouwen,</l>
<l>Ende in zekerheiden ghesworen, wilt verstaen,</l>
<l>Ten Heileghen, ewelijc voortaen</l>
<l>Durende in eendrechticheiden,</l>
<l n="7,5635"> <pb n="234"/> Onghesondert ende onghesceiden</l>
<l>Bi een te blivene, verstaet den sen;</l>
<l>Ende ocht den lande oft eneghen van hen</l>
<l>Last of commer enegherande</l>
<l>Den heere aengaende of sinen lande</l>
<l n="7,5640"> Toe quame: die andere, sonder aflaen,</l>
<l>Die souden helpen wederstaen</l>
<l>Met live, met goede, met alder cracht;</l>
<l>Bi een bliven na al haer macht,</l>
<l>Sonder daer ieghen in gheender manieren</l>
<l n="7,5645"> Onscout te suekene eneghertieren.</l>
<l>Ende waert soe, dat iemant</l>
<l>Van hen, in den lande van Brabant</l>
<l>Ocht van over Mase, wie hi waer,</l>
<l>Oft enich persoon singulaer,</l>
<l n="7,5650"> Binnen den lande voorseit gheseten,</l>
<l>Hier ieghen dade, daer ment mocht weten,</l>
<l>Ghinghe of riede of ware rebel</l>
<l>In eenegher maniere: dat zi dat wel</l>
<l>Den ghenen of die ghene mede,</l>
<l n="7,5655"> Die dat dade ocht doen dede,</l>
<l>Bedwinghen souden ende helpen dwinghen,</l>
<l>Ende alselc hebben in allen dinghen,</l>
<l>Dat hi ocht si met goede, met liven,</l>
<l>Hier bi souden moeten bliven</l>
<l n="7,5660"> Sonder sceiden, sonder aflaten.</l>
<l>Ia, soe verre als die prelaten</l>
<l>Daer inne mochten verbinden hen,</l>
<l><pb n="235"/>Na recht ende ten utersten,</l>
<l>Hebben si ghelooft te houden</l>
<l n="7,5665"> Deen den andren, sonder ophouden,</l>
<l>Elcs anders privilegien,</l>
<l>Charteren, rechten, usagien,</l>
<l>Costumen ende herbringhen</l>
<l>Sonder erghelist. In oorconde der dinghen</l>
<l n="7,5670"> Ende ghetughenesse van desen,</l>
<l>Onder den datum voorghelesen,</l>
<l>Hebben si met grooter lieve</l>
<l>Hier af doen maken opene brieve,</l>
<l>Die beseghelt sijn, ic seker ben,</l>
<l n="7,5675"> Van XII abdten, ende met hen</l>
<l>Hondert ende XV met eeren</l>
<l>Greven, banrotsen, ridderen, heeren,</l>
<l>Edelen; ende die goede stede</l>
<l>Lovene ende Bruessele mede.</l>
<l n="7,5680"> Antwerpen zeghelde met te richt,</l>
<l>SHertoghenbossche ende Maestricht,</l>
<l>Thienen, Leeuwe, Nivele, Diest; daerna</l>
<l>Herenthals, Liere, Arschot, Breda,</l>
<l>Sichenen, Berghen opten Zoom,</l>
<l n="7,5685"> Steenberghen, Gheldenaken, neemt goom;</l>
<l>Limborch, Valkenborch ende Daelhem,</l>
<l>Rode, Wassenberghe ende met hem</l>
<l>Ghanghelt, Mille, Vucht, Kerpen terstont,</l>
<l>Loemeshem ende Spremont,</l>
<l n="7,5690"> Voor hen ende dandere smael steden</l>
<l>Des lants van Brabant ende vriheden.</l>
</div>
<div type="chapter"><head type="chapter"><pb n="236"/> XLVI. VANDEN ELLEVEN DIE TOTTEN REGIMINTE HERTOGEN JANS VAN BRABANT GHESTELT WOORDEN.</head>
<l>Na dit verbont altehant</l>
<l>Die drie staten slants van Brabant,</l>
<l>Entie edele ende die steden met</l>
<l n="7,5695"> Der lande van over Mase, dat wet,</l>
<l>Hebben verstaen met snellen-keere,</l>
<l>Om hertoghe Janne haren heere,</l>
<l>Die doen ter tijt, sijt seker das,</l>
<l>Omtrint XIII jaer out was,</l>
<l n="7,5700"> Een goet regiment, sonder verlaet,</l>
<l>Ende enen tameliken staet</l>
<l>Te ordineerene, alsoe dat hi</l>
<l>In eeren mocht leven. Maer want zi</l>
<l>Die persoonen niet en conden overcomen,</l>
<l n="7,5705"> Die daertoe souden sijn ghenomen</l>
<l>Met samentliker eendrechticheit:</l>
<l>Soe hebben hen die state voorseit</l>
<l>Ten utersten alsoe bedacht:</l>
<l>Die auctoriteit ende macht</l>
<l n="7,5710"> Over te ghevene in de hant</l>
<l>Den VII hootsteden van Brabant,</l>
<l>Te wetene Lovene, Bruessele mede,</l>
<l>Antwerpen, Bossche, Thienen, der stede</l>
<l><pb n="237"/>Leeuwe, ende Nivele, om sonder verlaten</l>
<l n="7,5715"> Te noemen, uut den drien staten,</l>
<l>Die tbesorch ende tbewint</l>
<l>Hertoghen Jans ende tregemint</l>
<l>Van sinen lande souden draghen.</l>
<l>Mids dien hebben, sonder verdraghen,</l>
<l n="7,5720"> Die ghedeputeerde, sonder begheven,</l>
<l>Van den VII steden voorscreven</l>
<l>XI persone ghenoempt, met enen consente,</l>
<l>Toten besorghe ende regemente:</l>
<l>Twee prelaten, drie baenrotsen, twee ridderen,</l>
<l n="7,5725"> Ende vier gheborteghe poorteren,</l>
<l>Als met namen, verstaet den sen,</l>
<l>Heere Janne van Hafflighem,</l>
<l>Ende van Tongerloo heere Janne,</l>
<l>Twee abdte, twee wise manne;</l>
<l n="7,5730"> Ende heere Thomase met hen,</l>
<l>Heere te Diest ende te Sichenen,</l>
<l>Borchgreve van Antwerpen alsoe wale;</l>
<l>Ende heere Janne heere van Wesemale</l>
<l>Ende van Faleys, si u bekant,</l>
<l n="7,5735"> Erfmarscalc van Brabant,</l>
<l>Ende heere Heinrike, in trouwen fijn</l>
<l>Heere van Grimberghen ende van Melijn,</l>
<l>Baenrotsen alle samentlike;</l>
<l>Ende van Heverle heere Heinrike,</l>
<l n="7,5740"> Van Brabant erfcamerlinc,</l>
<l>Ende heere heer Jan, dits ware dinc,</l>
<l>Van Huldenberghe, twee riddren vri.</l>
<l>Ooc was daer ghenomen bi</l>
<l><pb n="238"/>Raisse van Graven, van Maleine heere,</l>
<l n="7,5745"> Woonende te Lovene, ende daer toe meere</l>
<l>Reinere Moers, van Bruessele der stat,</l>
<l>Ende van Antwerpen, verstaet dat,</l>
<l>Claes van Steelant sekerlijc,</l>
<l>Ende van Weerthusen Heinrijc,</l>
<l n="7,5750"> Van sHertoghenbossche; ende na sijn doot</l>
<l>Wort ghecoren, segghic u bloot,</l>
<l>Een ridder, ghestelt in sijn stat,</l>
<l>Heer Diederic de Roevere. Ende na dat</l>
<l>Dese voorseide elve met consente</l>
<l n="7,5755"> Ghecoren waren ten regimente</l>
<l>Ende ten besorghe, des sijt ghewes,</l>
<l>Des lants van Brabant, soe voorseit es:</l>
<l>Namen sijt ane alsoe wel,</l>
<l>Sonder commissie ocht ander bevel,</l>
<l n="7,5760"> Tbesorch te hebbene ende tbewent</l>
<l>Van hertoghe Janne, ende tregiment</l>
<l>Van sinen lande. Ende sonder verlaet</l>
<l>Ordineerden zi hem enen staet</l>
<l>Van sijnder herberghen ter stont;</l>
<l n="7,5765"> Ende si daden, dat si u cont,</l>
<l>Alle zaken van doen voortan,</l>
<l>Tot dat ontfanghen was hertoghe Jan,</l>
<l>Onder haers selfs zeghele, zonder si;</l>
<l>Ende desghelijc ontboden zi,</l>
<l n="7,5770"> Alst hen oorbore dochte, te hant</l>
<l>Die drie state van Brabant.</l>
<l>Voort daden si alle zaken daer neven</l>
<l>Dienende ten regimente voorscreven.</l>
<l><pb n="239"/>Ooc daden si maken, dat segghe ic di,</l>
<l n="7,5775"> XXV ende XXVI in novembri,</l>
<l>Een scoon inventarijs</l>
<l>Van allen den juweelen, sijts wijs,</l>
<l>Ende cleenoden, die si vonden daer</l>
<l>In der capellen ende elswaer</l>
<l n="7,5780"> In de cameren, si u bekant,</l>
<l>Te Coudenberghe op thof van Brabant;</l>
<l>Ende desghelijcs van dat si vonden</l>
<l>Te Willem Blondeels huse tien stonden,</l>
<l>In cameren, in kisten, hoort mi verclaren,</l>
<l n="7,5785"> Die, als ghi hoordet, bezeghelt waren</l>
<l>Van den greve van Nassouw, dits waerhede,</l>
<l>Ende van heer Heinric Van Berghen mede,</l>
<l>Bi bevele der staten van Brabant;</l>
<l>Van welken inventarijs tehant</l>
<l n="7,5790"> Die steden van Brabant te harer vramen</l>
<l>Copien te henwaerts overnamen.</l>
</div>
<div type="chapter"><head type="chapter">XLVII. VAN DER DACHVAERT TE TRICHT, EN WES DAER TUSSCHEN DEN LANDE VAN BRABANT ENDE VAN LUYDEKE OVERDRAGHEN WERT.</head>
<l>Op dat die lande voorghenant</l>
<l>Van over Mase ende van Brabant</l>
<l>Te voorder van last ende van scaden</l>
<l n="7,5795"> Mochten verhuet sijn ende ontladen,</l>
<l>Wort ten vervolghe opgheheven</l>
<l><pb n="240"/>Van den XI regeerders voorschreven</l>
<l>Een dachvaert te Tricht altehant,</l>
<l>Tusscen hertoghe Janne van Brabant</l>
<l n="7,5800"> Ter eender siden, ic seker ben,</l>
<l>Ende hertoghe Janne van Beieren,</l>
<l>Elect van Ludeke tien tiden</l>
<l>Ende sinen vrienden ter ander siden.</l>
<l>Tot dier voorseider dachvaert</l>
<l n="7,5805"> Van der staten weghen ghesonden waert</l>
<l>Van Brabant, dat verstont ic soe,</l>
<l>Mijn heere die abdt van Tongherloe;</l>
<l>Heer Heinric van Berghen, dats waerheit fijn,</l>
<l>Van Grimberghen heere ende van Melijn,</l>
<l n="7,5810"> Ende van Schoenvorst ioncheere Jan,</l>
<l>Borchgreve van Montjouw, ende voort an</l>
<l>Van Heverle heere her Heinrijc,</l>
<l>Gielis die Rike derghelijc,</l>
<l>Commoyngmeester, dit verstaet,</l>
<l n="7,5815"> Der stat van Lovene, ende als raet</l>
<l>Der selver stat, dit wilt ghelooven,</l>
<l>Heinric Van der Borchoven.</l>
<l>                Daer waren van Bruessele der stede</l>
<l>Jan Mennen, Ghysbrecht Pipenpoy mede,</l>
<l n="7,5820"> Schepenen beide, ende met hen</l>
<l>Jan van Coudenberghe, verstaet den sen,</l>
<l>Ende Jan de Hertoghe, die beide te waren</l>
<l>Raetsliede der stat van Bruessele waren.</l>
<l>Van Antwerpen soe waren daer</l>
<l n="7,5825"> Heer Gheldolf Van der Zennen, dats waer,</l>
<l>Riddere, ende Van den Houte Jan,</l>
<l><pb n="241"/>Scepenen beide, hout u daer an.</l>
<l>Heimeric Groy die was daer met</l>
<l>Als scepene van den Bossche, dat wet.</l>
<l n="7,5830"> Meester Jan Bont, zi u vercleert,</l>
<l>In beiden den rechten licencieert;</l>
<l>Meester Peeter de Beckere, hoordic verclaren,</l>
<l>Die meesters der rekencamere waren;</l>
<l>Ende als secretarius, doe ic u cont,</l>
<l n="7,5835"> Van Dynter, meester Emont.</l>
<l>                Ende van weghen soe waren daer</l>
<l>Mijns heeren van Ludike, dat es waer,</l>
<l>Op die selve dachvaert ghesonden</l>
<l>Heer Hacke te dien selven stonden</l>
<l n="7,5840"> Van Outhoesden, die was</l>
<l>Tresorier, sijt seker das,</l>
<l>Mijns heeren van Ludike, verstaet dit stuk;</l>
<l>Heer Jacob Groy, heer Arnt Buck</l>
<l>Canonic ende zeghelare int perlot</l>
<l n="7,5845"> <pb n="242"/> Van Ludeke ende heer Jacob chabot,</l>
<l>Meiere van Ludeke, hout u daer an,</l>
<l>Ende van den Roetsen heere heer Jan,</l>
<l>Vooght van Fleron, scepen mede</l>
<l>Van Ludeke, der goeder stede;</l>
<l n="7,5850"> Als rentmeester was daer met hem</l>
<l>Heer Diederic van Hoekelem:</l>
<l>Sijn raetsliede alle. Ooc waren daer</l>
<l>Van des capittels weghen, dits waer,</l>
<l>Heer Wouter van Mosmael ter selver saken,</l>
<l n="7,5855"> Van Henegouwe archidiaken;</l>
<l>Heer Gielis Wijnants, sijt seker das,</l>
<l>Heer Peeter Van Steine, die proost was</l>
<l>Tot Eycke; die beide, hoordic verclaren,</l>
<l>Canonike van Ludike waren.</l>
<l n="7,5860"> Van der stat weghen waren daer</l>
<l>Van Ludike, dits zeker waer,</l>
<l>Willem Voirle ende Heinric Coene,</l>
<l>Scepenen beide ten selven doene.</l>
<l>Bi desen commissarissen</l>
<l n="7,5865"> Ende ghedeputeerden met hen,</l>
<l>Wort overdraghen, sonder si,</l>
<l>Seventien daghe in decembri,</l>
<l>Ende ghesloten eendrechtichlijc daer,</l>
<l>Int voorscreven Ons Heeren iaer</l>
<l n="7,5870"> XIIII<hi rend='sup'>c</hi> XV, dat men over al</l>
<l>In den lande van Brabant ghebieden sal,</l>
<l>Ende van over Mase, sijts vroet,</l>
<l><pb n="243"/>Beide op lijf ende op goet,</l>
<l>Dat, uten lande ghenoemt hier vore,</l>
<l n="7,5875"> Niement daer uut, daer in, daer dore</l>
<l>En scadechde, dit was goet ende scoon,</l>
<l>Den lande van Ludike noch van Loon;</l>
<l>Ende tselve men ghebieden sal</l>
<l>Int lant van Ludike overal</l>
<l n="7,5880"> Ende van Loon, des sijt vroet,</l>
<l>Dat niement, op lijf ende op goet,</l>
<l>Uten selven lande ghenoemt vore,</l>
<l>Weder daer inne noch daer dore</l>
<l>En scadichde tot enegher stede</l>
<l n="7,5885"> Den lande van Brabant; noch ooc mede</l>
<l>Van over Mase desghelike.</l>
<l>Ende waer men bevonde, arm of rike,</l>
<l>Binnen eneghen lande van desen,</l>
<l>Jemene daer scade af ware gheresen</l>
<l n="7,5890"> Den anderen, enichsins, groot of smal:</l>
<l>Dat men dien aentasten sal,</l>
<l>Vanghen, ende houden altehande,</l>
<l>Als oft ontsegghende viande</l>
<l>Sheeren waren, dit wilt verstaen,</l>
<l n="7,5895"> Daer si onder worden ghevaen;</l>
<l>Ende dat die amptliede onverbolghen,</l>
<l>Ende ondersaten selen moghen volghen</l>
<l>Van den enen lande in ander palen</l>
<l>Haer viande; vervolghen ende verhalen,</l>
<l n="7,5900"> Houden ende bescudden haer have;</l>
<l>Ende die amptliede selen daer ave</l>
<l><pb n="244"/>Ende ondersaten, hoort mi verclaren,</l>
<l>Des lants, daer si vervolght waren,</l>
<l>Den ghenen die dit vervolgh deden,</l>
<l n="7,5905"> Bistaen met ghetrouwicheden,</l>
<l>Om die mesdadeghe te hant</l>
<l>Te vanghene, ende in zekeder hant</l>
<l>Ten naesten gherechte te leveren saen,</l>
<l>Daer onder dat si worden ghevaen,</l>
<l n="7,5910"> Om daer over te worden een voor al</l>
<l>Gherecht, alsoet behooren sal.</l>
</div>
<div type="chapter"><head type="chapter">XLVII. VAN DES VIERDEN HERTOGEN JANS VAN BRABANT HULDINGEN ENDE IERSTER ONTFANCKENESSEN.</head>
<l>Als nu die drie staten voorseit</l>
<l>Slants van Brabant eendrechticheit</l>
<l>Hadden ghemaect samentlike,</l>
<l n="7,5915"> Ende dlant van over Mase desghelike</l>
<l>Hen tsamen gheknocht, soe ic ghevroede,</l>
<l>Om samentlijc met live, met goede,</l>
<l>Bi hertoghe Janne ghestentichlijc,</l>
<l>Haren heere, te blivene, ende desghelijc</l>
<l n="7,5920"> Bi malcanders rechten, si u vercleert;</l>
<l>Ende si hadden gheordineert</l>
<l>XI persoonen, om den staet haers heeren</l>
<l>Ende sijn lant wel te regeeren;</l>
<l>Ende si, soe ghi hoordet vermonden,</l>
<l n="7,5925"> Metten lande van Ludic waren verbonden</l>
<l><pb n="245"/>Op die dachvaert gheleist te Tricht:</l>
<l>Begonden die drie staten te richt</l>
<l>Te sprekene, als wise manne,</l>
<l>Op dontfankenesse van hertoghe Janne,</l>
<l n="7,5930"> Ende op die poente, alsoe houde,</l>
<l>Die hi tsier incomst gheloven soude.</l>
<l>Soe dat die steden, si u bekant,</l>
<l>Van den lande van Brabant</l>
<l>Seker poente begheerden tharen gherieve</l>
<l n="7,5935"> Te hebbene in die incomstbrieve,</l>
<l>Toten ouden poenten, hout u daer an.</l>
<l>Maer want die voorseide hertoghe Jan</l>
<l>Seere ionc was, overdroeghen te hant</l>
<l>Die drie staten van Brabant,</l>
<l n="7,5940"> Dat sine alsoe ontfanghen souden,</l>
<l>Met selken brieven, dit wilt onthouden,</l>
<l>Ende gheloften, in alder wijs,</l>
<l>Als wilen hertoghe Anthonijs</l>
<l>Tsiere incomst gaf ende gheloofde mede;</l>
<l n="7,5945"> Op dat niement met rechte en sede,</l>
<l>Dat si haren ionghen heere</l>
<l>Iets iet daden gheloven meere,</l>
<l>Dan sijn vorders hadden ghedaen.</l>
<l>Ende als die staten, wilt mi verstaen,</l>
<l n="7,5950"> Des alle waren samentlijc</l>
<l>Overcomen eendrachtichlijc:</l>
<l>Soe twivelden si wel ghereet</l>
<l>Of die ghelofte ende die eet,</l>
<l><pb n="246"/>Die hertoghe Jan soude doen te hant,</l>
<l n="7,5955"> Vast ghenoech soude sijn voor tlant,</l>
<l>Ghemerct ende aenghesien, mids das,</l>
<l>Dat hi noch onmondich was.</l>
<l>Mids dien sonden si bi avise</l>
<l>Aen groote clerke ende aen wise</l>
<l n="7,5960"> Van rechte, die daer op screven ghereede:</l>
<l>Dat hi hem met sinen eede</l>
<l>Wel verbinden mochte te hande,</l>
<l>Dat hi die rechte van sinen lande</l>
<l>Ende ordinantien, ghemaect met vlite</l>
<l n="7,5965"> Tot sijns ende sijns lants profite,</l>
<l>Houden mochte in vasticheiden.</l>
<l>Niet te min, om meerder sekerheiden</l>
<l>Gheloofde hertoghe Jan, soe houde</l>
<l>Hi vijftien iaer out sijn soude,</l>
<l n="7,5970"> Binnen drie maenden daer na, ghereet,</l>
<l>Onbegrepen, van nuwes sinen eet</l>
<l>Weder te doene in al sijn lant,</l>
<l>Ende alle haer rechten, si u bekant,</l>
<l>Charteren, privilegien,</l>
<l n="7,5975"> Costumen, statuten, usagien</l>
<l>Ende herbringhen confirmeeren</l>
<l>Ende vesteghen, hoordic vercleeren,</l>
<l>Met zeghelen, met brieven, hier op ghist,</l>
<l>In bester vormen, sonder arghelist.</l>
<l n="7,5980"> Ende waer hi in ghebreke daer van,</l>
<l>Ende hijs niet en dade als dan:</l>
<l>Dat dan sijn liede ghemeinlijc</l>
<l><pb n="247"/>Sijns lants van Brabant samentlijc,</l>
<l>Ter stont alsdan, voor alle dinghen,</l>
<l n="7,5985"> Van selker gheloften ende huldinghen,</l>
<l>Sekerheiden ende eede, wilt verstaen,</l>
<l>Als si hem souden hebben ghedaen,</l>
<l>Verlaten souden sijn na desen,</l>
<l>Ende niet daer in ghehouden wesen;</l>
<l n="7,5990"> Maer daer of vri sijn, los ende quijt,</l>
<l>Ende onbededinght talre tijt</l>
<l>Daer af bliven, wilt mi verstaen,</l>
<l>Van hem ende een iegheliken voortaen.</l>
<l>Voort bekinde hi, ic seker ben,</l>
<l n="7,5995"> Dat hij op dese conditien,</l>
<l>Voeghen ende voorwaerden, verstaet tbediet,</l>
<l>Van sinen lieden, ende anders niet,</l>
<l>Van Brabant ontfinghe zekerheiden</l>
<l>Ende eet van ghetrouwicheiden.</l>
<l n="7,6000"> Des toorconden gaf hiere af brieve,</l>
<l>Te Bruessele int stat, met grooter lieve,</l>
<l>Int iaer Ons Heeren, doe ic ghewach,</l>
<l>XIIII<hi rend='sup'>c</hi> XV, den dertiensten dach</l>
<l>Van ianuario, na costume te hant</l>
<l n="7,6005"> Ende scrivene shoofs van Brabant.</l>
<l>Des anderdaeghs, opten dijnsdach,</l>
<l>XIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 ianuarij, daert menich sach,</l>
<l>Wort hi ontfanghen, hier op merke,</l>
<l>Te Lovene in sinte Peeters kerke;</l>
<l n="7,6010"> Ende daer na dede hi wel ghereet</l>
<l>Op der stat huus sinen eet.</l>
<l><pb n="248"/>Sdonderdaeghs daer na, doe ic ghewach,</l>
<l>In ianuario den XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Wort hertoghe Jan met grooter eere</l>
<l n="7,6015"> Te Bruessele ontfanghen over heere,</l>
<l>Ende ghehult, met waren woorde,</l>
<l>Ende deder eet alsoet behoorde.</l>
<l>Des donderdaeghs daer na alsoe,</l>
<l>XXIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 in januario,</l>
<l n="7,6020"> Wort hi tAntwerpen ontfaen;</l>
<l>Ende des maendaeghs daer na saen</l>
<l>TsHertoghenbossche, met weerdicheden,</l>
<l>Ende alsoe voort in dander steden.</l>
</div>
<div type="chapter"><head type="chapter">XLIX. HOE HERTOGHE JAN TREGIMENT VAN DEN XI PERSOENEN CONFIRMEERDE ENDE WAT ZY DADEN.</head>
<l>Als hertoghe Jan, des sijt ghewes,</l>
<l n="7,6025"> Alomme ghehult ende ontfanghen es,</l>
<l>Confirmeerde hi dordenantie algader,</l>
<l>Die onlancs na die doot sijns vader</l>
<l>Die drie staten van Brabant,</l>
<l>Overdraghen hadden, si u bekant,</l>
<l n="7,6030"> Ende ghemaect eendrachtichlijc;</l>
<l>Ende alle tghene desghelijc,</l>
<l>Dat die XI persoone, wel gheraect,</l>
<l>Die bi den drie staten waren ghemaect,</l>
<l>Ende tot sinen besorghe ghecoren</l>
<l n="7,6035"> Ende regemente, als ghi mocht hooren,</l>
<l><pb n="249"/>Ende sijns lants, wilt verstaen,</l>
<l>Tot dier tijd toe hadden ghedaen;</l>
<l>Houdende dat van weerden al,</l>
<l>Ghelijc ocht hijt groot ende smal</l>
<l n="7,6040"> Selve ghedaen hadde ende gheordineert.</l>
<l>Voort onthielt hi onghecesseert</l>
<l>Die XI persoone ten rade sijn,</l>
<l>Ende met hen, dats waerheit fijn,</l>
<l>Meester Janne Bont in den rechten beide</l>
<l n="7,6045"> Licentieert, dit es waerheide.</l>
<l>Dit ghesciede int selve iaer alsoe,</l>
<l>Viere ende twintich in februario,</l>
<l>Na costume des scrivens, si u bekant,</l>
<l>Van den hove van Brabant.</l>
<l n="7,6050">                 Dese XI regeerders met goeden attente,</l>
<l>Binnen den tide van haren regemente,</l>
<l>Die wile si sonder commissie, alleene</l>
<l>Uut bevele van den staten ghemeene</l>
<l>Regeerden, dat dit elc versta,</l>
<l n="7,6055"> Ende bi Commissien daer na</l>
<l>Van hertoghe Janne, als es verclaert:</l>
<l>Hielden meneghe dachvaert</l>
<l>Metten Ludekeren minnelijc,</l>
<l>Metten Gelderschen, ende desghelijc</l>
<l n="7,6060"> Metten greve van Vernenborch met weerden,</l>
<l>Van Moerse ende van Sarweerden,</l>
<l>Ende metten greve van Blanckenhem,</l>
<l>Ende meer andere onder hem,</l>
<l><pb n="250"/>TAken, te Tricht, hier op merke,</l>
<l n="7,6065"> TSintruden, te Halen, te Herke,</l>
<l>TsHertoghenbossche met wijsheden,</l>
<l>Ende tanderen plaetsen ende steden;</l>
<l>Alsoe dat si in allen siden</l>
<l>Tlant binnen haren tiden</l>
<l n="7,6070"> Met voorsienegher wijsheden</l>
<l>Hielden in rasten ende in vreden.</l>
</div>
<div type="chapter"><head type="chapter">L. VAN MYNE VROUWE VAN BRABANT EN VAN LUCEMBORCH EN VANDEN AMBASSIATOERS DES ROEMSCHEN CONINCS.</head>
<l>                Hets tijt dat men nu spreken moet</l>
<l>Van der edelre Vrouwen goet</l>
<l>Elizabetten, wijs van zinne,</l>
<l n="7,6075"> Van Lutzenborch hertoghinne,</l>
<l>Hertoghen Anthonijs leste vrouwe,</l>
<l>Die dooghdelic was ende ghetrouwe;</l>
<l>Daer wi na hertoghen Anthonijs doot</l>
<l>Af en hebben vermaent clein noch groot.</l>
<l n="7,6080"> Dese edele vrouwe was, tier tijt</l>
<l>Dat die hertoghe bleef inden strijt,</l>
<l>Op tslot te Turnhout, si u bekant.</l>
<l>Die staten des lants van Brabant</l>
<l>Scicten tot haer sonder verlaet</l>
<l n="7,6085"> Een notabel ambassiaet,</l>
<l>Ende daden claghen met grooten zeere</l>
<l><pb n="251"/>Die doot van haren lieven heere,</l>
<l>Ende troosten die Vrouwe, alst behoorde,</l>
<l>Met meneghen temeliken woorde</l>
<l n="7,6090"> Ende met behoorliker maniere,</l>
<l>Ende seiden haer toe alsoe sciere,</l>
<l>Van den drie staten weghen houde,</l>
<l>Dat mense vueren ende houden soude</l>
<l>Ter plaetsen, daert haer, si u bekant,</l>
<l n="7,6095"> Best ghenoeghde binnen Brabant,</l>
<l>Om haren staet eerbaerlike</l>
<l>Te houdene ende temelike;</l>
<l>Soe dat die Vrouwe, in haer ghedochte,</l>
<l>Billics te vreden wesen mochte.</l>
<l n="7,6100"> Dus brachten dambassiatoers met minnen</l>
<l>Die edele Vrouwe te Bruessele binnen.</l>
<l>Daer bleef si enen tijt na tgone</l>
<l>Bi hertoghe Janne, Anthonijs sone,</l>
<l>Haren stiefsone, hout u daer an.</l>
<l n="7,6105"> Die welke voorscreven hertoghe Jan,</l>
<l>Achtervolghende met minlicheit</l>
<l>Datter Vrouwen toe was gheseit</l>
<l>Van weghen, soe ic u dede bekant,</l>
<l>Der drie staten van Brabant:</l>
<l n="7,6110"> Presenteerde haer [te houdene] te harer lost</l>
<l>Binnen siere herberghen op sinen cost,</l>
<l>Met selken heerliken state, als hi</l>
<l>Haer in een cedule, segghic di,</l>
<l>Dede overgheven bescreven claer.</l>
<l n="7,6115"> Ende oft haer niet ghenoeghde, tswaer,</l>
<l>Met hem te woonen in die herberghe sijn:</l>
<l><pb n="252"/>Soe offerde hi haer in trouwen fijn</l>
<l>Een huus te doene, in corter [tijt] hueren,</l>
<l>Te Bruessele, of die borgh ter Vueren</l>
<l n="7,6120"> Te openen sonder verlaet,</l>
<l>Om daer te houdene haren staet.</l>
<l>Daer toe hi haer des iaers wel houde</l>
<l>Vijf dusent croonen gheven woude;</l>
<l>Ende bi haer soude sijn, te haer eere,</l>
<l n="7,6125"> Die vrouwe van Hooghstraten, ende meere</l>
<l>Die vrouwe van Breda tier wile,</l>
<l>Entie ioffrouwe van Maignile,</l>
<l>Ende noch een vrouwe na haer ghenoeghen,</l>
<l>Of ioffrou die haer soude ghevoeghen.</l>
<l n="7,6130"> Maer daer was uutghesceiden doe</l>
<l>Die vrouwe Boots, ende daer toe</l>
<l>Daneels wijf van Ranst, ter waerheit,</l>
<l>Die mijn heere entie drie staten voorseit</l>
<l>Van Brabant in gheender maten</l>
<l n="7,6135"> Bi haer niet en wilden laten,</l>
<l>Om seker redenen wille, dit verstaet.</l>
<l>Dit was al bi mijns heeren raet</l>
<l>Van Bourgognen gheexamineert,</l>
<l>Oversien ende ghevisenteert;</l>
<l n="7,6140"> Ende ooc bi someghen, met goeder stade,</l>
<l>Van mijnre voorseider Vrouwen rade</l>
<l>Van Lutzenborch, dat segghic dich,</l>
<l><pb n="253"/>Als bi den ghebrueders van Ghimnich,</l>
<l>Ende anderen, dien de staet van desen</l>
<l n="7,6145"> Notabel ende heerlijc dochte wesen.</l>
<l>                Hier na soe quam cort na dat</l>
<l>Binnen Bruessele der goeder stat</l>
<l>Van Brighe hertoghe Lodewijc</l>
<l>Ende van Legnitz derghelijc;</l>
<l n="7,6150"> Ooc quam daer met in dit berec</l>
<l>Heer Willem Hase van Waldeck;</l>
<l>Van Zeletitz soe was hi heere:</l>
<l>Rade; ende daer toe meere</l>
<l>Peeter Wacker quam met hen,</l>
<l n="7,6155"> Hofscriver des alder doorluchtichsten</l>
<l>Vorsten, heere Zeghemont,</l>
<l>Roomsch coninc, doe ic u cont,</l>
<l>Ende coninc van Hongheren derghelijc;</l>
<l>Ende hebben van sijner ghenade rijc</l>
<l n="7,6160"> Brieve van gheloove ghepresenteert</l>
<l>Den drie staten, si u vercleert,</l>
<l>Slants van Brabant, die eens deels waren</l>
<l>Te Bruessele versaemt, hoordic verclaren,</l>
<l>Sesse in meerte, op enen vridach,</l>
<l n="7,6165"> Int jaer voorscreven, als men sach</l>
<l>XIIII<hi rend='sup'>c</hi> XV bescreven staen,</l>
<l>Na ghewoonte des scrivens, wilt verstaen,</l>
<l>Des hoofs van Brabant, sonder si,</l>
<l><pb n="254"/>Mids welken gheloofbrieven si</l>
<l n="7,6170"> Wiselijc, met goeden staden,</l>
<l>Van des Roomsch conincs ghenaden</l>
<l>Op hebben ghedaen, dits ware dinc,</l>
<l>Dat die voorseide Roomsce coninc</l>
<l>Den drie staten met goeder moete</l>
<l n="7,6175"> Ontboden heeft sijn vriendelike groete,</l>
<l>Ende datse die coninc uut trouwen</l>
<l>Ghesent hadde aen Miere Vrouwen</l>
<l>Sijnre nichten, om hare</l>
<l>Te troostene in harer ellenden sware,</l>
<l n="7,6180"> Ende in harer grooter droefheit.</l>
<l>Voort dancten si den drie staten voorseit,</l>
<l>Van sconincs weghen, der goeder trouwen,</l>
<l>Van datse mijnder voorseider Vrouwen</l>
<l>Goedertieren ende goetelijc</l>
<l n="7,6185"> Gheweest waren ende vriendelijc;</l>
<l>Biddende voort met grooten begheren,</l>
<l>Dat sijt soe wilden continueren.</l>
<l>Voort soe daden si op te hant,</l>
<l>Want thertoghedom van Brabant</l>
<l n="7,6190"> Met rechte, alsoe si seiden claer,</l>
<l>Den Roomscen coninc toehoorende waer</l>
<l>Van des rijcs weghen, ende ooc, dit ghisse,</l>
<l>Van erfeliker versterfenisse</l>
<l>Van weghen sijns ooms, dat meinden si dus,</l>
<l n="7,6195"> Wilen hertoghe Wencelaus:</l>
<l>Soe begheerden si, dat, sonder verlaten,</l>
<l>Hen houden wilden die drie staten</l>
<l>Aen den Roomscen coninc, min no meere</l>
<l><pb n="255"/>Als aen haren rechten heere,</l>
<l n="7,6200"> Ghelijc die selve coninc voorscreven</l>
<l>Dat dicke te kinnen hadde doen gheven</l>
<l>Wilen hertoghe Anthonise ter waerhede,</l>
<l>Ende ooc sinen vrienden mede.</l>
<l>Ende hier af soe begheerden si</l>
<l n="7,6205"> Een antwoorde, dat segghic di,</l>
<l>Ende baden den drie staten op minne</l>
<l>Hen te bewisene alsoe hier inne,</l>
<l>Alsoe dats hem in sijn ghedochte</l>
<l>Die Roomsce coninc bedanken mochte.</l>
<l n="7,6210">                 Hier op wort hem wel ghereit,</l>
<l>Van der drie staten weghen voorseit,</l>
<l>Bi meester Janne Bonten, dat segghic di,</l>
<l>Ter antwoorden ghegheven, dat si</l>
<l>Die poenten hadden verstaen int clare;</l>
<l n="7,6215"> Maer, want groot ende lastelijc ware</l>
<l>Die zake die si op hadden ghedaen,</l>
<l>Ende zunderlinghe ghinghen aen</l>
<l>Die saken, in allen keere,</l>
<l>Hertoghe Janne haren heere,</l>
<l n="7,6220"> Sinen lande ende sijnre heerlijcheit:</l>
<l>Soe souden si die poenten voorseit</l>
<l>Hertoghe Janne in allen dinghen</l>
<l>Ende sinen ghemeinen lande aenbringhen;</l>
<l>Want die drie staten volcomelijc</l>
<l n="7,6225"> Daer niet en waren samentlijc -</l>
<l>Ghemerct dat van den hooghsten state</l>
<l>Daer niet en waren dan vier prelate,</l>
<l><pb n="256"/>Ende luttel baenrotsen mede,</l>
<l>Ende niet meer dan vier stede -</l>
<l n="7,6230"> Op dat hertoghe Jan met staden</l>
<l>Hem ripelic daer op mocht beraden</l>
<l>Ende bespreken, neemt des goom,</l>
<l>Met hertoghe Janne sinen oom</l>
<l>Van Bourgognen, in corten daghen,</l>
<l n="7,6235"> Ende met anderen sinen maghen,</l>
<l>Heeren ende vrienden, alst behoort,</l>
<l>Ende met sinen lande voort.</l>
<l>Ende ghedaen sijnde die dinc,</l>
<l>Si souden den voorseiden coninc</l>
<l n="7,6240"> Op alle die poenten, sonder vergheten,</l>
<l>Een antwerde laten weten,</l>
<l>Soe si eerst mochten, sonder waen:</l>
<l>Meinende altoes voort aen</l>
<l>Tghene te doene, hoort mi verclaren,</l>
<l n="7,6245"> Dat si sculdich te doene waren.</l>
<l>Ende aldus soe sijn, ongheloghen,</l>
<l>Die ambassiatoers omme ghetoghen</l>
<l>Bi des conincs moghentheit.</l>
<l>                Na desen es die Vrouwe voorseit</l>
<l n="7,6250"> Elizabeth hertoghinne</l>
<l>Van Lutzenborch, dit versinne,</l>
<l>Ghebleven enen tijt na tgone</l>
<l>Bi hertoghe Janne haren sone,</l>
<l>In sijnre herberghen te Bruessele binnen,</l>
<l n="7,6255"> Met eerliken state, wilt versinnen,</l>
<l>Die haer was gheordineert,</l>
<l>Als ic u vore hebbe vercleert.</l>
<l>                Hoe wel datten voorseiden staet</l>
<l>Mijn Vrouwe aenveerde sonder verlaet,</l>
<l><pb n="257"/>Ende sceen daer met te vreden sijn,</l>
<l n="7,6260"> Ende achtervolghede eenen termijn:</l>
<l>Soe nam si nochtan cort daer nare</l>
<l>Die voorseide vrouwe Boots bi hare,</l>
<l>Ende die joffrou van Ranst daer met,</l>
<l>Jeghen dordinantie die haer gheset</l>
<l n="7,6265"> Ter eeren was, in haren staet.</l>
<l>Ende alst mijn Heere ende sijn raet</l>
<l>Ende tlant van Brabant min noch meere</l>
<l>Ghedooghen en wouden in gheenen keere:</l>
<l>Soe heeft ten utersten, verstaet dat,</l>
<l n="7,6270"> Mijn voorseide Vrouwe liever ghehat</l>
<l>Minen voorseiden Heere, dit es waer,</l>
<l>Ende sijn hof te latene claer,</l>
<l>Dan van der vrouwe Boots te sceiden</l>
<l>Ende der joffrouwe van Ranst, dien beiden.</l>
<l n="7,6275"> Twelke mijn Heere, dat verstaet,</l>
<l>Met weenenden ooghen, noch sijn raet,</l>
<l>Haer te voeten vallende tien stonden,</l>
<l>Gheenszins afghebidden en conden,</l>
<l>Si en ghinc uut, altehant,</l>
<l n="7,6280"> Mijns heeren hove van Brabant,</l>
<l>Te Bruessele, ende streec, dits abuus,</l>
<l>In voorseider vrouwen Boots huus.</l>
<l>Van daer es si, wilt mi verstaen,</l>
<l>Heimelic tot Halle ghegaen</l>
<l n="7,6285"> Tot Onser Vrouwen, ongheloghen.</l>
<l>Van daer es si voort ghetoghen</l>
<l>Int lant van Lutzenborch te hant,</l>
<l><pb n="258"/>Sonder weder te comene in Brabant.</l>
<l>Niet min si screef op tgone</l>
<l n="7,6290"> Aen die raetsliede van haren sone</l>
<l>Hertoghe Janne van Brabant,</l>
<l>Dat si haestelijc te hant</l>
<l>Riden moeste, voor alle dinghe,</l>
<l>Om groote zaken zunderlinghe,</l>
<l n="7,6295"> Die haer vore waren comen,</l>
<l>Welke si niet en hadde vernomen,</l>
<l>Noch en wiste met allen niet,</l>
<l>Ter tijt dat si van Bruessele sciet;</l>
<l>Ende bat hen vriendelijc om tgone</l>
<l n="7,6300"> Dat si aen haren lieven sone</l>
<l>Hertoghe Janne haer ontcout deden,</l>
<l>Dat si soe roekeloos was ghesceden</l>
<l>Sonder oorlof te nemene, segghic di,</l>
<l>Aen hem: doch emmer hoopte si</l>
<l n="7,6305"> Hem weder te siene cortelinghe.</l>
<l>Welke brief, verstaet die dinghe,</l>
<l>Was ghescreven te Halle alsoe,</l>
<l>XVII daghe in julio,</l>
<l>Int iaer Ons Heeren, sijts ghewesse,</l>
<l n="7,6310"> XIIII<hi rend='sup'>e</hi> tiene ende sesse.</l>
</div>
<div type="chapter"><head type="chapter"><pb n="259"/> LI. VAN DEN MOMBORIEN DIE DE HERTOGE VAN BOURGOGNEN BEGHEERDE, ENDE HOE HIJ DAER AF ONDERWESEN WERT.</head>
<l>Te wetene es, ter selver tijt</l>
<l>Dat hertoghe Anthonijs in den strijt</l>
<l>Verslaghen bleef, alst voorseit es,</l>
<l>Was hertoghe Jan, sijt seker des,</l>
<l n="7,6315"> Van Bourgognen, sijn oudste broeder,</l>
<l>In Bourgognen, des sijt vroeder;</l>
<l>Entie greve van Charloos</l>
<l>Was in Vlaendren doen altoos.</l>
<l>Die welke greve, si u bekant,</l>
<l n="7,6320"> Mids dat sijn vader was van der hant</l>
<l>In Bourgognen te dien stonden,</l>
<l>Heeft, na hertoghe Anthonijs doot, ghesonden,</l>
<l>Sijns ooms, herde eerbaerlike</l>
<l>Den bisscop van Dornike,</l>
<l n="7,6325"> Met meer anderen, altehant</l>
<l>Aen hertoghe Janne van Brabant</l>
<l>Sinen neve; ende derghelike</l>
<l>Aen dien drien staten troostelike,</l>
<l>Die te troostene in haren zeere.</l>
<l n="7,6330"> Ende om te vermanene meere</l>
<l>Die drie staten ooc voort an,</l>
<l>Dat si den voorseiden hertoghe Jan,</l>
<l><pb n="260"/>Hertoghen Anthonijs oudsten sone,</l>
<l>Over heere ontfienghen, ende al tgone</l>
<l n="7,6335"> Hem daden, dat si in allen keere</l>
<l>Sculdich waren te doene haren heere,</l>
<l>Sonder enich vertrec meer no min;</l>
<l>Behoudelijc altoos, daer in,</l>
<l>Hertoghe Janne sinen oom</l>
<l n="7,6340"> Trecht van der momborien, neemt goom.</l>
<l>Op twelke antwerden altehant</l>
<l>Die drie staten van Brabant:</l>
<l>Dat si, met goeder voorsienicheit,</l>
<l>Op die ontfenkenesse voorseit</l>
<l n="7,6345"> Van hertoghe Janne, met ernste fijn</l>
<l>Tsamen versaemt hadden ghesijn,</l>
<l>Ende meinden hem te doene, wilt weten,</l>
<l>Als goede ghetrouwe onderseten</l>
<l>Sculdich waren in allen keere</l>
<l n="7,6350"> Te doene haren gherechten heere.</l>
<l>Behoudelijc altijt, verstaet den sen,</l>
<l>Rechten, statuten, privilegien</l>
<l>Des lants van Brabant, wilt verstaen.</l>
<l>Dese antwerde hebben si ontfaen</l>
<l n="7,6355"> Ende sijn daer met ghesceiden van</l>
<l>Bruessele. Ende doen hertoghe Jan</l>
<l>Ontfanghen was, in corten stonden</l>
<l>Daer na heeft wederomme ghesonden</l>
<l>Sijn oom van Bourgognen, sonder verlaet,</l>
<l n="7,6350"> Een notabel ambassiaet:</l>
<l>Den bisscop van Dornike,</l>
<l>Den heere van Sint Joris desghelike,</l>
<l><pb n="261"/>Den heere van Antry, ic seker ben;</l>
<l>Heer Reinier Pot, ende met hem</l>
<l n="7,6365"> Van Frumelles meester Simoen.</l>
<l>Daer was ooc met ghesonden doen</l>
<l>Van Reisinghen meester Jan</l>
<l>Ende desghelike, hout u daer an,</l>
<l>Meester Jan van der Keytelle,</l>
<l n="7,6370"> De welke was een wijs gheselle.</l>
<l>Ende na dat dese waren ghesceiden</l>
<l>Van Bruessele, quam sonder verbeiden</l>
<l>In sijns selfs persoone die hertoghe Jan</l>
<l>Van Bourgognen met meneghen man</l>
<l n="7,6375"> Te Bruessele ghereden, ende dede saen</l>
<l>Versueken, als dander hadden ghedaen,</l>
<l>Van sinen weghen die momborie,</l>
<l>Tregement ende die vooghdie;</l>
<l>Eeschte ende begheerde die te hant</l>
<l n="7,6380"> Van hertoghe Janne van Brabant</l>
<l>Ende sinen landen, met corten woorden</l>
<l>Segghende, dat die toebehoorden,</l>
<l>Alse naesten levenden, des neemt goom,</l>
<l>Hertoghe Janne sinen oom,</l>
<l n="7,6385"> Alsoe wel na den bescrevenen rechte,</l>
<l>Als na der ghewoonten of lantrechte.</l>
<l>Up welc versoec sonder verlaten</l>
<l>Seker dachvaerde bi den drien staten</l>
<l>Ghehouden worden, dat segghic di;</l>
<l n="7,6390"> Ende ten utersten gaven si</l>
<l><pb n="262"/>Ter antwerden, als van dien,</l>
<l>Dat si, ghewoghen ende aenghesien</l>
<l>Hercomen ende ghewoonlijcheit</l>
<l>Van den lande ende van der heerlijcheit</l>
<l n="7,6395"> Van Brabant, dat si van ouder tijt</l>
<l>Herbracht hadden, des seker sijt,</l>
<l>Ende ander redenen, soe mi dochte,</l>
<l>Ende besceet datter toe dinen mochte,</l>
<l>Behouden hare eeren, sonder si,</l>
<l n="7,6400"> Hulden ende eeden, die welke si</l>
<l>Hertoghe Janne van Brabant sonder waen</l>
<l>Ende sinen lande hadden ghedaen,</l>
<l>Ende sonder te vercortene in dien dinghen</l>
<l>Hem of sinen nacomelinghen,</l>
<l n="7,6405"> Of sinen lande in eneghen keere,</l>
<l>Dit alles haren gheboornen heere</l>
<l>Als goede ghetrouwe ondersaten</l>
<l>Sculdich sijn te doene sonder aflaten,</l>
<l>Sonder iemande anders enegherande</l>
<l n="7,6410"> Van hem ocht van sinen lande</l>
<l>Te kennene enegherande bewent,</l>
<l>Momborie ocht regement;</l>
<l>Het en ware dat zake, dat si</l>
<l><pb n="263"/>Met beter redenen daer bi</l>
<l n="7,6415"> Ende beteren besceide van desen,</l>
<l>Van contrarien worden onderwesen,</l>
<l>Na den rechte, si u bekant,</l>
<l>Van den lande van Brabant.</l>
<l>Van welker antwerden, sijt zeker das,</l>
<l n="7,6420"> Die hertoghe niet te vreden en was</l>
<l>Van Bourgognen, des seker sijt;</l>
<l>Ende men seide te dier tijt</l>
<l>Dat jonker Jan van Montjouwen,</l>
<l>Diet meeste bewint plach te houwen</l>
<l n="7,6425"> Bi hertoghe Anthonise, segghic u bloot,</l>
<l>Ja eene wile tijts voor sijn doot,</l>
<l>Trooste ende verwecte, hout u daer an,</l>
<l>Van Bourgognen den hertoghe Jan</l>
<l>Te eiscene die momborie</l>
<l n="7,6430"> Ende te crighene die vooghdie,</l>
<l>Hopende dat hi, hebbic vernomen,</l>
<l>Bi dien middele hadde moghen comen</l>
<l>Ten regemente, si u bekant,</l>
<l>Hertoghen Jans van Brabant,</l>
<l n="7,6435"> Daer hem die voorseide drie staten</l>
<l>Van Brabant buten hadden ghelaten.</l>
<l>Om dit te verwervene leende hi juust</l>
<l>V<hi rend='sup'>c</hi> cronen ende XII duust</l>
<l>Van Bourgognen den hertoghe Jan.</l>
<l n="7,6440"> Mids desen en was die edel man</l>
<l>Gheensins ghepayt noch te vreden</l>
<l><pb n="264"/>Der antwerden die de drie staten deden,</l>
<l>Alsoe ic u boven verclaerde;</l>
<l>Maer het worden noch ander dachvaerde</l>
<l n="7,6445"> Ghehouden met goeden avise</l>
<l>Met hertoghen Jans commissarise,</l>
<l>Den welken, met alder guetlicheit,</l>
<l>Van der drie staten weghen voorseit</l>
<l>Slants van Brabant volcomelijc</l>
<l n="7,6450"> Wort onderwesen, properlijc,</l>
<l>Dat die voorseide heere</l>
<l>Van Bourgognen min noch meere</l>
<l>Redene noch actie en hadde twint,</l>
<l>Die momborie of tbewint</l>
<l n="7,6455"> Te eiscene, in enegher maniere,</l>
<l>Mids den redenen volghende sciere</l>
<l>Hier na bescreven, segghic di.</l>
<l>                In den eersten en mochte hi</l>
<l>Die niet eiscen, dat was slecht,</l>
<l n="7,6460"> Na ghemein ghescreven recht;</l>
<l>Aenghesien int openbare</l>
<l>Dat hi selve een ridder ware,</l>
<l>Dienende altoos daghelijc</l>
<l>Ter wapenen, alst es blikelijc,</l>
<l n="7,6465"> Ter hoeden ende bewaernessen</l>
<l>Ende ter bescermenessen</l>
<l>Ende oorbore van den ghemeinen goede;</l>
<l>Ende alselke ridders, dit ghevroede,</l>
<l>Na den ghemeinen rechte, ongheloghen,</l>
<l n="7,6470"> Gheen mombore sijn en moghen:</l>
<l>Op dat si tot eneghen tiden</l>
<l><pb n="265"/>Bi der occupatien der momborien</l>
<l>Niet en versumen, hier op ghisse,</l>
<l>Erghens die bescermenisse</l>
<l n="7,6475"> Van den lande groot of cleine,</l>
<l>Of der armer liede int ghemeine,</l>
<l>Daer si toe sijn gheordineert.</l>
<l>                Maer daer ieghen mocht worden gheallegheert,</l>
<l>Dat alsulke ridders voor ghelesen</l>
<l n="7,6480"> Wel moghen vermomboren ionghe weesen,</l>
<l>Diere vaders ridderen waren haers ghelike,</l>
<l>Alsoe hertoghe Anthonijs was, dats blikelike;</l>
<l>Ende bi dien en mocht men in gheenen sinnen,</l>
<l>Daer mede hertoghe Janne ontkinnen</l>
<l n="7,6485"> Die momborie sijns ionghen neven.</l>
<l>Ende daerom es hun te kennen ghegeven</l>
<l>Een ander redene in den rechte ghefundeert:</l>
<l>Soude ooc die hertoghe vore vercleert</l>
<l>Van Bourgognen mombore wesen</l>
<l n="7,6490"> Sijns neven van Brabant vore ghelesen,</l>
<l>Dat ware alleene, dit ghevroede,</l>
<l>Om der naerderheit wille van bloede,</l>
<l><pb n="266"/>Ende aldus, verstaet den fijn,</l>
<l>Soude hi een wettich momboor sijn,</l>
<l n="7,6495"> Die welke, na al ghescreven recht,</l>
<l>Die administratie ende berecht</l>
<l>Van selker momborie, sijts ghewes,</l>
<l>Sculdich te aenveerdene es</l>
<l>Bi den decrete, des sijt vroet,</l>
<l n="7,6500"> Van den rechtere, daer hi voor setten moet</l>
<l>Volcomen cautie ende borghen,</l>
<l>Om profijt te doene ende te besorghen</l>
<l>Dat hi achterdeel groot noch smal</l>
<l>Oft scade den ionghen doen en sal,</l>
<l n="7,6505"> Dien hi vermomboren sal aldaer;</l>
<l>Ende alselke borghen souden swaer</l>
<l>Te vindene sijn, hoort mi verclaren,</l>
<l>Die goet ghenoech den hertoghe waren</l>
<l>Van Brabant na siere heerlijcheit:</l>
<l n="7,6510"> Ghemerct dat na die gheleghentheit</l>
<l>Ende heerlijcheiden, wats ghesciet,</l>
<l>Sier landen clein liede emmer niet</l>
<l>Goet ghenoech daer vore en weeren,</l>
<l>Ende vorsten, princen ende groote heeren</l>
<l n="7,6515"> Buten shertoghen lande gheseten</l>
<l>Van Brabant, sal men die waerheit weten,</l>
<l>En waren hem na sijn ghevoech</l>
<l>Daer vore ooc niet goet ghenoech:</l>
<l>Ghemerct dat hi niet lichtelijc</l>
<l n="7,6520"> Sijn scade aen hen, dats blikelijc,</l>
<l>Sonder groten commer, dats waer bediet,</l>
<l>En soude connen verhalen niet.</l>
<l>                Ten andren soe en hadde hi</l>
<l><pb n="267"/>Gheen redene die momborie</l>
<l n="7,6525"> Te eiscene, dat si u bekant,</l>
<l>Na die costume van Brabant,</l>
<l>Na de welke edele, dats waerheit fijn,</l>
<l>Kindere, die volcomelijc out sijn</l>
<l>XII jaer, of sijs begheeren,</l>
<l n="7,6530"> Haer selfs goet moghen regeeren</l>
<l>Sonder haren danc van desen</l>
<l>Van iemanne vermomboort te wesen;</l>
<l>Ende die costume was, dats slecht,</l>
<l>Met vonnesse vercleert over recht</l>
<l n="7,6535"> In den lande van Brabant, dats waer;</l>
<l>Ende want hertoghe Jan dan waer</l>
<l>XIII iaer out volcomelijc</l>
<l>Soe en mocht sijn oom, dats blikelijc,</l>
<l>Van Bourgognen, die edel man,</l>
<l n="7,6540"> Jeghen sinen wille dan</l>
<l>Hem vermomboren in gheenen keere.</l>
<l>Ooc en waest ghesien noyt eere</l>
<l>Dat een hertoghe van Brabant, sijt seker das,</l>
<l>Van sinen maghen vermomboort was;</l>
<l n="7,6545"> Maer soe wanneer, si u bekant,</l>
<l>Een hertoghe van Brabant</l>
<l>Jonc was onder die iaren sijn,</l>
<l>Regeerdi sijn lant, verstaet den fijn,</l>
<l>Bi rade der gheenre, si u vercleert,</l>
<l n="7,6550"> Die daer toe worden gheordineert</l>
<l>Van slants weghen wiseliken;</l>
<l>Ende dat mach claerlijc bliken</l>
<l>Bi hertoghe Godevaerde, sijt seker das,</l>
<l>Den derden, die gheen iaer out en was</l>
<l n="7,6555"> <pb n="268"/> Ter tijt dat sijn vader sterf,</l>
<l>Die int iaer Ons Heeren die doot verwerf</l>
<l>XI<hi rend='sup'>c</hi> XLIII, si u verclaert;</l>
<l>Die welke gheregeert waert</l>
<l>Bi heer Heinrike den heere waerde,</l>
<l n="7,6560"> Heere van Diest, ende bi heere Gheeraerde</l>
<l>Heere van Weesmale ghetrouweleke,</l>
<l>Ende heere Jan van Bierbeke,</l>
<l>Heere Aernde van Wemmele daer met:</l>
<l>Die van slants weghen gheset</l>
<l n="7,6565"> Daer toe waren ende ghecooren.</l>
<l>Desghelijcs soe moochdi hooren,</l>
<l>Int jaer Ons Heeren, dats waerhede,</l>
<l>XII<hi rend='sup'>c</hi> ende LX mede,</l>
<l>Sterf die derde hertoghe Heinrijc</l>
<l n="7,6570"> Van Brabant ende liet desghelijc</l>
<l>Sijn kindere ionc ende onbejaert,</l>
<l>Daer af die greve onghespaert</l>
<l>Van Ghelre ende ooc sijn broeder,</l>
<l>Die bisscop van Ludic, sijts vroeder,</l>
<l n="7,6575"> Ende van Doringhen die lantgrave,</l>
<l>Ende elc van hen woude daer ave</l>
<l>Momboor wesen sonder verlaten,</l>
<l>Maer si worden van den drien staten</l>
<l>Des lants van Brabant soe onderwesen,</l>
<l n="7,6580"> Dat si te vreden bleven van desen,</l>
<l>Ende die ionghe hertoghe rijc</l>
<l>Ende sijn brueders derghelijc</l>
<l>Worden besorght, si u vercleert,</l>
<l>Ende tlant wel gheregeert</l>
<l n="7,6585"> Bi heer Wouteren Berthoude doe</l>
<l><pb n="269"/>Ende anderen, die de state daer toe</l>
<l>Des lants van Brabant, daer op let,</l>
<l>Hebben ghestelt ende gheset.</l>
<l>                Ende hier na, te wetene claer</l>
<l n="7,6590"> XIII<hi rend='sup'>c</hi> XII Ons Heeren iaer,</l>
<l>Sterf die tweeste, en lieghe u niet,</l>
<l>Hertoghe, die Jan bi namen hiet.</l>
<l>Na hem bleef Jan, dat es waer,</l>
<l>Sijn sone, die out was XII jaer</l>
<l n="7,6595"> Als sijn vader verwerf die doot,</l>
<l>Ende die regeerde met eeren groot</l>
<l>Sijn lant bi rade ende bi maten</l>
<l>Bi dien die van sinen staten</l>
<l>Gheordineert worden tot desen,</l>
<l n="7,6600"> Sonder vermomboort te wesen</l>
<l>Van sinen maghen, des seker sijt,</l>
<l>Dier hi vele hadde tier tijt,</l>
<l>Rike, mechtich ende vermoghen;</l>
<l>Ende alle dese zaken voor vertoghen</l>
<l n="7,6605"> Moghen wel claerlijc bliken</l>
<l>Uten Brabantscen croniken:</l>
<l>Ooc soude men brieve wel laten sien</l>
<l>Van den meesten deele van dien.</l>
<l>Bi welken redenen vore ghelesen</l>
<l n="7,6610"> Ende meer andere woorden onderwesen</l>
<l>Die commissarise, hout u daer an,</l>
<l>Van Bourgognen den hertoghe Jan,</l>
<l>Dat hi redene en hadde noch besceit</l>
<l>Te eiscene die momborie voorseit</l>
<l n="7,6615"> Van sinen neve van Brabant.</l>
<l>                Ende na desen, si u bekant,</l>
<l>XIIII<hi rend='sup'>c</hi> XVI Ons Heeren iaer,</l>
<l><pb n="270"/>In die maent van october, dits waer,</l>
<l>Wort ghehouden een dachvaert</l>
<l n="7,6620"> Te Mechelen, dat si u verclaert,</l>
<l>Bi den commisarise</l>
<l>Van beide den heeren met avise</l>
<l>Van Bourgognen ende van Brabant toe.</l>
<l>Daer began men te sprekene, hoe,</l>
<l n="7,6625"> Na de doot des derden sekerlike</l>
<l>Van Brabant hertoghe Heinrike,</l>
<l>Alsoe dat boven es verclaert,</l>
<l>Die bisscop van Ludeke niet en waert,</l>
<l>Noch die greve van Gelre der dinghen</l>
<l n="7,6630"> Noch die lantgreve van Doringhen</l>
<l>Alleene met woorden te vreden van desen,</l>
<l>Maer met ghelde ooc onderwesen:</l>
<l>Daer met dat si vertoghen zeere</l>
<l>Die momborie te volghene meere;</l>
<l n="7,6635"> Ende men seide voor waerhede,</l>
<l>Dat dit de jonker van Montjouw dede,</l>
<l>Ende aldus dit practizeerde</l>
<l>Om te crighene dat hi begheerde.</l>
<l>Want doen hi mercte, sijt seker das,</l>
<l n="7,6640"> Dat lant gheensins gheneight en was</l>
<l>Haren heere te latene, hebbic vernomen,</l>
<l>Onder die momborie (te) comen</l>
<l>Van sinen oom ghenoemt hier voren;</l>
<l>Soe gaf hi die hope verloren</l>
<l n="7,6645"> Om met dien middele emmer niet</l>
<l>Int regement te comene iet</l>
<l><pb n="271"/>In Brabant met eeneghen keere.</l>
<l>Doen was hem berouwen seere</l>
<l>Dat hi sijn XII<hi rend='sup'>m</hi> vijf hondert</l>
<l n="7,6650"> Cronen hadde gheleent, wiens wondert;</l>
<l>Om die te crighene weder te hoope</l>
<l>Vant hi maniere van afcoope:</l>
<l>Om tachvolghene waert tier stonde</l>
<l>Een dachvaert ghehouden te Dendermonde</l>
<l n="7,6655"> Int iaer voorscreven, segghic di,</l>
<l>V daghe in novembri;</l>
<l>Daer ghesonden waren te hant</l>
<l>Van mijns heeren weghen van Brabant,</l>
<l>Mijnheere die abt van Hafflighem,</l>
<l n="7,6660"> Heer Heinrijc van Berghen met hem,</l>
<l>Heere van Grimberghen ende van Melijn,</l>
<l>Ende meester Jan Bont, dats waerheit fijn,</l>
<l>Heer Diederijc die Roevere, een ridder goet,</l>
<l>Ende Claes van Steenlant, des sijt vroet,</l>
<l n="7,6665"> Ende met hem meester Jan Merchant.</l>
<l>Die hertoghe van Bourgognen daer sant</l>
<l>Den ionker van Montjouw int perlot,</l>
<l>Ende met hem Reinier Pot</l>
<l>Ende meester Janne van Risinghen,</l>
<l n="7,6670"> Ende meester Jan, in waren dinghen,</l>
<l>Van der Ketulle, Rutgheer Raes</l>
<l>Van Colne, die niet en was dwaes.</l>
<l>Welke commissarise te samen</l>
<l>Met malcandren overquamen,</l>
<l n="7,6675"> Dat hertoghe Jan van Brabant voorscreven</l>
<l>Sinen oom van Bourgognen soude gheven</l>
<l>XXV<hi rend='sup'>m</hi> cronen van goude,</l>
<l><pb n="272"/>Op dat sijn lande ende hi soude</l>
<l>In haren rechten moghen berusten,</l>
<l n="7,6680"> Sonder in eneghen onlusten</l>
<l>Sijns ooms te comene, verstaet den fijn,</l>
<l>Maer te houdene die vrientscap sijn;</l>
<l>Ende want die commissarise voorseit</l>
<l>Van haren heeren dauctoriteit</l>
<l n="7,6685"> Noch die macht en hadden, dat verstaet,</l>
<l>Te slutene tvoorseide tractaet,</l>
<l>Hebben sijt met sinne wel bedacht</l>
<l>Elc bi sinen heerscape bracht.</l>
<l>Ten utersten die Heeren voorscreven</l>
<l n="7,6690"> Hebben consent daertoe ghegheven</l>
<l>Deen helicht te betalen, hier op ghisse,</l>
<l>Tusscen Kersavont ende Lichtmisse,</l>
<l>Int iaer Ons Heeren, dits te siene,</l>
<l>Veertien hondert ende sestiene,</l>
<l n="7,6695"> Ende dander helicht, onverhaelt,</l>
<l>Was tAntwerpen in die merct betaelt</l>
<l>TSinxen, daerse in waerre dinc</l>
<l>Die ionker van Montjouw ontfinc</l>
<l>In betalinghen ende in verscoonen</l>
<l n="7,6700"> Van den XII<hi rend='sup'>m</hi> vijf hondert croonen</l>
<l>Die hi gheleent hadde, sijts ghewes,</l>
<l>Den hertoghe, als voorscreven es,</l>
<l>Van Bourgognen, den edelen man;</l>
<l>Ende aldus bleef tlant voort an</l>
<l n="7,6705"> Van Brabant in sinen ouden rechten,</l>
<l>Prelaten, edelen, ridderen, knechten,</l>
<l>Ende behielt die vrientscap, ic seker ben,</l>
<l>Des hertoghen van Bourgognen.</l>
<l><pb n="273"/>Daer met van Brabant den ionghen heere</l>
<l n="7,6710"> Was beholpen herde zeere</l>
<l>Ende sinen lande ooc daer mede,</l>
<l>Om der aenspraken wille die dede</l>
<l>Ende vorderen woude, dits waer dinc,</l>
<l>Op hem die Roomsce coninc,</l>
<l n="7,6715"> Ende meer andere zaken over al</l>
<l>Als claerlijc hier na bliken sal.</l>
<l>Als Montjouw dus heeft begheven</l>
<l>Die hope ende es buten bleven</l>
<l>Den regemente ende verlaten</l>
<l n="7,6720"> Bi ordinantien der drie staten,</l>
<l>Es hi ghetoghen cort daer naer</l>
<l>Bi hertoghe Janne van Beieren, daer</l>
<l>Hi worden es herde scier</l>
<l>Des hertoghen Jans tresorier.</l>
</div>
<div type="chapter"><head type="chapter">LII. VAN DEN AMBAXIATE DAT HERTOGHE JAN VAN BRABANT SANT TOT LUDIKE BI DEN ROEMSCHEN CONINC, ENDE WAT SI DAER DADEN.</head>
<l n="7,6725"> Int iaer voorseit, dat segghic di,</l>
<l>Dertien daghe in decembri,</l>
<l>Ordineerde die hertoghe Jan</l>
<l>Jonker Willeme van Arckel den edelen man,</l>
<l>Heere van Borne ende van Sittaert,</l>
<l n="7,6730"> Ende heer Thomase, si u verclaert,</l>
<l>Van Diest ende van Zichenen heere,</l>
<l><pb n="274"/>Sijn neven, ende daertoe meere</l>
<l>Heer Janne sant hi met hem daer</l>
<l>Heere van Rotselaer ende van Vorsselaer,</l>
<l n="7,6735"> Die drossate van Brabant was tier stont,</l>
<l>Ende met hem meester Jan Bont,</l>
<l>Raisse van Graven van Malenien heere,</l>
<l>Ende Reinere Moers, dits ware leere,</l>
<l>Sijn raetsliede vroet ende wijs,</l>
<l n="7,6740"> Ende sinen secretarijs</l>
<l>Van Dynter meester Emonde,</l>
<l>Sijn ambassiatuers tier stonde,</l>
<l>Om tsamen te trecken onder hen</l>
<l>Tot den alder doorluchtichsten</l>
<l n="7,6745"> Vorste ende heere Seghemont</l>
<l>Roomsch ende Honghersch coninc tier stont.</l>
<l>Welke ambassiatuers na dat</l>
<l>Toghen te Ludeke in der stat,</l>
<l>Daer si den voorseiden coninc rijc</l>
<l n="7,6750"> Int palais herde notabelijc,</l>
<l>Als voorsinneghe wise mans,</l>
<l>Bi monde des voorseiden meester Jans</l>
<l>Bonten, haer bootscap hebben opghedaen</l>
<l>Soe sise te laste hadden ontfaen;</l>
<l n="7,6755"> Presenterende ten iersten, voor alle dinc,</l>
<l>Den voorseiden Roomscen coninc</l>
<l>Den dienst met goeder herten zeere</l>
<l>Van hertoghe Janne haren heere;</l>
<l>Voort soe daden si onscout scoone</l>
<l n="7,6760"> Dat hertoghe Jan in sijns selfs persoone</l>
<l>Bi hem niet comen was aldaer,</l>
<l>Segghende dat hi zeere ionc waer</l>
<l>Ende teeder van leden, des seker sijt,</l>
<l><pb n="275"/>Ende dat van den iare die tijt</l>
<l n="7,6765"> Herde cout ware ende nat.</l>
<l>Ooc daden si onscout van dat</l>
<l>Hi niet eer, hoordic vermonden,</l>
<l>Bi siere ghenaden en hadde ghesonden:</l>
<l>Want in den iersten, dits waerheit bloot,</l>
<l n="7,6770"> Hatti met sijns vaders doot</l>
<l>Ghenoech te doene sonder si</l>
<l>Die te bescreyene; ooc en conste hi</l>
<l>Te Parijs niet ghesinden mids dien,</l>
<l>Die wederpartye aenghesien</l>
<l n="7,6775"> Sijns ooms van Bourgognen tswaer.</l>
<l>Ooc en conste hi niet voorwaer</l>
<l>In Inghelant ghesinden met besceide,</l>
<l>Aenghesien die gheleghentheide</l>
<l>Van der doot sijns vader, dits ware dinc.</l>
<l n="7,6780"> Hier na baden si den coninc</l>
<l>Oetmoedelijc met herten zeere</l>
<l>Datti in den name van haren heere</l>
<l>Den hertoghe van Brabant, sijt seker das,</l>
<l>Den heere van Diest, die daer af was</l>
<l n="7,6785"> Volmechticht ende ghelast tien tiden,</l>
<l>Verleenen woude ofte verliden</l>
<l>Alle dat Mijn Heere samentlike</l>
<l>Van hem ende den Roomscen rike</l>
<l>Te leene erghens houdende ware,</l>
<l n="7,6790"> Ende hier af hulde en manscap dare</l>
<l>Nemen in vueghen in allen keere;</l>
<l>Dat van Brabant mijn voorseide heere</l>
<l>Die voorseide hulde ende manscap al</l>
<l>In sijns selfs persoon vernuwen sal</l>
<l n="7,6795"> <pb n="276"/> Den voorseiden Roomscen coninc hier naer</l>
<l>Te gheleghenen plaetsen ende daghen, daer</l>
<l>Si bereet af waren van diere dinc</l>
<l>Eens te werdene metten coninc,</l>
<l>Ende te voldoene volcomelijke:</l>
<l n="7,6800"> Met meer woorden behoorlijke</l>
<l>Ende redenen dienende daer toe.</l>
<l>                Hier op die keiser antwerde doe,</l>
<l>Dat hi die bootscap wel hadde verstaen</l>
<l>Ende zunderlinghe tversuec dat si ghedaen</l>
<l n="7,6805"> Van te beleenen hadden, dat elc versta,</l>
<l>Den heere van Diest, et cetera.</l>
<l>Daer op dat doen alsoe houde</l>
<l>Die coninc drie poenten segghen woude.</l>
<l>                In den iersten soe seide hi</l>
<l n="7,6810"> Dat Mijn Vrouwe, dat segghic di,</l>
<l>Sijns brueder dochter entie sine</l>
<l>Na doode, alsoet was in scine,</l>
<l>Hertoghen Anthonijs, ontemelijc</l>
<l>Uutghestooten was oneerlijc</l>
<l n="7,6815"> Uut Bruessele ende uut Brabant,</l>
<l>Tot haers, sijns brueders van Behemmerlant,</l>
<l>Des conincs, des doorluchtichsten heeren,</l>
<l>Ende tsiere smaden ende oneeren.</l>
<l>                Ten anderen male seide hi claer</l>
<l n="7,6820"> Dat Mijn Vrouwe sijn dochter tswaer</l>
<l>Van den voorwaerden van den huwelike</l>
<l>Die sijn brueder die coninc rike</l>
<l>Ghededinght hadde, dat ghijt wet,</l>
<l>Ende ooc van haer duwarien met</l>
<l n="7,6825"> Ende morghengaven, dits openbare,</l>
<l><pb n="277"/>Voldaen noch versien en ware;</l>
<l>Dat der minster edelre vrouwen vaillant</l>
<l>Na den lantrechte van Brabant</l>
<l>Ghescien soude, alsoe hi seide.</l>
<l n="7,6830">                 Ten derden male met ondersceide</l>
<l>Seide hi int openbare,</l>
<l>Dat lant hem voore ghehouden ware</l>
<l>Van Brabant, dat na sinen woorde,</l>
<l>Alsoe hi seide, hem toebehoorde,</l>
<l n="7,6835"> Ende sijn erve ware daer mede</l>
<l>Van rechter versterflijchede</l>
<l>Van weghen sijns ooms, sijt seker das,</l>
<l>Wencelijns, die hertoghe was</l>
<l>Van Brabant, alst es blikelijc,</l>
<l n="7,6840"> Ende ooc van den Roomscen rijc</l>
<l>Weghen: soe hi daer af tghestant</l>
<l>Ontboden hadde in Brabant</l>
<l>Metten hertoghe van Brighe, daer met hem</l>
<l>Was die Hase van Behem.</l>
<l n="7,6845"> Seide voort ten slote met onderseit,</l>
<l>Dat hi om der redenen wille voorseit</l>
<l>Niet beraden ware in gheenen keere</l>
<l>Te beleenen van Diest den voorseiden heere,</l>
<l>Tot dier tijt toe, si u gheseit,</l>
<l n="7,6850"> Dat hi Mier Vrouwen siere dochter voorseit</l>
<l>Van den voorwaerden van den huwelike,</l>
<l>Duwarien, morghengaven desghelike</l>
<l>Volcomelijc hadde doen volscien</l>
<l>Ende voldoen, ende ooc tot dien</l>
<l n="7,6855"> Dat hem van der smadenesse</l>
<l>Ghesciet ware selke beternesse,</l>
<l>Alsoe dat sijnre dochter voorseit,</l>
<l><pb n="278"/>Sijns brueder van Behem edelheit,</l>
<l>Ende sijns selfs eere in allen zinne</l>
<l n="7,6860"> Volcomelijc ware verwaert daer inne;</l>
<l>Ende tot der tijt toe, hoert mi lesen,</l>
<l>Dat men hem hadde onderwesen</l>
<l>Met besceide twi ende hoe</l>
<l>Dat Brabant hem niet en hoorde toe.</l>
<l n="7,6865"> Mer minen voorseiden heere,</l>
<l>Hertoghe Janne in gheenen keere</l>
<l>En woude hi doen gheen onghelijc;</l>
<l>Ende dat voldaen volcomelijc,</l>
<l>Waer hi die ghene, hout u daer an,</l>
<l n="7,6870"> Die den voorseiden hertoghe Jan,</l>
<l>Die van sinen bloede ware,</l>
<l>Tsinen rechte woude openbare</l>
<l>Helpen ende bescudden daer inne.</l>
<l>                Hier up namen met wisen zinne</l>
<l n="7,6875"> Die ambassiatuers, dat verstaet,</l>
<l>Tot sanderdaeghs haer beraet.</l>
<l>                Des anderdaeghs, doe ic ghewach,</l>
<l>Op S<hi rend='sup'>t</hi> Jans evangelisten dach,</l>
<l>In Sinte Jans kerke derghelijc,</l>
<l n="7,6880"> Hebben si den keiser besceidelijc</l>
<l>Gheantwert op alle die dinghe.</l>
<l>                Ende opt eerste poent zunderlinghe:</l>
<l>Als dat Mijn Vrouwe voorghenant</l>
<l>Ontemelijc soude uut Brabant</l>
<l n="7,6885"> Ghestooten sijn met grooter oneere,</l>
<l>Hebben si om minen voorseiden heere</l>
<l>Den hertoghe Jan, hoordic verclaren,</l>
<l>Ende slants eere te verwaren</l>
<l><pb n="279"/>Van Brabant, alst was redelijc,</l>
<l n="7,6890"> Opghedaen besceidelijc</l>
<l>Alle die gheleghentheit te hant:</l>
<l>Hoe hertoghe Jan ende sijn lant</l>
<l>Van Brabant in alder wijs,</l>
<l>Na die doot hertoghen Anthonijs,</l>
<l n="7,6895"> Met Miere Vrouwen hadden omme ghegaen,</l>
<l>Alsoe ghi vore hebt verstaen,</l>
<l>Ende hoe si uut Brabant ghesceeden was,</l>
<l>Ghelijc ic u hier voren las.</l>
<l>                Op dander poent, dat der ic lien,</l>
<l n="7,6900"> Ruerende van der duwarien</l>
<l>Mier voorseider Vrouwen, verstaet die dinc,</l>
<l>Antwerden si den voorseiden coninc:</l>
<l>Dat mijn heere van Brabant voorseit</l>
<l>Miere Vrouwen altoos met guetlicheit</l>
<l n="7,6905"> Gheboden hadde tot allen tien</l>
<l>Van haren morghengaven ende duwarien,</l>
<l>Altoos bi rade van sinen oom</l>
<l>Van Bourgognen ende voort, neempt goom,</l>
<l>Van mier voorseider Vrouwen maghen</l>
<l n="7,6910"> Ende vriende, om haer tallen daghen</l>
<l>Te doene dat redene ware ende besceit;</l>
<l>Ende die ambassiatuers voorseit</l>
<l>Hoopten dat mijn voorseide heere</l>
<l>Van Brabant noch beraden weere</l>
<l n="7,6915"> Dat te doene voor alle dinc</l>
<l>Daer bi hi den voorseiden coninc</l>
<l>Ende sinen raet emmer niet</l>
<l>Soude willen scuwen iet.</l>
<l>                Voort opt derde poent daer naer,</l>
<l n="7,6920"> Als dat Brabant toehoorende waer</l>
<l><pb n="280"/>Den coninc ende verstorven soude sijn</l>
<l>Van sinen oom hertoghe Wencelijn,</l>
<l>Ende ooc mede derghelike</l>
<l>Van weghen van den Roomscen rike,</l>
<l n="7,6925"> Seiden dambassiateurs aldaer,</l>
<l>Dat dat poent zeere lastich waer,</l>
<l>Ende dat minen heere van Brabant voorseit</l>
<l>Ende ooc sijnre heerlicheit</l>
<l>Grootelijc aenruerde twaren;</l>
<l n="7,6930"> Daer op si niet ghelast en waren</l>
<l>Te verantwerdene min noch meere,</l>
<l>Ende mids dien baden minen heere</l>
<l>Den voorseiden coninc door haer houde,</l>
<l>Dat hem dat ghelieven woude</l>
<l n="7,6935"> In ghescrefte te doene, wats ghesciet,</l>
<l>Over te ghevene; ende oft des niet</l>
<l>Hem en gheliefde, wouden si van desen</l>
<l>Nochtan gheerne goede boden wesen:</l>
<l>Met meer woorden behoorlike</l>
<l n="7,6940"> Daer toe dienende temelike.</l>
<l>Ende als dese zaken voorghelesen</l>
<l>Den keiser dus waren onderwesen</l>
<l>Vraeghde hi met erren moede doe,</l>
<l>Oft men hem dwinghen woude daer toe</l>
<l n="7,6945"> Dat hi sijn zake soude bescreven</l>
<l>In ghescrifte moeten overgheven,</l>
<l>Segghende voort dese dinc:</l>
<l>Al en waer hi gheen Roomsch coninc,</l>
<l>Maer coninc van Hongheren alleene,</l>
<l n="7,6950"> Soe en soude men hem niet soe cleene</l>
<l>Doen: een ieghelijc dit onthoude,</l>
<l>Dat men met hem spotten soude.</l>
<l><pb n="281"/>Voort soe seide hi te hant,</l>
<l>Dat van ouden tiden tlant</l>
<l n="7,6955"> Van Brabant altoos properlike</l>
<l>Toe hadde ghehoort den Roomscen rike,</l>
<l>Ende die duutsce lande zunderlinghen:</l>
<l>Ooc soude hijt daer toe weder bringhen,</l>
<l>Op dat hem God gheonde ghevals,</l>
<l n="7,6960"> Al sout hem costen sinen hals.</l>
<l>Vraghende den ambassiatuers met desen</l>
<l>Met erren moede: "wildi emmer wesen Fransoyse?" Voort seide hi openbare,</l>
<l>Dat mijn Vrouwe sijn dochter niet en ware</l>
<l n="7,6965"> Emmer voldaen tot desen daghen</l>
<l>Van haer duwarien oft morghengaven;</l>
<l>Dat doch der minster edelre vrouwe</l>
<l>Van den lande ghescien soude.</l>
<l>Segghende voort sonder verdraghen,</l>
<l n="7,6970"> Dat hire sijn lijf om soude waghen,</l>
<l>Ocht haer soude ghescien, dats slecht,</l>
<l>Daer si toe ware gherecht.</l>
<l>Ende omdat die coninc dus was ghestoort,</l>
<l>Soe en conden die ambassiatuers nie woort</l>
<l n="7,6975"> Meer ghespreken ter waerheden.</l>
<l>Ende aldus sijn si ghereden</l>
<l>Ter herberghen weert, seldi weten,</l>
<l>Ende als si ter maeltijt waren gheseten</l>
<l>Over tafele, ten selven stonden</l>
<l n="7,6980"> Heeft die heere van Heinsberghe daer ghesonden</l>
<l>Ende dede bidden, hebbic vernomen,</l>
<l>Meester Janne Bont bi hem te comen</l>
<l><pb n="282"/>Ende meester Emonde, des seker sijt,</l>
<l>Van Dynter, die na der maeltijt</l>
<l n="7,6985"> Tot hem ghinghen, dits ware dinc.</l>
<l>Daer seide hi hem dat hi metten coninc</l>
<l>Ghesproken hadde, ende hem docht ter cuere</l>
<l>Goet, dat die ambassiatuere</l>
<l>Mijns heeren van Brabant al te samen</l>
<l n="7,6990"> Bi hem in siere herberghen quamen:</l>
<l>Hi meinde dat ooc die coninc voorwaer</l>
<l>Sijn vriende bi hem soude scicken daer;</l>
<l>Soe dat die ambassiatuers te hant</l>
<l>Des hertoghen Jans van Brabant</l>
<l n="7,6995"> In Sinte Lambrechts kerke ghinghen.</l>
<l>Daer quamen bi hem in waren dinghen</l>
<l>Van Heinsberch die voorseide heere,</l>
<l>Die Hase van Behem ende ooc meere</l>
<l>Heer Coenraet Beyer sekerlijc,</l>
<l n="7,7000"> Ende van daer ghinghen si zamentlijc</l>
<l>In des heeren herberghe cort daer naer</l>
<l>Van Heinsberghe, ende aldaer</l>
<l>Hebben des conincs vriende saen</l>
<l>Van sconincs weghen opghedaen</l>
<l n="7,7005"> Seker poenten, in waren dinghen,</l>
<l>Die alleene Mier Vrouwen aenghinghen;</l>
<l>Ende want si wisten wel ter cuere</l>
<l>Dat die voorseide ambassiatuere</l>
<l>Van Brabant daer af gheenen last</l>
<l n="7,7010"> En hadden, soe baden si emmer vast</l>
<l>Den ambassiateurs, dat si van desen</l>
<l>Goede boden wouden wesen:</l>
<l>Si souden ooc al derghelike</l>
<l>Bi den voorseiden coninc rike</l>
<l n="7,7015"> Tbeste proeven ongheloghen</l>
<l><pb n="283"/>In allen zaken na haer vermoghen.</l>
<l>Dus sijn dambassiatuers daer naer</l>
<l>Van sconincs vrienden ghesceeden daer</l>
<l>Met guetlicheiden in allen keere,</l>
<l n="7,7020"> Ende sijn wederomme bi haren heere</l>
<l>In Brabant comen met veerdichede,</l>
<l>Daer si hem ende sijn drie staten mede</l>
<l>Van allen zaken voorscreven, wilt verstaen,</l>
<l>Volcomen relatie hebben ghedaen.</l>
</div>
<div type="chapter"><head type="chapter">LIII. VAN DER ORDINANTIEN GHEMAECT OP DES HERTOGHEN STAET VAN SYNDER HERBERGHEN.</head>
<l n="7,7025"> Als nu die XI persone voorseit</l>
<l>Ghehat hadden dauctoriteit</l>
<l>Een iaer lanc of daer omtrent</l>
<l>Van hertoghe Janne ende tregement,</l>
<l>Ende van sinen lande daer mede,</l>
<l n="7,7030"> Soe bevonden die goede stede</l>
<l>Dat men den staet van den hertoghe Jan,</l>
<l>Alsoe hi was ghenomen an,</l>
<l>Niet en soude moghen vuechlijc</l>
<l>Continueren; want claerlijc</l>
<l n="7,7035"> Bevant men int openbare,</l>
<l>Dat die cost binnen dien iare</l>
<l>Van der herberghen liep sonder hoonen</l>
<l>Meer dan XXXV dusent cronen;</l>
<l>Ende mids dien hebben alte hant</l>
<l n="7,7040"> <pb n="284"/> Die zeven hooftsteden van Brabant,</l>
<l>Ende die stat van Tricht met hen</l>
<l>Den hertoghe Janne, ic seker ben,</l>
<l>Haren heere daer af gheadverteert,</l>
<l>Ende hem haer avijs vercleert</l>
<l n="7,7045"> In een cedulle wel bescreven,</l>
<l>In ghescrefte overgegheven;</l>
<l>Soe dat bi den drien staten, hoort mi saghen,</l>
<l>Gheraemt wert ende overdraghen,</l>
<l>Dat tlant van Brabant sonder wanc</l>
<l n="7,7050"> Hertoghe Janne haren heere vijf iaer lanc</l>
<l>Elcs iaers tsier cost weert gheven soude</l>
<l>XVI<hi rend='sup'>m</hi> fransce cronen van goude,</l>
<l>Om dat men daer met sonder verlaet</l>
<l>Houden soude sinen staet.</l>
<l n="7,7055"> Ende binnen dier tijt, hoordic ghewaghen,</l>
<l>Daer hi dus ionc noch ware van daghen,</l>
<l>Met sinen renten, forfaiten, vervallen,</l>
<l>Soudemen sijn slote ende renten met allen</l>
<l>Ende heerlicheiden, hoordic verclaren,</l>
<l n="7,7060"> Die te vele[n] inden becommert waren,</l>
<l>Ontlasten, ontcommeren, los ende vri</l>
<l>In sijn handen stellen, soe dat hi</l>
<l>Op sijns selfs renten properliken</l>
<l>Ende domainen mocht heerliken</l>
<l n="7,7065"> Ende princeliken staet houden voort,</l>
<l>Als eenen hertoghe toebehoort</l>
<l>Van Brabant - als daden hier te voren</l>
<l>Sijn edele vorders hooghgheboren -</l>
<l>Op sekere ordinantie, met goeder maten,</l>
<l n="7,7070"> Daer af bi den voorseiden drie staten</l>
<l><pb n="285"/>Gheraemt was met goeder stade,</l>
<l>Ende bi den hertoghe ende sinen rade</l>
<l>Ghesloten; behouden daer in te waren</l>
<l>Oft den hertoghe binnen den vijf iaren</l>
<l n="7,7075"> Gheliefde te hebbene tregement</l>
<l>Van sinen state, ende tbewent</l>
<l>Sijns lants, siere zaken verre oft bi</l>
<l>Bi hem selven te besorghene: dat hi</l>
<l>Dat sal moghen doen openbare,</l>
<l n="7,7080"> Onbegrepen binnen dien iersten iare,</l>
<l>Soe verre hi dat condighde, mooghdi hooren,</l>
<l>Den drien staten een iaer te vooren;</l>
<l>Ende van dan voort souden die drie staten</l>
<l>Onghehouden sijn ende verlaten</l>
<l n="7,7085"> Van den XVI<hi rend='sup'>m</hi> cronen voorscreven</l>
<l>Des iaers tot siere cost te gheven</l>
<l>Van siere herberghen, alst voorseit es.</l>
<l>Dit was ghesloten, des sijt ghewes,</l>
<l>Ende overdraghen met ripen sinnen</l>
<l n="7,7090"> Int iaer voorscreven te Bruessele binnen</l>
<l>XIIII<hi rend='sup'>c</hi> XVI, doe ic ghewach,</l>
<l>In januario den XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Na costume van scrivene, si u bekant,</l>
<l>Van den hove van Brabant.</l>
<l n="7,7095"> Dus sijn die XI ghecoorne voorscreven</l>
<l>Des hertoghen Jans rade bleven.</l>
<l>Maer si en waren daghelijc</l>
<l>Niet te hove, noch desghelijc</l>
<l>En hadden si gheen wedden meere,</l>
<l n="7,7100"> Si en waren ontboden; ende mijn heere</l>
<l><pb n="286"/>Hertoghe Jan in gheender maniere</l>
<l>En mocht stellen gheen officiere,</l>
<l>Noch open brieve, dits waerheit fijn,</l>
<l>Verleenen metten zeghele sijn,</l>
<l n="7,7105"> Daer en moesten te minsten tot desen</l>
<l>Vier raetsliede bi gheteekent wesen.</l>
<l>Dese ordinantie hielt mijn heere</l>
<l>VII maende ende niet veel meere,</l>
<l>Ende doen aenveerde hertoghe Jan</l>
<l n="7,7110"> Selve tregement, hout u daer an,</l>
<l>Sijns staets, sijns lants, ghelijc als dat</l>
<l>Hierna vercleert sal werden bat.</l>
</div>
<div type="chapter"><head type="chapter">LIV. HOE HERTOGHE JAN TE TRICHT TRAC ENDE ALDAER ONTFANGHEN WERT.</head>
<l>Int iaer Ons Heeren, dit staet te siene,</l>
<l>Viertien hondert ende zeventiene,</l>
<l n="7,7115"> In die maent van meie, hout u daer an,</l>
<l>Overdroech die hertoghe Jan</l>
<l>Te Tricht te ridene cort na desen,</l>
<l>Om aldaer ghehult te wesen.</l>
<l>Ende want hertoghe Jan, sijt seker das,</l>
<l n="7,7120"> Van Beieren, die elect was,</l>
<l>Van Ludeke doen wederseide</l>
<l>Te ghevene den hertoghe gheleide</l>
<l>(Jan van Montjouw, des seker sijt,</l>
<l>Was sijn tresorier tier tijt),</l>
<l n="7,7125"> Soe overdroech met moede hoghe</l>
<l>Van Brabant die edel hertoghe</l>
<l>Met sinen rade ende steden houde,</l>
<l><pb n="287"/>Dat hi soe mechtich daer trecken soude,</l>
<l>Dat hi onbesorcht mocht wesen.</l>
<l n="7,7130"> Die hertoghe ontboot met desen</l>
<l>Sijn edele ghewapent cort na dat</l>
<l>Bi hem te comene te Diest int stat:</l>
<l>Des saterdaeghs, segghic u bloot,</l>
<l>Acht daghe in meie, ende hi ontboot</l>
<l n="7,7135"> Den VII hootsteden, dat si</l>
<l>Haer ghedeputeerde daer bi</l>
<l>Hem sinden wouden, om sonder vermiden</l>
<l>Met hem voort tot Tricht te riden.</l>
<l>Des sondaeghs, IX in meie voorwaer,</l>
<l n="7,7140"> Reet hertoghe Jan, die heere voorbaer,</l>
<l>Van Diest te Tricht waert sijnre veerden,</l>
<l>Sterc omtrint acht hondert peerden.</l>
<l>Te Diepenbeke sonder wanc</l>
<l>Sat men af, ende at ende dranc.</l>
<l n="7,7145"> Daer sant die joffrouwe van Montjouwe</l>
<l>Vele spisen ende drancs in goeder trouwe.</l>
<l>Die wile dat die hertoghe sat</l>
<l>Over tafele ende dranc ende at,</l>
<l>Quamen hem ghewapent ieghen daer</l>
<l n="7,7150"> Tridderscap van over Mase, dats waer,</l>
<l>Entie stat van Tricht, hout u daer an,</l>
<l>Met herde meneghen vroomen man;</l>
<l>Ende doen men opbreken soude,</l>
<l>Entie hertoghe riden woude,</l>
<l n="7,7155"> Sloech der stat van Tricht trompet</l>
<l><pb n="288"/>Eer des hertoghen; ende daer met</l>
<l>Wert die ionker van Wesemale,</l>
<l>Als maerscalc, zeere ghestoort te male,</l>
<l>Ende desghelijcs ooc Jan van Aa</l>
<l n="7,7160"> Als huusmaerscalc, dat elc versta,</l>
<l>Ende wouden den trompet gheringhe</l>
<l>Gheslaghen hebben; om welke dinghe</l>
<l>Hief een groot gheruchte, wilt verstaen,</l>
<l>Maer het wert opghenomen saen</l>
<l n="7,7165"> Bi shertoghen rade en ooc mede</l>
<l>Die ghedeputeerde der stede,</l>
<l>Die daer waren in dat bericht.</l>
<l>Ende als die hertoghe quam te Tricht,</l>
<l>Wouden alderhande ballinghe, hebbic vernomen,</l>
<l n="7,7170"> Metten hertoghe inne comen,</l>
<l>Dies die stat om gheen dinghen</l>
<l>Van Tricht niet en woude gehinghen;</l>
<l>Ende daer bleven, seldi verstaen,</l>
<l>Die poorten langhe ghesloten staen.</l>
<l n="7,7175"> Ten lesten het ghededinght waert,</l>
<l>Dat men des anderdaeghs ter vaert</l>
<l>Ordineren soude ende oversien</l>
<l>Wat ballinghen gratie soude ghescien.</l>
<l>Ooc soudemen dan dedinghen sonder lette</l>
<l n="7,7180"> Van der zaken van den trompette.</l>
<l>Doen dit aldus ghesloten was,</l>
<l>Reet hertoghe Jan, sijt seker das,</l>
<l>In Sinte Servaes clooster, wilt weten,</l>
<l>In sijns selfs herberghe, die geheeten</l>
<l n="7,7185"> Es shertoghen huus, dat verstaet.</l>
<l><pb n="289"/>Des anders daeghs hielt men raet</l>
<l>Op die zaken die ic voorseide.</l>
<l>Des dijnsdaeghs, XI in meie,</l>
<l>Reet hertoghe Jan ter waerheden</l>
<l n="7,7190"> Met sinen edelen ende steden</l>
<l>Buten der stat, ende daer quam</l>
<l>Die collegie entie stat, soe ic vernam,</l>
<l>Van Tricht hem ieghen stille ende luut</l>
<l>Met crucen ende met vanen uut,</l>
<l n="7,7195"> Ende leidenen met processien</l>
<l>In S<hi rend='sup'>t</hi> Servaes kerke, ic seker ben.</l>
<l>Daer wert hi ghehult, met corten woorde,</l>
<l>Ende ontfaen alsoet behoorde.</l>
<l>Des goensdaeghs, des donderdaeghs daer naer,</l>
<l n="7,7200"> Bleef hertoghe Jan te Tricht aldaer</l>
<l>Bi den goeden lieden der lande sijn</l>
<l>Van over Mase, verstaet den fijn,</l>
<l>Sinen eet vernuwende sekerlike,</l>
<l>Dien hi hen bi heer Heinrike</l>
<l n="7,7205"> Van Berghen voortijts hadde ghedaen;</l>
<l>Ende die selve ondersaten voortaen</l>
<l>Van over Mase hulden voorwaer</l>
<l>Weder hertoghe Janne daer</l>
<l>Als haren gherechten heere sciere,</l>
<l n="7,7210"> In behoorliker maniere.</l>
<l>Des vridaeghs, dat si u bericht,</l>
<l>Soe sciet die hertoghe van Tricht,</l>
<l>XIIII in meie, soe ic vernam;</l>
<l>Des saterdaeghs hi te Bruessele quam.</l>
<l n="7,7215"> Maer hi liet te Tricht na hem</l>
<l><pb n="290"/>Minen heere den abt van Hafflighem,</l>
<l>Den heere van Diest ende daer toe meere</l>
<l>Raisse van Grave van Malenie heere,</l>
<l>Ende Reineren Moers, ter selver stont</l>
<l n="7,7220"> Meester Janne ende meester Willem Bont,</l>
<l>Om met alderhande partien</l>
<l>Te bededinghene, hoordic lien,</l>
<l>Ocht metten rechte, dits openbaer,</l>
<l>Te beslechtene aldaer.</l>
</div>
<div type="chapter"><head type="chapter">LV. VANDEN HUWELYKE TUSSCHEN HERTOGHE JANNE VAN BRABANT ENDE VROUWE JACOPPEN VAN HOLLANT.</head>
<l n="7,7225"> Int selve iaer, doe ic ghewach,</l>
<l>Opten heileghen Sinxendach</l>
<l>Dertich in meie, ic seker ben,</l>
<l>Sterf hertoghe Willem van Beieren</l>
<l>Greve van Henegouwe, si u bekant,</l>
<l n="7,7230"> Van Hollant ende van Zeelant,</l>
<l>Die Vrouwe Margrieten hadde te wive</l>
<l>Van Bourgognen. Van haren live</l>
<l>Hadde hi een dochter, dat elc versta,</l>
<l>Die bi namen hiet Jacoba;</l>
<l n="7,7235"> Van der welker, des neempt goom,</l>
<l>Hertoghe Anthonijs was recht oom;</l>
<l>Want haer moeder, daer ic af las,</l>
<l>Sijn gherechte suster was.</l>
<l>Dese dochter, daer ic af belide,</l>
<l n="7,7240"> <pb n="291"/> Hadde binnen haers vader tide</l>
<l>Te manne gehat den heere fijn</l>
<l>Van Viennen, den Dolphijn</l>
<l>Van Vrankerijc, conincs Karels sone.</l>
<l>Sonder oor soe sterf die gone</l>
<l n="7,7245"> Van Vrouwe Jacoppen, dit vernem;</l>
<l>Ende als die hertoghe Willem</l>
<l>In sijn dootbedde lach zeere onghesont,</l>
<l>Daer hi noyt meer af op en stont,</l>
<l>Soe begheerde hi ende woude,</l>
<l n="7,7250"> Dat men een huwelijc maken soude</l>
<l>Tusscen hertoghe Janne, dits waerheit fijn,</l>
<l>Ende der enegher dochter sijn.</l>
<l>                Als hertoghe Janne, sijt seker das,</l>
<l>Die begheerte ter kennessen comen was</l>
<l n="7,7255"> Van hertoghe Willemme, na siere doot,</l>
<l>Tooch hi eerstwerf met state groot</l>
<l>Te Mechelen, achtiene in junio,</l>
<l>Ende daer na te Ghent alsoe,</l>
<l>Sestiene in julio, segghic di,</l>
<l n="7,7260"> Ende te beiden steden sprac hi</l>
<l>Met hertoghe Janne, des neemt goom,</l>
<l>Van Bourgognen sinen oom,</l>
<l>Van den huwelike te hant</l>
<l>Tusscen hem ende van Hollant</l>
<l n="7,7265"> Vrou Jacoppen siere nichten vore verclaert;</l>
<l>Soe dat te Ghent ghesloten waert</l>
<l>Dat men een dachvaert, en lieghe u niet,</l>
<l>Daer af soude houden te Biervliet,</l>
<l>Opten lesten dach van julio;</l>
<l n="7,7270"> Tot welken daghe quam alsoe</l>
<l><pb n="292"/>Hertoghe Jan van Brabant, die heere courtoys,</l>
<l>Metten greve van Charloys,</l>
<l>Van Bourgognen sijns ooms sone,</l>
<l>Ende met vele greven, merket tgone,</l>
<l n="7,7275"> Baenrotsen ende edelen,</l>
<l>Die daer met hem, ic seker ben,</l>
<l>In siere gheselscap quamen, dats waer.</l>
<l>Over dander side soe waren daer</l>
<l>Van Beieren Vrou Jacoba die courtoyse,</l>
<l n="7,7280"> Van Viennen Delphinoyse,</l>
<l>Van Henegouwe, van Hollant, van Zeelant</l>
<l>Grevinne, ende Vrouwe van Vrieslant</l>
<l>Met Vrouwe Mergrieten, des sijt vroeder,</l>
<l>Van Bourgognen, harer moeder,</l>
<l n="7,7285"> Ende met van Beieren hertoghe Jan,</l>
<l>Elect van Ludeke ende voort an</l>
<l>Greve van Loon, haren oom, sijts vroet,</l>
<l>Ende met haren rade goet</l>
<l>Ende edelen haers lants eerbaerlike;</l>
<l n="7,7290"> Daer van den vorseiden huwelike</l>
<l>Ghemaect, ghesloten was een tractaet.</l>
<l>Soe dat hertoghe Jan, dat ghijt verstaet,</l>
<l>Ende Vrouwe Jacoba voorscreven</l>
<l>Malcaderen sekerheit hebben ghegheven</l>
<l n="7,7295"> (Des avonts soe ghesciede dit doe,</l>
<l>Den lesten dach van julio),</l>
<l>Ende gheloofden elc anderen twaren</l>
<l>Metten huwelike voort te varen,</l>
<l><pb n="293"/>Soe verre Ons Moeder die Heilighe Kerke</l>
<l n="7,7300"> Dat oorloofde, hier op merke,</l>
<l>Ende si crighen mochten gracie</l>
<l>Van den stoel van Roome dispensacie;</l>
<l>Ende si vestichden properlike</l>
<l>Die voorwaerde van den huwelike</l>
<l n="7,7305"> Met openen brieven tien stonden</l>
<l>Op groote pinen ende verbonden.</l>
<l>In welker voorwaerden, dats waer,</l>
<l>Onder vele ander poenten daer</l>
<l>Ghededinght was, dat hertoghe Jan</l>
<l n="7,7310"> Van Brabant laten soude voort an</l>
<l>Hertoghe Janne van Beieren rustelijc,</l>
<l>Paysivelijc ende vredelijc</l>
<l>Tgone alteenegader</l>
<l>Dat hertoch Aelbrecht, sijn vader,</l>
<l n="7,7315"> Ende greve Willem, die broeder sijn,</l>
<l>Hem hadden ghegheven in trouwen fijn.</l>
<l>Daer toe soude hi hem houden daer na</l>
<l>Tghene dat hem Vrouw Jacoba,</l>
<l>Sijn nichte, na de doot haers vader</l>
<l n="7,7320"> Toe hadde gheseit altegader.</l>
<l>Daer met was te vreden daer</l>
<l>Hertoghe Jan van Beieren, dits waer,</l>
<l>Ende droech daer met volcomelijc</l>
<l>Sijn consent int huwelijc,</l>
<l n="7,7325"> Ende in die voorwaerde voorscreven;</l>
<l>Ende offerde daer sonder begheven</l>
<l>Hertoghe Janne van Brabant in trouwen fijn</l>
<l>Ende Vrouw Jacoppen der nichten sijn,</l>
<l><pb n="294"/>Of sijs begheerden, sonder hoone,</l>
<l n="7,7330"> Te treckene in sijns selfs persoone</l>
<l>Te Constans, ic seker ben,</l>
<l>In der heilegher concilien,</l>
<l>Om hen dispensacie daer</l>
<l>Te verwervene: dies voorwaer</l>
<l n="7,7335"> Hertoghe Janne in goeder trouwe</l>
<l>Van Brabant ende ooc Mijn Vrouwe</l>
<l>Seere hem dancten, si u bekant.</l>
<l>Want hertoghe Jan van Brabant</l>
<l>In der concilien ter cuere</l>
<l n="7,7340"> Sijn voorsienighe ambassiatuere</l>
<l>Ligghende hadde te Constans binnen:</l>
<l>Die meinde hi, wilt mi versinnen,</l>
<l>Te belastene ter bederven</l>
<l>Die dispensacie te verwerven.</l>
<l n="7,7345"> Dus es met grooter minlicheiden</l>
<l>Die dachvaert te Biervliet ghesceiden.</l>
<l>Na twelke, des sijt ghewes,</l>
<l>Hertoghe Jan van Beieren bleven es</l>
<l>Bi sijnder nichten, dits waerhede,</l>
<l n="7,7350"> Die hem daghelijcs leveren dede</l>
<l>Voor XL peerde, dit es waer,</l>
<l>Ende wes hi meer verteerde daer,</l>
<l>Dat was tot sijns selves laste:</l>
<l>Dat moeste sijn tresorier vaste,</l>
<l n="7,7355"> Die ionker van Montjouwe, al bloot</l>
<l>Betalen, des hem dicke verdroot.</l>
</div>
<div type="chapter"><head type="chapter"><pb n="295"/> LVI. VAN HERTOGHEN JANS AMBAXIATOURS DIE INDER CONCILIEN VAN CONSTANS LAGHEN.</head>
<l>Hertoghe Jan, dat ghijt verstaet,</l>
<l>Hadde al eer, vore dit tractaet</l>
<l>Van den huwelike gheconfirmeert al vore</l>
<l n="7,7360"> Al tgone dat die ambassiatore</l>
<l>Wilen hertoghen Anthonijs, sijns vader,</l>
<l>In der heilegher concilien te gader</l>
<l>Van sijns vader weghen ende heeren</l>
<l>Te Constans hadden ghedaen tsier eeren;</l>
<l n="7,7365"> Ende want hi hem in doeghden voor waer</l>
<l>Den voetstappen pijnde te volghene naer</l>
<l>Sijnre vorderen, heeft hi tien stonden</l>
<l>In der concilien te Constans ghesonden</l>
<l>Eerweerdeghe clerke van rechte:</l>
<l n="7,7370"> Van den Stocke heere Lambrechte,</l>
<l>Doctor in decreten, sijt seker das,</l>
<l>Die prior van Bertrez ooc was,</l>
<l>Anselmus Smeeds, deken, wilt merken,</l>
<l>TAntwerpen in Onser Vrouwen kerken,</l>
<l n="7,7375"> Godevaerde van Zichenen, hoort wat ic spreke,</l>
<l>Deken van Sinte Peeters te Beke,</l>
<l>Beide in loye ghelicentieert;</l>
<l>Heer Reineren van Arnhem, si u vercleert,</l>
<l>Canonic te Ludike, zijt zeker das,</l>
<l n="7,7380"> <pb n="296"/> Ende Peetren van Bruessele, die was</l>
<l>Canonic te Constans tier selver tijt</l>
<l>Ende Lonise van Baest, des seker sijt,</l>
<l>Bacheleer in theologien.</l>
<l>Ende na dat die Roomsce, hoordic lien,</l>
<l n="7,7385"> Ende Honghersce coninc, daer wi af seiden,</l>
<l>Van der stat van Ludike was ghesceiden</l>
<l>Ende te Constans weert ghetoghen,</l>
<l>Ordineerde die heere vermoghen,</l>
<l>Hertoghe Jan van Brabant,</l>
<l n="7,7390"> Sijn ambassiaet te hant</l>
<l>Aen den Roemscen coninc recht,</l>
<l>Te wetene den bisscop van Atrecht,</l>
<l>Meester Peetren Canchon ter waerhede,</l>
<l>Meester Janne Papiot ende daer mede</l>
<l n="7,7395"> Meester Janne Bonten, verstaet die dinc,</l>
<l>Om den voorseiden Roomscen coninc</l>
<l>Van sinentweghen met begheeren</l>
<l>Sinen dienst te presenteeren,</l>
<l>Ende al noch te versueken tot dien</l>
<l n="7,7400"> Rekeninghe van allen dien</l>
<l>Datti van den Roomscen rike, dits claer,</l>
<l>Hielde ende sculdich te houdene waer;</l>
<l>Ende soe verre si conden, hebbic vernomen,</l>
<l>Metten Roomscen coninc overcomen.</l>
<l n="7,7405"> Na begrijp eender instructien bescreven,</l>
<l>Die welke die hem was ghegheven,</l>
<l>Soe mechtichde hem hertoghe Jan dier dinc:</l>
<l>Van sinentweghen den Roomscen coninc</l>
<l>Tofferen ende toe te segghen met loste</l>
<l n="7,7410"> Te dienene te sijns selfs coste</l>
<l><pb n="297"/>Twee maende lanc, ic seker ben,</l>
<l>Met twee of drie hondert glavien.</l>
<l>Welke ambassiatuers met staden</l>
<l>Haer bootscap aen den coninc daden</l>
<l n="7,7415"> Te Constans wiselijc met voorraet;</l>
<l>Maer die coninc en wilde gheen tractaet</l>
<l>Aengaen, mids dat, si u verclaert,</l>
<l>Haer macht was ghelimiteert</l>
<l>Na begrijp, verstaet den sin,</l>
<l n="7,7420"> Van der voorseider instructien.</l>
<l>Als nu dat tractaet dat ic vore las</l>
<l>Van den huwelike ghededinght was,</l>
<l>Overdraghen, ghesloten, heeft te hant</l>
<l>Hertoghe Jan van Brabant</l>
<l n="7,7425"> Sijn ambassiatuers, ic seker ben,</l>
<l>Met volcomender procuratien</l>
<l>Ghemechticht, die voorseide wise mans,</l>
<l>Van den stoele van Roome of, te Constans,</l>
<l>Van der heilegher concilien na sijn begheren</l>
<l n="7,7430"> Dispensatie te impetreren</l>
<l>Daer hem met gheoorlooft worde te waren</l>
<l>Metten huwelike voort te varen</l>
<l>Tusscen hem, dat elc versta,</l>
<l>Ende die voorseide Vrouwe Jacoba,</l>
<l n="7,7435"> Niet wederstaende, hoordic oorconden,</l>
<l>Dat zi ten tweesten grade bestonden;</l>
<l>Want si beide, verstaet den fijn,</l>
<l>Suster ende brueder kinder sijn,</l>
<l>Ende niet ieghenstaende ooc mede</l>
<l n="7,7440"> Dat si bestonden ten derden lede</l>
<l>Van swagherscape, dits claer besceit;</l>
<l>Want die dolphijn van Viennen voorseit,</l>
<l>Der Vrouwen Jacoppen ierste man,</l>
<l><pb n="298"/>Ende van Brabant hertoghe Jan</l>
<l n="7,7445"> Bestonden elcanderen alsoe naer</l>
<l>Van maechscape, ten derden, dats waer.</l>
<l>Die ambassiatuers, soe saen</l>
<l>Si die procuratie hadden ontfaen,</l>
<l>Aerbeiten si ghetrouwelijc in der bederven</l>
<l n="7,7450"> Om die dispensatie te verwerven.</l>
<l>Maer si en condense sekerlijc</l>
<l>Niet ghecrighen lichtelijc;</l>
<l>Mids dat van Beieren hertoghe Jan</l>
<l>Ende daer die edel man,</l>
<l n="7,7455"> Die Roomsce coninc, dat beweerden,</l>
<l>Ende daer ieghen opponeerden:</l>
<l>Soe ic namaels, hebbics gheval,</l>
<l>Claerlijc u bescriven sal</l>
<l>Ter plaetsen daer dat sal behooren.</l>
<l n="7,7460"> Maer ic moet anders scriven vooren.</l>
</div>
<div type="chapter"><head type="chapter">LVII. HOE DOIRDINANCIE DER DRIE STATEN OP TREGIMENT HERTOGHEN JANS GHEBROKEN WERT.</head>
<l>Als hertoghe Jan, des sijt ghewes,</l>
<l>Weder van Biervliet comen es</l>
<l>Te Bruessel int stat sonder verlaet,</l>
<l>Doe wert hem noch sijn staet</l>
<l n="7,7465"> Onderhouden met eerbaerheit</l>
<l>Na der ordinancien voorseit</l>
<l><pb n="299"/>Bi den drien staten ghemaect, doe ic ghewach,</l>
<l>Opten neghenentwintichsten dach</l>
<l>Van januario lest voorleden.</l>
<l n="7,7470"> Na welker ordinancien, als wi vore zeden,</l>
<l>Hi gheenrehande officiere</l>
<l>Setten en mochte in gheender maniere,</l>
<l>Noch brieve verleenen, verstaet den fijn,</l>
<l>Metten grooten zeghele sijn,</l>
<l n="7,7475"> Dan bi rade, hoort mi bedieden,</l>
<l>Van eneghen vieren siere raetslieden,</l>
<l>Die in die brieve moesten ghetekent wesen,</l>
<l>Als ghi voren hebt ghelesen.</l>
<l>Jeghen dese ordinancie dan</l>
<l n="7,7480"> Maecte de voorseide hertoghe Jan</l>
<l>Willeme van Assche, ic segghe u dat,</l>
<l>Sinen amman te Bruessele int stat,</l>
<l>Ende verleende hem daeraf tsiere lieve</l>
<l>Sijn bezeghelde open brieve</l>
<l n="7,7485"> XI in oeghst, dat segghic di,</l>
<l>Sonder iemande van sinen rade daer bi</l>
<l>Gheteekent te wordene, ende nochtan</l>
<l>Wert Willem van Assche als amman</l>
<l>Des ander daeghs opten XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l n="7,7490"> Te Bruessel ontfaen, daert menich sach,</l>
<l>Voor scepenen, daer hi dede sinen eet.</l>
<l>Cort daer na aenveerde ghereet</l>
<l>Hertoghe Jan selve tregement</l>
<l>Sijns lants, sijns staets, ende al tbewent.</l>
<l n="7,7495"> Dus wort ghebroken mids dit beleit</l>
<l>Dordinancie der drie staten voorseit</l>
<l><pb n="300"/>Die was ghemaect, ic seit u so,</l>
<l>Neghenentwintich in januario,</l>
<l>Als zi omtrent VII maent tot desen</l>
<l n="7,7500"> Onderhouden hadde ghewesen.</l>
</div>
<div type="chapter"><head type="chapter">LVIII. HOE DIE DISPENSATIE VAN DEN HUWELIC TUSSCHEN HERTOGHE JANNE EN VROUWE JACOB[A] GHESCHORST WART.</head>
<l>Hertoghe Jan van Beieren, sijt seker das,</l>
<l>Uut Hollant te Ludeke ghetoghen was,</l>
<l>Daer hi enen tijt es bleven.</l>
<l>Maer int selve iaer, vindic bescreven,</l>
<l n="7,7505"> XIIII<hi rend='sup'>c</hi> XVII, dat segghic di,</l>
<l>In die maent van septembri,</l>
<l>Sciet hi van Ludeke voor waer,</l>
<l>Ende nie sint en quam hi daer,</l>
<l>Ende sijn vaert nam hi te recht</l>
<l n="7,7510"> In die stat van Dortrecht,</l>
<l>Daer hi inne was ghelaten saen</l>
<l>Ende ghehult ende ontfaen.</l>
<l>Hoe wel dat huwelijc vore vercleert</l>
<l>Tusscen hertoghe Janne was ghetracteert</l>
<l n="7,7515"> Van Brabant ende siere nichten tswaer</l>
<l>Van Hollant, als ic u dede verclaer,</l>
<l>Bi wetene, wille, consente ende raet</l>
<l>Hertoghe Jans van Beieren, dat verstaet,</l>
<l>Ende hoe wel hi offerde met woorden scoone</l>
<l n="7,7520"> Te Constans te ridene in sijns selfs persoone</l>
<l>Om dispensatie te wervene ghereet,</l>
<l><pb n="301"/>Ghelijc als dat voorscreven steet:</l>
<l>Heeft hi nochtan in corten stonden</l>
<l>Enen abt ende enen ridder ghesonden</l>
<l n="7,7525"> Uut Beieren te Constans met verdicheden,</l>
<l>Daer si van sinentweghen opdeden</l>
<l>Ende in sinen name hebben bescreven</l>
<l>Een supplicatie overghegheven</l>
<l>Den cardinalen, dit was waer,</l>
<l n="7,7530"> Int selve voorscreven iaer</l>
<l>XIIII<hi rend='sup'>c</hi> seventiene, dat segghic di,</l>
<l>XXIII daghe in septembri,</l>
<l>Om te belettene, si u bekant,</l>
<l>Dat metten hertoghe van Brabant</l>
<l n="7,7535"> Ende met Vrou Jacoppen vore vercleert</l>
<l>Niet en worde ghedispenseert.</l>
<l>Maer want die heeren, die cardinale,</l>
<l>Hen daertoe en keerden niet te male,</l>
<l>Soe hebben dabt entie ridder twaren</l>
<l n="7,7540"> Die supplicatie laten varen,</l>
<l>Ende hebben een ander, dat segghic di,</l>
<l>Supplicatie gheworven, die si</l>
<l>Hebben overghegheven, dits waer dinc,</l>
<l>In den name van den Roomscen coninc.</l>
<l n="7,7545"> Die vervolghden si ernstelijc te male</l>
<l>Beide voor die voorseide cardinale,</l>
<l>Ende ooc onder alle die natien</l>
<l>Van der heilegher concilien,</l>
<l>Om te belettene daer met</l>
<l n="7,7550"> Die dispensatie, dat ghijt wet.</l>
<l>Die ambassiatuers, verstaet den sen,</l>
<l>Wesende in der concilien</l>
<l>Des hertoghen van Brabant onghecesseert</l>
<l>Hebben daer ieghen gheopponeert</l>
<l n="7,7555"> Alsoe verre ende alsoe wale,</l>
<l>Dat die heeren, die cardinale,</l>
<l><pb n="302"/>Entie natien van Vrankerike</l>
<l>Daer op antwerden samentlike</l>
<l>Dat die eisch des abts openbare</l>
<l n="7,7560"> Ende des ridders onredelijc ware;</l>
<l>Des en wouden siere niet toe doen een twint.</l>
<l>Maer die ander IIII natien, dit versint,</l>
<l>Hebben ghedeputeerde ghegheven</l>
<l>Om hem van der saken voorscreven</l>
<l n="7,7565"> Te informerene wel ende claer.</l>
<l>Dus soude die dispensatie daer</l>
<l>Ghescorst bliven eenen termijn,</l>
<l>Tot die paus ghecore soude sijn.</l>
<l>Dit condichden dambassiatuers te hant</l>
<l n="7,7570"> Hertoghe Janne van Brabant</l>
<l>Haren heere, sonder begheven,</l>
<l>Met haren brieven te Constans ghescreven</l>
<l>In die maent, doe ic ghewach,</l>
<l>Van october, den dertienden dach.</l>
</div>
<div type="chapter"><head type="chapter">LIX. HOE HERTOGHE JAN VAN BEIJEREN TE DORDRECHT QUAM ENDE WAT HIJ VAN VROUWE JACOPPEN SIJNRE NICHTEN EN HUEREN LANDE BEGHEERDE.</head>
<l n="7,7575"> Als Jan van Beieren, hoort mijn dichten,</l>
<l>Jeghen Vrou Jacoppen sijnre nichten</l>
<l>Te Dordrecht ontfanghen was, te hant</l>
<l>Condichde hi den steden van Hollant</l>
<l>Ende van Zeelant derghelike</l>
<l n="7,7580"> Met ghescrifte ernstelike</l>
<l><pb n="303"/>Die redene, die zake, hebbic vernomen,</l>
<l>Daer omme hi was te Dordrecht comen.</l>
<l>In den iersten te wetene ende te wesen vroeder</l>
<l>Hoe hertoghe Willem, sijn heere ende broeder;</l>
<l n="7,7585"> Van deser werelt was ghesceiden,</l>
<l>Ende hi die oneendrachticheiden</l>
<l>Vernam die waren in Hollant,</l>
<l>Quam hi te Dordrecht al te hant</l>
<l>Om tlant te stellen in goeden vreden</l>
<l n="7,7590"> Hollant, Zeelant, die goede steden,</l>
<l>Ende daer buten overal;</l>
<l>Opdat elc met rechte sal</l>
<l>Ende met vonnesse, si u vercleert,</l>
<l>Moghen werden ghehanteert.</l>
<l n="7,7595"> Dies hi nu, verstaet mijn dichten,</l>
<l>Met sijnre liever Vrouwen ende nichten</l>
<l>Van Hollant wel eens worden was,</l>
<l>Alsoe hi meinde, sijt seker das;</l>
<l>Soe dat bi hare, verstaet den fijn,</l>
<l n="7,7600"> Ende bi der liever suster sijn,</l>
<l>Harer moeder, een tresorier te waren</l>
<l>Ende ander goede manne gheset waren,</l>
<l>Die hem toe seiden noch vroech noch spade</l>
<l>Niet te doene dan bi sinen rade</l>
<l n="7,7605"> Ende goetdunkene. Ooc screef hi claer</l>
<l>Dat hi een gheboren vooght waer</l>
<l>Van Hollant ende van Zeelant,</l>
<l>Alsoe langhe, si u bekant,</l>
<l>Als die voorseide sijn Vrou nichte</l>
<l n="7,7610"> Gheenen wetteghen vooght, diese verplichte,</l>
<l>En hadde, noch momboor noch man.</l>
<l>Want hem nu cortelinghe dan</l>
<l><pb n="304"/>Te Ludeke sijnde, hoort mi verclaren,</l>
<l>Vele grooter clachten vore comen waren</l>
<l n="7,7615"> Van den grooten onrechten die someghen lieden</l>
<l>Alomme in Hollant ghescieden.</l>
<l>Soe ware hi weder te Dordrecht</l>
<l>Comen, om dat te versiene slecht,</l>
<l>Ende allen den goeden steden</l>
<l n="7,7620"> Haer hantvesten ende vriheden</l>
<l>Ende goede hercomene over al</l>
<l>Te helpen houden groot ende smal;</l>
<l>Ende begheerde daer omme sonder si</l>
<l>Aen alle die goede steden, dat si</l>
<l n="7,7625"> Bi hem des trouwelijc bliven wouden,</l>
<l>Ende hem daer af ooc bistaen souden,</l>
<l>Dat hi in der momborien</l>
<l>Ende in der voorseider vooghdien,</l>
<l>Die hem met rechte na sijn woorde,</l>
<l n="7,7630"> Alsoe hi seide, toebehoorde,</l>
<l>Bliven mochte, dits waerheit fijn:</l>
<l>Want hi der liever nichten sijn</l>
<l>In gheenen stucken op der eerde</l>
<l>Te veronrechtene begheerde,</l>
<l n="7,7635"> Noch vercortinghe enegherande</l>
<l>Te doene. Hi wilde ooc den lande</l>
<l>Wederdoen al onghespaert</l>
<l>Als een goet vooght ende ruwaert</l>
<l>Sculdich ware in allen keere</l>
<l n="7,7640"> Te doene. Ooc begheerde hi zeere</l>
<l>Dat men soude dese poente voorscreven</l>
<l>Toonen ende te kinnen gheven</l>
<l>Den gherichte niet alleene,</l>
<l>Maer in die steden den volke ghemeene.</l>
<l n="7,7645">                 Hier na dat een dachvaert</l>
<l>Te Schoonhoven ghehouden waert,</l>
<l>Daer mijn Vrouwe van Hollant openbare</l>
<l><pb n="305"/>Te wetene begheerde welc dat ware</l>
<l>Haers ooms eisch ende aensprake,</l>
<l n="7,7650"> Ende welc die redene was entie zake</l>
<l>Die hi te haerwerts hebben mochte,</l>
<l>Oft tot haren lande, dat hi noch versochte</l>
<l>Haer vooght te sine ende ruwaert</l>
<l>Van haren lande, als vore verclaert.</l>
<l n="7,7655"> Dien eisch gheweten, heeft hare te hant</l>
<l>Mijn voorseide Vrouwe van Hollant</l>
<l>Wiselijc met goeder staden</l>
<l>Met haren drien landen daer op beraden,</l>
<l>Ende daer na haren oom sciere</l>
<l n="7,7660"> Gheantwoort in deser maniere:</l>
<l>Dat si wel wiste (soe daden mede</l>
<l>Haer rade ende haer goede stede),</l>
<l>Dat hi van rechts weghen, dat kenden si,</l>
<l>Haer vooght soude wesen; maer daer bi,</l>
<l n="7,7665"> Dat si hadde haer mondeghe iare,</l>
<l>Alst kinlijc was ende openbare.</l>
<l>Soe ware si beraden tot desen</l>
<l>Met haren landen vore ghelesen</l>
<l>Van Henegouwe ende van Hollant</l>
<l n="7,7670"> Ende daer toe van Zeelant,</l>
<l>Dat zi, na redene ende recht besceit,</l>
<l>Van allen den drien landen voorseit</l>
<l>Momboor noch vooght hebben en woude,</l>
<l>Noch gheenen ruwaert setten soude.</l>
<l n="7,7675"> Des begheerde Mijn Vrouwe wel houde</l>
<l><pb n="306"/>Dat haer oom haer des verdraghen woude.</l>
<l>Maer want in tiden voor desen</l>
<l>Een overdrach hadde ghemaect ghewesen,</l>
<l>Als dat Mijn Vrouwe, hoordic vercleeren,</l>
<l n="7,7680"> Bi Miere Vrouwen haer moeder soude regeeren</l>
<l>Haer lande wiselijc, nemes goom,</l>
<l>Ende bi haren voorseiden oom</l>
<l>Ende bi andere die te diere tijt</l>
<l>Met waren ghenuempt, des seker sijt:</l>
<l n="7,7685"> Soe woude Mijn Vrouwe groot ende smal</l>
<l>Tselve overdrach ende voorwaerde al</l>
<l>Houden, doen houden openbare;</l>
<l>Ende oft iement, van wat siden hi ware,</l>
<l>Daer boven ghebruect hadde tswaer,</l>
<l n="7,7690"> Dat soudi den anderen rechten claer.</l>
<l>Welke antwoorde, dat ghijt versint,</l>
<l>Haren oom en ghenueghde twint;</l>
<l>Maer hi wert beraden van dien</l>
<l>Dat hi den eisch van der momborien</l>
<l n="7,7695"> Ende ruwaertscape heeft afghelaten,</l>
<l>Ende begheerde utermaten</l>
<l>Aen Mier Vrouwen zier nichten tregement</l>
<l>Van haren lande ende tbewent.</l>
<l>Welke eisch Mier Vrouwen sekerlijc</l>
<l n="7,7700"> Den iersten docht wesen zeere ghelijc;</l>
<l>Niet min zi dede, des neemt goom,</l>
<l>Daer op antwerden haren oom,</l>
<l><pb n="307"/>Hoe dat si, ic seker ben,</l>
<l>Na den iersten overdraghe dat si met hem</l>
<l n="7,7705"> Ghemaect hadde, als ic u dede bekant,</l>
<l>Met hertoghe Janne van Brabant</l>
<l>Haren neve zekerlike</l>
<l>Van eenre voorwaerden van huwelike</l>
<l>Bi rade ende wille, des sijt vroeder,</l>
<l n="7,7710"> Van Miere Vrouwen, harer moeder,</l>
<l>Haers ooms van Bourgognen daer met,</l>
<l>Haers neven van Chaerloes, dat wet,</l>
<l>Ende daer desghelijcs, neemt goom,</l>
<l>Mijn voorseide heere van Ludeke haer oom</l>
<l n="7,7715"> Bi was, ende daer toe riet ghenoech,</l>
<l>Ende sijn consent daer inne droech.</l>
<l>Ende mids dien seide altehant</l>
<l>Mijn voorseide Vrouwe van Hollant,</l>
<l>Dat si met niemende meer en woude</l>
<l n="7,7720"> Nuwe voorwaerden maken noch en soude,</l>
<l>Buten haren heeren ende maghen</l>
<l>Ende haren drien landen, hoort mi saghen;</l>
<l>Maer si woude meer ende men</l>
<l>Bi haren oom van Bourgognen</l>
<l n="7,7725"> Ende haren twee neven altoes</l>
<l>Van Brabant ende van Chaerloes,</l>
<l>Ende bi haren drien landen voorscreven</l>
<l>Haren oom van Ludeke doen ende gheven</l>
<l>Al dat si hem int openbare</l>
<l n="7,7730"> Van rechte sculdich te doene ware.</l>
<l>Hertoghe Jan van Beieren, dat versint,</l>
<l>En was hier met te vreden twint</l>
<l>Ende es van Schoonhoven ongheloghen</l>
<l>Weder te Dordrecht ghetoghen</l>
<l n="7,7735"> Int iaer XVII, doe ic ghewach,</l>
<l>In november den derden dach.</l>
</div>
<div type="chapter"><head type="chapter"><pb n="308"/> LX. VANDEN STRIDE TE GORINCKEM, DAER DE JONCHERE VAN ARKELE DOOT BLEEF.</head>
<l>Int selve iaer, nu hoort na mi,</l>
<l>Binnen der selver maent van novembri,</l>
<l>Jonker Willem sheeren van Arkel zone -</l>
<l n="7,7740"> Heere van Vorne was die gone</l>
<l>Ende heere van Sittaert tsiere vrame;</l>
<l>Ooc was hi recht erfghename</l>
<l>Van den hertoghedomme van Ghelre, dat wet,</l>
<l>Ende daer toe van Gulike met -</l>
<l n="7,7745"> Dese jonker Willem, si u cont,</l>
<l>Metten heere van Egmont</l>
<l>Ende anderen sinen vrienden, ic seker ben,</l>
<l>Ende met hertoghen Jans van Beieren</l>
<l>Vrienden, die hi daer sant met hem,</l>
<l n="7,7750"> Creech die stat van Gorinchem;</l>
<l>Maer Miere Vrouwen vriende van Hollant</l>
<l>Behielden tslot, si u bekant,</l>
<l>Dat binnen derselver stat ghereet</l>
<l>Opter Merweiden steet.</l>
<l n="7,7755"> Als Mijn voorseide Vrouwe int clare</l>
<l>Vernomen hadde die niemare</l>
<l>Dat die jonker van Arkel hadde beronnen</l>
<l>Die stat van Gorinchem ende ghewonnen,</l>
<l>Soe quam si cort daer na, sijts vroeder,</l>
<l n="7,7760"> Met Miere Vrouwen harer moeder</l>
<l><pb n="309"/>Ende met haren edelen mannen vaillant</l>
<l>Ende goeden steden van Hollant</l>
<l>Met grooter macht, wilt mi verzinnen,</l>
<l>Te watre int slot te Gorinehem binnen,</l>
<l n="7,7765"> Twelc hadden hare vriende, des seker sijt,</l>
<l>Te haren behoef ghehouden tot dier tijt.</l>
<l>Mijn Vrouwe, daer ic eer af vermaende,</l>
<l>Ende haer moeder bleven staende</l>
<l>Onder haer baniere teender soorte</l>
<l n="7,7770"> Voor tvoorseit slot aen die poorte,</l>
<l>Ende haer vriende torden uut, ic seker ben,</l>
<l>Ende die van Utrecht met hen,</l>
<l>Ende bestreden met eenen oploope</l>
<l>Den ionker van Arkel met sinen hoope</l>
<l n="7,7775"> Binnen Gorinchem met vreetheden.</l>
<l>Die Hollanders hebben zeghe ghestreden</l>
<l>Entie Beiersce ende Gheldersce gheplaeght,</l>
<l>Gheslaghen, ghevanghen ende veriaeght,</l>
<l>Ende die stat van Gorinchem met trouwen</l>
<l n="7,7780"> Weder ghelevert harer Vrouwen.</l>
<l>Van Miere Vrouwen siden bleef in der noot</l>
<l>Walraven van Brederode doot.</l>
<l>Van der ander siden bleef verslaghen</l>
<l>Die ionker van Arkel, dat was te claghen,</l>
<l n="7,7785"> Die ionker van Pietersem in waren dinghen,</l>
<l>Ende heere her Arnt van Ardinghen,</l>
<l>Ende meer andre bitterlijc,</l>
<l>Die men niet tellen mochte lichtelijc;</l>
<l>Ende die greve van Vernenborch</l>
<l n="7,7790"> Bleef daer ghevanghen int besorch</l>
<l><pb n="310"/>Met vele Gheldersce, het was hem swaer.</l>
<l>Dit ghesciede int voorseide iaer</l>
<l>Op Sint Loys dach, dat segghic di,</l>
<l>Den iersten dach van decembri.</l>
<l n="7,7795"> Men seide, alsoe ic hebbe vernomen,</l>
<l>Dat die ionker van Arkel was overcomen</l>
<l>Met hertoghe Janne van Beieren, dat hi</l>
<l>Mine Vrouwe van Hollant, dat segghic di,</l>
<l>Die voorseide, daer ic af scrive,</l>
<l n="7,7800"> Ghehat soude hebben teenen wive;</l>
<l>Maer die werken, dats openbare,</l>
<l>Die hi bewees ieghen hare</l>
<l>En gaven gheen ghetughe, dat wet,</l>
<l>Van vrientscapen daer men vrouwen met</l>
<l n="7,7805"> Pleeght te versmeekene, niet een caf.</l>
<l>Mids dien heeft hi te loone daer af</l>
<l>Die doot verworven te dien stonden.</l>
<l>Ons Heere vergheve hem al sijn sonden!</l>
<l>Want hi voortijts dicke voor desen</l>
<l n="7,7810"> Den heerscape van Brabant heeft bewesen</l>
<l>Ende den lande, dat hi was</l>
<l>Haer ghetrouwe vrient, sijt seker das.</l>
<l>Al en waren die Brabantere niet</l>
<l>Te desen stride, niet en liet</l>
<l n="7,7815"> Die hertoghe Jan van Brabant</l>
<l>Hi en heeft siere nichten van Hollant</l>
<l>Vele edele uut Brabant, des seker sijt,</l>
<l>Te dienste ghesonden, die te diere tijt</l>
<l>Laghen te Rotterdamme voorwaer</l>
<l n="7,7820"> <pb n="311"/> Om die stat te bewarene daer,</l>
<l>Ende selve was die hertoghe Jan</l>
<l>Op weghe met meneghen frisscen man,</l>
<l>Met groter macht, met meneghen vromen,</l>
<l>Sijnre nichten te helpen te comen;</l>
<l n="7,7825"> Maer doen hi vernam onderweghen</l>
<l>Dat si hadde ghewonnen zeghe,</l>
<l>Keerde hi omme altehant</l>
<l>Metten sinen weder in Brabant.</l>
<l>Als Mijn Vrouwe ende haer moeder</l>
<l n="7,7830"> Met haren scepen, des sijt vroeder,</l>
<l>Voor Dordrecht zeilden met meneghen man,</l>
<l>Soe dede van Beieren hertoghe Jan</l>
<l>Met bussen na hem uutscieten te hant;</l>
<l>Maer het was te vergeefs: want zi niemant</l>
<l n="7,7835"> En gheraecten te diere tijt.</l>
<l>                Cortelinghe voor desen strijt</l>
<l>Die ghesciede te Gorinchem,</l>
<l>Quam ghereden Jan van Rijnshem</l>
<l>.....</l>
<l n="7,7840"> .....</l>
<l>.....</l>
<l>Beide te samen opten velde,</l>
<l>Ende bevonden aen malcandren tien tide</l>
<l>Dat elc van hem tooch ten stride.</l>
<l n="7,7845"> Jan van Rijnshem trac, si u bekant,</l>
<l>Over Miere Vrouwen zide van Hollant.</l>
<l>.....</l>
<l><pb n="312"/>.....</l>
<l>.....</l>
<l n="7,7850"> .....</l>
<l>.....</l>
<l>Den ionker van Arkel te Diest ghetoghen.</l>
<l>Als si dat beide aldus vernamen;</l>
<l>Met malcandren si overquamen,</l>
<l n="7,7855"> Dat deen van hen, op dat God woude,</l>
<l>Den andren in den stride vanghen soude;</l>
<l>Ende of dat ghebuerde tier tijt,</l>
<l>Soe soude die ghevanghene wesen quijt</l>
<l>Van ziere vanghenessen ende rantsoene</l>
<l n="7,7860"> Om perde ende om hernasch te doene.</l>
<l>Ende het ghebuerde, verstaet die dinc,</l>
<l>Dat Jan van Rijnshem den anderen vinc,</l>
<l>Ende hi rantsoeneerdene, dits waer bediet,</l>
<l>Na der voorwaerden ende anders niet.</l>
</div>
<div type="chapter"><head type="chapter"><pb n="313"/> LXI. HOE PAEUS MERTEN DIE VYFSTE MET HERTOGHE JANNE VAN BRABANT ENDE VROUWE JACOPPEN VAN HOLLANT DISPENSEERDE, ENDE HOE HY DIE DISPENSATIE WEDERRIEP.</head>
<l n="7,7865"> Int voorseide Ons Heeren iaer</l>
<l>XIIII<hi rend='sup'>c</hi> seventiene, hoort hier naer,</l>
<l>XII in novembri, dat si u cont,</l>
<l>Op Sinte Mertens avont</l>
<l>Des weerden heileghen bisscoppen,</l>
<l n="7,7870"> Wert te Constans in der Concilien</l>
<l>Paus Merten die V<hi rend='sup'>s</hi><hi rend='sup'>t</hi><hi rend='sup'>e</hi>, en lieghe u niet,</l>
<l>Ghecoren, die te voren Oddo hiet,</l>
<l>Van der Columpnen zekerlijc.</l>
<l>Dus was afgheleeght gheheellijc</l>
<l n="7,7875"> Dat iammerlike scisma</l>
<l>Dat gheduert hadde wel na</l>
<l>In der Heilegher Kerken XL iaer.</l>
<l>Opten XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach daer naer</l>
<l>Der selver maent, met weerdicheit</l>
<l n="7,7880"> Wert ghecroont die paus voorseit,</l>
<l>Solempnelijc daert menich sach,</l>
<l>Ende opten XXII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent decembris, si u vercleert,</l>
<l>Heeft die paus ghedispenseert</l>
<l n="7,7885"> Met hertoghe Janne van Brabant</l>
<l>Ende Vrou Jacoppen van Hollant,</l>
<l>Dat si metten huwelike, sijt seker das,</l>
<l>Dat tusscen hem ghetracteert was,</l>
<l><pb n="314"/>Voort varen mochten ende volbrenghen,</l>
<l n="7,7890"> Niet wederstaende in gheenen dinghen</l>
<l>Dat si van maechscape tien stonden</l>
<l>Malcandren ten tweesten lede bestonden;</l>
<l>Ende van swagherscape bestonden si</l>
<l>Ten derden grade, dat segghic di.</l>
<l n="7,7895"> Die bullen daer af in corten stonden</l>
<l>Hebben heimelijc afghesonden</l>
<l>Dambassiatuers al sonder verbeiden.</l>
<l>Van Constans es cort daer na ghesceiden</l>
<l>Meester Jan Bont met snellen keere</l>
<l n="7,7900"> Om den hertoghe sinen heere</l>
<l>Zeker saken metten monde te bringhen bi.</l>
<l>Die andere ambassiatuers heeft hi</l>
<l>Te Constans ghelaten, verstaet den sen.</l>
<l>Hertoghe Jans vriende van Beieren</l>
<l n="7,7905"> Hebben vernomen claerlijc</l>
<l>Dat die paus tvoorseide huwelijc</l>
<l>Tusscen hertoghe Janne ende Miere Vrouwen</l>
<l>Gheoorlooft heeft om te laten trouwen;</l>
<l>Die welke daer af ter waerheden</l>
<l n="7,7910"> Van herten zeere waren tonvreden,</l>
<l>Ende claeghden rechtevoort die dinc</l>
<l>Den Roomscen ende Hongherscen coninc,</l>
<l>Die welke beval sonder cesseren</l>
<l>Dat men die brieve soude aresteren</l>
<l n="7,7915"> In der cancelrien altegader,</l>
<l>Tot datti met onsen Heileghen Vader</l>
<l>Den paus, ghesproken hadde van der dinc.</l>
<l>Maer als die voorseide coninc</l>
<l><pb n="315"/>Vernam, alsoe ict hoorde verclaren,</l>
<l n="7,7920"> Dat die brieve henen waren,</l>
<l>Wert hi toornich sunderlinghe,</l>
<l>Ende heeft van sinen lieden gheringhe</l>
<l>Ghesonden na meester Janne Bont</l>
<l>Om [hem] te vanghene, dat si u cont.</l>
<l n="7,7925"> Meinende sonder eneghe delatie</l>
<l>Datti die bullen van der dispensatie</l>
<l>Bi hem hadde; des niet en was.</l>
<l>Dus es meester Jan Bont, sijt seker das,</l>
<l>Buten Basele herhaelt ende ghevanghen daer,</l>
<l n="7,7930"> Ende weder omme ghevoert, dats waer,</l>
<l>Van den enen slote op dander, segghic di.</l>
<l>Ten lesten soe es ooc hi</l>
<l>Weder te Constans bracht daer nare.</l>
<l>Want alst die paus vernam int clare</l>
<l n="7,7935"> Datti ghevanghen was, verstaet die dinc,</l>
<l>Heeft hi den Roomscen coninc</l>
<l>Selve met ionsteliker beden</l>
<l>Om meester Janne Bont ghebeden,</l>
<l>Ende al en deet die coninc, hout u daer an,</l>
<l n="7,7940"> Niet gheerne, soe heeft hi nochtan</l>
<l>Ter beden van den paus ghedaen,</l>
<l>Ende los ende quite laten gaen</l>
<l>Meester Janne Bonte, dits waer.</l>
<l>Entie coninc heeft den paus daer naer</l>
<l n="7,7945"> Gheinformeert sterkelike</l>
<l>Dat van den voorseiden huwelike</l>
<l>Scande, partijscap, groot orloghen</l>
<l><pb n="316"/>Sekerlijc soude comen moghen;</l>
<l>Ende mids dien ter waerheden,</l>
<l n="7,7950"> Ter ernstegher begheerten ende beden</l>
<l>Des Roomscen conincs voor waer,</l>
<l>Wert die dispensatie wederroepen daer</l>
<l>Te alselker meininghen, dit onthoude,</l>
<l>Datti hem opter zaken woude</l>
<l n="7,7955"> Ripeliker beraden bat.</l>
<l>Dese revocatie ghesciede int stat</l>
<l>Van Constans opten V<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Die doe in jannuario ghelach.</l>
<l>Ende hier na al onghewaent</l>
<l n="7,7960"> Opten XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach der selver maent,</l>
<l>Hertoghe Jan van Beieren, sijt seker das,</l>
<l>Die doen elect van Ludeke was,</l>
<l>Wesende te Dordrecht tien stonden</l>
<l>Heeft sijn besloten brieve ghesonden</l>
<l n="7,7965"> Aen den ghemeinen raet te hant</l>
<l>Sijns liefs neven van Brabant</l>
<l>Metter copien, verstaet den sen,</l>
<l>Van der voorseider revocatien</l>
<l>Daer inne besloten, hoort na mi;</l>
<l n="7,7970"> Ende in der substantien soe screef hi</l>
<l>In sinen brieven, al sonder waen,</l>
<l>Hoe dat hi claerlijc hadde verstaen</l>
<l>Dat die paus, nu hoort mijn dichten,</l>
<l>Met Jacoba sijner liever nichten</l>
<l n="7,7975"> Der grevinnen van Hollant</l>
<l>Ende sinen lieven neve van Brabant</l>
<l><pb n="317"/>Ghedispenseert hadde volcomelijc,</l>
<l>Ende gheoorlooft tvoorseide huwelijc:</l>
<l>Daer hem seker int openbare</l>
<l n="7,7980"> Sunderlinghe lieve toe ware;</l>
<l>Maer nu corts weghs ter waerhede</l>
<l>Waer hem een bulle ghetoont, daer mede</l>
<l>Die paus die dispensatie saen</l>
<l>Wederroepen heeft ende te niet ghedaen:</l>
<l n="7,7985"> Datti voorwaer niet gheerne en hoorde.</l>
<l>Uut welker bullen met scoonen woorde</l>
<l>Ende met beden ghecreech copie</l>
<l>Entie selve wedergade, die</l>
<l>In sijn brieve besloten hi hem sant.</l>
<l n="7,7990"> Hoe wel hertoghe Jan vore ghenant</l>
<l>Van Beieren, elect van Ludeke, tswaer</l>
<l>Sijn liede hadde ghesonden daer</l>
<l>Te Constans, om dat si sonder verhouden</l>
<l>Die dispensatie beletten souden,</l>
<l n="7,7995"> Ende dat, ten vervolghe van desen,</l>
<l>Die Roomsce coninc vore ghelesen</l>
<l>Verworven hadde die revocatie</l>
<l>Ende wederroepen die dispensatie:</l>
<l>Soe screef hi nochtan openbare</l>
<l n="7,8000"> "Dat hem sonderlinghe lief ware</l>
<l>Dat voorseide huwelijc, soe mi dochte,</l>
<l>Sekeren voortganc hebben mochte,</l>
<l>Entie revocatie ghenuempt hier vooren</l>
<l>Ware hem seker leet om hooren."</l>
<l n="7,8005"> Dat die heeren, die wise mans</l>
<l><pb n="318"/>Van den rade hertoghe Jans</l>
<l>Van Brabant, daer hijt aen screef tien stonden,</l>
<l>Te vollen betrouwen niet en conden,</l>
<l>Aenghesien in warer spraken</l>
<l n="7,8010"> Ende ghemerct alle herganghen zaken.</l>
</div>
<div type="chapter"><head type="chapter">LXII. VAN DEN HUWELIKE TUSSCHEN HERTOGE JANNE VAN BRABANT EN VROUWE JACOPPEN VAN HOLLANT.</head>
<l>Hierna, int vorseide iaer</l>
<l>XIIII<hi rend='sup'>c</hi> XVII, dits waer,</l>
<l>Na costume van scrivene, si u bekant,</l>
<l>Van den hove van Brabant,</l>
<l n="7,8015"> Heeft hertoghe Jan, dat segghic di,</l>
<l>XXIII der maent januari</l>
<l>Ghesonden heerlijc aen Mier Vrouwen</l>
<l>Inghelbrecht greve te Nassauwen,</l>
<l>Heere te Leck, te Breda desghelijc,</l>
<l n="7,8020"> Heere Heinrijc van der Lecke, heere tot Heeswijc,</l>
<l>Ende Willeme Blondeele daertoe meere,</l>
<l>Die van Grevillier was heere,</l>
<l>Sijn raedsliede te dien stonde,</l>
<l>Ende van Dynter meester Emonde</l>
<l n="7,8025"> Sinen secretaris, hoort hier nare,</l>
<l><pb n="319"/>Om te tracteerne met hare</l>
<l>Ende metten huwelijc voort te varen,</l>
<l>Na tbegrijp, hoordic verclaren,</l>
<l>Van eener instructien die si</l>
<l n="7,8030"> Met hen hadden, soe seide men mi.</l>
<l>Ende daer na, doe ic u ghewach,</l>
<l>In februario den tiensten dach,</l>
<l>Sant weder die hertoghe van Brabant</l>
<l>Tot der voorseider Vrouwen van Hollant</l>
<l n="7,8035"> Den voorseiden greve van Nassouw, dat wet,</l>
<l>Ende heere Heinrijc van Berghen met,</l>
<l>Heere van Grimberghen ende van Melijn,</l>
<l>Ende heere Heinrike, eenen ridder fijn,</l>
<l>Van der Lecke sonder begheven,</l>
<l n="7,8040"> Ende Willeme Blondeel voorscreven.</l>
<l>Ooc sant hi met hen ter selver stont</l>
<l>Meester Jan Bonte ende meester Emont</l>
<l>Van Dynter, hoort mi verclaren,</l>
<l>Die met sinen brieven ghemechticht waren</l>
<l n="7,8045"> Van shertoghen weghen volcomelike</l>
<l>Van den voorseiden huwelike,</l>
<l>Om met hare sonder failleren</l>
<l>Te sluten ende te termineren.</l>
<l>Ende daerna, hout u daer an,</l>
<l n="7,8050"> In de maent van meerte, trac hertoghe Jan</l>
<l>Van Brabant in sijns selfs persoone</l>
<l>Met heerliker gheselscap scoone</l>
<l>Van greven, baenrotsen, edelen,</l>
<l>Ridderen, knechten, ic seker ben,</l>
<l n="7,8055"> In Hollant, doe ic u ghewach,</l>
<l>Ende quam opten achsten dach</l>
<l><pb n="320"/>Van meerte in des greven Haghe.</l>
<l>Si ghinghen te rade in den andren daghe.</l>
<l>Daer was die bisscop van Dornike</l>
<l n="7,8060"> Die proost van S<hi rend='sup'>t</hi> Donaes derghelike,</l>
<l>Meester Symoen was daer mede</l>
<l>Van Fremelles, dits waerhede,</l>
<l>Doctor in loye, hout u daer an,</l>
<l>Ambassiatuers van hertoghe Jan</l>
<l n="7,8065"> Van Bourgognen, si u bekant,</l>
<l>Die raetsliede shertoghen van Brabant,</l>
<l>Ende die raetsliede daer mede</l>
<l>Mier Vrouwen van Hollant, ende der stede</l>
<l>Ghedeputeerde, die daer waren,</l>
<l n="7,8070"> Van Brabant, van Henegouwe twaren,</l>
<l>Van Hollant ende van Zeelant,</l>
<l>Ende visenteerden al te hant</l>
<l>Die bulle van der dispensatien</l>
<l>Entie copie van der revocatien,</l>
<l n="7,8075"> Daer af Minen Heere van Brabant</l>
<l>Noch Mijnder Vrouwen van Hollant</l>
<l>Bulle noch <hi rend="italic">vidimus</hi> auctentijc</l>
<l>Ghetoont en was. Zeere ripelijc</l>
<l>Overdachten si ende woeghen seere</l>
<l n="7,8080"> Die sorghen ende lasten in allen keere</l>
<l>Ende inconvenienten, hoort mi verclaren,</l>
<l>Die in der zaken gheleghen waren,</l>
<l>Ende daer af comen mochten na oft bi.</l>
<l>Ende ten utersten soe sijn si</l>
<l n="7,8085"> In haren rade samentlike</l>
<l>Overcomen eendrachtichlike,</l>
<l>Dat Mijn voorseide Heere van Brabant</l>
<l>Ende Mijn Vrouwe van Hollant</l>
<l><pb n="321"/>Des anderen daeghs, verstaet ende hoort,</l>
<l n="7,8090"> Ter eeren Gods souden varen voort</l>
<l>Metten huwelike, doe ic ghewach.</l>
<l>Des donderdaeghs, opten X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent van meerte, dat elc versta,</l>
<l>Hebben hertoghe Jan en Vrouwe Jacoba</l>
<l n="7,8095"> Belieft ende gheapprobeert</l>
<l>Die dispensatie vore vercleert;</l>
<l>Ende uut crachte van diere, soe hebben si</l>
<l>Opten selven dach, dat segghic di,</l>
<l>Des avonts na completen tswaer</l>
<l n="7,8100"> Int slot van sGrevenhaghe daer</l>
<l>Met behoorliken woorden sterke</l>
<l>Na forme van der heilegher kerke</l>
<l>.....</l>
<l>.....</l>
<l n="7,8105"> Hier waren ieghenwoordich ende bi</l>
<l>Vrouwe Margriete, dats sonder si,</l>
<l>Van Bourgognen, des sijt vroeder,</l>
<l>Miere voorseider Vrouwen van Hollant moeder,</l>
<l>Hertoghe Adolf van den Berghe eerbaerlike</l>
<l n="7,8110"> Ende die bisscop van Dornike,</l>
<l>Die proost van Sinte Donaes, dats waer,</l>
<l>Van Brugghe; ende ooc waren daer</l>
<l>Greven, vrien, verstaet den sen,</l>
<l>Baenrotsen, edelen, ridderen</l>
<l n="7,8115"> Ende knechten in grooten ghetale,</l>
<l>Ende die ghedeputeerde te male</l>
<l>Van den voorseiden steden van Brabant,</l>
<l><pb n="322"/>Van Henegouwe, van Hollant ende Zeelant.</l>
<l>Ende den eersten nacht, dits waer,</l>
<l n="7,8120"> Besliep die hertoghe Miere Vrouwen daer</l>
<l>Int voorseide slot van sGrevenhaghe;</l>
<l>Ende over een maent van dien daghe,</l>
<l>Int iaer van XVIII<hi rend='sup'>c</hi>, hoore die wille,</l>
<l>Opten X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach van aprille,</l>
<l n="7,8125"> Soe trouden Mijn Heere, Mijn Vrouwe voorseit</l>
<l>Malcandren met grooter solempniteit</l>
<l>In handen des dekens, verstaet dit wale,</l>
<l>Van der kerken collegiale</l>
<l>Ofte cappellen, dit was waer,</l>
<l n="7,8130"> Int slot van sGrevenhaghe aldaer.</l>
<l>Hier was Mijn Vrouwe haer moeder bi</l>
<l>Ende die borchgreve van Leiden sonder si,</l>
<l>Heer Heinric van der Leck te waren,</l>
<l>Beide dat si ridderen waren;</l>
<l n="7,8135"> Willem Blondeel, en lieghe u niet,</l>
<l>Die heere van Grevilleer hiet,</l>
<l>Ende Willem van den Berghe, si u bekant,</l>
<l>Die heere van Orbays was ghenant;</l>
<l>Die vrouwe van der Hameiden eerbaerlike</l>
<l n="7,8140"> Entie vrouwe van Sinte Mertens dike,</l>
<l>Die vrouwe van Steenkerke, dats certain,</l>
<l>Ende die ioncfrouwe van Lalaing;</l>
<l>Die ioffrou van den Poele, dits claer,</l>
<l>Entie ioffrou van der Does, dits waer,</l>
<l n="7,8145"> Ende meer heeren, vrouwen, ioffrouwen</l>
<l>Ende goeder liede in goeder trouwen</l>
<l><pb n="323"/>Waren daer thuwelijc ghesciede,</l>
<l>Beide edele ende onedele liede.</l>
</div>
<div type="chapter"><head type="chapter">LXIII. HOE HERTOGHE JAN VAN BRABANT INDEN LANDE VAN HENEGOUME, HOLLANT ENDE ZEELANT ENDE VROUWE JACOBA INDEN VOORSEIDEN LANDE VAN BRABANT ONTFANGHEN WORDDEN.</head>
<l>Na dat tvoorseide huwelijc</l>
<l n="7,8150"> Ter eeren Gods tusscen den hertoghe rijc</l>
<l>Van Brabant, sijt seker das,</l>
<l>Ende Mier Vrouwen volbracht was,</l>
<l>Soe es de voorseide hertoghe Jan</l>
<l>Als momboor ende wettich man</l>
<l n="7,8155"> Ende vooght van der voorseider Vrouwen</l>
<l>In die steden van Henegouwen,</l>
<l>Van Hollant, van Zeelant ter waerheit</l>
<l>Met herde grooter solempniteit</l>
<l>[Ontfaen], ende met behoorliker serimonien;</l>
<l n="7,8160"> Ende hi heeft hem, dat derric lien,</l>
<l>Behoorliken eet daer toe ghedaen,</l>
<l>Dien si hebben van hem ontfaen,</l>
<l>Dien een greve, si u bekant,</l>
<l>Van Henegouwe, Hollant ende Zeelant</l>
<l n="7,8165"> Tsier eerster ontfankenessen, sijts ghewes,</l>
<l>Van rechte sculdich te doene es.</l>
<l><pb n="324"/>Ende tridderscap ende leenmanne desghelijc</l>
<l>Ende raet der steden zamentlijc,</l>
<l>Ende die inghesetene met weerdicheit</l>
<l n="7,8170"> Van den drien landen voorseit</l>
<l>Hebben hertoghe Janne, wilt verstaen,</l>
<l>Ghehult ende lieflijc ontfaen,</l>
<l>Ende hebben hem eet ghedaen ende hulde</l>
<l>Van trouwen, als si van rechter sculde</l>
<l n="7,8175"> Haren heere [sculdech] waren, hout u daer an,</l>
<l>Te doene, als een wettich man,</l>
<l>Vooght ende momboor in rechter trouwen</l>
<l>Van harer gheborener erfvrouwen.</l>
<l>Ende desghelijcs es ooc daer na</l>
<l n="7,8180"> Die voorseide Vrouwe Jacoba</l>
<l>In den steden ende lande, dit versinne,</l>
<l>Van Brabant, als Vrouwe ende hertoghinne</l>
<l>Ende wetteghe ghesellinne met groter eere</l>
<l>Van den hertoghe haren heere</l>
<l n="7,8185"> Met crucen ende vanen, verstaet den sen,</l>
<l>Ende met devoten processien</l>
<l>Ende anderen solempniteiten voorwaer</l>
<l>Inghehaelt ende ontfanghen daer,</l>
<l><pb n="325"/>Als men in Brabant pleeght, dit versinne,</l>
<l n="7,8190"> Ierstwerf tontfane een hertoghinne.</l>
<l>Ende si heeft als hertoghinne voorscreven</l>
<l>In elc clooster een provende ghegheven</l>
<l>Al Brabant dore sekerlijc;</l>
<l>Ende hertoghe Jan heeft desghelijc</l>
<l n="7,8195"> Als wettich momboor, ic seker ben,</l>
<l>Provenden ende beneficien</l>
<l>Al omme ghegheven, wilt ghevroeden,</l>
<l>Die ter collatien of dispositien stoeden</l>
<l>Sgreven van Henegouwe ter waerhede,</l>
<l n="7,8200"> Van Hollant ende van Zeelant mede.</l>
<l>Hi heeft ooc binnen den lande voorseit,</l>
<l>Als greve ende heere der heerlicheit,</l>
<l>Gheset ende ontset na sijn maniere</l>
<l>Casteleine, scepenen, officiere,</l>
<l n="7,8205"> Ende al tgone ghedaen, met corten woorde,</l>
<l>Als eenen prince toebehoorde.</l>
<l>Ende in al des vore es ghelesen,</l>
<l>Hebben si hem ghehoorsam ghewesen</l>
<l>Als ondersaten in allen keere</l>
<l n="7,8210"> Sculdich te doene sijn haren heere.</l>
</div>
<div type="chapter"><head type="chapter"><pb n="326"/> LXIV. HOE HERTOGHE JAN VAN BEYEREN AENDEN ROEMSCHEN CONINC VERCREGHEN HEEFT DAT GRAEFSCAP VAN HENEGOUWE, HOLLANT ENDE ZEELANT ENDE WAT HIJ AEN DIE SELVE LANDE VERSOCHTE.</head>
<l>Nu keeren wi weder onsen sen</l>
<l>Op hertoghe Janne van Beieren,</l>
<l>De welke sonder enich riguer</l>
<l>Met sinen wetteghen procuruer</l>
<l n="7,8215"> Daer toe ghestelt zunderlinghe,</l>
<l>Ende mechtich ghemaect der dinghe,</l>
<l>Verteghen heeft ende gherenuncieert</l>
<l>In des paus handen, si u vercleert,</l>
<l>Te Constans in der Concilien, dat wet,</l>
<l n="7,8220"> Op die kerke ende bisdomme met</l>
<l>Van Ludeke, dat hi, dat es claer,</l>
<l>Ghehouden hadde XXVIII iaer;</l>
<l>Ende heeft daer na, verstaet den sen,</l>
<l>Met oorlove ende dispensatien</l>
<l n="7,8225"> Van den paus al sonder letten</l>
<l>Ghetrout Vrouwe Elisabetten</l>
<l>Van Lutzenborch hertoghinne,</l>
<l>Weduwe wilen, dat versinne,</l>
<l>Van den edelen hertoghe Anthonijs</l>
<l n="7,8230"> (Wiens ziele God bringhe int paradijs!),</l>
<l>Niet wederstaende dien zaken</l>
<l><pb n="327"/>Dat hi was subdiaken</l>
<l>Ende tbisdom, als ic u dede verclaer,</l>
<l>Ghehouden hadde XXVIII jaer,</l>
<l n="7,8235"> Ende oec niet ieghenstaende das,</l>
<l>Dat hi haer ghevadere was;</l>
<l>Want hi haren sone, dien si</l>
<l>Van hertoghe Anthonise, segghic di,</l>
<l>Van Brabant hadde blikelijc,</l>
<l n="7,8240"> In den doopsele sekerlijc</l>
<l>Ghehaven hadde, hier op merke,</l>
<l>Te Bruessele in Sinte Goedelen kerke.</l>
<l>Aldus heeft hi overghegheven</l>
<l>Tbisdom van Ludeke sonder sneven,</l>
<l n="7,8245"> Ende sijn vriende ghelaten daer</l>
<l>Met cranken trooste, wet voor waer,</l>
<l>Oft testamente verwaert van hem,</l>
<l>Die [hen] nochtan dicwile, dit vernem,</l>
<l>Om sinen wille in sorghen groot</l>
<l n="7,8250"> Gheset hadden, ende toter doot</l>
<l>Hen dicwile badden ghewaeght.</l>
<l>Waest wonder ocht hem dit meshaeght?</l>
<l>Voort heeft hi verworven subtilike</l>
<l>Aen den coninc van den Roomscen rike</l>
<l n="7,8255"> Dat hi hem ghegheven heeft te hande</l>
<l>Die graeflicheden ende lande</l>
<l>Van Henegouwe, van Hollant zamentlike</l>
<l>Ende van Zeelant, als opt Roomsce rike</l>
<l>Verscenen bi den doot, verstaet den sen,</l>
<l n="7,8260"> Hertoghen Willems van Beieren,</l>
<l>Om datti ghestorven was in der maten</l>
<l>Sonder wettich mansoor van hem te laten.</l>
<l><pb n="328"/>Dit heeft die Roomsce coninc te hant</l>
<l>Ghecundicht den hertoghe van Brabant</l>
<l n="7,8265"> Met sinen brieven int openbaer</l>
<l>Te Constans ghegheven in Ons Heeren iaer</l>
<l>XIII<hi rend='sup'>c</hi> XVIII, hoort dit gheveerte,</l>
<l>Opten XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach van meerte,</l>
<l>Hem scerpelijc bevelende met nernsticheit</l>
<l n="7,8270"> Dat hi hem der lande voorseit</l>
<l>Van Henegouwe, Hollant ende Zeelant</l>
<l>Niet meer en bewonde, maer sijn hant</l>
<l>Daer af ganselijc dade te male.</l>
<l>Hier na heeft, met corter tale,</l>
<l n="7,8275"> Hertoghe Jan van Beieren te hant</l>
<l>Als greve van Henegouwe, van Hollant</l>
<l>Ende van Zeelant in corten stonden</l>
<l>Sijn open plackaetbrieve uutghesonden</l>
<l>Aen allen vorsten, greven ende heeren,</l>
<l n="7,8280"> Vrien, ridderen, knechten van eeren</l>
<l>Ende aen die steden altehant</l>
<l>Van Henegouwe, Hollant ende Zeelant,</l>
<l>Claghende over den hertoghe rijc</l>
<l>Ende sier nichten derghelijc,</l>
<l n="7,8285"> Die hem met wille ende met ghewouden</l>
<l>Sijn recht vaderlijc erve onthouden,</l>
<l>Twelc hem die Roomsce coninc voorscreven</l>
<l>Ooc beleent heeft ende ghegheven;</l>
<l>Ende heeft den vorsten menichfout</l>
<l n="7,8290"> Om helpe ghebeden ieghen tgroot ghewout</l>
<l>Ende onrecht ende onsede</l>
<l>Dat die hertoghe Jan hem dede</l>
<l>Van Brabant ende desghelike</l>
<l><pb n="329"/>Sijn nichte van Hollant claerlike.</l>
<l n="7,8295"> Ende desghelijc versocht hi mede</l>
<l>Aen die voorseide goede stede</l>
<l>Dat si hem sonder verhouden</l>
<l>Hulde ende eede doen wouden,</l>
<l>Alsoe si haren gherechten heere</l>
<l n="7,8300"> Sculdich waren te doene min no meere.</l>
<l>Ghemerct dat si van den eeden,</l>
<l>Hulden ende manscape, die si deden</l>
<l>Siere voorseider nichten van Hollant</l>
<l>Ende hertoghe Janne van Brabant,</l>
<l n="7,8305"> Alinghe ende al met corten woorden</l>
<l>Claerlijc quijt ghescouden worden</l>
<l>Van den Roomscen coninc openbaer,</l>
<l>Na uutwisen sijnder brieven daer,</l>
<l>Als hi hem sant ten selven termine</l>
<l n="7,8310"> Copie bescreven in latine</l>
<l>Metten duutsce daer uut ghetranslateert.</l>
<l>Hier af heeft hi van hen begheert</l>
<l>Een bescreven antwoorde, soe mi dochte,</l>
<l>Op datti hem daer na rechten mochte;</l>
<l n="7,8315"> Op twelke die steden altehant</l>
<l>Van Hollant ende van Zeelant</l>
<l>In der substantien, na mijn verstaen,</l>
<l>Haer antwoorde hebben aldus ghedaen:</l>
</div>
<div type="chapter"><head type="chapter"><pb n="330"/> LXV. VANDEN ANTWERDEN DIE DE LANDE VAN HOLLANT ENDE VAN ZEELANT GAVEN OP TVERSUEC HERTOGHEN JANS VAN BEYEREN.</head>
<l>"Dat si Mier Vrouwen der nichten sijn</l>
<l n="7,8320"> Ghehult, ghesworen, verstaet den fijn,</l>
<l>Hadden ende feestelijc ontfaen met trouwen</l>
<l>Als harer gheborener lantsvrouwen,</l>
<l>Als die dochter ende recht oor waer bleven</l>
<l>Hertoghen Willems haers heeren voorscreven,</l>
<l n="7,8325"> Daer hi selve tsomeghen steden voor desen</l>
<l>Mede bi ende ane hadde ghewesen,</l>
<l>Als broeder na hertoghe Willeme bleven,</l>
<l>Ende oom van Miner Vrouwen voorscreven:</l>
<l>Daer hise te dier tijt hielt ende kande</l>
<l n="7,8330"> Voor sine ende der voorseider lande</l>
<l>Gherechte Vrouwe sonder enich si,</l>
<l>Ende ontfinc van hare sijn leen, daer hi</l>
<l>Haer hulde, eet ende manscap af dede,</l>
<l>Ghelijc hi sculdich was na die zede;</l>
<l n="7,8335"> Ende wort daer na ten inde</l>
<l>Haer raet ende huusghesinde,</l>
<l>Ende kinde onbedwonghen al bloot</l>
<l>Dat hi gheen recht clein no groot</l>
<l>En hadde tot den lande voorscreven.</l>
<l n="7,8340"> <pb n="331"/> Ende om selker ghiften als hem ghegheven</l>
<l>Die Roomsce coninc hadde ende ghedaen,</l>
<l>Soe en stonde hem gheensins af te gaen,</l>
<l>Na alle recht ende redelicheit,</l>
<l>Harer gheborener Vrouwen voorseit,</l>
<l n="7,8345"> Noch gheensins ooc afgaen en souden;</l>
<l>Maer in allen zaken soe wouden</l>
<l>Si onderdanich sijn ende ghetrouwe</l>
<l>Ende bistentich bliven harer Vrouwe</l>
<l>Met live, met goede, sonder aflaten,</l>
<l n="7,8350"> Als goede ghetrouwe ondersaten</l>
<l>Van recht weghen, dits waerheit fijn,</l>
<l>Ende van eeren sculdich te doene sijn:</l>
<l>Want si wel wisten ter waerheden</l>
<l>Dat die lande in tiden voorleden</l>
<l n="7,8355"> Te drien malen, hoort mi verclaren,</l>
<l>Op dochteren verstorven waren;</l>
<l>Soe dat daer bi blikelike</l>
<l>Ende goeden brieven keiserlike</l>
<l>(Die men toonen soude voorwaer,</l>
<l n="7,8360"> Alst noot ware, int openbaer</l>
<l>Ende mens behoefde nootlijc),</l>
<l>Het es openbaer ende kinlijc</l>
<l>Dat die lande, dits waerheit fijn,</l>
<l>Onversterfelijc leen sijn;</l>
<l n="7,8365"> Ende bi desen ter waerhede</l>
<l>Baden die voorseide stede</l>
<l><pb n="332"/>Van Hollant ende van Zeelant</l>
<l>Hertoghe Janne van Beieren tehant,</l>
<l>Dat hi Gode ende al edelheit</l>
<l n="7,8370"> Voor oghen hadde ende al besceit,</l>
<l>Ende selc scriven ende nuwe eiscen met,</l>
<l>Als hi nuwelinghe voort hadde gheset,</l>
<l>Aflaten wilde ende begheven,</l>
<l>Ende sijn ionghe Vrouwe nichte voorscreven</l>
<l n="7,8375"> Binnen den haren laten rustelijc</l>
<l>Voortane berusten vredelijc,</l>
<l>Ende hem selven in alder maten</l>
<l>Metten sinen ghenoeghen laten."</l>
</div>
<div type="chapter"><head type="chapter">LXVI. VANDER ANTWERDEN DIE DLANT VAN HENEGOUWE GAF OP TVERSUEC HERTOGHEN JANS VAN BEYEREN.</head>
<l>Op die poente, alsoe mi dochte,</l>
<l n="7,8380"> Die hertoghe Jan van Beieren versochte</l>
<l>Aen tlant van Henegouwe voorscreven,</l>
<l>Hebben si ter antwerden hem ghegheven,</l>
<l>In ghescrifte, verstaet mijn leere,</l>
<l>"Dat hen verwonderde al te seere</l>
<l n="7,8385"> Dat die Roomsce coninc voorwaer</l>
<l>Meinde enich recht te hebbene daer,</l>
<l>In den lande van Henegouwe, dat wet,</l>
<l>Van Hollant ocht van Zeelant met;</l>
<l><pb n="333"/>Want si van ouder daten voor dien</l>
<l n="7,8390"> Bezeghelde brieve hadden ghesien,</l>
<l>Daer met die vierde, sijt seker das,</l>
<l>Lodewijc, doen hi Roomsce coninc was,</l>
<l>Claerlijc belijt heeft ende bekint</l>
<l>Dat hi toten lande van Hollant twint</l>
<l n="7,8395"> Noch van Zeelant in gheenre maniere</l>
<l>Recht en hadde eneghertiere,</l>
<l>Dan die homagie alleene</l>
<l>Ofte manscap, hoort wat ic meene;</l>
<l>Ende daer toe hadden si tote dien,</l>
<l n="7,8400"> Onder die gulden bulle ghesien</l>
<l>Ander brieve verleent properlijc</l>
<l>Bi den selven vierden Lodewijc</l>
<l>Na datti keiser was ghecoren,</l>
<l>Daer mede hi met consente, wilt hooren,</l>
<l n="7,8405"> Van sinen princen, des sijt ghewes,</l>
<l>Gheconfirmeert heeft dat voorscreven es.</l>
<l>Van den lande van Henegouwe screven si</l>
<l>Dattie Roomsce coninc verre noch bi</l>
<l>Daer in recht en hadde clein noch groot,</l>
<l n="7,8410"> Noch sijn vorders, segghic u bloot,</l>
<l>Ende dat men ooc van siere ghewelt</l>
<l>Al met allen niet en helt,</l>
<l>Hoe wel dat het, sijt seker des,</l>
<l>Int keiserrike gheleghen es.</l>
<l n="7,8415"> Ooc eest dicwile op dochteren bleven</l>
<l>Ende verstorven, als haer leven</l>
<l>Die heeren lieten in dier maten</l>
<l>Sonder mansoor na hem te laten,</l>
<l>Als op Sinte Waldetruden, verstaet dat,</l>
<l n="7,8420"> <pb n="334"/> Wier lichame rust te Berghen int stat;</l>
<l>Die welke was een erfvrouwe</l>
<l>Ende grevinne van Henegouwe,</l>
<l>Ende hadde te manne Sinte Vincente</l>
<l>Die van haren weghen die regemente</l>
<l n="7,8425"> Van Henegouwe droech, hielt ende besat</l>
<l>Als haer man ende momboor, verstaet dat.</l>
<l>Desghelijcs Vrouwe Ricault, des seker sijt,</l>
<l>Ende daer na die Vrouwe Alijt,</l>
<l>Ende mijn Vrouwe die keiserinne, sijts vroeder,</l>
<l n="7,8430"> Die was sijns selfs ouder moeder,</l>
<l>Daer af die heerlicheit quam algader</l>
<l>Op hertoghe Aelbrechte sinen vader.</l>
<l>Ooc eest costume alsulc in trouwen</l>
<l>Ende recht int lant van Henegouwen</l>
<l n="7,8435"> Alsulc, verstaet dit wel ende hoore,</l>
<l>Dat, bi ghebreke van mans oore,</l>
<l>Die banieren ende heerlicheiden tswaer</l>
<l>Opdie vrouwen verstorven daer.</l>
<l>Bi deser redenen vore vercleert</l>
<l n="7,8440"> Ende zeere slinkelijc gheinformeert</l>
<l>Die Roomsce coninc, dat es claer,</l>
<l>Hadde hi gheweten alle twaer</l>
<l>Van dat voorscreven es ende vertoghen:</l>
<l>Hi hadde hem bat beraden moghen</l>
<l n="7,8445"> Ende aviseren, des en hebt gheen waen,</l>
<l>Eer hi die ghifte soude hebben ghedaen.</l>
<l>Ende alsoe bidden si voort an</l>
<l>Van Beieren den hertoghe Jan</l>
<l>Dat hi te rechte wille aviseren</l>
<l n="7,8450"> <pb n="335"/> Den voorseiden coninc ende informeren</l>
<l>Metter waerheit ende anders niet,</l>
<l>Ende datti hen allen, wats ghesciet,</l>
<l>Wille houden voor gheexcuseert</l>
<l>Van des hi aen hem hadde begheert,</l>
<l n="7,8455"> Als dat sine voor heere wilden ontfaen;</l>
<l>Want si hulde ende eede hadden ghedaen</l>
<l>Ende manscap harer erfvrouwen</l>
<l>Siere nichten: die wouden si met trouwen</l>
<l>Haer trouwelijc houden in alder maten,</l>
<l n="7,8460"> Als goede gherechte ondersaten</l>
<l>Sculdich waren te doene, sonder si.</l>
<l>Voort wisten si wel, dat screven si</l>
<l>Hem: dat hi selve ter waerheit</l>
<l>Van Mier Vrouwen siere nichten voorseit</l>
<l n="7,8465"> Verhaven hadde tselve lant</l>
<l>Dat hi daer hadde, si u bekant,</l>
<l>Daer af hi haer, des was gheen waen,</l>
<l>Hulde ende eet hadde ghedaen.</l>
<l>Ten lesten baden si hem met begheeren</l>
<l n="7,8470"> Datti hem wel wille aviseren</l>
<l>Ende bedinken die edele, sijts ghewes,</l>
<l>Lynagie daer hi af comen es,</l>
<l>Ende die gonst ende vrientscap claer</l>
<l>Die hi sculdich te draghen waer</l>
<l n="7,8475"> Tot siere nichten ghetrouwelijc</l>
<l>Ende haren landen desghelijc;</l>
<l>Ende dat ghescil, hoort mi dichten,</l>
<l>Tusscen hem ende Mier Vrouwen siere nichten</l>
<l><pb n="336"/>Gode es seere onbehaghelijc</l>
<l n="7,8480"> Ende allen den ghenen zekerlijc,</l>
<l>Diese beide minden opter eerde.</l>
<l>Ende oft hi iet te eiscen begheerde</l>
<l>Van Mier Vrouwen siere nichten voorseit,</l>
<l>Dat hi dat [dede] met zueticheit</l>
<l n="7,8485"> Ende goeder manieren, sonder vreemt ghelaet,</l>
<l>Altoos ghebrukende goeden raet,</l>
<l>Ende altoos gheloovende int fijn</l>
<l>Sinen naesten ende goeden vrienden sijn."</l>
<l>Dese antwerde was in desen maten</l>
<l n="7,8490"> Te Berghen ghegheven bi den drien staten</l>
<l>Van Henegouwe opten XI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Van meie die int iaer Ons Heeren lach</l>
<l>XIII<hi rend='sup'>c</hi> XVIII. Alsoe ict hoorde,</l>
<l>Hebbic gheset die naeste woorde</l>
<l n="7,8495"> Ende die substantie ende den sen,</l>
<l>Luttel woorde meer ocht min.</l>
</div>
<div type="chapter"><head type="chapter">LXVII. HOE DLANT VAN BRABANT MET HERTOGHE JANNE HUEREN HEERE TOGHEN TE DORDRECHT WAERT.</head>
<l>Als hertoghe Jan, soe ghi hebt verstaen,</l>
<l>Van Beieren antwerde heeft ontfaen</l>
<l>Van den drien landen vore ghenant,</l>
<l n="7,8500"> <pb n="337"/> Van Henegouwe, Hollant, Zeelant,</l>
<l>Van den edelen ende goeden steden,</l>
<l>Was hi daer met twint te vreden</l>
<l>Noch ghepayt in sijn ghedochte;</l>
<l>Maer vergaderde soe hi eerst mochte</l>
<l n="7,8505"> Te Dordrecht ende ten Briele tehant</l>
<l>Die ghene die uut Hollant</l>
<l>Ende uut Zeelant, hoordic verclaren,</l>
<l>Ghebannen ende verdreven waren,</l>
<l>Ende vele uutlendegher daer bi,</l>
<l n="7,8510"> In grooten ghetale, daer mede dat hi</l>
<l>Den inghesetenen aen elken cant</l>
<l>Van Hollant ende van Zeelant</l>
<l>Met vanghene, met roove, met brande,</l>
<l>Ende ander manieren menegherhande,</l>
<l n="7,8515"> Toevueghde met rade ende met dade</l>
<l>Overtolleghe groote scade;</l>
<l>Ende pijnde hem met moghentheit</l>
<l>Aen hem te slane die lande voorseit.</l>
<l>Om twelke te wederstane, tehant</l>
<l n="7,8520"> Die hertoghe Jan van Brabant</l>
<l>Helpe ende troost met wisen ghedochte</l>
<l>Ende raet aen sijn lande sochte</l>
<l>Van Brabant ende van Hollant,</l>
<l>Ende desghelike van Zeelant.</l>
<l n="7,8525"> Daer op ten utersten sonder verlaten</l>
<l>Die twee weerlike staten</l>
<l>Des lants van Brabant, ic segghe u dat,</l>
<l>TAntwerpen vergadert sijnde int stat,</l>
<l>Gheantwert hehben, dat hem dochte</l>
<l n="7,8530"> Dat mijn heere van Brabant niet en mochte</l>
<l><pb n="338"/>Van eeren weghen in gheener maten,</l>
<l>Van redenen noch van rechte, ghelaten,</l>
<l>Ende sculdich ware na al besceit</l>
<l>Siere vrouwen palen ende lande voorseit</l>
<l n="7,8535"> Met allen ernste, met allen pinen</l>
<l>Te bescuddene ghelijc den sinen;</l>
<l>Ende si wouden hem ooc met coenen ghedachte</l>
<l>Bistaen met al harer machte,</l>
<l>Om te wederstane ionc ende out</l>
<l n="7,8540"> Die fortse ende die ghewout</l>
<l>Die van Beieren hertoghe Jan</l>
<l>Bedreef ende hadde ghenomen an</l>
<l>Ende voort keerde aen elken cant,</l>
<l>In Hollant ende in Zeelant,</l>
<l n="7,8545"> Jeghen dinghesetene sonder begheven</l>
<l>Van beide den landen voorscreven.</l>
<l>Want, na alle recht, men soude</l>
<l>Wederstaen ghewout met ghewoude.</l>
<l>Ende hoe men best mocht vinden avijs</l>
<l n="7,8550"> In wat manieren, in welker wijs,</l>
<l>Dit ghewout te wederstane:</l>
<l>Soe hebben die state der lande voort ane</l>
<l>Van Brabant, Hollant ende Zeelant</l>
<l>Daer op raet ghehat tehant.</l>
<l n="7,8555"> Ende eneghe van den wisen vroeden</l>
<l>Die hem des orlooghs best verstoeden,</l>
<l>Rieden voor haer avijs wel houde,</l>
<l>Dat men ierst belegghen soude</l>
<l>Die stat van den Briele ende bewighen,</l>
<l n="7,8560"> <pb n="339"/> Bestormen, bevechten ende ghecrighen;</l>
<l>Ende daer na ten inde al met allen</l>
<l>Die stat van Dordrecht bevallen.</l>
<l>Dit avijs, hoort mi verclaren,</l>
<l>Wert van den meesten hoope, die daer waren</l>
<l n="7,8565"> Te rade comen, ghehouden voor goet.</l>
<l>Maer daer was een, soe ic verstoet,</l>
<l>Gheheeten Willem Van den Berghe,</l>
<l>Die hadde doen tbeenken metten merghe,</l>
<l>Van Orbeys soe was hi heere,</l>
<l n="7,8570"> Tregement ghinc doen aen hem zeere</l>
<l>Van hertoghe Janne ende tbestier:</l>
<l>Hi was sijn overste tresorier.</l>
<l>Dese Willem, alsoe ic hoorde segghen,</l>
<l>Was seere traghe int verlegghen;</l>
<l n="7,8575"> Den cost beduchte hi zeere, sijts wijs:</l>
<l>Dies wederriet hi dat advijs,</l>
<l>Soe dat men ten utersten sloot tehande</l>
<l>Dat die hertoghe met sinen lande</l>
<l>Die stat van Dordrecht met ghewoude</l>
<l n="7,8580"> Over die zide belegghen soude</l>
<l>Te Brabant waert, ic segghe u dat;</l>
<l>Ende dat die Hollanders die selve stat</l>
<l>Op dander side souden berinnen,</l>
<l>Niet om met machte te winnen,</l>
<l n="7,8585"> Maer om dat men alsoe houde</l>
<l>Twater overpalen soude,</l>
<l>Ende dat men op elke side sterke,</l>
<l><pb n="340"/>Op die dike, sal maken bolwerke,</l>
<l>Dat die van Dordrecht provande</l>
<l n="7,8590"> Van buten en creghen gheenerhande;</l>
<l>Ende als dat soe bestelt ware,</l>
<l>Dat die van Brabant dan daer nare</l>
<l>Ende die van Hollant onghespaert</l>
<l>Trecken souden thuuswaert.</l>
<l n="7,8595"> Te deser meininghen tehant</l>
<l>Tooch uut tlant van Brabant.</l>
<l>Te Sinte Gheertrudenberghe ende daer omtrint</l>
<l>Versaemden si, si u bekint;</l>
<l>Ende daer bleven si, soe ic ghewaghe,</l>
<l n="7,8600"> Omtrint vive oft sesse daghe</l>
<l>Om twee redenen wille, dats bloot:</l>
<l>Dierste was, want daer stoot</l>
<l>Ende ghescille gherees, ic segghe u dat,</l>
<l>Tusscen van Lovene der stat</l>
<l n="7,8605"> Ende dien van Antwerpen sciere,</l>
<l>Om der gheender wille van Liere</l>
<l>Met haren bivanghe, dits waer;</l>
<l>Want die van Lovene meinden claer</l>
<l>Dat se hem volghen souden bi,</l>
<l n="7,8610"> Ende met hem trecken: want si</l>
<l>Van outs dat alsoe hadden gheploghen</l>
<l>Ende altijt onder hen ghetoghen,</l>
<l>Ende noch sculdich te trecken waren.</l>
<l>Die van Antwerpen, hoordic verclaren,</l>
<l n="7,8615"> <pb n="341"/> Die contrarie daer af seiden,</l>
<l>Ende meinden na behoorlicheiden</l>
<l>Dat die van Liere, ic seker ben,</l>
<l>Sculdich waren te volghene hen:</l>
<l>Ghemerct dat si gheseten sijn</l>
<l n="7,8620"> Int mercgrevescap, verstaet den fijn,</l>
<l>Daer die stat, des sijt ghewes,</l>
<l>Van Antwerpen thoot af es,</l>
<l>Met meer redenen daer toe, sij u vercleert,</l>
<l>Te beiden siden gheallegheert.</l>
<l n="7,8625"> Ende mids des stoots wille, hoordic saghen,</l>
<l>Wort ghesloten ende overdraghen</l>
<l>Dat, behoudelijc die van Lovene doe</l>
<l>Ende die van Antwerpen daer toe,</l>
<l>Ende elcs recht in alder maniere,</l>
<l n="7,8630"> Met haren bivanghe die van Liere</l>
<l>Op die palen souden bliven, dat elc versta,</l>
<l>Ligghende in der stat van Breda.</l>
<l>Dander redene, sijt seker des,</l>
<l>Daer theer van Brabant om bleven es</l>
<l n="7,8635"> TSinte Geertrudenberghe ligghende stille,</l>
<l>Dat was om dier zaken wille,</l>
<l>Dat si seker weten wouden</l>
<l>Eer si vorder trecken souden,</l>
<l>Oft si bereetscap souden vinden</l>
<l n="7,8640"> Van houte om twater te beiden inden</l>
<l>Te overpalene vaste ende sterc,</l>
<l>Ende opten dike dat bolwerc</l>
<l>Te makene als overdraghen was,</l>
<l>Ende hem van den Hollanders, sijt seker das.</l>
<l n="7,8645"> <pb n="342"/> Was toegheseit min no meere.</l>
<l>Ten lesten soe quam daer die heere</l>
<l>Van Culenborch, si u bekant,</l>
<l>Tresorier van Hollant,</l>
<l>Die den Brabanters overluut</l>
<l n="7,8650"> Toeseide, eer si toghen uut,</l>
<l>Dat si daer, hoort wat ic coute,</l>
<l>Bereetscap vinden souden van houte.</l>
<l>Noch seide hi hem openbare</l>
<l>Dat daer houts ghenoech ware</l>
<l n="7,8655"> Ende alle bereetscap na haer ghevoech</l>
<l>Toten palen ende bolwerke ghenoech;</l>
<l>Ende opten troost van desen,</l>
<l>Des heeren van Culenborch vore ghelesen,</l>
<l>Heeft hertoghe Jan, die edel heere,</l>
<l n="7,8660"> Ende met hem min no meere</l>
<l>Baenrotsen, edelen, hoort mi bedieden,</l>
<l>Ridderen, knechten ende goede lieden</l>
<l>Van Brabant, als ghetrouwe manne,</l>
<l>Ontseit van Beieren hertoghe Janne,</l>
<l n="7,8665"> Ende sijn sine viande worden daer</l>
<l>Met haren openen brieven claer</l>
<l>Ghescreven, soe ic hoorde verclaren,</l>
<l>Die bezeghelt ende ghegheven waren</l>
<l>TSinte Gheertrudenberghe aldaer</l>
<l n="7,8670"> XIIII<hi rend='sup'>c</hi> ende XVIII Ons Heeren iaer,</l>
<l>Op Sinte Jans Baptisten dach,</l>
<l>Die XXIIII in junio lach.</l>
<l>Des anderdaeghs, ic seker ben,</l>
<l><pb n="343"/>Sant hertoghe Jan van Beieren</l>
<l n="7,8675"> Sijn opene ontsegghebrieve tehant</l>
<l>Aen hertoghe Janne van Brabant.</l>
<l>Doen worden viande sonder begheven</l>
<l>Dese heeren hier na bescreven:</l>
<l>Heer Heinrijc Nothast, sijt seker das,</l>
<l n="7,8680"> Die heere tot Wernberch was,</l>
<l>Ende bisdommer van Beieren, dit onthouwe,</l>
<l>Ende die ionghe greve Jan van Nassouwe,</l>
<l>Greve Heinrijc van Oertenberch daer toe,</l>
<l>Ende vele meer andere, die alle doe</l>
<l n="7,8685"> Hertoghe Jans van Beieren helpers waren,</l>
<l>Worden viande, hoordic verclaren,</l>
<l>Shertoghen van Brabant met fellen ghedochten,</l>
<l>Ende alle die hem helpen mochten.</l>
</div>
<div type="chapter"><head type="chapter">LXVIII. HOE HERTOGHE JAN VAN BRABANT VOOR DORDRECHT LACH ENDE HOE HY VAN DAER SCHIET.</head>
<l>Als nu die heeren vore verclaert</l>
<l n="7,8690"> Te beiden siden hadden haer eere verwaert,</l>
<l>Ende haer ontsegghebrieve ghesonden</l>
<l>Ende ontfanghen, es na dien stonden</l>
<l>Hertoghe Jan met heere vermoghen</l>
<l>Van Sinte Gheertrudenberghe ghetoghen</l>
<l n="7,8695"> <pb n="344"/> Te Dordrecht waert met grooter spoet</l>
<l>In ordinantien fijn ende goet.</l>
<l>Die ionker van Wesemale hielt met moede,</l>
<l>Als maerscalc van Brabant, die voorhoede,</l>
<l>Ende hem volghde met grooter soorten</l>
<l n="7,8700"> Bruessele met harer toebehoorten.</l>
<l>Daer na volgde met grooten gheere</l>
<l>Hertoghe Jan, die edel heere,</l>
<l>In sijnre gheselscap achemant,</l>
<l>Baenrotsen ende edelen van Brabant.</l>
<l n="7,8705"> Daer na volghden wel bedacht</l>
<l>Die van Lovene met harer macht.</l>
<l>Daer na Antwerpen eerbaerlijc,</l>
<l>Ende na hen vermoghentlijc</l>
<l>Die van sHertoghenbossche, dits waer,</l>
<l n="7,8710"> Ende ten lesten volghde hen naer</l>
<l>Ghreve Inghelbrecht, hoordic vermanen,</l>
<l>Te Nassouwe ende te Vianen,</l>
<l>Heere te Lecke ende te Breda,</l>
<l>Als heere van Grimberghen, dit versta;</l>
<l n="7,8715"> Met scoonen hoope, met ghewelt</l>
<l>Hi die achterhoede helt.</l>
<l>Ende als si quamen in dier ghelike</l>
<l>Tot bi Dordrecht opten dike,</l>
<l>Daer si meinden, alst voorseit es,</l>
<l n="7,8720"> Een bolwerc te maken, sijts ghewes:</l>
<l>Die van Bruessele al ongheviert</l>
<l>Sijn naest der stat vore ghelogiert,</l>
<l>Daer na die hertoghe, ic seker ben,</l>
<l><pb n="345"/>Metten baenrotsen enten edelen,</l>
<l n="7,8725"> Dan die van Lovene, ende alsoe voort</l>
<l>Die van Antwerpen, als behoort,</l>
<l>Die van den Bossche ten utersten;</l>
<l>Ende als si meer ende men</l>
<l>Ghelogiert waren, begonden si tsamen</l>
<l n="7,8730"> Om den oorbore te sprekene daer si om quamen:</l>
<l>Te wetene es, leght hier op merc,</l>
<l>Om te makene een bolwerc,</l>
<l>Daer si wat houts toe al daer vonden;</l>
<l>Maer niet ghenoech, hoordic oorconden.</l>
<l n="7,8735"> Ooc en vonden si hout noch boom te halen</l>
<l>Om twater met te overpalen,</l>
<l>Daer af die heere van Culenborch</l>
<l>Hadde ghelooft te doene besorch,</l>
<l>Dat men van houte na al ghevoech</l>
<l n="7,8740"> Behoefte vinden soude ghenoech;</l>
<l>Want hi was doen van Hollant</l>
<l>Tresorier, si u bekant.</l>
<l>Want Willem van den Berghe, sijt seker das,</l>
<l>Die tresorier van Brabant was,</l>
<l n="7,8745"> Traech ende onwillich was al doe</l>
<l>Om tghelt te verlegghene daer toe,</l>
<l>Daer men met hout hadde moghen werven</l>
<l>Om te dienene ter bederven,</l>
<l>Segghende, dat hadde min ende meere</l>
<l n="7,8750"> Ghelooft van Culenborch die heere</l>
<l>Des te doene ware, als voorseit es:</l>
<l><pb n="346"/>Bi desen vertrecke ende mids des</l>
<l>Heeft heer Heinric van Berghen die heere fijn,</l>
<l>Heere van Grimberghen ende van Melijn,</l>
<l n="7,8755"> Palen ende houts ghenoech doen halen</l>
<l>Om twater mede te overpalen.</l>
<l>Dus wert daer twater overpaelt,</l>
<l>Ende een vast bollewerc onverhaelt</l>
<l>Wert daer ghemaect ende ghericht,</l>
<l n="7,8760"> Ende daer toe, verstaet tghedicht,</l>
<l>Van bussen, ghescut, vitaelgien,</l>
<l>Ende ander engiene meer ende men,</l>
<l>Ende ghewere, alst hoort tot dien,</l>
<l>Wel besorght ende versien.</l>
<l n="7,8765"> Dit bollewerc, segghic u bloot,</l>
<l>Was alsoe hooghe, wijt ende groot,</l>
<l>Dat men tot der bewaernissen</l>
<l>Wel hondert manne moeste ghissen;</l>
<l>Ende als men die sochte, wats ghesciet,</l>
<l n="7,8770"> En vantmenne boven dertich niet,</l>
<l>Die aenveerden wilden den last;</l>
<l>Niet wederstaende dat men hem vast</l>
<l>Toeseide, gheloofde, hoordic verclaren,</l>
<l>Opdat zi bevallen waren,</l>
<l n="7,8775"> Datse die hertoghe ende tlant</l>
<l>Ontsetten souden altehant.</l>
<l>Waer op si antwoorden, dat de pas</l>
<l>Uut Brabant toten bolwerke was</l>
<l>Enghe ende broecachtich zeere,</l>
<l n="7,8780"> Ende oft dan inghesteken were</l>
<l>Die dijc, alst wel mochte, wats ghesciet,</l>
<l>Soe en mocht men hen uut Brabant niet</l>
<l>Te helpen comen meer noch min.</l>
<l><pb n="347"/>Binnen dien tide, verstaet den sin,</l>
<l n="7,8785"> Dat die hertoghe voor Dordrecht lach,</l>
<l>Quamen die van binnen, doe ic ghewach,</l>
<l>Scermutsen daghelijcs buten</l>
<l>Jeghen die Brabanters. Daer sach men ruten</l>
<l>Die jonghe ghesellen, tocken ende vlien;</l>
<l n="7,8790"> Somwile bleef er, alst mocht ghescien,</l>
<l>Van buten ghevanghen, somtijts van binnen:</l>
<l>Deen moest verliesen ende dander winnen,</l>
<l>Alsoe alst daventuere ghean.</l>
<l>Ten utersten, als die hertoghe Jan</l>
<l n="7,8795"> Van Brabant voor Dordrecht sonder wanc</l>
<l>Gheleghen hadde VI weken lanc</l>
<l>Oft daer omtrint, ende hi tier stonde</l>
<l>Tbolwerc niet besetten en conde,</l>
<l>Mids datter niement was ghepast</l>
<l n="7,8800"> Die aenveerden wilde den last,</l>
<l>Mids der redenen wille voorseit:</l>
<l>Soe sloot men daer sonder verbeit</l>
<l>Tbolleberc te verbrandene houde,</l>
<l>Ende dat dan theer opbreken soude.</l>
<l n="7,8805"> Aldus wert dit ghedaen tehant.</l>
<l>Doe die van Dordrecht den brant</l>
<l>Ende den rooc saghen opslaen,</l>
<l>Hebben si daer bi wel verstaen</l>
<l>Dat opbreken des heers, ende trocken tehande</l>
<l n="7,8810"> Uut te watere ende te lande,</l>
<l>Ende hebben theer met grooter niden</l>
<l>Bevochten van achter ende van beziden;</l>
<l>Daer ieghen dat met vroomen moede</l>
<l>Die van Antwerpen, die dachterhoede</l>
<l n="7,8815"> <pb n="348"/> Al doen daden, hem hebben verweert,</l>
<l>Soe dat se bleven onghedeert,</l>
<l>Ende theer, sonder scade of scande</l>
<l>Van die uut Dortrecht, quam(en) te lande.</l>
<l>Maer someghe des hertoghen dieneren</l>
<l n="7,8820"> Ende zieke die ghequetst weren,</l>
<l>Stelden hem te watere zekerlike.</l>
<l>Ooc hadden die edele desghelike</l>
<l>Wapene ende wapenrocke, wilt verstaen,</l>
<l>Ende ander gherec te scepe ghedaen.</l>
<l n="7,8825"> Die van Dordrecht met gherute</l>
<l>Die met baergien quamen ute,</l>
<l>Hebben deser vele ghevaen;</l>
<l>Onder de welke, wilt verstaen,</l>
<l>Wert ghevanghen alsoe scier</l>
<l n="7,8830"> Hertoghe Jans aelmoesenier</l>
<l>Ende capellaen, een tidich man -</l>
<l>Van der Roest hiet hi, heer Jan,</l>
<l>Hi was out, ziec ende cranc -</l>
<l>Heer Jan van Beieren eer iet lanc</l>
<l n="7,8835"> Lieten quite gaen altehant.</l>
<l>Bi hem hi hertoghe Janne sant</l>
<l>Van Brabant sinen zeghel tien stonden</l>
<l>Die over enen knecht was vonden,</l>
<l>Die toebehoorde, sijt seker das,</l>
<l n="7,8840"> Den ionker van Gaesbeke, die was</l>
<l>Segheler van Brabant tier tijt.</l>
<l>Aen twelke dede, des zeker sijt,</l>
<l>Hertoghe Jan van Beieren voorseit</l>
<l>Grootelike sijn edelheit.</l>
<l n="7,8845"> <pb n="349"/> Maer dander bleven ghevanghen twaren</l>
<l>Die int scepe vonden waren,</l>
<l>Ende die wapenrocke tehant</l>
<l>Van vele edelen uut Brabant,</l>
<l>Die ooc int scepe waren vonden,</l>
<l n="7,8850"> Hebben die van Dordrecht tien stonden</l>
<l>Aldaer doen hanghen in der kerken,</l>
<l>Ghelijc ocht si met vromen werken</l>
<l>Die edele manne met ghewelde</l>
<l>Vechtender hant in den velde</l>
<l n="7,8855"> Ghevanghen hadden eerlike:</l>
<l>Twelke, mi dunct, sekerlike</l>
<l>Niet en beteemde na al besceit,</l>
<l>Na der zaken gheleghentheit.</l>
<l>                In deser selver manieren voorsproken</l>
<l n="7,8860"> Es hertoghe Jan opghebroken</l>
<l>Van voor Dordrecht, doe ic u cont,</l>
<l>Op S<hi rend='sup'>t</hi> Lauwereis avont</l>
<l>Met sinen heere. Sonder vieren</l>
<l>Quam hi des selfs nachts logieren</l>
<l n="7,8865"> Te Sinte Gheertrudenberghe ongheloghen.</l>
<l>Van daer es theer thuuswaert ghetoghen</l>
<l>Te Brabant waert, elc int sijn;</l>
<l>Ende hertoghe Jan, verstaet den fijn,</l>
<l>Van Brabant, die es twee daghe bleven</l>
<l n="7,8870"> Te Sinte Gheertrudenbergh voorscreven.</l>
<l>Doen trac hi int heer, doe ic ghewach,</l>
<l>Van Hollant, dat van der side lach</l>
<l>Der stat van Dordrecht voorscreven.</l>
<l>Metten Hollanders es hi daer bleven</l>
<l n="7,8875"> Tot dat si haer bollewerc</l>
<l><pb n="350"/>Volmaect hadden groot ende sterc,</l>
<l>Ende van vitaelgien ende alle engien</l>
<l>Ende van ghewere wel voorsien;</l>
<l>Ende Adriaen, de bastaert certein</l>
<l n="7,8880"> Van Hollant, werter af capitein.</l>
<l>Die hertoghe brac op daer na tehant</l>
<l>Met sinen heere van Hollant.</l>
<l>Na dat hi van daer was ghesceiden,</l>
<l>Hebben die van Dordrecht met wreetheiden</l>
<l n="7,8885"> Tbollewerc aenvochten, bestormt, beleghen,</l>
<l>Ende ten leste met crachte ghecreghen,</l>
<l>Ende verbrandent al onghespaert;</l>
<l>Ende Adriane den bastaert</l>
<l>Ende die met hem daer waren al</l>
<l n="7,8890"> Hebben si ghedoot groot ende smal.</l>
</div>
<div type="chapter"><head type="chapter">LXIX. VAN WILLEME VANDEN BERGHE HERTOGHE JANS VAN BRABANT TRESORIER ENDE WILLEME VAN ASSCHE AMMAN TE BRUESELE.</head>
<l>Na topbreken sbesets voorscreven</l>
<l>Heeft Willem van den Berghe bedreven,</l>
<l>Ende hertoghe Janne in die oore ghesteken,</l>
<l>Ende vermaect met sinen treken</l>
<l n="7,8895"> Den ionker van Nassouw, dit versta,</l>
<l>Heere ter Lecke ende te Breda,</l>
<l><pb n="351"/>Ende van der Lecke desghelijc</l>
<l>Heer Heinric, heere van Heeswijc,</l>
<l>Ende heer Heinric van Berghen int fijn</l>
<l n="7,8900"> Heere van Grimberghen ende van Melijn;</l>
<l>Soe dat die hertoghe van hem was</l>
<l>Seere qualijc te vreden, mits das</l>
<l>Hi van Willeme vore vercleert</l>
<l>Contrarie van hem was gheinformeert.</l>
<l n="7,8905"> Soe dat die hertoghe sprac dese woorde,</l>
<l>Daert mijn Vrouwe ende haer moeder hoorde:</l>
<l>Datti die drie heeren welgheboren</l>
<l>Niet meer en wilde sien noch hooren.</l>
<l>Willem van den Berghe, die dit bedreef,</l>
<l n="7,8910"> Te dier tijt dat men hem screef</l>
<l>Tresorier van Brabant, dit verstaet,</l>
<l>Kamerlinc ende heimelijc raet,</l>
<l>Van al dat den hertoghe doen quam bi</l>
<l>En was niement soe wel ghelooft als hi.</l>
<l n="7,8915">                 Tlant van Brabant hadde tien stonden</l>
<l>In Hollant een ambassiaet ghesonden</l>
<l>Aen den hertoghe haren heere,</l>
<l>Den abdt van Tongerloe, ende meere</l>
<l>Heer Heinric van Berghen, ic seker ben,</l>
<l n="7,8920"> Heer Aernde van Crayenhem met hen,</l>
<l>Heere van Grobbendonck tier stonde,</l>
<l>Ende van Dynter meester Emonde;</l>
<l>Ende als si te Gorichem quamen,</l>
<l><pb n="352"/>Daer si die niemare vernamen</l>
<l n="7,8925"> Dat die hertoghe, als ic vore las,</l>
<l>Op die drie heeren vertorent was:</l>
<l>Heer Heinric van Berghen, dat verstaet,</l>
<l>Die selve was int ambassiaet</l>
<l>Ghedeputeert, als ic voorseide,</l>
<l n="7,8930"> Sant om den ionker sonder beiden</l>
<l>Van Nassouwe, ende sonder vertrec</l>
<l>Om heer Heinric van der Leck.</l>
<l>Met desen heeren vore ghenant</l>
<l>Wert overdraghen na alle ghestant,</l>
<l n="7,8935"> Dat heer Heinric van Berghen tien tiden</l>
<l>Mids desen niet voort en soude riden;</l>
<l>Maer dander ambassiatuers int fijn</l>
<l>Souden in der absentien sijn</l>
<l>Haer bootscap doen, in lieghe u niet,</l>
<l n="7,8940"> Aen den hertoghe; dus eest ghesciet.</l>
<l>Ende als die ambassiatuers twaren</l>
<l>Uut Hollant in Brabant comen waren,</l>
<l>Ende haer ambassiaet ghedaen,</l>
<l>Soe wert int selve iaer wel saen</l>
<l n="7,8945"> Van XVIII, opten XIIII<hi rend='sup'>e</hi><hi rend='sup'>n</hi> dach</l>
<l>Van septembri; daert menich sach,</l>
<l>Bi den goeden steden van Brabant</l>
<l>Willem van den Berghe vore ghenant</l>
<l>Te Lovene int stat, si u vercleert,</l>
<l n="7,8950"> Openbaerlijc ghecorrigeert;</l>
<l>Ende als men die correctie voorseit</l>
<l>Te Bruessele, na ghewoonlicheit</l>
<l>Van der stat, aldaer uut roepen soude</l>
<l>Ende publiceren, soe en woude</l>
<l n="7,8955"> Willem van Assche, die amman was</l>
<l><pb n="353"/>Te Bruessele, hoe wel hem das</l>
<l>Die scepenen versochten bi te stane,</l>
<l>Niet doen; mids dien voortane</l>
<l>En wilden die scepenen, wats ghesciet,</l>
<l n="7,8960"> Den voorscreven Willeme emmer niet</l>
<l>Voor amman kinnen, verstaet den fijn,</l>
<l>Noch wisen noch ghehoorsaem sijn;</l>
<l>Maer si dadene sonder letten</l>
<l>Vanghen ende in der Vroenten setten,</l>
<l n="7,8965"> Daer hi inne sat, si u bekent.</l>
<l>.....</l>
</div>
<div type="chapter"><head type="chapter">LXX. HOE DIE PAEWS AEN HERTOGHE JANNE VAN BRABANT SCHREEF ALS VANDER DISPENSATIEN, ENZ.</head>
<l>Cort hier na, hebbic vernomen,</l>
<l>Es hertoghe Jan uut Hollant comen</l>
<l>Tot Antwerpen, in den godshuse aldaer</l>
<l n="7,8970"> Van S<hi rend='sup'>t</hi> Machiels, ende cort daer naer</l>
<l>Int iaer voorseit, opten iersten dach</l>
<l>Van october, doe ic ghewach,</l>
<l>Sijn bi hem comen altehant</l>
<l><pb n="354"/>Van Cortenberghe meester Amant</l>
<l n="7,8975"> Doctor ende deken van Sinte Donaes</l>
<l>Te Brugghe, ende, die niet en was dwaes,</l>
<l>Meester Lonijs van Baest, hoort mi lien,</l>
<l>Bacheleer in theologien;</l>
<l>Die hebben den hertoghe vore vercleert</l>
<l n="7,8980"> Van spaus weghen ghepresenteert</l>
<l>Een besloten bulle, dits waerhede,</l>
<l>Daer die paus begheerde mede</l>
<l>Aen den hertoghe, verstaet die wise,</l>
<l>Dat men meesteren Amande ende Lonijse</l>
<l n="7,8985"> Volcomelijc ghelooven woude</l>
<l>Van dat men hem segghen soude</l>
<l>Van sinen weghen ende aenbrenghen.</l>
<l>Dese bulle, verstaet die dinghen,</l>
<l>Van gheloove, die was ghegheven</l>
<l n="7,8990"> Te Genevere ende ghescreven</l>
<l>Opdie V<hi rend='sup'>e</hi> kalende van septembri,</l>
<l>Den XXVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, segghic di,</l>
<l>Der maent van oeghste int selve iaer</l>
<l>Van achtienen, dat es waer.</l>
<l n="7,8995"> Welke bulle die hertoghe Jan</l>
<l>Weerdichlijc ontfinc, hout u daer an,</l>
<l>Alst wel beteemde sonder waen;</l>
<l>Ende als hi dinhout hadde verstaen</l>
<l>Van der voorseider bullen ende den sen,</l>
<l n="7,9000"> Hebben hem die twee meesteren</l>
<l>Van des paus weghen voregheleit,</l>
<l>Ende uut crachte der bullen gheseit,</l>
<l>Dat die paus die dispensatie</l>
<l><pb n="355"/>Wederroepen hadde ende die gracie</l>
<l n="7,9005"> Die hi ghegheven hadde ende ghedaen,</l>
<l>Op die letsele, wilt verstaen,</l>
<l>Van den huwelike, dat elc verstaen,</l>
<l>Tusscen hem ende Vrouwe Jacoba:</l>
<l>Dat uut vreesen was ghesciet</l>
<l n="7,9010"> Van den Roomscen coninc ende anders niet.</l>
<l>Maer alsoe sciere als hi ware</l>
<l>Over berch, soude hi daer nare</l>
<l>Die revocatie annicheleren</l>
<l>Ende dierste dispensatie confirmeren;</l>
<l n="7,9015"> Ende dat die voorseide hertoghe Jan</l>
<l>Ende Vrouwe Jacoppe voortan</l>
<l>Sonder last van consciencien</l>
<l>Mochten tsamen bliven, verstaet den sen,</l>
<l>In den huwelijc voortaen</l>
<l n="7,9020"> Dat si tsamen hadden aenghegaen.</l>
<l>Ende desghelijc screven tehant</l>
<l>Aen hertoghe Janne van Brabant</l>
<l>Die cardinael Ostiensis meer no men</l>
<l>Entie patriarche van Constantinopolen.</l>
<l n="7,9025"> Hier met was hertoghe Jan die heere</l>
<l>Vertroost, verblijt van herten zeere</l>
<l>Ende ghevreet, ic seker ben,</l>
<l>In sijnder consciencien.</l>
</div>
<div type="chapter"><head type="chapter"><pb n="356"/> LXXI. VANDEN PAEYSE TUSSCHEN MIJNEN HEERE ENDE MER VROUWEN VAN BRABANT, VAN HOLLANT, ENZ., TE EENDER ENDE HERTOGEN JANNE VAN BEYEREN TER ANDER SYDE.</head>
<l>Des maendaeghs opten X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l n="7,9030"> Int selve iaer, die in octobri ghelach,</l>
<l>Soe creghen verradelijc onder hen</l>
<l>Hertoghe Jans vriende van Beieren</l>
<l>Van Rotterdamme die goede stat:</l>
<l>Die bootscap daer af quam na dat</l>
<l n="7,9035"> Hertoghen Janne te Halle int stede.</l>
<l>Doen trac hi met verdichede</l>
<l>Te Hoesdijn weert altehant</l>
<l>Met ridderen ende knapen uut Brabant,</l>
<l>Ende mannen van leene, ende quam aldaer</l>
<l n="7,9040"> XXIII in october, dit es waer,</l>
<l>Op enen sondach te Hoesdein inne</l>
<l>Ende hadde claerlijc in den sinne</l>
<l>Sijn viande te crenkene, ende sonder letten</l>
<l>Sijn slote ende sijn stede te besetten.</l>
<l n="7,9045"> Hier na dede, si u bekant,</l>
<l>Die greve van Chaerloys een bestant</l>
<l>Dedinghen, des sijt ghewesse,</l>
<l>Omtrint Sinte Andriesmesse,</l>
<l>Tusscen hertoghe Janne sinen neve, neemt goom</l>
<l n="7,9050"> Ende Janne van Beieren sinen oom.</l>
<l><pb n="357"/>Binnen den bestande daer ic af spreke,</l>
<l>Aerbeite die greve soe ernsteleke</l>
<l>Van Chaerloys altoos, sonder verdrach,</l>
<l>Dat hi maecte eenen dach</l>
<l n="7,9055"> Ten welken Mijn Heere ende Vrouwe vaillant</l>
<l>Van Brabant ende van Hollant</l>
<l>In haers selfs persoone voorwaer</l>
<l>Met haren rade souden comen daer</l>
<l>In der stat van Wouerichem.</l>
<l n="7,9060"> Hertoghe Jan van Beieren, dit vernem,</l>
<l>Soude sijn raetsliede ooc als dan</l>
<l>Daer sinden, ende die edel man,</l>
<l>Die greve van Chaerloys, met gheninden</l>
<l>Soude sinen raet aldaer ooc sinden,</l>
<l n="7,9065"> Om tusscen die partien voorseit</l>
<l>Te tracteerne met ernsticheit,</l>
<l>Om die te vereeneghen oft men conde.</l>
<l>Te dien daghe ter selver stonde</l>
<l>Sijn Mijn Heere ende Vrouwe</l>
<l n="7,9070"> Van Brabant, van Hollant, van Henegouwe,</l>
<l>Met haren rade wijs ende vermoghen</l>
<l>Al tot Wonrichem ghetoghen.</l>
<l>Hertoghe Jan van Beieren tien stonden</l>
<l>Heeft daer van sinen weghen ghesonden</l>
<l n="7,9075"> Den bisdommer van Beieren,</l>
<l>Den heere van Milendonck, ende met hem</l>
<l>Heer Gheerde van Heemskerke sekerlijc</l>
<l><pb n="358"/>Ende heer Heinric van Naeldwijc,</l>
<l>Ridderen, ende meer ander mans;</l>
<l n="7,9080"> Ende van weghen hertoghen Jans</l>
<l>Van Bourgognen, dit es waer,</l>
<l>Ende van sijns soons weghen, waren daer,</l>
<l>Des greven van Chaerloys tien stonden,</l>
<l>Ierstwerf te dien daghe ghesonden,</l>
<l n="7,9085"> Heer Yewein van Cortenbach,</l>
<l>Lantcommendeur, doe ic ghewach,</l>
<l>Van den Biessen te Tricht, hout u daer an,</l>
<l>Duutscen ordens, ende van Schoonvorst Jan,</l>
<l>Borchgreve te Montjouwe, sijts wijs,</l>
<l n="7,9090"> Ende van Aremude Gielijs,</l>
<l>Heere van Ensis sekerlijc,</l>
<l>Ende daer na heere Lodewijc</l>
<l>Van Lutzenborch, die bisscop was</l>
<l>Van Terrewane, sijt seker das,</l>
<l n="7,9095"> Ende heer Peeter, si u becant,</l>
<l>Van Lutzenborch, heere van Conversant</l>
<l>Ende van Brienne, van Edinghen heere,</l>
<l>Sijn broeder, ende daer toe meere</l>
<l>Meester Symoen van Fremelles,</l>
<l n="7,9100"> Meester in Loye, des sijt ghewes,</l>
<l>Ende van der Keythullen meester Jan:</l>
<l>Alle dese heeren, hout u daer an,</l>
<l>Bleven al tsamen onder hem</l>
<l>Eenpaerlijc te wonrichem</l>
<l n="7,9105"> Omtrent III weken, in waren spraken,</l>
<l>Tracterende, eer si van allen zaken</l>
<l>Vereenichden ende overquamen;</l>
<l>Ende als si van allen eens te samen</l>
<l><pb n="359"/>Waren worden, dit es waer,</l>
<l n="7,9110"> Ontboden si hertoghe Janne daer</l>
<l>Van Beieren; ende als hi daer quam,</l>
<l>Hebben die heeren, als ic vernam,</l>
<l>Ghemaect met grooter ernstichede</l>
<l>Eenen gheheelen peys, soene ende vrede</l>
<l n="7,9115"> Tusscen hertoghe Janne, wilt versinnen,</l>
<l>Ende Vrouwe Jacoppen siere ghesellinnen</l>
<l>Ter eenre, ende, dit der ic liden,</l>
<l>Hertoghe Janne van Beieren, ter ander ziden.</l>
<l>In welken peyse vore verclaert</l>
<l n="7,9120"> Ende soene, dat ghededinght waert,</l>
<l>Dat hertoghe Jan, dit wilt onthouden,</l>
<l>Van Beieren hebben soude ende behouden</l>
<l>Die stat van Dordrecht met al</l>
<l>Den bayluscape groot ende smal,</l>
<l n="7,9125"> Ende dijcgreefscape daer mede,</l>
<l>Ende van Gorichem die stede</l>
<l>Metten lande van Arkel, soe ict vernam,</l>
<l>Metten lande van der Lede, Lederdam,</l>
<l>Ende tlant van Schoonewerde mede,</l>
<l n="7,9130"> Ende van Rotterdamme die stede.</l>
<l>Dese steden ende lande, daer wi af scriven,</l>
<l>Souden hertoghe Janne van Beieren bliven</l>
<l>Erfelec te leene, si u bekant,</l>
<l>Van Minen Heere ende Vrouwe van Brabant,</l>
<l n="7,9135"> Ende haren nacomelinghen mede,</l>
<l>Greven oft grevinnen der greeflichede</l>
<l>Van Hollant, van Zeelant, alst behoorde;</l>
<l>Ende oft gheviele of gheboerde,</l>
<l><pb n="360"/>Dat Mijn Vrouwe, daer ic af scrive,</l>
<l n="7,9140"> Sonder wettich oor van haren live</l>
<l>Te latene, storve, si u bekant:</l>
<l>Soe soude mijn heere van Brabant</l>
<l>Lande, stede, slote in goeder trouwe</l>
<l>Van Hollant, van Zeelant, van Henegouwe</l>
<l n="7,9145"> Ende van Vrieslant, segghic u bloot,</l>
<l>Rumen sonder wederstoot.</l>
<l>Voort soude Mijn Heere, si u bekant,</l>
<l>Ende Mijn Vrouwe van Hollant</l>
<l>Den hertoghe van Beieren sonder sneven</l>
<l n="7,9150"> Hondert dusent nobele gheven,</l>
<l>Te sekeren terminen te waren</l>
<l>Van den naesten Paescen binnen twee iaren</l>
<l>Vol ende al betaelt te wesen.</l>
<l>Hertoghe Jan van Beieren, mids desen,</l>
<l n="7,9155"> Verteech van allen eiscen tehande</l>
<l>Die hi op die voorseide lande</l>
<l>Van Henegouwe, van Hollant,</l>
<l>Van Zeelant ende van Vrieslant</l>
<l>Met alle haren toebehooren</l>
<l n="7,9160"> Het ware bi ghiften, wilt mi hooren,</l>
<l>Des paus oft des Roomsch conincs met</l>
<l>Oft andersins, ic wille ghijt wet,</l>
<l>Met eer poenten die int verclaren</l>
<l>Van den peyse begrepen waren,</l>
<l n="7,9165"> Dies gheen noot en es te doen vermaen;</l>
<l>Want si Brabant niet aen en gaen.</l>
<l>Dese soene met corten noten</l>
<l>Was te Wonrichem ghesloten;</l>
<l>Int iaer van achtienen gheviel dit so,</l>
<l n="7,9170"> Dertien daghe in februario.</l>
</div>
<div type="chapter"><head type="chapter"><pb n="361"/> LXXII. HOE HER HEINRIJCK VAN BERGHEN GHEVANGHEN WERT ENDE VAN SIJNRE DOOT.</head>
<l>Als dese peys hier vore vercleert</l>
<l>Openbaerlijc was ghepubliceert,</l>
<l>Soe es dat parlement ghesceiden</l>
<l>Te Wonrichem ende sonder beiden</l>
<l n="7,9175"> Sijn Mijn Heere ende Vrouwe van Brabant</l>
<l>Met haren state uut Hollant</l>
<l>Ghetoghen, ende namen haer vaert</l>
<l>Van daer te Henegouwe waert.</l>
<l>Te deser tijt was noch Mijn Heere</l>
<l n="7,9180"> Van Brabant verbolghen herde zeere</l>
<l>Op sijn steden van Brabant,</l>
<l>Om dat si hadden, si u bekant,</l>
<l>Willeme van den Berghe ghecorrigeert,</l>
<l>Ende sonderlinghe, si u vercleert,</l>
<l n="7,9185"> Op sijn stat van Bruessele, segghic di,</l>
<l>Mids der redenen wille, dat si</l>
<l>Willeme van Assche in gheenen sinnen</l>
<l>Voor amman meer en wilden kinnen,</l>
<l>Maer haddene, al waest hem verdriet,</l>
<l n="7,9190"> In die Vroente gheset, om dat hi niet</l>
<l>Bi der correctien als amman en wilde staen</l>
<l>Die op Willeme van den Berghe was ghedaen.</l>
<l>Aldus bleef Mijn Heere ende Vrouwe tsamen</l>
<l>Van Brabant, als si van Hollant quamen,</l>
<l n="7,9195"> <pb n="362"/> Te Mechelen, hout u daer ane,</l>
<l>Ende die bisscop van Terrewane</l>
<l>Entie greve van Conversant</l>
<l>Ende van Brienne, si u bekant,</l>
<l>Sijn brueder, die heere van Edinghen was,</l>
<l n="7,9200"> Die welke den peys, daer ic af las,</l>
<l>In Hollant hier vore hadden ghemaect.</l>
<l>Dese twee heeren wel gheraect</l>
<l>Toghen te Bruessele cort na dat</l>
<l>Om tonderwisene die stat</l>
<l n="7,9205"> Dat si Willeme van Assche wouden</l>
<l>Voor amman kinnen ende houden,</l>
<l>Ende Willem van den Berghe ooc met</l>
<l>Van der correctien op hem gheset</l>
<l>Mocht bliven onghelast van dien:</l>
<l n="7,9210"> Soe verre als dat mochte ghescien</l>
<l>Sal Mijn Heere ende Vrouwe, wats ghesciet,</l>
<l>Te Bruessele comen ende anders niet.</l>
<l>Binnen desen ontboot heimelike</l>
<l>Die vrouwe van Sinte Mertensdike</l>
<l n="7,9215"> Heer Heinrike van Berghen haren broeder</l>
<l>Dat hi te Mechelen quame, sijts vroeder:</l>
<l>Si hoopte Mijn Vrouwe in allen keere</l>
<l>Soude sinen peys aen minen heere</l>
<l>Den hertoghe maken ende stellen te vreden.</l>
<l n="7,9220"> Dus quam heer Heinric daer ghereden</l>
<l>Te Mechelen met corten woorde</l>
<l>Aen heer Willeme van Montfoorde</l>
<l>Sinen neve, ende bat hem houde</l>
<l>Datti Willeme van den Berghe spreken woude:</l>
<l n="7,9225"> Dat hi hem woude voor alle zaken</l>
<l><pb n="363"/>Aen Minen Heere sinen peys maken</l>
<l>Ende helpen, soe ict hebbe vernomen,</l>
<l>Dat hi mochte tsier gracien comen.</l>
<l>Heer Heinric die heere van love</l>
<l n="7,9230"> Bracht Willeme ierstwerf te hove</l>
<l>Van den Berghe, sijt seker das,</l>
<l>Ende hadden ghemaect dat hi was.</l>
<l>Heer Willem van Montfort heeft saen</l>
<l>Aen Willeme sijn bootscap ghedaen</l>
<l n="7,9235"> Van den Berghe, de welke ghereet</l>
<l>Antwerde, soet hier bescreven steet,</l>
<l>Dat heer Heinric van Berghen voor desen</l>
<l>Sijn brootmeester hadde ghewesen,</l>
<l>Ende naest Minen Heere, dit vernem,</l>
<l n="7,9240"> Gheenen liever en hadde dan hem,</l>
<l>Ende hi soude hem int fijn</l>
<l>Na alle siere macht ghehelpich sijn.</l>
<l>Als heer Willem van Montforde</l>
<l>Dese antwerde bracht ent heer Heinric hoorde,</l>
<l n="7,9245"> Was hi zeker te diere tijt</l>
<l>In ziere herten zeere verblijt,</l>
<l>Ende reet van Mechelen ter vaert</l>
<l>Wel ghetroost te Bruessele waert,</l>
<l>Om ooc te sprekene aldaer</l>
<l n="7,9250"> Metten tween ghebrueders, dits waer,</l>
<l>Van Lutzenborch, dat si tsiere bederven</l>
<l>Des hertoghen gracien wilden verwerven.</l>
<l>Ende als hi dus ghereden quam</l>
<l>In die beemden, soe ict vernam,</l>
<l n="7,9255"> Tusscen den Huseken ende Vilvoorden</l>
<l><pb n="364"/>Quam van den Vliete daer teghenwoorden</l>
<l>Heer Jan, ghewapent ende vermoghen</l>
<l>Met ghespanen gheladenen boghen,</l>
<l>Ende heeft heer Heinrike, dits waer,</l>
<l n="7,9260"> Ghevanghen ende ghesekert daer;</l>
<l>Ende heer Heinric gheloofde na dat</l>
<l>Des andersdaeghs te Halle int stat</l>
<l>Metter sonnen te comene sonder beiden,</l>
<l>Ende van daer niet te sceiden</l>
<l n="7,9265"> Sonder oorlof, weten oft wille</l>
<l>Des hertoghen lude noch stille.</l>
<l>Als hi dese gheloften, wilt verstaen,</l>
<l>Ende zekeringhe hadde ghedaen,</l>
<l>Es heer Jan van den Vliete te waren</l>
<l n="7,9270"> Metten sinen ghereden te Haren</l>
<l>Door die beke ende alsoe voorbi</l>
<l>Der stat van Bruessele. Soe es hi</l>
<l>Beneven tclooster Ter Cameren ter vaert</l>
<l>Alsoe ghereden te Halle waert.</l>
<l n="7,9275"> Heer Heinric van Berghen quam na dat</l>
<l>Metten sinen te Bruessel int stat,</l>
<l>Daer een groot rumoer ende ghescille</l>
<l>Rees om siere vanghenessen wille,</l>
<l>Mids dat hi haer poorter was,</l>
<l n="7,9280"> Ende ghevanghen, sijt seker das,</l>
<l>Binnen haren bedrive, ende ooc want</l>
<l>Hi buten den palen van Brabant</l>
<l>Ghesekert ware, dat segghic di,</l>
<l>Inne te comene; twelke dat si</l>
<l n="7,9285"> <pb n="365"/> Openbaerlijc hielden ende meinden claer</l>
<l>Dat het ieghen tlantrecht waer.</l>
<l>In desen rumoere vore ghelesen</l>
<l>Waren in herde grooter vreesen</l>
<l>Die voorseide bisscop entie grave;</l>
<l n="7,9290"> Maer men bevant dat si daer ave</l>
<l>Met allen twint en wisten iet;</l>
<l>Alsoe en messciede hen niet.</l>
<l>Maer die zake, hoort mi verclaren,</l>
<l>Daer si te Bruessele om comen waren,</l>
<l n="7,9295"> Altemale hier mede wederstiet;</l>
<l>Soe dat si sonder te doene iet</l>
<l>Van Bruessel scieden, verstaet den sin,</l>
<l>Sonder oorbore te doene daer in.</l>
<l>Die stat van Bruessele soe hielt raet</l>
<l n="7,9300"> Opt voorseide ghevanghenesse, dat verstaet,</l>
<l>Alsoe dat eneghe rieden houde</l>
<l>Dat men heer Heinric voeren soude</l>
<l>Te Halle, soe mechtich, dit versinne,</l>
<l>Dat mens niet en soude laten inne:</l>
<l n="7,9305"> Dus mocht hi omme riden ter vaert</l>
<l>Ende hebben daer met sijn eere verwaert.</l>
<l>Someghe rieden sonder letten</l>
<l><pb n="366"/>Dat menne soude ghevanghen setten</l>
<l>Van der stat weghen. Dus waest ghedaen:</l>
<l n="7,9310"> Aldus wert hi ghevanghen saen</l>
<l>Ende in die Vroente gheset, wilt weten;</l>
<l>Ende als hi daer inne hadde gheseten</l>
<l>Eenen zekeren termijn,</l>
<l>Wert hi in der herberghen sijn</l>
<l n="7,9315"> Te Bruessele ghesekert, sijts ghewesse.</l>
<l>Binnen welken ghevanghenesse</l>
<l>Ende zekeringhen zekerlijc</l>
<l>Die voorseide heere heer Heinrijc</l>
<l>Alsoe groote onghenuechte nam</l>
<l n="7,9320"> Ende druc van herten, dat hem ane quam</l>
<l>Een groote siecte, dit weet algader;</l>
<l>Binnen welker siecten sterf sijn vader,</l>
<l>Daer hem met toe quam, neemt des goom,</l>
<l>Die heerlicheit van Berghen opten Zoom;</l>
<l n="7,9325"> Ende ten utersten met wisen sinne</l>
<l>Maecte Mijn Vrouwe die hertoghinne</l>
<l>Ende haer moeder tsiere eere,</l>
<l>Heer Heinrics, peys aen minen heere</l>
<l>Van Brabant, daer af hi tiere tijt</l>
<l n="7,9330"> In sijn herte [soe] zeere was verblijt,</l>
<l>Dat merkelec sijn nature daer mede</l>
<l>Verquam van der siechede,</l>
<l>Daer hi langhe af hadde gheleden quale;</l>
<l>Soe dat hi poentelijc altemale</l>
<l n="7,9335"> Sijn bereetscap dede gherecken</l>
<l>Om te Berghen op ten Zoom te trecken,</l>
<l><pb n="367"/>Ende aldaer ontfanghen te sine als heere</l>
<l>Ende ghehult. Maer leider! zeere</l>
<l>Es hi in der ziecten vervallen,</l>
<l n="7,9340"> Soe dat hi ligghende bleef met allen.</l>
<l>Welke ziecte hem, des ghelooft,</l>
<l>Te male sijns levens heeft berooft;</l>
<l>Ende alsoe es die heerlicheit</l>
<l>Van Berghen opten Zoom voorseit</l>
<l n="7,9345"> Bleven op siere dochter Johanne,</l>
<l>Die Janne van Glimes hadde te manne</l>
<l>Ghetrout binnen der levender tijt</l>
<l>Heer Heinrics haers vader, zeker sijt;</l>
<l>Hoe wel dat huwelijc was ghesciet</l>
<l n="7,9350"> Jeghen sinen danc ende anders niet.</l>
<l>                Ende hets te wetene ter waerheit,</l>
<l>Al hadde Willem van den Berghe voorseit</l>
<l>Toe gheseit heer Willeme Van Montforde</l>
<l>Ende ghelooft [met] vele schoonder woorde</l>
<l n="7,9355"> Datti na sijnre macht seere houde</l>
<l>Heer Heinrike van Berghen helpen soude,</l>
<l>Alsoe ment vore ghescreven siet:</l>
<l>Soe seide heer Jan van der Vliet</l>
<l>Datter Willem van den Berghe nochtan</l>
<l n="7,9360"> Alleene bi was, als hertoghe Jan</l>
<l>Hem beval ernstelike</l>
<l>Te vanghene heer Heinrike;</l>
<l>Ende dat Willem ooc seide tehant</l>
<l>Tot minen heere van Brabant:</l>
<l n="7,9365"> "Heere eest zake dat ghi</l>
<l>Heer Heinrike, ende noch twee of drie</l>
<l><pb n="368"/>Van den meesten, niet en bringht ter doot,</l>
<l>Soe en seldi, dat segghic u bloot,</l>
<l>Nemmermeer gheweldich hertoghe sijn;</l>
<l n="7,9370"> Maer deedi dat, ten trouwen mijn</l>
<l>Het sal algader vore u beven."</l>
<l>Alselken raet const Willem gheven!</l>
</div>
<div type="chapter"><head type="chapter">LXXIII. VANDER DOOT WILLEMS VANDEN BERGHE.</head>
<l>                Hier na, als sonder onderlaet</l>
<l>Mijn Heere, Mijn Vrouwe haren staet</l>
<l n="7,9375"> Te Berghen dus hielden, des seker sijt,</l>
<l>Soe ghebeurdet op enen tijt,</l>
<l>Op enen dach in die maent van meerte,</l>
<l>Dat Mijn Heere met bliden gheveerte</l>
<l>Na maeltijt reet jaghen, dat versinne;</l>
<l n="7,9380"> Ende Mijn Vrouwe die hertoghinne</l>
<l>Reet uut vlieghen, dat verstaet,</l>
<l>Ende Willem van den Berghe, nauste raet,</l>
<l>Rentmeester ende camerlinc</l>
<l>Des hertoghen van Brabant, die ghinc</l>
<l n="7,9385"> In sijn camere binnen den hove</l>
<l>Op een coetsbedde van love</l>
<l>Ligghen rusten. Daer quamen tehant</l>
<l>Die bastaerde van Hollant</l>
<l>Ende brachten oneerlijc ter doot</l>
<l n="7,9390"> Willeme van den Berghe, dits bloot,</l>
<l><pb n="369"/>Daer hi lach en sliep, tehant.</l>
<l>Om welke daet, alst waert bekant,</l>
<l>Hertoghe Janne, die goede heere,</l>
<l>Toter doot toe bedroeft waert zeere;</l>
<l n="7,9395"> Alsoe hijt bewees met trouwen</l>
<l>Met suchten, met claghen, met druc, met rouwen,</l>
<l>Met screiene, met teekenen blikelijc</l>
<l>Wel drie daghe durende eenpaerlijc.</l>
<l>Daer na hadde hertoghe Jan begheerte,</l>
<l n="7,9400"> Opten XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach in meerte,</l>
<l>Rekeninghe te hebbene ende besceit</l>
<l>Van der weduwe Willems voorseit</l>
<l>Ende bewijs van alle den ontfanghe</l>
<l>Van des hi van over langhe</l>
<l n="7,9405"> Van sinen weghen hadde ontfaen;</l>
<l>Ende van dier tijt voort aen</l>
<l>Tempereerde die hertoghe, hoordic saghen,</l>
<l>Den rouwe die[n] hi hadde ghedraghen,</l>
<l>Ende kenlike teekene die hi hadde bewesen</l>
<l n="7,9410"> Bi der doot Willems vore ghelesen.</l>
<l>Maer na de doot Willems van Orbeys</l>
<l>Creech eerst heer Heinric sinen peys,</l>
<l>Hoe wel hi daer na, sijts ghewes,</l>
<l>Niet langhe en leefde, alst voorseit es;</l>
<l n="7,9415"> Ende desghelijc maecte Mijn Vrouwe</l>
<l>Den peys van den ionker van Nassouwe,</l>
<l>Dat hi ter gracien ende gunste quam</l>
<l>Van den hertoghe; als ic vernam,</l>
<l>Waest bij middle Mier Vrouwen vorwaer</l>
<l n="7,9420"> Ende des heeren van Rotselaer,</l>
<l>Die doen ter tijt, si u bekant,</l>
<l><pb n="370"/>Drossate was van Brabant.</l>
<l>Int iaer van XVIII, hoore die wille,</l>
<l>Opten XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach van aprille,</l>
<l n="7,9425"> Ende daer na, doe ic ghewach,</l>
<l>In die selve maent den XV<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Opten Paeschavont, hier op merke,</l>
<l>Waert heer Cornielijs van Liedekerke</l>
<l>Drossate van Brabant tsijnre eere;</l>
<l n="7,9430"> Ende van Rotselaer die heere,</l>
<l>Na die doot Willems van den Berghe scier,</l>
<l>Waert van Brabant tresorier,</l>
<l>Ende van nu voortane meere</l>
<l>Scriven wi tiaer van Onsen Heere</l>
<l n="7,9435"> Dusent IIII<hi rend='sup'>c</hi> X ende neghen.</l>
<l>God laet ons altijt dooghden pleghen!</l>
</div>
<div type="chapter"><head type="chapter">LXXIV. HOE DEN STAET VAN TSHERTOGHEN HOVE VERANDERT WERT, DAER AF DE HERTOGINNE QUALYC TE VREDEN WAS.</head>
<l>Int iaer Ons Heeren, als stont ghescreven</l>
<l>XIIII<hi rend='sup'>c</hi>, neghentiene daer neven,</l>
<l>Na Paesscen in den mei tehant,</l>
<l n="7,9440"> Quamen Mijn Heere van Brabant</l>
<l>Ende die hertoghinne Mijn Vrouwe</l>
<l>Met haren state uut Henegouwe</l>
<l>In Brabant, des seker sijt;</l>
<l>Ende Mijn Heere tooch somtijt</l>
<l n="7,9445"> In Sonien iaghen, dit versenne,</l>
<l><pb n="371"/>Ende bi wilen over Senne.</l>
<l>Bi wilen soe lach hi ter Vueren,</l>
<l>Dicwile te Vilvorden, hoordic rueren,</l>
<l>Ende ondertusscen lach hi na dat</l>
<l n="7,9450"> TAntwerpen; want hi op sijn stat</l>
<l>Van Bruessele zeere was ghestoort,</l>
<l>Mits dat si Willemme van Assche noch voort</l>
<l>Over amman niet kinnen en wilden,</l>
<l>Maer noch altoos ghevanghen hilden.</l>
<l n="7,9455">                 Hierna ghevielt, verstaet den sen,</l>
<l>Dat van sHertoghenbossche die scepenen</l>
<l>Oetmoedelijc baden haren heere</l>
<l>Hertoghe Janne met herten zerre,</l>
<l>Dat hi in sinen persoone na dat</l>
<l n="7,9460"> Comen woude in sijnre stat</l>
<l>Van den Bossche, ende troosten aldaer</l>
<l>Sijn goede liede van den scaden swaer,</l>
<l>Overtollich ende onverwinlike,</l>
<l>Die si met brande ende derghelike</l>
<l n="7,9465"> Met watere gheleden hadden tswaer.</l>
<l>Ende aldus tooch die hertoghe daer</l>
<l>Ten Bossche ende, soe ict hoorde bedieden,</l>
<l>Beteekende hi daer den goeden lieden</l>
<l>Dach ende ure, dit onthoude,</l>
<l n="7,9470"> Wanneer als hise hooren woude.</l>
<l>Ten welken daghe sonder verlaet,</l>
<l>Des morghens voor die dagheraet,</l>
<l>Reet heimelijc, si u bekant,</l>
<l>Hertoghe Jan van Brabant</l>
<l n="7,9475"> Metten ionker van Wesemale van daer,</l>
<l>Sonder weten sheeren van Rotselaer,</l>
<l><pb n="372"/>Die doen was sijn tresorier;</l>
<l>Ende een ieghelijc officier</l>
<l>Van sinen hove samentlijc</l>
<l n="7,9480"> Waren daer in bescaemt grootelijc,</l>
<l>Ende soe waren ooc alle mids dat</l>
<l>Die goede liede van der stat.</l>
<l>Dus es die hertoghe met verdicheden</l>
<l>Metten ionker van Wesemale ghereden</l>
<l n="7,9485"> Tot Grobbendonck, met corten woorde,</l>
<l>Dat heer Aernde van Craeyenhem toe hoorde,</l>
<l>Ende heeft daer ghehat in trouwen</l>
<l>Gaesbeke, Wesemale, Montjouwen;</l>
<l>Ende die hebben daer, dit versent,</l>
<l n="7,9490"> Ghemaect een nuwe regement,</l>
<l>Ende in sier herberghen onghecesseert</l>
<l>Eenen nuwen staet gheordineert.</l>
<l>Die heere van Rotselaer waert onghelet</l>
<l>Van den tresorierscape ontset;</l>
<l n="7,9495"> Meester Lodewijc Boete, hoordic vercleren</l>
<l>Wert clerc ghemaect om te regeren</l>
<l>Die officie, si u bekant,</l>
<l>Van den ontfanghe van Brabant;</l>
<l>Ende men gaf int shertoghen hof</l>
<l n="7,9500"> Alle vrouwen ende juffrouwen oorlof,</l>
<l>Die bi Mijnre Vrouwen min no mee</l>
<l>Waren, uutghenomen twee,</l>
<l>Ende in die stede, si u vercleert,</l>
<l>Werden andere gheordineert</l>
<l n="7,9505"> Bi Mier Vrouwen der hertoghinnen:</l>
<l>Die grevinne van Merre, wilt versinnen,</l>
<l><pb n="373"/>De welke vrouwe van Duffle was</l>
<l>Ende van Gheele, sijt seker das;</l>
<l>Die vrouwe van Wesemale, sijts vroeder,</l>
<l n="7,9510"> Des ioncheren van Wesemale moeder,</l>
<l>Die ioffer van Wesemale, versinne,</l>
<l>Mijns ioncheeren ghesellinne,</l>
<l>Die vrouwe van Assche, dits waerheit fijn,</l>
<l>Ende die ioncfrouwe van Berghen, haer dochterkijn,</l>
<l n="7,9515"> Die si hadde, hout u daer an,</l>
<l>Van Gheerde van Berghen, haren iersten man;</l>
<l>Ende joffrouwe Laurentie, sijt seker das,</l>
<l>Die heer Everaerts Tserclaes dochter was,</l>
<l>Ende daertoe noch andere meere.</l>
<l n="7,9520"> Ende aldus soe quam Mijn Heere</l>
<l>Metten heeren ende ioncheren, met corten woorden,</l>
<l>Van Grobbendonck tot Vilvoorden,</l>
<l>Daer lach Mijn Vrouwe te dier tijt.</l>
<l>Daer wert ghelesen sonder respijt</l>
<l n="7,9525"> Die niewe staet ende ghepubliceert.</l>
<l>Dat ghedaen, tooch onghecesseert</l>
<l>Hertoghe Jan terstont sonder duren</l>
<l>Van Vilvoorden tot der Vueren;</l>
<l>Ende Mijn Vrouwe, weet voor waer,</l>
<l n="7,9530"> Reet hem met vijf peerden naer</l>
<l>Met eenre ioffrouwen herde zeere,</l>
<l>Ende III knechten ende niet meere.</l>
<l>Ter stont, als mense af sette,</l>
<l>Ghinc si sonder eneghe lette</l>
<l n="7,9535"> In Mijns Heeren camere, doe ic u cont,</l>
<l>Daer Mijn Heere te rade stont.</l>
<l>Daer si claghelijc onvertoghen</l>
<l><pb n="374"/>Vraeghde met screienden ooghen</l>
<l>Die redene, waer omme ende waer af,</l>
<l n="7,9540"> Men haren ioffrouwen oorlof gaf,</l>
<l>Die edel waren ende eerbaer</l>
<l>Ende van goeder famen voorwaer:</l>
<l>Die al meest met haer te waren</l>
<l>Ghevoet ende opghehouden waren.</l>
<l n="7,9545"> Si seide ooc openbaer ende hoghe,</l>
<l>Dat Mijn Heere die hertoghe</l>
<l>Van haren weghen soe vele in alder mate</l>
<l>Heerlicheiden ende lande besate,</l>
<l>Dat hise in state met haren vrouwen</l>
<l n="7,9550"> Wel houden mochte ende haren ioffrouwen,</l>
<l>In alder wijs als hise vant.</l>
<l>Hier op antwerde men haer tehant</l>
<l>Van shertoghen weghen, ic seker ben:</l>
<l>Dat hi om seker redenen</l>
<l n="7,9555"> Sinen staet veranderde, si u vercleert,</l>
<l>Ende bi haer waren gheordineert</l>
<l>Van den edelsten ende eerbaersten vrouwen</l>
<l>Sijns lants van Brabant ende ioffrouwen;</l>
<l>Daer op Mijn Vrouwe die hertoghinne</l>
<l n="7,9560"> Repliceerde met erren sinne.</l>
<l>Maer emmer die staet, sijt seker das,</l>
<l>Bleef soe hi gheordineert was,</l>
<l>Behoudelijc dien, dit versinne,</l>
<l>Dat Mijn Vrouwe die hertoghinne</l>
<l n="7,9565"> Eneghe van haren vrouwen</l>
<l>Bi haer behielt in goeder trouwen.</l>
<l>Ende tot deser selver tijt</l>
<l>Hadde Mijn Heere, des seker sijt.</l>
<l>Ende Mijn Vrouwe, dit der ic saghen,</l>
<l n="7,9570"> <pb n="375"/> Alsoe zeere wel overdraghen</l>
<l>Ende gheweest, dits waerheit fijn,</l>
<l>Als man ende wijf behooren te sijn;</l>
<l>Maer van deser tijt voortmeere</l>
<l>Vercuelde die minne herde zeere</l>
<l n="7,9575"> Tusscen hen beiden in allen zinne;</l>
<l>Die minlike vrientscap ende minne</l>
<l>Wort verandert groot ende smal</l>
<l>Als hier naermaels bliken sal.</l>
</div>
<div type="chapter"><head type="chapter">LXXV. VAN HEEREN JANNE VAN WALENROODE ENDE HEERE JANNE VAN HEYNSBERGHE BISSCOPPEN TE LUIDICKE.</head>
<l>Want hertoghe Jan van Beieren voorscreven</l>
<l n="7,9580"> Tbisdom van Ludike heeft over ghegheven,</l>
<l>Dat hi XXVIII iaer, sijts ghewes,</l>
<l>Beseten hadde, alst voorseit es,</l>
<l>Soe versach paus Merten daer omme</l>
<l>Die vijfste van dien bisdomme</l>
<l n="7,9585"> Ende gaeft. Dit ghesciede ieghenode</l>
<l>Heeren Janne van Walenrode</l>
<l>Die te voren, sijt seker das,</l>
<l>Ertsbisscop Righensis was.</l>
<l><pb n="376"/>Twelc hi liet, alsic vernam,</l>
<l n="7,9590"> Ende wert bisscop, ende quam</l>
<l>Te Ludike daer hi betemelike</l>
<l>Was ontfaen ende eerlike</l>
<l>Int iaer van XVIII opten IIII dach</l>
<l>Van oeghst, als ic u segghen mach.</l>
<l n="7,9595"> Eerbaerlijc regeerde hi daer</l>
<l>Tvoorseide bisdom min dan een iaer,</l>
<l>Want hi sterf cort daer naer,</l>
<l>XIIII<hi rend='sup'>c</hi> XIX Ons Heeren iaer,</l>
<l>In meie den XXVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l n="7,9600"> Int selve iaer, opten XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Van junio, coren onder hen</l>
<l>Die heeren van der capittelen</l>
<l>Van Sinte Lambrechte, merket tgone,</l>
<l><pb n="377"/>Janne des heeren van Heinsberch sone</l>
<l n="7,9605"> Tot enen bisscop, sijt seker das,</l>
<l>Die welke die canonic was</l>
<l>Ende archidiaken van Haspegouwe</l>
<l>In der voorseider kerken te goeder trouwe;</l>
<l>Doen men hem coos, dat wet voor waer,</l>
<l n="7,9610"> Hatti omtrint XXIII iaer.</l>
</div>
<div type="chapter"><head type="chapter">LXXVI. VANDEN PRIVILEGIEN ALS VANDEN LIEUTENANT DES AMMANS VAN BRUESELE ENDE VANDEN SCEPENEN TE MOETEN MAKEN OP ST JANS AVONT, ETC..</head>
<l>Int voorseide iaer, doe ic u cont,</l>
<l>Op Sinte Jans Baptisten avont,</l>
<l>Als noch gheen ander amman en was</l>
<l>In die stede, sijt zeker das,</l>
<l n="7,9615"> Van Willeme van Assche die, soe ghi wet,</l>
<l>Van den ammanscape was gheset</l>
<l>Bi der stat, alst voorseit es,</l>
<l>Daer bi en woude, sijt seker des,</l>
<l>Hertoghe Jan mids den gonen</l>
<l n="7,9620"> Uut den eenentwintich persoonen</l>
<l>Die hem die scepenen, hoordic oorconden,</l>
<l>Na ghewoonte hadden overghesonden,</l>
<l>Gheen nuwe scepenen maken daer,</l>
<l>Ende alsoe bleef die stat, dits waer,</l>
<l n="7,9625"> <pb n="378"/> Van Bruessele van dien S<hi rend='sup'>t</hi> Jansmesse</l>
<l>Omtrint drie weken, sijts ghewesse,</l>
<l>Sonder scepenen van hertoghe Janne,</l>
<l>Uten cosen die hem die goede manne</l>
<l>Over hadden ghesonden te makene, tswaer;</l>
<l n="7,9630"> Waerbi der selver stat aldaer</l>
<l>Onverwinlike commer doe</l>
<l>Ende verderfelike scade toe</l>
<l>Hadde moghen comen ongespaert.</l>
<l>Om twelke te verhuedene, soe waert</l>
<l n="7,9635"> Daer toe ghesproken soe verre tien tiden,</l>
<l>Dat die hertoghe ter eender siden,</l>
<l>Entie stat ter ander, ongheloghen,</l>
<l>Eneghe van den rade shertoghen</l>
<l>Ende den drien goeden steden</l>
<l n="7,9640"> Loven, Antwerpen ter waerheden,</l>
<l>Ende sHertogenbosche, gheloofden int fijn;</l>
<l>Die daer omme vergedert sijn</l>
<l>Te Vilvorden, doe ic u ghewach,</l>
<l>Soe dat wort opten XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l n="7,9645"> Der maent van julio, dat ghijt wet,</l>
<l>Jan Taye van Eelwite in die stat gheset</l>
<l>Van Willem van Assche, hout u daer an,</l>
<l>Te Bruessele tot eenen amman,</l>
<l>Ende heer Jan van Coudenberghe, dit vernem,</l>
<l n="7,9650"> Willem van Mors, Philips met hem</l>
<l><pb n="379"/>Dien men hiet van Kesterbeke,</l>
<l>Ende Reinere van Linckenbeke,</l>
<l>Ende van der Coudenborch Symoen,</l>
<l>Heinric Veele, verstaet dit doen,</l>
<l n="7,9655"> Jan Taye van Gaesbeke, dese wel geraecte</l>
<l>Die hertoghe doen scepenen maecte</l>
<l>Te Bruessele. Ende om dat van dien</l>
<l>Ghelike niet meer en soude ghescien</l>
<l>In toecomenden tiden na dat,</l>
<l n="7,9660"> Soe heeft die voorseide stat</l>
<l>Van Bruessele verworven, ic seker ben,</l>
<l>Scoone ende goede privilegien:</l>
<l>Alsoe dat die hertoghe altoos voortan</l>
<l>Moet stellen enen notabelen man</l>
<l n="7,9665"> Om stedehouder te sine in waren zaken</l>
<l>Van den amman dien hi te Bruessel sal maken,</l>
<l>Ende macht sal hebben des daer ane cleeft</l>
<l>Van shertoghen weghen, die damman heeft,</l>
<l>Wanner als damman, sijt seker des,</l>
<l n="7,9670"> Uter stat oft uten ooghen es,</l>
<l>Oft wanneer damman, soe mi docht,</l>
<l>Van tween scepenen wert versocht</l>
<l>Iet te doene, dits waer sermoen,</l>
<l>Van des hi sculdich es te doen,</l>
<l n="7,9675"> Ende hijs hem weighert blikelijc</l>
<l><pb n="380"/>Oft onwillich maect; ende desghelijc</l>
<l>Oft in den amman ende in den lieutenant</l>
<l>Ghebrec gheviele, soe moghen tehant</l>
<l>Die scepenen van Bruessele oft die II van hen</l>
<l n="7,9680"> Eenen ghesworenen knape, verstaet den sen,</l>
<l>Des ammans daer toe nemen ghereede</l>
<l>Die hem ghenoecht, ende dien met eede</l>
<l>Daer toe verbinden ernstelelijc.</l>
<l>Ende oft ghebeurde desghelijc</l>
<l n="7,9685"> Dat die hertoghe daer nare</l>
<l>Teeneghen tiden ghebrekelijk ware</l>
<l>Uten cose die hem tallen stonden</l>
<l>Die scepenen hadden over ghesonden,</l>
<l>VII scepenen te makene, doe ic u cont,</l>
<l n="7,9690"> Op Sinte Jans Baptisten avont</l>
<l>Vore der noenen: dat dan saen</l>
<l>Die VII scepenen die afgaen</l>
<l>VII nuwe scepenen onvertoghen</l>
<l>Selen maken ende kiesen moghen;</l>
<l n="7,9695"> Met meer poenten, verstaet den sen,</l>
<l>Vercleert in der privilegien.</l>
</div>
<div type="chapter"><head type="chapter"><pb n="381"/> LXXVII. VANDER DOOT HERTOGE[N] JANS VAN BOURGOGNEN ENDE VANDEN HUWELIKE DES CONINX VAN JNGHELANT METTER DOCHTER DES CONINX VAN VRANCKERYCKE.</head>
<l>Tusscen den dolphijn van Vrankerijc</l>
<l>Ter eender ziden zekerlijc,</l>
<l>En ter andere, des sijt vroeder,</l>
<l n="7,9700"> Hertoghe Jan, Anthonijs broeder</l>
<l>Van Bourgognen, neemt des goom,</l>
<l>Nu hertoghen Jans van Brabant oom,</l>
<l>Waren heimelijc, als ic oorconde,</l>
<l>Vrientscapen ghemaect ende verbonde</l>
<l n="7,9705"> Ende bezeghelt, dits waerheit fijn;</l>
<l>Na twelke die voorseide dolphijn</l>
<l>Den voorscreven hertoghe Janne ontboot</l>
<l>Van Bourgognen, dits waerheit bloot,</l>
<l>Om tsamen te tracteerne tehant</l>
<l n="7,9710"> Hoe men den coninc van Inghelant</l>
<l>Soude moghen wederstaen,</l>
<l>Die der Franscer cronen hadde ghedaen</l>
<l>Ende daghelijcs dede groot achterdeel,</l>
<l>Ende van Normandien tmeeste deel</l>
<l n="7,9715"> Ghewonnen ghecreghen hadde met machte,</l>
<l>Ende ter selver tijt met heercrachte</l>
<l>Vore die stat laghe van Ruwaen.</l>
<l>Hertoghe Jan van Bourgognen, die hem aen</l>
<l>Die vrientscap hielt ende die verbonde</l>
<l n="7,9720"> Die tusscen den dolphijn ende hem tier stonde</l>
<l><pb n="382"/>Ghemaect waren, alst voorseit es,</l>
<l>Hier op vertroost, hem verlatende des,</l>
<l>Es ten ontbiede, dits waerheit fijn,</l>
<l>Ghetoghen tot den dolphijn</l>
<l n="7,9725"> Met cleinder macht, onghewapender hant,</l>
<l>Op tslot van Monstreul, si u bekant.</l>
<l>Als hire binnen was, ongheloghen,</l>
<l>Worden die brugghen op ghetoghen</l>
<l>Ende die poorten ghesloten, soe ic vernam,</l>
<l n="7,9730"> Ende als hi in der presentien quam</l>
<l>Van den voorseiden dolphijn, dits bloot,</l>
<l>Wert hi terstont ghesleghen doot.</l>
<l>Dese slach ghesciede, dits waer,</l>
<l>XIIII<hi rend='sup'>c</hi> XIX Ons Heeren iaer</l>
<l n="7,9735"> In der maent van septembri.</l>
<l>Na twelke Philips, dat segghic di,</l>
<l>Des voorseiden hertoghen Jans sone</l>
<l>Van Bourgognen - die gone</l>
<l>Hadde gheheeten tot dier tijt</l>
<l n="7,9740"> Greve van Charloys, des seker sijt -</l>
<l>Die dede soe vele altehant,</l>
<l>Dat coninc Heinric van Inghelant</l>
<l>Te wive ghecreech sekerlijc</l>
<l>Des coninx dochter van Vrankerijc</l>
<l n="7,9745"> Vrouwe Kathelinen, sijt seker das,</l>
<l>Die sconincs ioncste dochter was.</l>
<l>Daer mede ontfinc hi, der ic lien</l>
<l>Thertoghedom van Normandien</l>
<l>Te huwelike, groot ende cleene,</l>
<l n="7,9750"> Ende ontfinct van den coninc te leene</l>
<l><pb n="383"/>Van Vrankerike, dits waerhede,</l>
<l>Daer af [hi] hem hulde ende manscap dede.</l>
<l>Ooc waest bevoorwaert claerlijc</l>
<l>Dat, oft die coninc Heinrijc</l>
<l n="7,9755"> Van Inghelant bi den live</l>
<l>Van Vrouwe Kathrinen sinen wive</l>
<l>Mansoor ghecreghe, dat dan al bloot,</l>
<l>Na des conincs van Vrankerike doot,</l>
<l>Trike hebben soude ende coninc wesen,</l>
<l n="7,9760"> Dat die dolphijn vore ghelesen</l>
<l>Verbeurt hadde in eewicheit</l>
<l>Mids der doot hertoghen Jans voorseit.</l>
<l>Soe soude die dolphijn daer wi af scriven</l>
<l>Eewelijc der croonen berooft bliven.</l>
<l n="7,9765"> Hier met ende met meer verbonden</l>
<l>Ende ander voorwaerden sijn tien stonden</l>
<l>Beide die coninghe achemant</l>
<l>Van Vrankerike ende van Inghelant</l>
<l>Vereenicht, versoent onder hen</l>
<l n="7,9770"> Bi toedoene ende middele des hertoghen</l>
<l>Philips van Bourgognen, die sone was</l>
<l>Wilen hertoghen Jans, sijt seker das;</l>
<l>Welke hertoghe Philips algader</l>
<l>Die doot van sinen voorseiden vader</l>
<l n="7,9775"> Hier mede ende anders derghelijc</l>
<l>In menegher manieren soe grootelijc</l>
<l>Ghewroken heeft, dat alle die gone</l>
<l>Gheseten onder die Fransce crone,</l>
<l>Gheestelike ende ooc werelike,</l>
<l n="7,9780"> Edele, onedele, arme ende rike</l>
<l>Dies hebben ghevoelt langhe ende vaste</l>
<l><pb n="384"/>Te haren verderfeliken laste,</l>
<l>Ende ter destructien des rijcs daer bi.</l>
<l>God betert alst sijn wille si</l>
</div>
<div type="chapter"><head type="chapter">LXXVIII. VANDER CORRECTIEN GHESET OP HER JANNE DEN HERTOGHE RIDDERE ENDE OP GHIJSBRECHTE PYPENPOY.</head>
<l n="7,9785"> Int selve iaer, doe ic ghewach,</l>
<l>Van XIX, opten achtiensten dach</l>
<l>Van februario, dit es waer,</l>
<l>Ten versueke ende bevele claer</l>
<l>Hertoghen Jans van Brabant,</l>
<l n="7,9790"> Bi den amman ende scepenen tehant</l>
<l>Van Bruessele, worden twee goede mannen</l>
<l>Te Bruessele ter poyen uutghebannen</l>
<l>Heer Jan de Hertoghe, een ridder goet,</l>
<l>Ende Ghijsbrecht Pipenpoy, sijts vroet.</l>
<l n="7,9795"> Te wetene waer omme si u berecht:</l>
<l>Want die selve Ghijsbrecht</l>
<l>Soude hebben ghesproken, hoordic verclaren,</l>
<l>Onnutte woorde, de welke waren</l>
<l>Contrarie ende scamelijc</l>
<l n="7,9800"> Hertoghe Janne, ende desghelijc</l>
<l>Den scepenen van Bruessele te dier tijt</l>
<l><pb n="385"/>Lachterlijc, des seker sijt:</l>
<l>Dat hi daer omme, dit onthoude,</l>
<l>Voortane eewelijc bliven soude</l>
<l n="7,9805"> Buten den rade van der stat</l>
<l>Ende regemente, ende ooc dat</l>
<l>Hi voortane nemmermeere</l>
<l>Officie en soude van den Heere</l>
<l>In Brabant hebben noch bedrijf.</l>
<l n="7,9810"> Voort wert hi ghebannen op sijn lijf</l>
<l>Uten palen, hoort mi verclaren,</l>
<l>Van Brabant den tijt van XV jaren.</l>
<l>Ende want die voorseide heere heer Jan</l>
<l>Daer over was bi ende an,</l>
<l n="7,9815"> Daer Ghijsbrecht Pipenpoy voorseit</l>
<l>Alselke woorde hadde gheseit</l>
<l>Onscemelike, lelike, sijt seker das,</l>
<l>Dier hi hem ghenoech ghevolgich was,</l>
<l>Alsoe men seide, in lieghe u niet,</l>
<l n="7,9820"> Al en sprac hi soe onbesceedelijc niet</l>
<l>Als die voorseide heer Ghijsbrecht dan:</l>
<l>Soe wert daer omme die selve heer Jan</l>
<l>Ghecorrigeert, dits waer sermoen,</l>
<l>Enen wech selve te doen</l>
<l n="7,9825"> TSinte Jacobs in Compostelle doe</l>
<l>In Galissien, ende daer toe,</l>
<l>Na dat hi die bedevaert hadde ghedaen,</l>
<l>Te rumene ende te blivene voortaen</l>
<l>Uten palen van Brabant sonder blijf</l>
<l n="7,9830"> Den tijt van drie iaren, op sijn lijf.</l>
<l>Dese conrectie ghesciede, doe ic ghewach,</l>
<l><pb n="386"/>Opten voorseiden achtienden dach</l>
<l>Van februario, hout u daer an,</l>
<l>In presentien van den hertoghe Jan,</l>
<l n="7,9835"> Bi amman ende scepenen segghic di</l>
<l>Van Bruessele; daer ooc stonden bi</l>
<l>Den voorscreven hertoghe, als ic meine,</l>
<l>Willem ionghe greve van Zeine</l>
<l>Heere van Sinte Aechtenrode, dats waer,</l>
<l n="7,9840"> Die bi den hertoghe stont aldaer,</l>
<l>Ende Jan heere van Wesemale</l>
<l>Ende van Phaleis alsoe wale,</l>
<l>Ende van Cuyck mijn heer Jan,</l>
<l>Heere van Hoochstraten, ende voort an</l>
<l n="7,9845"> Jan van Schoonvorst, in goeden trouwen,</l>
<l>Die borchgreve was te Montjouwen,</l>
<l>Heere te Cranendonck sekerleke</l>
<l>Ende heere te Diepenbeke.</l>
<l>Jan van Glimes, des neemt goom,</l>
<l n="7,9850"> Heere te Berghen opten Zoom</l>
<l>Ende te Grimberghen, hier op merke,</l>
<l>Ende heer Cornielijs van Liedekerke</l>
<l>Heere van Lens, hout u daer an,</l>
<l>Ende van Grimberghen heer Jan,</l>
<l n="7,9855"> Heere van Assche, sijt seker das;</l>
<l>Willem sijn brueder ooc daer was;</l>
<l>Heer Jan Scoonians, dits ware leere,</l>
<l>Reinere Moers ende ander meere.</l>
</div>
<div type="chapter"><head type="chapter"><pb n="387"/> LXXIX. HOE HERTOGHE JAN VAN BRABANT TREGIMENT SYNRE LANDE VAN HOLLANT, ZEELANT ENDE VRIESLANT BEVAL HERTOGHE JANNE VAN BEYEREN SINEN OEM.</head>
<l>Als tiaer Ons Heeren stont ghescreven</l>
<l n="7,9860"> XIIII<hi rend='sup'>c</hi>, twintich daer neven,</l>
<l>Cort na Paesscen, doe ic ghewach,</l>
<l>In aprille den XXVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>In der stat van Antwerpen, dats waer,</l>
<l>Ordeneerde ende maecte aldaer</l>
<l n="7,9865"> Hertoghe Jan, nu merket tgone,</l>
<l>Dese navolghende persone,</l>
<l>Heer Janne van Grimberghen van Assche heere,</l>
<l>Janne sinen oudsten sone, ende meere</l>
<l>Meester Jan Bont, verstaet tbediet,</l>
<l n="7,9870"> Claese die[n] men van den Werve hiet,</l>
<l>Bernaert Utenenghe, hout u daer an,</l>
<l>Reinere Moers ende van den Huffle Jan,</l>
<l>Ende Claeus Colensone tier stont</l>
<l>Tsinen rade, ende heere Willem Bont</l>
<l n="7,9875"> Sinen secretarijs, in waerder spraken,</l>
<l>Om met hem tot allen sinen zaken</l>
<l>Te verstane, dus waest sijn wille.</l>
<l>Daer na, den lesten dach van aprille,</l>
<l>Der selver maent, maecte hi na tgone</l>
<l n="7,9880"> Den voorseiden Claeuse Colensone</l>
<l><pb n="388"/>Sinen zeghelere ende beval hem claer</l>
<l>Truwelijc daer toe te nemen waer.</l>
<l>Welke Claeus, daer wi af lesen,</l>
<l>Der stat clerc van Antwerpen hadde ghewesen;</l>
<l n="7,9885"> Ende ooc desghelijc, wilt weten,</l>
<l>Rutgheer van Tefelen, anders Boene gheheeten,</l>
<l>Die ooc te voren, sijt seker das,</l>
<l>Der stat clerc van Bruessele was,</l>
<l>Wert ghemaect in der selver wijs</l>
<l n="7,9890"> Des hertoghen secretarijs,</l>
<l>Ende clerc van den leenboeke daer toe.</l>
<l>Hier na trac hertoghe Jan aldoe</l>
<l>Uter stat van Antwerpen sekerlike</l>
<l>In Zeelant, tot Sinte Mertens dike,</l>
<l n="7,9895"> Op heeren Floreis van Borsele huus,</l>
<l>Ende beval daer, hoort hier abuus,</l>
<l>Ende gaf over, verstaet den sen,</l>
<l>Hertoghe Janne van Beieren</l>
<l>Tregement sijns lants van Hollant,</l>
<l n="7,9900"> Van Zeelant, ende van Vrieslant,</l>
<l>Ende maecten daer af, si u bekent,</l>
<l>Gouverneur, rewaert ende regent</l>
<l>Van sinentweghen, in den name van hem,</l>
<l>Na uutwisen der brieven, dit vernem,</l>
<l n="7,9905"> Die openbaerlijc daer af waren ghescreven</l>
<l>Tot Sinte Mertens dike ghegheven.</l>
</div>
<div type="chapter"><head type="chapter"><pb n="389"/> LXXX. HOE MYN VROUWE DE HERTOGINNE MET HUERER MOEDER SCHIET UUT DES HERTOGEN VAN BRABANT HOVE.</head>
<l>Cort hier na altehant</l>
<l>Quam hertoghe Jan van Brabant</l>
<l>In siere stat van Bruessele, daer hi</l>
<l n="7,9910"> Bleef residerende, segghic di,</l>
<l>Omtrent vier maende, ende stelde tier stede</l>
<l>Sijn munte van goude, van selver mede,</l>
<l>Ende dede den penninc slaen, wilt weten,</l>
<l>Die Drielandere wert geheeten;</l>
<l n="7,9915"> Want die munte vore vercleert</l>
<l>Bi den drien landen was gheconsenteert</l>
<l>Ende overdraghen, si u bekant,</l>
<l>Brabant, Henegouwe ende Hollant.</l>
<l>Ende te deser tijt, als dit ghesciede,</l>
<l n="7,9920"> Als hertoghe Jan met siere meisniede</l>
<l>Ende state dus lach te Bruessel binnen,</l>
<l>Heer Everaert Tserclaes, wilt mi versinnen,</l>
<l>Riddere, die was ter selver tijt</l>
<l>Sijn hovemeester, des seker sijt,</l>
<l n="7,9925"> Die zeere strenghelijc in ghewelt</l>
<l>Dordenantie van den herberghen helt</l>
<l>Die de heeren van den rade voorscreven</l>
<l>Hadden ghemaect ende opghegheven,</l>
<l>Alsoe dat men oorlof gaf ghemeene</l>
<l n="7,9930"> Dien ioffrouwen groot ende cleene,</l>
<l><pb n="390"/>Uutghenomen, wilt mi versinnen,</l>
<l>Die met Mier Vrouwen der hertoghinnen</l>
<l>In der ordinantien, hoordic verclaren,</l>
<l>Van den herberghen, onthouden waren,</l>
<l n="7,9935"> Als die grevinne van Merre, sijt seker das,</l>
<l>Die welke vrouwe van Duffle was,</l>
<l>Die vrouwe van Wesemale sonder blijf,</l>
<l>Entie joffrouwe haers soons wijf,</l>
<l>De vrouwe van Assche, ende meere</l>
<l n="7,9940"> Die ic verclaerde wilen eere.</l>
<l>Hier na ghevielt, hoort dese maniere,</l>
<l>Dat Mijn Vrouwe de duwagiere,</l>
<l>Mier Vrouwen moeder, te Bruessele quam,</l>
<l>Die mids desen was herde gram -</l>
<l n="7,9945"> Soe was ooc selve, alsic versinne,</l>
<l>Van Brabant Mijn Vrouwe de hertoghinne -</l>
<l>Mier Vrouwen moeder, quam ghereden</l>
<l>Op Coudenberch int hof, ter waerheden,</l>
<l>Ende hadde gheerne daer toe ghesproken,</l>
<l n="7,9950"> Dat die hertoghe hadde ghebroken</l>
<l>Dordinantie van den joffrouwen voorseit.</l>
<l>Maer het was verloren arbeit.</l>
<l>Dan sciet die oude Vrouwe van daer</l>
<l>Herde toornich, wet voor waer,</l>
<l n="7,9955"> Ende reet te harer herberghen waert</l>
<l>In den Spieghel; ende ter vaert</l>
<l>Na dat si van den hove sciet,</l>
<l>Volghde haer cort, in lieghe u niet,</l>
<l>Mijn Vrouwe haer dochter, alleene, te voet;</l>
<l n="7,9960"> Jan Rasoir met hare ghinc, sijts vroet,</l>
<l><pb n="391"/>Van den welken hem wijf ende man</l>
<l>Verwonderden die dat saghen an.</l>
<l>Want ic segghe u in ware dinc</l>
<l>Dat Mijn Vrouwe al screiende ghinc</l>
<l n="7,9965"> Tot in den Spiegel bi haer moeder.</l>
<l>Des ander daeghs, des sijt vroeder,</l>
<l>Reden beide die vrouwen onghespaert</l>
<l>Met schoonen ghesinde te Keynoyt waert.</l>
</div>
<div type="chapter"><head type="chapter">LXXXI. VANDES HERTOGEN VERCLAERNE OPTER ZOENEN TUSSCHEN DIE VANDEN HEETVELDE TER EENDER ENDE DIE VAN LOMBEKE ENDE DANDER STRATEN TER ANDER ZYDE.</head>
<l>Groote veede was ende stont</l>
<l n="7,9970"> In tiden voorleden, doe ic u cont,</l>
<l>Tusscen heer Janne, ter waerhede,</l>
<l>Heer Woutren ende heer Willeme mede,</l>
<l>Ridderen, die men van den Heetvelde hiet,</l>
<l>Ghebruders, dit es waer bediet,</l>
<l n="7,9975"> Ende haer metplechters ter eender side,</l>
<l>Ende Janne van Lombeke tien tide,</l>
<l>Ende die kinderen van der Straten</l>
<l>Ende die met hem vielen te harer baten.</l>
<l>Welke veede, des sijt wijs,</l>
<l n="7,9980"> Wilen hertoghe Anthonijs</l>
<l>Afleide ende suende wale,</l>
<l><pb n="392"/>Uutghenomen te dien male</l>
<l>Alderhande excessen van brande</l>
<l>Die waren ghesciet, ende menegherande</l>
<l n="7,9985"> Quetsueren, die waren beganghen om tgone</l>
<l>Aen die goede ende persone</l>
<l>Der drie ghebruederen, si u bekant,</l>
<l>Van den Heetvelde vore ghenant.</l>
<l>Daer af si namaels, dit es waer,</l>
<l n="7,9990"> XIIII<hi rend='sup'>c</hi> XVII Ons Heeren iaer,</l>
<l>Des maendaeghs, doe ic u ghewach,</l>
<l>Na den beloken Paeschdach,</l>
<l>Ter begheerten, als ic ter waerheit vant,</l>
<l>Hertoghen Jans van Brabant</l>
<l n="7,9995"> Hem keerden ende submitteerden int fijn</l>
<l>Ten segghene ende ordinantien sijn.</l>
<l>Welke submissie achtervolghende dan</l>
<l>Dedinghde die voorseide hertoghe Jan</l>
<l>Een gheheel soene wel gheraect.</l>
<l n="7,10000"> Daer op dat hi heeft ghemaect</l>
<l>Sijn ordinantie wiseleken,</l>
<l>Die hi seide ende dede uutspreken</l>
<l>Tusscen die voorseide partien</l>
<l>Int selve iaer, dit der ic lien,</l>
<l n="7,10005"> Twintich in junio te waren.</l>
<l>In welke uutsprake sijn verclaren</l>
<l>Die hertoghe te hemwert behilt.</l>
<l>Dus wert hi namaels soe ghewilt,</l>
<l>Bi inghevene, ter waerheide,</l>
<l n="7,10010"> Van Rutgheer Boene, alsoe men seide,</l>
<l>Dat hi int iaer van twinteghen al bloot</l>
<l><pb n="393"/>Die drie ghebrueders voor hem ontboot</l>
<l>Te Bruessele in sijn hof, dits waer,</l>
<l>Ende hen comende sijnde al daer,</l>
<l n="7,10015"> Dede hi hen segghen houde</l>
<l>Dat hi sijn verclaren doen woude</l>
<l>Opt segghen van der suenen voorseit.</l>
<l>Daer op die brueders antwerden ghereit,</l>
<l>Segghende dat si tot dien tiden</l>
<l n="7,10020"> Die soene wel van harer siden</l>
<l>Ghehouden hadden in allen zaken,</l>
<l>Hopende dat haer wedersaken</l>
<l>Daer af hem niet becreunende en waren:</l>
<l>Alsoe begheerden si gheen verclaren</l>
<l n="7,10025"> Daer af te hebbene, ende sonder beiden</l>
<l>Sijn si dus buten hove ghesceiden;</l>
<l>Ende trocken herde cort na dat</l>
<l>Uut Bruessele te Lovene in der stat,</l>
<l>Daer si sonder langhe beide</l>
<l n="7,10030"> Poorters worden, alsoe men seide</l>
<l>(Daer si te voren ooc te waren</l>
<l>Van Sinte Peeters manscap waren);</l>
<l>Daer op si hoopten ende hen verlieten</l>
<l>Dat si dier vriheit souden ghenieten.</l>
<l n="7,10035"> Ende in haer absentie alsdan</l>
<l>Heeft van Brabant hertoghe Jan</l>
<l>Sijn verclaren ghedaen van dien zaken,</l>
<l>Ende daer op sijn open brieve doen maken,</l>
<l>Die hi den ghebruederen tien stonden</l>
<l n="7,10040"> In der stat van Lovene heeft ghesonden.</l>
<l>Daer mede hi, soe men mi telde,</l>
<l>Die ghebrueders van den Heetvelde</l>
<l><pb n="394"/>Seker bedevaerde beval tehant</l>
<l>Te treckene, ende sijn lant</l>
<l n="7,10045"> Van Brabant te rumene sonder respijt,</l>
<l>Ende daer ute enen zekeren tijt</l>
<l>Van jaren te blivene, si u bekant.</l>
<l>Twelke die ghebrueders tehant</l>
<l>Den edelen ende goeden steden</l>
<l n="7,10050"> Van Brabant toonden ende opdeden,</l>
<l>Claghende dat si van inde torden</l>
<l>Buten weghe van rechte gheleit worden;</l>
<l>Ghemerct dat si, zi u vercleert,</l>
<l>Hen hadden alleene ghesubmitteert</l>
<l n="7,10055"> Van den branden ende quetsueren twaren</l>
<l>Die aen hen ghesciet waren</l>
<l>Ende aen haer goede, daer af dat</l>
<l>Si billijcs souden hebben gehat</l>
<l>Beternesse, docht hen als dan.</l>
<l n="7,10060"> Ooc seiden si dat hertoghe Jan</l>
<l>In sijn uutsprake behielt te waren</l>
<l>Die macht van eneghen verclaren</l>
<l>Te moghen doene, doe ic ghewach,</l>
<l>Tusscen dat ende Paeschdach.</l>
<l n="7,10065"> Ende dies ghedroeghen si hem wale</l>
<l>Toten brieven principale</l>
<l>Des voorseiden segghens, dat es claer;</l>
<l>Ende want langhe overleden waer</l>
<l>Die tijt binnen welken, dits waer sermoen,</l>
<l n="7,10070"> Hi tverclaren mochte doen,</l>
<l>Want binnen den tide niet en sciet,</l>
<l><pb n="395"/>En hielden sijs van weerden niet.</l>
<l>Aldus sijn si te Lovene bleven</l>
<l>Sonder den verclarene voorscreven</l>
<l n="7,10075"> Ghehoorsam tsine in allen sinne,</l>
<l>Oft die correctie daer inne</l>
<l>Begrepen te voldoene na dat,</l>
<l>Maer bleven te Lovene int stat.</l>
</div>
<div type="chapter"><head type="chapter">LXXXII. VAN TWEE DACHVAERDEN TE BRUESELE ENDE TE LOVENE TEENDER TYT GEHOUDEN, ENDE VAN MILLEN, GANGELT ENDE VUCHT.</head>
<l>Na dat die hertoghe hadde ghedaen</l>
<l n="7,10080"> Tvoorseide verclaren, cort daer na zaen,</l>
<l>Dede hi daer na sonder bliven</l>
<l>Die drie state sijns lants bescriven</l>
<l>Te Bruessele te comene, om tsinen begheeren</l>
<l>Hem een bede te consenteeren,</l>
<l n="7,10085"> Ende op desen selven tijt</l>
<l>Hadde die stat van Lovene, seker sijt,</l>
<l>Die edele ende goede steden</l>
<l>Van Brabant bescreven te harer bede</l>
<l>Te Lovene te comene, om seker dinghen</l>
<l n="7,10090"> Die haren rechten aenghinghen.</l>
<l>Alsoe ghebeurdet, ter waerheden,</l>
<l>Dat someghe edele ende goede steden</l>
<l><pb n="396"/>Quamen te Bruessele, dits ware leere,</l>
<l>Bi den hertoghe haren heere,</l>
<l n="7,10095"> Ende dander versaemden, verstaet dat,</l>
<l>Binnen Lovene der goeder stat.</l>
<l>Ende die edele, hoordic verclaren,</l>
<l>Die te Lovene versament waren,</l>
<l>Daden scriven in corten keere</l>
<l n="7,10100"> Haer brieve aen haren gherechten heere</l>
<l>Hertoghe Janne, doe ic ghewach,</l>
<l>In meie den neghentienden dach</l>
<l>Int voorseide iaer ter waerheden,</l>
<l>Daer met si hem te kinnen deden,</l>
<l n="7,10105"> Dat hen dochte int openbare</l>
<l>Dat sijn staet zoe niet en ware</l>
<l>Gheregheert, met corten woorde,</l>
<l>Als hem van rechte toe behoorde,</l>
<l>Ende alsoe sijn vorderen als heeren</l>
<l n="7,10110"> Haren staet hielden met eeren.</l>
<l>Ghemerct dat hi, dit docht hen scande,</l>
<l>Een groot deel van sinen lande,</l>
<l>Lieden ende renten openbare</l>
<l>Scemelec quijt worden ware</l>
<l n="7,10115"> Ende over hadde ghegheven claer.</l>
<l>Ende oft si hem een bede, daer</l>
<l>Hi se omme ontboot, consenteerden,</l>
<l>Soe en souden die hem regeerden</l>
<l>Die bede niet alsoe bekeeren</l>
<l n="7,10120"> Tsijns lants profite noch tsier eeren,</l>
<l>Na gheleghentheit van sinen state.</l>
<l>Ende want si waren in alder mate</l>
<l>Sijn eere ende beste na ende bi</l>
<l><pb n="397"/>Schuldich te vorderen, soe en consten si</l>
<l n="7,10125"> Daer toe in geender wijs verstaen;</l>
<l>Maer si wouden altijt voortaen</l>
<l>Hem gheerne doen, hoordic verclaren,</l>
<l>Dat si hem sculdich te doene waren</l>
<l>Tsier meester eeren in alder tijt,</l>
<l n="7,10130"> Ende tot sijns lants meeste profijt.</l>
<l>Voort screven si, hoort mi verclaren,</l>
<l>Aen dedele die te Bruessel waren</l>
<l>Ter dachvaert comen tier stonde,</l>
<l>Hem biddende, op die verbonde</l>
<l n="7,10135"> Vermanende, dat si bi hem bleven</l>
<l>Ende bi der antwerde voorscreven;</l>
<l>Want noot ende oorbore ware, dats claer,</l>
<l>Na dat die zake gheleghen waer,</l>
<l>Ghelijc si selve, op dat si wouden,</l>
<l n="7,10140"> Wel merken ende bevuelen souden.</l>
<l>Terstont hier na, doe ic ghewach,</l>
<l>In de selve maent den XXI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Ontlaste die hertoghe, dit vernem,</l>
<l>Heeren Aernde van Craeyenhem</l>
<l n="7,10145"> Van der bewaernessen ter waerheden</l>
<l>Der slote, lande ende steden</l>
<l>Van Millen, Ganghelt, Vucht daer toe.</l>
<l>Die welke hi beval aldoe</l>
<l>Ende gaf over, dit was waer,</l>
<l n="7,10150"> Heeren Janne van Loen al daer,</l>
<l>Heere van Heinsberghe, hout u daer an,</l>
<l>Ende sinen oudsten sone Jan,</l>
<l>Haer beider leven ter waerheiden</l>
<l><pb n="398"/>Ende den lancst levenden van hen beiden.</l>
<l n="7,10155"> Des heeft die voorseide heere</l>
<l>Van Heinsberghe, dits ware leere,</l>
<l>Ende Jan sijn oudste sone, dit wet,</l>
<l>Die bisscop van Ludeke daer met,</l>
<l>Ende Willem greve te Blankenhem,</l>
<l n="7,10160"> Des heeren sonen, dese met hem,</l>
<l>Hebben hen verbonden met lieve</l>
<l>Ende [in] haer bezeghelde open brieve</l>
<l>Ghelooft, dit es waerheit bloot,</l>
<l>Dat na harer beider doot</l>
<l n="7,10165"> Die voorseide slote ende lant</l>
<l>Den voorseiden hertoghe van Brabant</l>
<l>Oft sinen oore van inde torden</l>
<l>Over ghelevert selen worden.</l>
</div>
<div type="chapter"><head type="chapter">LXXXIII. VAN DEN HEYMELYKEN VERBONDE TUSSCHEN ENEGHE VAN TSHERTOGEN RADE ENDE SOMEGHE PORTERS DER STAT VAN BRUESELE.</head>
<l>Als hen die zaken te dien tide</l>
<l n="7,10170"> Tusscen die baenrotsen ter eender side,</l>
<l>Ende dedele des lants, hoort mi verclaren,</l>
<l>Ende dandere die bi den hertoghe waren,</l>
<l><pb n="399"/>Ter ander zide, met corten woorde,</l>
<l>Aldus scicten te discoorde,</l>
<l n="7,10175"> Hebben die persoone, die wi vermonden,</l>
<l>Hier na te samen hen verbonden</l>
<l>In der manieren als volght hier naer.</l>
<l>Jan van Grimberghen, dits waer,</l>
<l>Heere van Assche, ende van Coudenberghe heer Jan,</l>
<l n="7,10180"> Heer Everaert Tserclaes, hout u daer an,</l>
<l>Ridderen, ende voort daer na</l>
<l>Van Grimberghen Jan, heere van Aa</l>
<l>Ende van Hooghestein, sijts wijs,</l>
<l>Ende sijn brueder van Aa Cornielijs,</l>
<l n="7,10185"> Reinere Moers, verstaet te recht,</l>
<l>Van Assche Jan ende Robbrecht,</l>
<l>Ghebruedere, dits ware vite,</l>
<l>Ende Jan Taye van Eelwite,</l>
<l>Daer na Wouter, Willem, Jan</l>
<l n="7,10190"> Pipenpoy, ghebrueders, ende dan</l>
<l>Jan Taye van Gaesbeke, dits waer,</l>
<l>Gheldolf van Coudenberghe daer naer,</l>
<l>Jan Tseraernts, Diederijc de Loose,</l>
<l>Jaspaer ende Melchior, seide die prose,</l>
<l n="7,10195"> Die men van Arkenen hiet,</l>
<l>Ghebruedere, ic en lieghe u niet,</l>
<l>Jan van Yedeghem ende Jan de Weert:</l>
<l>Dese persoone vore vercleert</l>
<l>Sijn bi wille, weten ende begheeren</l>
<l n="7,10200"> Ende bevele hertoghen Jans haers heeren</l>
<l>Eens worden met malcanderen,</l>
<l>Ende overdroeghen onder danderen</l>
<l>Een gheselscap heimelike.</l>
<l>Trouwe ende vrientscap samentlike</l>
<l n="7,10205"> <pb n="400"/> Hebben si ghelooft ende ghesworen</l>
<l>Haer leefdaghe lanc sonder scoren</l>
<l>Vaste ende ghestentichlijc</l>
<l>Te houdene voort ende trouwelijc.</l>
<l>                In den iersten te wetene, wilt onthouden,</l>
<l n="7,10210"> Dat si, naest Gode, altijt souden</l>
<l>Hout ende ghetrouwe in allen keere</l>
<l>Hertoghe Janne sijn haren heere</l>
<l>In allen zaken, ende tallen reesen</l>
<l>Als des te doene soude wesen.</l>
<l n="7,10215"> Sijn hooghe heerlijcheit ende recht voort an</l>
<l>Te sterken, te vordren ieghen alle man,</l>
<l>Hi waer groot oft hi waer smal,</l>
<l>Bescudden, verantwerden voor al</l>
<l>Sonder veinsen of simuleren,</l>
<l n="7,10220"> Ende in allen plaetsen voortkeeren</l>
<l>Sijn eere, welvaert ende beste voordeel,</l>
<l>Ende sijn scade ende achterdeel</l>
<l>Ende archste verhueden ende wederstaen;</l>
<l>Hem daeraf waernen ende voort aen</l>
<l n="7,10225"> Lijf ende goet al onghespaert</l>
<l>Daer vore setten, si u verclaert,</l>
<l>Alsoe verre als sijt, dits waer sermoen,</l>
<l>Met Gode ende met eeren mochten doen,</l>
<l>Ende behoudelec haren eet.</l>
<l n="7,10230"> In allen manieren voort ghereet</l>
<l>Gheloofden si ende swoeren, verstaet den sen,</l>
<l>In allen saken deen den anderen</l>
<l>Bistentich, goet ende ghetrouwe daer mede,</l>
<l>Te sine in lieve ende in leede;</l>
<l n="7,10235"> Ende dat elc van hen, dit onthoude,</l>
<l>Des anders last draghen soude</l>
<l><pb n="401"/>Ghelijc sijns selfs al geheel,</l>
<l>Sijn eere, beste ende voordeel</l>
<l>Prueven met herten ende met begheeren,</l>
<l n="7,10240"> Sijn archste, scade ende sceemte weeren,</l>
<l>Verhueden ende waernen truwelijc,</l>
<l>Ende malcanderen gonstelijc</l>
<l>Doen ende bewisen vriendelike</l>
<l>Alle liefde, trouwe bruederlike,</l>
<l n="7,10245"> In woorden, in werken verre ende naer,</l>
<l>Heimelijc ende openbaer,</l>
<l>Die si souden connen ende moghen</l>
<l>Ghedinken, ghepensen, ongheloghen.</l>
<l>Vernamen sij ooc, dit onthoude,</l>
<l n="7,10250"> Dat hem iement ruerde oft rueren woude</l>
<l>Oft enich opset maecte mede</l>
<l>Oft pijnde te begripene, dits waerhede,</l>
<l>In contrarien in eneghen keere,</l>
<l>Van hertoghe Janne haren heere</l>
<l n="7,10255"> Oft van harer enich, dat si u cont:</l>
<l>Sonder onscout souden si ter stont</l>
<l>Na alle haer macht dat wederstaen</l>
<l>Ende keeren dat, wilt mi verstaen,</l>
<l>Met live, met goede, vrienden ende maghen</l>
<l n="7,10260"> Ende met (hen) allen, hoordic ghewaghen,</l>
<l>Den ghenen die si mochten wecken</l>
<l>Ende daer toe souden moghen trecken.</l>
<l>Daer inne en soude hem, wats ghesciet,</l>
<l>Deen van hen metten anderen niet</l>
<l n="7,10265"> Noch vore den anderen in allen desen</l>
<l>Ontsculdeghen, maer altoos wacker wesen,</l>
<l>Willich ende bereet, manlijc, sonder letten</l>
<l><pb n="402"/>Lijf ende goet truwelijc daer bi setten,</l>
<l>Ghelijc als goede manne van eeren</l>
<l n="7,10270"> Ende van den scilde sculdich weeren,</l>
<l>Ende ghetrouwe vriende, hoort mi tellen,</l>
<l>Heimelike ghebruedere ende lieve ghesellen</l>
<l>Te doene. Ende oft enich van hen,</l>
<l>Het ware een oft twee, meer oft men,</l>
<l n="7,10275"> Selve dede oft doen dade</l>
<l>Met woorde, met werke oft met rade,</l>
<l>Ieghen enich der poente welc het ware,</l>
<l>Heimelijc oft openbare,</l>
<l>Oft dese heimelike vrientscap,</l>
<l n="7,10280"> Gheselscap ofte bruederscap</l>
<l>Iemende anders die daer toe niet</l>
<l>En behoorde, verstaet tbediet,</l>
<l>Melde, condichde ocht openbaerden</l>
<l>Met ghescrifte, teekenen ocht met waerden,</l>
<l n="7,10285"> Ocht hem pijnde die te scoren</l>
<l>Oft ooc enichsins te verstoren:</l>
<l>Dat die sijn soude, hoort mi scriven,</l>
<l>Eewelijc verstooten, ende bliven</l>
<l>Uut haren bruederscap, dit verstaet,</l>
<l n="7,10290"> Ende gheselscap sonder verlaet,</l>
<l>Ende dat dandere van hen, sijts te binnen,</l>
<l>Die[n] achten souden, houden ende kinnen</l>
<l>Voor versworen ende trouweloos,</l>
<l>Meineedich, valsch ende eerloos,</l>
<l n="7,10295"> Ende dat si die[n] souden verhaten</l>
<l>Ende verscuwen in alder maten,</l>
<l>Ende in allen plaetsen, ghelijc als men</l>
<l><pb n="403"/>Eenen arghen, valscen, meineedeghen</l>
<l>Scalc sculdich, des sijt ghewes,</l>
<l n="7,10300"> Te verhaten ende te verscuwen es.</l>
<l>Met meer woorden ter vesticheit</l>
<l>Der heimeliker bruederscap voorseit</l>
<l>In den brieve daer op ghegheven,</l>
<l>Welken alle die persoone voorscreven</l>
<l n="7,10305"> Bezeghelt hebben, dit es waer,</l>
<l>XIIII<hi rend='sup'>c</hi> twintich Ons Heeren iaer,</l>
<l>In meie den XXIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Ende namaels sijn, doe ic ghewach,</l>
<l>Tot deser bruederliker vrientscap comen</l>
<l n="7,10310"> Ende metten anderen aenghenomen</l>
<l>In alder manieren, des sijt ghewes,</l>
<l>Als hier boven vercleert es,</l>
<l>Ghelooft, ghesworen, wilt verstaen,</l>
<l>Als dandere voren hadden ghedaen,</l>
<l n="7,10315"> Costijn van Aa, dit wel vernem,</l>
<l>Jan, Heinric ende Willem</l>
<l>Cluetinc, ghebruedere, dat wet,</l>
<l>Ende Heinric die Hertoghe daer met.</l>
<l>Ter oetmoedegher beden si u bekant</l>
<l n="7,10320"> Der vijfentwinteghen vore ghenant</l>
<l>Heeft hertoghe Jan, si u gheseit,</l>
<l>Hare heimelike vrientscap voorseit,</l>
<l><pb n="404"/>Gheselscap, bruederscap, sijts ghewes,</l>
<l>Ende al dat in den brieven es</l>
<l n="7,10325"> Daer op ghemaect wel verclaert,</l>
<l>Met sinen openen brieven ter vaert</l>
<l>Daer dore ghesteken, si vercleert,</l>
<l>Ghelooft ende gheapprobeert.</l>
<l>Welke brieve van confirmatien</l>
<l n="7,10330"> Ghegheven waren, ic seker ben,</l>
<l>Int voorseide iaer, doe ic ghewach,</l>
<l>In junio den XXI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
</div>
<div type="chapter"><head type="chapter">LXXXIV. VANDER CORREXIEN OP SOMMEGHE VAN TSERTOGHEN RADE TE LOVENE GHEDAEN.</head>
<l>Int selve iaer ende maent voorscreven</l>
<l>Veertien hondert, XX daer beneven,</l>
<l n="7,10335"> Op Sinte Jans avent, als noch amman was</l>
<l>Jan Taye van Eelwijt, sijt seker das,</l>
<l>Van Bruessele, maecte hertoghe Jan</l>
<l>Scepenen aldaer Metten Schachte Jan</l>
<l>Ende Janne Mennen, verstaet die dinc;</l>
<l n="7,10340"> Janne de Froyere, Heinric Cluetinc,</l>
<l>Gielijs de Keghel, Jan de Leeu, dits waer,</l>
<l>Ende Bartholomeuse Tserarnts daer naer.</l>
<l>Ende overmids dat alle doe,</l>
<l>Die baenrotsen ende edele daertoe,</l>
<l n="7,10345"> Metter stat van Lovene voorseit,</l>
<l><pb n="405"/>Hertoghe Janne hadden opgheseit</l>
<l>Ende ghescorst, dit wilt onthouden,</l>
<l>Haren dienst, ende en wouden</l>
<l>Tsinen dachvaerden niet meer comen:</l>
<l n="7,10350"> Soe hebben die steden voorghenomen</l>
<l>Van Bruessel, Antwerpen in allen keere,</l>
<l>Ende van den Bossche ghearbeit seere</l>
<l>Om die baenrotsen ende ooc mede</l>
<l>Van Lovene die goede stede</l>
<l n="7,10355"> Metten hertoghe te vereeneghen tien stonden;</l>
<l>Des si niet ghedoen en conden.</l>
<l>Ende mits dien sonden met ernsticheit</l>
<l>Die drie goede steden voorseit</l>
<l>Tot Cortenberghe haer ghedeputeerde,</l>
<l n="7,10360"> Daer men meneghen tijt tracteerde</l>
<l>Om die ghescille te dien tide</l>
<l>Tusscen den hertoghe ter eenre side,</l>
<l>Entie baenrotsen ende die stat</l>
<l>Van Lovene ter andere: omme dat</l>
<l n="7,10365"> Die ghesaet van inde torden</l>
<l>Ende ghevuecht mochten worden.</l>
<l>                Ende doe screven si, verstaet den sen,</l>
<l>Der stat van Lovene ende den edelen</l>
<l>Dat si van Cortenberghe niet</l>
<l n="7,10370"> En meenden emmer te sceiden iet,</l>
<l>Si en hadden bracht, met corten woorde,</l>
<l>Alle dinghen soet behoorde</l>
<l>Tot haers heeren shertoghen</l>
<l>Ende sijns lants, na haer vermoghen,</l>
<l n="7,10375"> Eeren ende beste met corter spraken;</l>
<l><pb n="406"/>Biddende dat si alle saken</l>
<l>Hielden in state als wise heeren,</l>
<l>Sonder enich riguer voort te keeren.</l>
<l>                Daer op die edele ende die stat</l>
<l n="7,10380"> Van Lovene antwoorden, dat</l>
<l>Si niet el en gheerden in allen keeren</l>
<l>Dan die eere ende tbeste hoers heeren</l>
<l>Voort te keerne ernstelijc;</l>
<l>Ende om dat alsoe samentlijc</l>
<l n="7,10385"> Ghedaen te wordene sonder si,</l>
<l>Optie verbonden versochten si</l>
<l>Dat si bi hen te Lovene quamen,</l>
<l>Om hen daer toe te helpen ramen.</l>
<l>Mer die ghedeputeerde voorscreven</l>
<l n="7,10390"> Sijn te Cortenberghe bleven;</l>
<l>Hoe wel dat si op die verbonden</l>
<l>Versocht worden te vele stonden</l>
<l>Bi den anderen, hebbic vernomen,</l>
<l>Te Lovene in der stat te comen.</l>
<l n="7,10395"> Ende aldus hebben si, sonder waen,</l>
<l>Grooten arbeit te vergheefs ghedaen.</l>
<l>Die edele pijnden met ernstichede,</l>
<l>Metter stat van Lovene, dander stede</l>
<l>Van Brabant aen hen te trecken, te waren,</l>
<l n="7,10400"> Jeghen die ghene die bi den hertoghe waren;</l>
<l>Om eneghe van dien sonder verlaet</l>
<l>Te corrigeerne, mits der misdaet</l>
<l>Om dovergheven van Hollant,</l>
<l>Van Zeelant ende van Vrieslant,</l>
<l n="7,10405"> Ende om dat die hertoghinne van love</l>
<l>Soe scemelec uut mijns heeren hove</l>
<l>Was laten sceiden, als ic vercleerde.</l>
<l><pb n="407"/>Welke correctie die ghedeputeerde</l>
<l>Van den drien steden, hoort mi saghen,</l>
<l n="7,10410"> Die noch te Cortenberghe altijt laghen,</l>
<l>Met arbeide, dat segghic di,</l>
<l>Daden verhouden; maer si</l>
<l>En condent ten lesten gheweren niet,</l>
<l>Die correxie en es ghesciet</l>
<l n="7,10415"> In der manieren hier na bescreven,</l>
<l>Als ic u sal te kennen gheven.</l>
<l>Someghe baenrotsen, verstaet den sen,</l>
<l>Ridderen ende edelen,</l>
<l>Ende goede manne van den steden</l>
<l n="7,10420"> Ende lande van Brabant ter waerheden</l>
<l>Sijn wel indenkich, ic seker ben,</l>
<l>Oft moghent, tmeeste deel van hen,</l>
<l>Van haren vordren wel hebben verstaen,</l>
<l>Hoe voortijts, als dorloghe was bestaen</l>
<l n="7,10425"> Tusscen den lande van Brabant tien tide</l>
<l>Ende tlant van Vlaendren ter ander side,</l>
<l>Hoe die heere van Assche [die] te dier tijt was</l>
<l>In den velde, sijt seker das,</l>
<l>Metter banieren van Brabant,</l>
<l n="7,10430"> Daer beide die lande voor ghenant</l>
<l>Te stride int velt vergadert waren,</l>
<l>Daer leefde, dat over langhe jaren</l>
<l><pb n="408"/>Die sceempte ende dat mespleghen</l>
<l>Tot noch toe niet en was versweghen.</l>
<l n="7,10435"> Daer toe heeft, des seker sijt,</l>
<l>Heer Jan van Grimberghen, nu ter tijt</l>
<l>Heere van Assche, herde onsiene</l>
<l>Int iaer veertienhondert vijftiene,</l>
<l>In den stride die was groot ende swaer</l>
<l n="7,10440"> Tusscen die Fransoyse ende dEnghelsce, daer</l>
<l>Hertoghe Anthonijs, dat mach men claghen,</l>
<l>Vore die Enghelsce bleef verslaghen,</l>
<l>Hem soe ghedraghen, dat gheen goet man</l>
<l>Siere weldaet vermanen en can</l>
<l n="7,10445"> Van dien daghe in enegher eere.</l>
<l>Ende hoe wel die voorseide heere</l>
<l>Van Assche billijken mits desen</l>
<l>In gheenen bewinde en soude wesen</l>
<l>Bi den hertoghe, wats ghesciet,</l>
<l n="7,10450"> Noch vore sijn ooghen billijcs niet</l>
<l>Hebben dorren comen groot noch smal:</l>
<l>Nochtan boven desen al</l>
<l>Heeft die heere van Assche en Jan sijn sone</l>
<l>Ghevordert, gheraden, ghedaen dat gone,</l>
<l n="7,10455"> Te wetene dat hier bescreven steit:</l>
<l>Dat si onsen ghenadighen heere voorseit</l>
<l>Uut sinen lande van Brabant</l>
<l>Hebben ghevoert in Zeelant,</l>
<l>Daer hi bi rade meer ende men,</l>
<l n="7,10460"> Wetene ende toe doene van hen</l>
<l>Ende meer andere daer beneven,</l>
<l>Beseghelt ende over heeft ghegheven</l>
<l><pb n="409"/>Janne van Beieren alle tlant</l>
<l>Van Hollant, Zeelant, Vrieslant</l>
<l n="7,10465"> Sonder wille, weten, consent of kinnen</l>
<l>Van Mijnre Vrouwen der hertoghinnen,</l>
<l>Die een gheboren erfvrouwe es</l>
<l>Van den drien landen, sijt ghewes.</l>
<l>Ende voort soe hebben ooc die gone,</l>
<l n="7,10470"> Die heere van Assche en Jan sijn sone,</l>
<l>Met meer anderen daer toe gheraden</l>
<l>Dat men met sceemten ende met scaden</l>
<l>Miere Vrouwen, hoort die quaetheden,</l>
<l>In de heilighe Paeschdaghe lest leden,</l>
<l n="7,10475"> In mijns heeren hove, dit onthoude,</l>
<l>In gheenen ambachte dienen en woude.</l>
<l>Mits welken ghebreke ende onminne</l>
<l>Mijn Vrouwe die voorseide hertoghinne</l>
<l>Van den hertoghe, sijt seker das,</l>
<l n="7,10480"> Bi harer moeder ghetoghen es.</l>
<l>                Noch meer hebben die voorseide</l>
<l>Here van Assche ende sijn sone, beide</l>
<l>Met meer andere daer bi gheweest als raet,</l>
<l>Dat die hertoghe, dat verstaet,</l>
<l n="7,10485"> Heer Janne, heer Wouteren, als ic eer spelde,</l>
<l>Ende heer Willemme van den Heetvelde,</l>
<l>Die van den rechte ende vriheit te waren</l>
<l>Van Sinte Peeters manscap waren</l>
<l>Te Lovene, alst wel was bekant,</l>
<l n="7,10490"> Heeft uten lande van Brabant</l>
<l>Gheseeght, om saken wille, dat wet,</l>
<l>Daer si, na den lantrechte, met</l>
<l>Quijt souden sijn na alle besceit.</l>
<l>Ooc en waren die ghebroedere voorseit</l>
<l n="7,10495"> <pb n="410"/> Niet vorder ghebleven in gheenen keere</l>
<l>In onsen voorseiden ghenadeghen heere,</l>
<l>Dan van alsulken moortbrande[n] te waren,</l>
<l>Als aen haer goede ghesciet waren,</l>
<l>Ende alsulken quetsueren ende mancselen met</l>
<l n="7,10500"> Als aen heer Wouteren, dat wet,</l>
<l>Van den Heetvelde waren ghedaen;</l>
<l>Daer si billic af souden ontfaen</l>
<l>Beternisse voor alle man.</l>
<l>Boven al desen heeft die selve Jan</l>
<l n="7,10505"> Een onbeiaert kint met ghewout,</l>
<l>Beneden seven jaren out,</l>
<l>Buten wille, consent of pleghen</l>
<l>Der naester vriende van svader weghen,</l>
<l>Dien die monborie toeghewesen es</l>
<l n="7,10510"> Metten vonnesse van mannen, sijts ghewes,</l>
<l>Wech ghevoert; twelke claerlijc</l>
<l>Jeghen tlantrecht was blikelijc;</l>
<l>Ende want die here van Assche ende Jan</l>
<l>Sijn sone grootelijc hier an</l>
<l n="7,10515"> Den hertoghe ende sinen ghemeenen lande</l>
<l>Bewesen hebben oneer ende scande,</l>
<l>Ende hebben hier inne, als ieghelijc weet,</l>
<l>Ghedaen jeghen haers selfs eet -</l>
<l>Daer si, als raet, sworen ongheloghen</l>
<l n="7,10520"> Ons ghenadichs heeren shertoghen</l>
<l>Eere ende beste na al haer macht</l>
<l><pb n="411"/>Voort te keerene dach ende nacht -:</l>
<l>Soe es, als ic u sal ghewaghen,</l>
<l>Bi der stat van Lovene overdraghen</l>
<l n="7,10525"> Met consente, verstaet den sen,</l>
<l>Van baenrotsen, ridderen, edelen,</l>
<l>Ende der stede die daer waren,</l>
<l>Die ic namaels sal verclaren,</l>
<l>Dat die heere van Assche, verstaet den sen,</l>
<l n="7,10530"> Ende Jan sijn sone, ende elc van hen,</l>
<l>Selen doen een bedevaert, hoort na mi,</l>
<l>In Cypers, int stat van Nichosy:</l>
<l>Binnen derden daghe te sine thant</l>
<l>Buten den palen van Brabant,</l>
<l n="7,10535"> Ende daer buten te blivene voortaen</l>
<l>Tot si die bedevaert hebben ghedaen,</l>
<l>Ende ooc daer na, si u bekant,</l>
<l>Toter tijt toe dat Hollant,</l>
<l>Zeelant ende Vrieslant weder weeren</l>
<l n="7,10540"> In den handen Ons ghenedichs Heeren</l>
<l>Ende Onser Vrouwen der hertoghinnen</l>
<l>Van Brabant, dat wilt versinnen.</l>
<l>                Want Reinere Moers openbare</l>
<l>Binnen corten voorledenen iare</l>
<l n="7,10545"> Met onnutter gheselscap, sijts wijs,</l>
<l>Gielijs Canters, ende brueder Thonijs,</l>
<l>Ende haerre medepartien, tot desen</l>
<l><pb n="412"/>Verselt, versaemt heeft ghewesen;</l>
<l>Bi deser hanteringhen hi mits das</l>
<l n="7,10550"> Soe berucht ende befaemt was,</l>
<l>Dat hi overmids selke woorde</l>
<l>Toten rade eens princen niet en hoorde.</l>
<l>Ende als hi bi der grooter goedertierenheit</l>
<l>Ons ghenedichs Heeren voorseit</l>
<l n="7,10555"> Tot sinen rade es ghecomen,</l>
<l>Heeft hi die zake, hebbic vernomen,</l>
<l>Beret ende raet daer toe ghegheven,</l>
<l>Dat die drie lande voorscreven</l>
<l>Hollant, Zeelant, Vrieslant met,</l>
<l n="7,10560"> Hertoghe Janne van Beieren sijn gheset,</l>
<l>Bezeghelt ende overghegheven</l>
<l>In den handen, alst es voorscreven.</l>
<l>Ooc halp hi raden tgroote sneven,</l>
<l>Consent ende wille daer toe ghegheven,</l>
<l n="7,10565"> Dat men der hertoghinnen rike</l>
<l>Niet en diende, ende desghelike</l>
<l>Heeft helpen raden listelijc</l>
<l>Toten segghene onbehoorlijc</l>
<l>Dat over de ghebrueders, sijt seker des,</l>
<l n="7,10570"> <pb n="413"/> Van den Heetvelde gheseeght es.</l>
<l>                Voort meer riet hi, dit vernem,</l>
<l>Dat men heer Aernde van Crayenhem</l>
<l>Sijn brieve, sijn zeghele, ondancs sijns willen,</l>
<l>Van den sloten Ganghelt, Vucht ende Millen</l>
<l n="7,10575"> Niet ghehouden en heeft; ende boven desen</l>
<l>Heeft hi daer met en bi ghewesen,</l>
<l>Daer men tot Antwerpen toe brochte,</l>
<l>Dat men zekere renten vercochte</l>
<l>Op onsen voorseiden ghenedeghen heere</l>
<l n="7,10580"> Om tgelt te crighene min no meere</l>
<l>Toter confirmatien properlijc</l>
<l>Van den voorseiden huwelijc</l>
<l>Tusscen onsen ghenedeghen heere ende trouwen</l>
<l>Ende onser voorseider ghenedegher Vrouwen;</l>
<l n="7,10585"> Welke renten vercocht sijn, sijts ghewes,</l>
<l>Ende tghelt ghehaven, maer het en es</l>
<l>Niet bekeert ten selven oorbore.</l>
<l>Soe es overdraghen als vore</l>
<l>Dat hi doen sal een bedevaert</l>
<l n="7,10590"> Tot Nicosy in Cypers onghespaert,</l>
<l>Ende drie iaer ende daghen bliven daer,</l>
<l>Ende buten den palen bliven daer naer</l>
<l>Van den lande van Brabant,</l>
<l>Tot dat Hollant, Zeelant, Vrieslant</l>
<l n="7,10595"> In shertoghen handen, verstaet den fijn,</l>
<l>Ende Mier Vrouwen wedercomen sijn.</l>
</div>
<div type="chapter"><head type="chapter"><pb n="414"/> LXXXV. HOE BERNT UIT DEN ENGHE MET V PERSONEN GHECORRENGEERT (<hi rend="italic">sic</hi>) WAERT.</head>
<l>Item want Utenenghe heer Melijs</l>
<l>Hem voormaels zeere in felre wijs</l>
<l>Ende grootelijc mesgrepen heeft ende ontgaen</l>
<l n="7,10600"> Jeghen die rechten, ende mesdaen</l>
<l>Jeghen die stat van Bruessele, in dat hi</l>
<l>Heer Everaerde Tserclaeus, dat segghic di,</l>
<l>Riddere, om srechts wille ghereet</l>
<l>Der stat van Bruessele, sijn tonghe uut sneet</l>
<l n="7,10605"> Tot harer grooter sceemten voorwaer:</l>
<l>Bi welken den ghemeenen lande daer naer</l>
<l>Van Brabant groote last toe quam.</l>
<l>Welke heer Melijs, soe ict vernam,</l>
<l>Liet eenen sone, sijt seker das,</l>
<l n="7,10610"> Die Bernt Utenenghe ghenaemt was,</l>
<l>Van Utrecht; die welke mids desen</l>
<l>Verscuwet, veronweert soude wesen</l>
<l>Onder alle Brabanters wel ghemeit,</l>
<l><pb n="415"/>Om dat horribel feit voorseit,</l>
<l n="7,10615"> Dat sijn vader beginc in dat,</l>
<l>Om srechts wille van der goeder stat</l>
<l>Van Bruessele, aen selken riddere waert,</l>
<l>Als was die goede heer Everaert.</l>
<l>Bi desen, ende ooc mids des</l>
<l n="7,10620"> Dat hi niet gheseten en es</l>
<l>Noch ghegoet in Brabant iet,</l>
<l>Soe en beteemt hi billics niet</l>
<l>Tot des princen rade, segghic di.</l>
<l>Soe heeft hi nochtan, sint dat hi</l>
<l n="7,10625"> Tot shertoghen rade ghecomen es,</l>
<l>Hem mesgrepen in alle des</l>
<l>Die andere hier vore hebben bedreven,</l>
<l>Ghelijk hier boven es bescreven.</l>
<l>Ende daer toe hadde, dit was strenghe,</l>
<l n="7,10630"> <pb n="416"/> Die selve Bernt Utenenghe</l>
<l>Die weduwe wilen, hoort dat besceit,</l>
<l>Willems van den Berghe voorseit,</l>
<l>Op gheloove bi onsen ghenedeghen heere</l>
<l>Doen, bi Mier Vrouwen tot harer eere</l>
<l n="7,10635"> Tot haer ierster incomst daer</l>
<l>Binnen Loven comen (was), dats waer;</l>
<l>Ende bi dien gheloove, met ombesceit</l>
<l>Wert si daer na uter vriheit</l>
<l>Van Lovene met crachte wech ghevuert,</l>
<l n="7,10640"> Al critende. Hier omme, als vore gheruert,</l>
<l>Es overdraghen, dat hi sal</l>
<l>Die selve bedevaert groot ende smal</l>
<l>In alder manieren doen ter vaert,</l>
<l>Ghelijc si vore es verclaert</l>
<l n="7,10645"> Ende op Reineren Moers ghesat.</l>
<l><pb n="417"/>                Item om des wille dat</l>
<l>Claeus Colensone, des sijt vroet,</l>
<l>Ende Rutgheer Boene, die hem doet</l>
<l>Van Tefelen heeten, ooc bi desen</l>
<l n="7,10650"> Onredeliken segghen hebben ghewesen</l>
<l>Dat over die brueders vore verclaert</l>
<l>Van den Heetvelde gheseeght waert,</l>
<l>Ende om dat Claes, des seker sijt,</l>
<l>Seghelere was ter selver tijt</l>
<l n="7,10655"> Ons ghenedichs heeren van Brabant,</l>
<l>Doen Hollant, Zeelant, Vrieslant</l>
<l>Hertoghe Janne van Beieren bezeghelt waren,</l>
<l>Als ghi vore hebt hooren verclaren,</l>
<l>Die zeghelinghe niet en heeft belet;</l>
<l n="7,10660"> Ende om dat Claeus ende Rutgheer met</l>
<l>Hebben helpen dichten, zeghelen ende scriven</l>
<l>Van shertoghen weghen ende toe driven</l>
<l>Aen sijn lande van over Mase</l>
<l>(Daer si aen hebben ghedaen als dwase),</l>
<l n="7,10665"> Over die edele ende ooc mede</l>
<l>Over Lovene die goede stede,</l>
<l>Als dat si onghelooflijc</l>
<l>Met hem leefden, ende desghelijc</l>
<l>Jeghen hem, hoort mi verclaren,</l>
<l n="7,10670"> Wederspannich ende onghehoorsaem waren</l>
<l>(Des si niet en hebben ghedaen,</l>
<l>Noch doen en selen ooc voortaen),</l>
<l>Ende mids meer anderen zaken tot desen,</l>
<l>Daer si over hebben ghewesen,</l>
<l n="7,10675"> Consent daer toe ghevende meere,</l>
<l>Die ghedroeghen ieghen die eere</l>
<l><pb n="418"/>Ons ghenedichs heeren shertoghen</l>
<l>Ende ieghen sijn incomst ongheloghen:</l>
<l>Soe es overdraghen dat si</l>
<l n="7,10680"> Te Sinte Kathrinen te Sinai</l>
<l>Elc selen doen een bedevaert,</l>
<l>Ende daer na trecken onghespaert</l>
<l>Ende buten den palen bliven, tes waer</l>
<l>Van Brabant vive ende twintich iaer.</l>
<l n="7,10685">                 Voort es overdraghen op tgone,</l>
<l>Dat die voorseide sesse persone.</l>
<l>Nemmermeere tot gheenen daghen</l>
<l>Dienst in Brabant en selen draghen,</l>
<l>Noch hebben enich regement</l>
<l n="7,10690"> Bi den heere oft bewent,</l>
<l>Noch bi Mier Vrouwen, si u bekant,</l>
<l>Noch bi den steden van Brabant.</l>
<l>Dese correctie was, hoort mi saghen,</l>
<l>Bi der stat van Lovene overdraghen</l>
<l n="7,10695"> Met consente der baenrotsen,</l>
<l>Ridderen ende ooc edelen</l>
<l>Ende den anderen steden, verstaet den fijn,</l>
<l>Van Brabant die daer bi bleven sijn,</l>
<l>Ende worden uutgheroepen int clare.</l>
<l n="7,10700"> Te Lovene in den voorseiden iare</l>
<l>XIIII<hi rend='sup'>c</hi> XX ghesciede dit soe,</l>
<l>Op Onser Vrouwen dach Assumptio,</l>
<l>In oeghst den XV<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Bi welker correctien, doe ic ghewach,</l>
<l n="7,10705"> Ende bi der stat van Lovene diese dede,</l>
<l>Sijn bleven die heeren entie stede</l>
<l><pb n="419"/>Hier na ghenoemt, te wetene slecht:</l>
<l>Greve te Nassouwe Inghelbrecht,</l>
<l>Heere ter Leck ende te Breda,</l>
<l n="7,10710"> Willem greve te Zeyne daer na,</l>
<l>Heere tot Sinte Aechtenrode;</l>
<l>Ooc was daer in die ieghenode</l>
<l>Die heere van Diest heer Thomas;</l>
<l>Joncheere Jan daer bi was,</l>
<l n="7,10715"> Heere tot Phaleis ende te Wesemale;</l>
<l>Jan van Schoonvorst, verstaet die tale,</l>
<l>Borchgreve te Montjouw zekerleke,</l>
<l>Heere te Cranendonck ende te Diepenbeke;</l>
<l>Heer Jan, heere tot Rotselaer;</l>
<l n="7,10720"> Jan van Glimes was ooc daer,</l>
<l>Heere tot Berghen opten Zoom;</l>
<l>Heer Heinrijc van der Leck, neemt goom,</l>
<l>Heere tot Heeswijc, ende van Hoorne Jan</l>
<l>Heere tot Perweys, ende ooc Jan</l>
<l n="7,10725"> Die heere was tot Boutershem,</l>
<l>Ende heer Aernt van Craeyenhem</l>
<l>Heere tot Grobbendonck, dits waer,</l>
<l>Ende heer Jan van Berlaer</l>
<l>Heere tot Helmont, als ic vernam,</l>
<l n="7,10730"> Heer Jan heere tot Witham;</l>
<l>Heer Raes van der Rivieren was daer,</l>
<l>Heere van Nederlintere voor waer;</l>
<l>Heer Heinrijc van Diest, in lieghe u niet,</l>
<l>Dien men heere van der Rivieren hiet;</l>
<l n="7,10735"> Van Heverle heere heer Heinric,</l>
<l>Heer Wouter van Winghe, dat segghic;</l>
<l>Heer Librecht van Meldert, soe ic vernam,</l>
<l>Ende heer Heinrijc van Witham</l>
<l>Heere tot Bersele, verstaet die leere;</l>
<l n="7,10740"> <pb n="420"/> Heer Jan, te Donghelberghe heere,</l>
<l>Heer Heinrijc van Waelhain, segghic di,</l>
<l>Ende heer Robbrecht van Sponty</l>
<l>Heere tot Wavere tsinen ghevalle;</l>
<l>Heer Wouter van Kersbeke, heere tot Stalle</l>
<l n="7,10745"> Ende tot Goetsenhoven; ooc meere</l>
<l>Was daer [heer Jan] van Huldenberghe (die) heere,</l>
<l>Van Bourgevail heer Roelant,</l>
<l>Van Rotselaer, si u bekant,</l>
<l>Heinrijc, dien men heere te Roest hiet;</l>
<l n="7,10750"> Heer Jan van Kersbeke, in lieghe u niet,</l>
<l>Ende heer Yewein van Houthem,</l>
<l>Van S<hi rend='sup'>t</hi> Goerics heer Claeys, dit vernem,</l>
<l>Heer Everaert Boete, in lieghe u niet,</l>
<l>Heer Lodewijc dien men Pinnoc hiet;</l>
<l n="7,10755"> Heer Jan, heer Wouter, daer ic af telde,</l>
<l>Ende heer Willem van den Heetvelde;</l>
<l>Daer was ooc Willem van Montenaken</l>
<l>Heere tot Grasen, verstaet die zaken;</l>
<l>Jan van Ranst, verstaet den fijn,</l>
<l n="7,10760"> Heere tot Canticrode, ende Baudewijn</l>
<l>Van Glimes, des wilt mi ghelooven,</l>
<l>Ende Jan heere tot Schoonhoven,</l>
<l>Jan heere tot Voelen min no meere,</l>
<l>Ende heer Willem tot Bigaerden heere,</l>
<l n="7,10765"> Ende Jan Dicbier, wet voor waer.</l>
<l>                Nu volghen hier die steden naer</l>
<l>Die bi der correctien voorscreven</l>
<l>Ende bi der stat van Lovene bleven:</l>
<l>Tricht, Thienen, Leeuwe, Nivele, Liere;</l>
<l n="7,10770"> Herentals, Vilvorden volghden sciere,</l>
<l><pb n="421"/>Berghen opten Zoom ende Breda,</l>
<l>Steenberghen, Aerschot, hoort hier na,</l>
<l>Sichenen, Landen, Gheldenaken, Halen;</l>
<l>Ende namaels hebben, met corter talen,</l>
<l n="7,10775"> Die stede van Bruessele, van Antwerpen</l>
<l>Met haren brieven aen die baenrotsen</l>
<l>Ende edelen des lants ghescreven,</l>
<l>Ende aen tstat van Lovene, dat si bleven,</l>
<l>Met meer woorden daer toe gheleit,</l>
<l n="7,10780"> Bi alle den correctien voorseit.</l>
</div>
<div type="chapter"><head type="chapter">LXXXVI. VANDEN HERTOGE ENDE DER STAT VAN TRICHT.</head>
<l>Hoe wel dat die van Tricht bleven</l>
<l>Bi der correctien voorscreven,</l>
<l>Nochtan heeft die hertoghe Jan</l>
<l>Tot haer beden, soet hem bracht an</l>
<l n="7,10785"> Heer Reinere van Berghen, des seker sijt,</l>
<l>Drossate van Brabant te dier tijt,</l>
<l>Die XIII ambachten, si u vercleert,</l>
<l>Die te Tricht doen waren ghereduceert,</l>
<l>(Ende) weder bracht, verstaet den sen,</l>
<l n="7,10790"> Tot drientwintich ambachten,</l>
<l>Soe si van outs daer plaghen te wesen;</l>
<l>Ende sende der voorseider stat van desen</l>
<l>Bi heer Reineren voorghenant</l>
<l><pb n="422"/>Sinen drossate van Brabant,</l>
<l n="7,10795"> Sine bezeghelde opene brieve</l>
<l>Int stat van Bruessele ghegheven met lieve</l>
<l>In die selve maent, doe ic ghewach,</l>
<l>Van oeghste, den XXI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l>Ende voort beval ende laste Mijn Heere</l>
<l n="7,10800"> Heer Reineren sinen drossate zeere,</l>
<l>Die voorghenoemde stat van Tricht</l>
<l>Te informeerne wel te richt</l>
<l>Om ieghen die baenrotsen in allen keere</l>
<l>Met hem, als haren gherechten heere,</l>
<l n="7,10805"> Ende ieghen die edele desghelijc</l>
<l>Te blivene vast ende ghetrouwelijc.</l>
</div>
<div type="chapter"><head type="chapter">LXXXVII. HOE HER PEETER VAN STEYNE ENDE HER FLORIJS VANDEN ABEELE GHEVANGHEN WOORDEN.</head>
<l>Omtrent deser selver tijt,</l>
<l>Binnen der maent van oeghste, seker sijt,</l>
<l>Hertoghe Jan van Beieren sant</l>
<l n="7,10810"> Aen hertoghe Janne van Brabant</l>
<l>In der stat van Bruessele, wel certeyn,</l>
<l>Heere Peetren van Steyn,</l>
<l>Die proost van Ouden Munster was</l>
<l>TUtricht int stat, sijt seker das;</l>
<l n="7,10815"> Ende met hem soe quam aldaer</l>
<l>Heer Florijs van den Abeele, dats waer.</l>
<l>Als si haer bootscap hadden gheint</l>
<l>Aen hertoghe Janne, dat versint,</l>
<l><pb n="423"/>Ende antwerde ontfaen int hof,</l>
<l n="7,10820"> Ende temeliken oorlof</l>
<l>An den hertoghe hadden ghenomen:</l>
<l>Stelden si hem te weghe, te comen</l>
<l>Weder omme in Hollant, verstaet den sen,</l>
<l>Tot hertoghe Jan van Beieren,</l>
<l n="7,10825"> Die se daer hadde ghesonden tier tijt.</l>
<l>Maer als si quamen, des seker sijt,</l>
<l>Tusscen Eppeghem ende Himpse, worden si</l>
<l>Aldaer int velt, dat segghic di,</l>
<l>Bi eneghen dieneren ghevanghen doe,</l>
<l n="7,10830"> Die den ioncheere van Weesmale hoorden toe</l>
<l>Ende den ioncheere van Montjouw met;</l>
<l>Ende worden te Phaleis onghelet</l>
<l>Ghevuert, ende voort tot daer bi.</l>
<l>Ende als si daer, dat segghic di,</l>
<l n="7,10835"> Een wile ghevanghen hadden gheseten,</l>
<l>Maecten si ten utersten, dat wilt weten,</l>
<l>Haer rantsoen, ende cochten hen van daer.</l>
<l>Van welken hertoghe Jan voor waer</l>
<l>Qualijc content was, sonder waen.</l>
<l n="7,10840"> Dit poent ende [die] correctie vore ghedaen</l>
<l>Opten heere van Assche ende dander met,</l>
<l>Ghelijc als boven es gheset,</l>
<l>Vertorende meer hertoghe Janne</l>
<l>Op die edele goede manne</l>
<l n="7,10845"> Ende op die stat van Lovene tot desen,</l>
<l>Dan hi te voren hadde ghewesen.</l>
</div>
<div type="chapter"><head type="chapter"><pb n="424"/> LXXXVIII. HOE JAN CLUYTINCK EVERAERTS SONE AMMAN TE BRUESELE WAERT ENDE WAERTOE HY HEM VERBANT.</head>
<l>Hier na, te wetene, dat segghic di,</l>
<l>Twee daghe in septembri,</l>
<l>Ontsette die hertoghe te dier tijt</l>
<l n="7,10850"> Janne Taye van Eelwijt,</l>
<l>Ende maecte amman, dits ware dinc,</l>
<l>Te Bruessele Janne Cluetinc</l>
<l>Sone wilen Everaerts, hout u daer an,</l>
<l>Cluetinc; ende die selve Jan</l>
<l n="7,10855"> Heeft des anderdaeghs ghegheven</l>
<l>Sijn open beseghelde brieve bescreven,</l>
<l>Die in der substancien, sijts ghewes,</l>
<l>Begrepen, dat hier na volghende es:</l>
<l>"Want Mijn lieve ghenedeghe Heere,</l>
<l n="7,10860"> Die (hertoghe) heeft een wijl tijts zeere -</l>
<l>Uut informatien der gheenre twaren</l>
<l>Die mijn vriende niet en waren</l>
<l>Noch ooc ter tijt en sijn tot desen -</l>
<l>Op mi vertorent ende gram ghewesen,</l>
<l n="7,10865"> Nu heeft ghelieft mi, sonder waen,</l>
<l>Tsier gunsten ende vrientscap [t]ontfaen,</l>
<l>Ende mi nu, verstaet die zaken,</l>
<l>Sinen amman van Bruessele te maken:</l>
<l><pb n="425"/>Soe eest dat ic, verstaet die dinc,</l>
<l n="7,10870"> Jan, gheheeten Cluetinc,</l>
<l>Everaerts Cluetincs sone, dits waer,</l>
<l>Eenen iegheliken doe te wetene claer</l>
<l>Dat ic, boven den eet die[n] ic saen</l>
<l>Van den ammanscape hebbe ghedaen,</l>
<l n="7,10875"> Minen Heere hebbe ghelooft met lieve</l>
<l>Ende ghelove mits desen brieve</l>
<l>Bi trouwen mijnre kerstenheiden,</l>
<l>Eeren ende sekerheiden,</l>
<l>Met opgherechten vingheren ghereede</l>
<l n="7,10880"> Ende met ghestaefden eede</l>
<l>Lijflijc ten Heileghen (hebbe) gheswooren,</l>
<l>Dat ic hem ende die daer toe hooren,</l>
<l>Minen lieven heeren maghen ende vrienden,</l>
<l>Die mi ter gunsten ende vrientscap dienden</l>
<l n="7,10885"> Van minen lieven ghenedeghen Heere,</l>
<l>Hebben gheholpen ende ghevordert zeere,</l>
<l>Als van Grimberghen heere heer Jan</l>
<l>Heere van Assche, ende voort an</l>
<l>Jan van Assche sijn sone, met gheere,</l>
<l n="7,10890"> Bernt Utenenghe ende Reinere</l>
<l>Moers, sijn raetsliede vercoren,</l>
<l>Ende Rutgheer van Tefelen, wilt mi hooren,</l>
<l>Gheheeten Boene, sijn secretarijs,</l>
<l>Ende voort allen anderen in alderwijs</l>
<l n="7,10895"> Dieneren ende vrienden min ende meere</l>
<l>Van minen voorseiden ghenedegen Heere,</l>
<l>Die hi verantwerden wilt sonder si</l>
<l>Met ondersceide, ende die hi</l>
<l><pb n="426"/>Ghevoordert wilt hebben over al,</l>
<l n="7,10900"> Mijn leefdaghe bliven ende wesen sal</l>
<l>Goet ende ghetrouwe in allen keere,</l>
<l>Ende minen voorseiden ghenedeghen Heere</l>
<l>Onderdanich, ghehoorsam sijn ende ghereet</l>
<l>In allen zaken ende, daer ict weet,</l>
<l n="7,10905"> Sijn recht ende heerlicheit openbare</l>
<l>Helpen houden ieghen wien dat ware,</l>
<l>Ende met live, met goede tot alle desen</l>
<l>Verantwerden alst te doene sal wesen;</l>
<l>Ende dat ic hem ende minen, si u bekant,</l>
<l n="7,10910"> Heeren maghen, vrienden vore ghenant</l>
<l>Ende allen den ghenen groot ende smal</l>
<l>Daers mijn heere vore begheeren sal,</l>
<l>Haer archste[sal] waernen, daer ict weet,</l>
<l>Haer vrome, haer beste voorderen ghereet</l>
<l n="7,10915"> Ende verwerven na alle mijn macht,</l>
<l>Ende lijf ende goet ende alle mijn cracht</l>
<l>In allen stucken truwelijc sonder letten</l>
<l>Ende ongheveinst bi hem setten,</l>
<l>Ende hem doen ende bewisen in alder mate</l>
<l n="7,10920"> Al dat een goet ondersate</l>
<l>Ende ghetrouwe dienere in allen keere</l>
<l>Ende vrient mach sinen rechten heere,</l>
<l>Maghen ende vrienden, sijts ghewes,</l>
<l>Ende van eetsweghen sculdich te doene es,</l>
<l n="7,10925"> Met woorden, met werken, als man van eeren,</l>
<l>Sonder enich simuleeren;</l>
<l>Ende dat ic mi van nu voort an</l>
<l><pb n="427"/>Ghijsbrechts Pypenpoy ende heer Jan</l>
<l>De(n) hertoghe, daer ic vore af telde,</l>
<l n="7,10930"> Noch die ooc van den Heetvelde</l>
<l>Nemmermeer harer gheen van al</l>
<l>Aendraghen noch onderwinden en sal,</l>
<l>Noch ooc engheenen van hen</l>
<l>Enegherande dienst meer no men,</l>
<l n="7,10935"> Vrientscap, liefde, gunst ocht minne</l>
<l>Doen noch bewisen in gheenen sinne;</l>
<l>Den welken ic op trouwe vore ende na</l>
<l>Eere ende eet te male af ga</l>
<l>Ende af wesen wille voort meere;</l>
<l n="7,10940"> Het en ware dat Mijn ghenedeghe Heere</l>
<l>Ende mijn vriende, daer wi vore af talen,</l>
<l>Mi anders hieten ende bevalen.</l>
<l>Ende oft ic emmermeer, sijts ghewes,</l>
<l>Contrarie dade van des voorseit es,</l>
<l n="7,10945"> Oft ic iet dade oft holpe sterken,</l>
<l>Voort sette, voort keerde in woorden, in werken,</l>
<l>Oft in rade heimelijc oft openbare</l>
<l>Bi mi selven of bi wien het ware,</l>
<l>Dat wesen mochte in eneghen keere</l>
<l n="7,10950"> Ieghen Minen ghenedeghen Heere</l>
<l>Ende minen andren heeren ghemeit,</l>
<l>Maghen ende vrienden voorseit,</l>
<l>In al oft in deele oft bi wien,</l>
<l>Ende in wat vueghen dat mocht ghescien:</l>
<l n="7,10955"> Soe kennic mi selven nu als dan</l>
<l><pb n="428"/>Meineedich, valsch, versworen man,</l>
<l>Ende wille daer vore in allen keere</l>
<l>Ghenaemt, gheacht sijn emmermeere,</l>
<l>Gherekent, ghehouden tot int fijn</l>
<l n="7,10960"> Van allen den ghenen daer vore mach sijn</l>
<l>Mijns oft mijns namen na of bi</l>
<l>Emmermeer ghewaeght, waer dat het si."</l>
<l>                Dits die substantie des briefs ende sen</l>
<l>Met meer woorden begrepen daer in.</l>
</div>
<div type="chapter"><head type="chapter">LXXXIX. VANDEN ANDREN RAETSLIEDEN DIE DEN HERTOGHE JAN VAN BRABANT MAECTE ENDE ONTHIELT.</head>
<l n="7,10965"> Als die heere van Assche dus vore vercleert</l>
<l>Ende dander waren ghecorrigeert,</l>
<l>Heeft hertoghe Jan van Brabant</l>
<l>Sinen staet ghemuteert tehant</l>
<l>Ende verandert, wilt mi hooren,</l>
<l n="7,10970"> Ende tot sinen rade ghecoren</l>
<l>Ende regemente, verstaet den sen,</l>
<l>Minen heere den abt van Hafflighem,</l>
<l>Ende heere Janne van Cuyck, sijts wijs,</l>
<l>Heere van Hooghstraten, ende heer Cornielijs</l>
<l n="7,10975"> Van Liedekerken die te Lens was heere;</l>
<l>Diederiken van Meerhem, dits ware leere,</l>
<l>Die tier tijt heere van Boxstel was;</l>
<l>Heere Reinere van Berghen, sijt seker das,</l>
<l><pb n="429"/>Heere te Goele ende te Mertsena;</l>
<l n="7,10980"> Van Cortenberghe meester Amant daer na,</l>
<l>Doctor in der godheit ende deken</l>
<l>TSinte Donaes te Brugghe, hoort mi spreken;</l>
<l>Heer Willeme van Ghent tot Meerwijck heere,</l>
<l>Heere Everaerde Tserclaeus ende voort meere</l>
<l n="7,10985"> Claeuse van den Werve, aldus hoordic,</l>
<l>Ende van Gheemert Gheerlic.</l>
<l>Welken tienen oft den sessen van hen</l>
<l>Gaf hertoghe Jan, verstaet den sen,</l>
<l>Alselken macht als hi, dat wet,</l>
<l n="7,10990"> Den heere van Assche ende den anderen met</l>
<l>Voortijts hadde ghegheven met lieven,</l>
<l>Ghelijc alst blijct bi den brieven</l>
<l>Van harer commissien, die ghegheven</l>
<l>Waren te Bruessele ende ghescreven</l>
<l n="7,10995"> Int selve iaer twintich, segghic di,</l>
<l>Elf daghe in septembri.</l>
</div>
<div type="chapter"><head type="chapter">XC. HOE DE BAENROETSEN METTER STAT VAN LUEVENE DEN GREVE VAN SIMPOEL UIT VRANCKERIKE DADEN HALEN.</head>
<l>Binnen desen tide, dits waerheit fijn,</l>
<l>Die[n] wi nu overleden sijn,</l>
<l>Als die ghedeputeerde daden aerbeit</l>
<l n="7,11000"> Van den drien goeden steden voorseit</l>
<l><pb n="430"/>Bruessele, Antwerpen, hoordic saghen,</l>
<l>Ende sHertoghenbosche, die doen laghen</l>
<l>Te Cortenberghe, ghelijc als dat</l>
<l>Voorscreven es, (ende) in der stat</l>
<l n="7,11005"> Van Lovene laghen, si u bekant,</l>
<l>Die baenrotsen ende edele van Brabant,</l>
<l>Die hem pijnden te treckene, sijts ghewes,</l>
<l>Die steden aen hem als voorseit es.</l>
<l>Desghelijc screven si met minnen</l>
<l n="7,11010"> Aen Miere Vrouwen der hertoghinnen</l>
<l>Ende haer moeder, segghic u bloot,</l>
<l>Die doen laghen tot Keynoot;</l>
<l>Ende die screven hem weder alsoe, dat</l>
<l>Die edele ende van Lovene die stat</l>
<l n="7,11015"> Hem troosten ende verlieten in allen zinnen</l>
<l>Op Mier Vrouwen der hertoghinnen.</l>
<l>Het es te wetene ooc voort an,</l>
<l>Ter tijt als die hertoghe Jan</l>
<l>Van Bourgognen uut Brabant sciet -</l>
<l n="7,11020"> Doen hi daer quam, verstaet tbediet,</l>
<l>Om die momborie sonder sneven</l>
<l>Van Brabant hertoghen Jans sijns neven -</l>
<l>Dat hi doen voerde met hem</l>
<l>Philipse sinen neve, dit vernem,</l>
<l n="7,11025"> Van Brabant, dat segghic di,</l>
<l>Greve van Saint Pol ende van Liney,</l>
<l>Die brueder was, si u bekant,</l>
<l>Van hertoghe Janne van Brabant.</l>
<l>Die welke van dier tijt voort an</l>
<l n="7,11030"> In Vrankerijc bleef bi den hertoghe Jan</l>
<l>Van Bourgognen, sinen oom,</l>
<l>Ende na die doot van dien, neemt goom,</l>
<l><pb n="431"/>Bi hertoghe Philipse sijns ooms sone;</l>
<l>Alsoe dat teender tijt die gone</l>
<l n="7,11035"> Philips van Brabant wel gheraect</l>
<l>Van sconincs weghen wert ghemaect</l>
<l>Overste capitein van Parijs.</l>
<l>Nu worden die edele, des sijt wijs,</l>
<l>Te Lovene ligghende soe beraden,</l>
<l n="7,11040"> Dat si in Vrankerike riden daden</l>
<l>Om den voorseiden greve, sijts vroeder,</l>
<l>Philipse hertoghen Jans broeder,</l>
<l>Van Emichoven brueder Emonde</l>
<l>Meester van Chantrayn tien stonde</l>
<l n="7,11045"> Der ordenen, dit wel vernem,</l>
<l>Van Sinte Jan te Jherusalem.</l>
<l>Als hertoghe Jan dat hoorde vermonden,</l>
<l>Dat die edele om sinen brueder sonden,</l>
<l>Wert hi te rade altehant,</l>
<l n="7,11050"> Om sijn comst te benemene, dat hi sant</l>
<l>Toten selven sinen brueder, verstaet den sen,</l>
<l>Ende aen sinen neve van Bourgognen</l>
<l>Janne heere van Aa ende van Hooghenstein,</l>
<l>Met brieven van gheloove ghelast certein</l>
<l n="7,11055"> Hem aen te bringhene, dat ghijt wet,</l>
<l>Dat die edele ende sommeghe steden met</l>
<l>Hem pijnden den hertoghe voorseit</l>
<l>Aen sijn hooghe heerlicheit</l>
<l>Te vercortene sonder si;</l>
<l n="7,11060"> Begheerende daer omme dat si,</l>
<l>Van Bourgognen die hertoghe entie grave,</l>
<l>In Brabant wouden scriven ave</l>
<l>Den selven edelen ende steden, dat nipe,</l>
<l>Dat si van haren mesgripe</l>
<l n="7,11065"> <pb n="432"/> Aflaten wouden noch voortan.</l>
<l>Ende aldus hoopte hertoghe Jan</l>
<l>Dats niet en behoefde, dit onthoude,</l>
<l>Dat daer omme afcomen soude</l>
<l>Sijn brueder van Saint Pol vore ghenant</l>
<l n="7,11070"> In den voorseiden lande van Brabant.</l>
<l>Maer daer volgde ieghen certein</l>
<l>Soe langhe die meester van Chantreyn,</l>
<l>Dat ten lesten van Saint Pol die grave</l>
<l>Met hem uut Vrankerike quam ave</l>
<l n="7,11075"> In Brabant, int voorseide iaer</l>
<l>XIIII<hi rend='sup'>c</hi> XX, weet voor waer,</l>
<l>Daer hi binnen quam, dat segghic di,</l>
<l>In die maent van septembri.</l>
</div>
<div type="chapter"><head type="chapter">XCI. HOE HERTOGE JAN VAN BRUESELE SCHIET ENDE WAER HY TOECH TOT DAT HY TE TRICHT QUAM.</head>
<l>Als die grave van Saint Pol, sijts ghewes,</l>
<l n="7,11080"> In Brabant uut Vrankerijc comen es,</l>
<l>Heeft hi hertoghe Janne onghecesseert</l>
<l>Sinen brueder te Bruessele ghevisenteert.</l>
<l>Daer na trac hi herde saen</l>
<l>Te Lovene, ende heeft soe vele ghedaen,</l>
<l n="7,11085"> Dat Mijn Vrouwe die hertoghinne</l>
<l>Ende haer moeder quamen te Lovene inne</l>
<l><pb n="433"/>Uut Henegouwe; ende desghelike</l>
<l>Soe hebben die coninc van Vrankerike</l>
<l>Entie hertoghe van Bourgognen tien stonden</l>
<l n="7,11090"> In Brabant haer ambassiateurs ghesonden;</l>
<l>Die welke ernstelijc ende zeere</l>
<l>Ende van Saint Pol mijn voorseide heere</l>
<l>Vele spraken hielden sonder vermiden</l>
<l>Metten hertoghe ter eender siden,</l>
<l n="7,11095"> Ende ter ander siden, sijts vroeder,</l>
<l>Met Mier Vrouwen ende harer moeder</l>
<l>Ende metten baenrotsen ende edelen</l>
<l>Die te Lovene laghen, verstaet den sen.</l>
<l>Soe dat ten utersten waert gheordineert,</l>
<l n="7,11100"> Bi middele mijns heeren vore vercleert</l>
<l>Van Saint Pol ende der ambassiatore</l>
<l>Die ic ghenuemt hebbe hier vore,</l>
<l>Een dachvaert, die soude ghehouden wesen</l>
<l>In der stat van Vilvoorden, soe wi lesen,</l>
<l n="7,11105"> Bi den hertoghe ende der hertoghinnen</l>
<l>Ende den edelen, om daer binnen</l>
<l>In der herberghen te sine, dat segghic di,</l>
<l>Des sondaeghs XXIX in septembri.</l>
<l>Tot welken daghe, dit versinne,</l>
<l n="7,11110"> Quam Mijn Vrouwe die hertoghinne</l>
<l>Ende haer moeder entie edele mede</l>
<l>Ghereden van Lovene uter stede;</l>
<l>Entie greve van Saint Pol, soe wi hoorden,</l>
<l>Quam van Bruessele te Vilvoorden.</l>
<l n="7,11115"> Maer hertoghe Jan, dits waer bediet,</l>
<l>En quam tot diere dachvaert niet.</l>
<l>Maer des anders daeghs, doe ic ghewach,</l>
<l>Des maendaeghs, opten lesten dach</l>
<l>Van september, hoort mi rueren,</l>
<l n="7,11120"> Des avonts, omtrint der sester uren,</l>
<l>Es hi sonder enich beiden</l>
<l><pb n="434"/>Van Bruessele heimelijc ghesceiden.</l>
<l>Ende men gaf te verstane aldare</l>
<l>Dat hi ziec ende onlustich ware,</l>
<l n="7,11125"> Ende datti mids dien, verstaet dit wel,</l>
<l>Bi hem hebben en woude niement el</l>
<l>Dan heer Everaerde Tserclaes ende twee of drie</l>
<l>Sinen camerknechten, de welke die</l>
<l>Die spise droeghen int openbare</l>
<l n="7,11130"> In sijn camere, recht oft hi daer ware.</l>
<l>Maer neen, hi niet; hi was wech, ende met hem</l>
<l>Jan van Aa ende sijn sone Costen</l>
<l>Ende noch meer andere, in lieghe u niet,</l>
<l>Als Gheerlec, dien men van Ghemert hiet,</l>
<l n="7,11135"> Robbrecht van Assche, Diederic de Loose.</l>
<l>Ende dese leiden, seeght die gloose,</l>
<l>Den hertoghe Janne onder hen</l>
<l>Des nachts al buten Mechelen</l>
<l>Over die brugghe te Musene, doe ic ghewach.</l>
<l n="7,11140"> Des dijnsdaeghs, opten iersten dach</l>
<l>Der maent octobris, quamen si</l>
<l>Op tslot te Ghermel, dat segghic di,</l>
<l>Dat den heere van Hooghstraten toe behoorde,</l>
<l>Ende van daer trac voort, met corten woorde,</l>
<l n="7,11145"> Die hertoghe des anders daeghs daer naer</l>
<l>Bi den Bossche tot Herlaer;</l>
<l>Ende daer quamen bi hem cort na tgone</l>
<l>Die heere van Assche ende Jan sijn sone,</l>
<l>Bernt Utenenghe, dat elc versta,</l>
<l n="7,11150"> Rutgheer Boene; ende daer na</l>
<l>Trac hertoghe Jan altehant</l>
<l><pb n="435"/>Op dat huus te Nuwelant,</l>
<l>Dat Gheerlec van Ghemert hoorde toe;</l>
<l>TsHertoghenbossche trac hi doe.</l>
<l n="7,11155"> Daer bleef hi ligghende, hoort na mi,</l>
<l>Toten achtsten daghe van novembri.</l>
<l>Binnen welken tide hi eens trac, dits waer,</l>
<l>Tot Buchoven; ende bi hem waren daer</l>
<l>Die ioncheere[n] van Cleve ende van Gaesbeke,</l>
<l n="7,11160"> Ende die heere van Assche zekerleke</l>
<l>Ende die sine; ende na dat</l>
<l>Trac hi weder ten Bossche int stat.</l>
<l>Namaels trac weder, si u bekant,</l>
<l>Die hertoghe, tot Nuwelant,</l>
<l n="7,11165"> Ende van daer tot Hees, daer bi hem quam</l>
<l>Die ionker van Cleve, als ic vernam,</l>
<l>Die heere van Heinsberghe, die proofst van Aken,</l>
<l>Entie heere van Assche, verstaet die zaken,</l>
<l>Metten sinen, ende hielden aldaer</l>
<l n="7,11170"> Tsamen heimeliken raet, dats waer.</l>
<l>Die hertoghe Jan quam weder na dat</l>
<l>TsHertoghenbossche, in sijnre stat.</l>
<l>Te Nuwelant tooch hi weder daer naer.</l>
<l>Die jonker van Gaesbeke quam bi hem daer,</l>
<l n="7,11175"> Die heere van Assche ende dander met.</l>
<l>Van Nuwelant tooch hi onghelet</l>
<l>Toten dorpe dat Duere heet bi namen;</l>
<l>Daer in den velde bi hem quamen</l>
<l>Die heere van Heinsberghe, dits waerhede,</l>
<l n="7,11180"> Die heere van Assche ende dander mede,</l>
<l>Houdende daer, dat ghijt verstaet,</l>
<l>Haren heimeliken raet.</l>
<l><pb n="436"/>Die hertoghe tooch weder omme, van daer,</l>
<l>Tot sHertoghenbossche; ende naer</l>
<l n="7,11185"> Allen desen es die hertoghe Jan</l>
<l>Des vridaeghs gheporret van dan,</l>
<l>Achte in november, dat si u cont,</l>
<l>Ende es ghetoghen tot Helmont,</l>
<l>Ende alsoe voort trac hi te richt</l>
<l n="7,11190"> In sijnre stat van Maestricht;</l>
<l>Daer bleef hi ligghende, des seker sijt.</l>
<l>Nu willen wi hem te deser tijt</l>
<l>Laten, ende willen u bedieden</l>
<l>Die zaken die binnen dier tijt ghescieden</l>
<l n="7,11195"> In Brabant, sint dat, als boven steet,</l>
<l>Die hertoghe heimelijc uut Bruessele reet.</l>
</div>
<div type="chapter"><head type="chapter">XCII. HOE DIE GREVE VAN SIMPOUL REWAERT VAN BRABANT WERT GHEMAECT ENDE VAN HOESDYN ENDE SINTE GHEERTRUDENBERGHE.</head>
<l>Int capittel hier vore gaf ic te kinnen</l>
<l>Hoe beide die Vrouwen die hertoghinnen,</l>
<l>Mijn Vrouwe van Brabant ende haer moeder,</l>
<l n="7,11200"> Entie greve van Saint Pol, slants behoeder</l>
<l>Van Brabant, die edele ende steden</l>
<l>Tot Vilvoorden ter dachvaert reden,</l>
<l>Die gheordineert was aldaer</l>
<l><pb n="437"/>Ghehouden te wordene, weet voor waer,</l>
<l n="7,11205"> In september den XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Als ic u voren dede ghewach.</l>
<l>Ende als men vernam die waerheit das,</l>
<l>Dat die hertoghe wech ghereden was</l>
<l>Heimelijc uut Bruessele der stede:</l>
<l n="7,11210"> Die baenrotse, edele, ende daer mede</l>
<l>Die steden die daer ter dachvaert quamen,</l>
<l>Worden eens ende ghedroeghen tsamen,</l>
<l>Dat si, bi rade ende wetentheit</l>
<l>Der ambassiatoers voorseit</l>
<l n="7,11215"> Sconincs van Vrankerike verheven</l>
<l>Ende shertoghen van Bourgognen voorscreven,</l>
<l>Den greve van Saint Pol, doe ic ghewach,</l>
<l>Des dijnsdaeghs opten iersten dach</l>
<l>Der maent octobris onghespaert</l>
<l n="7,11220"> Van Brabant coren teenen ruwaert;</l>
<l>Ende alsoe sijn, des sijt vroeder,</l>
<l>Mijn Vrouwe van Brabant ende haer moeder,</l>
<l>Entie greve van Saint Pol tehant</l>
<l>Metten edelen ende steden van Brabant</l>
<l n="7,11225"> Van Vilvoorden gesceeden, hebbic vernomen,</l>
<l>Ende in der stat van Bruessele comen.</l>
<l>Sanderdaeghs waert overdraghen certein,</l>
<l>Dat men Sente Gheetrudenberghe ende Hoesdein</l>
<l>Weder crighen soude ende winnen.</l>
<l n="7,11230"> Soe dat ten scrivene der hertoghinnen</l>
<l><pb n="438"/>Ende versueke, dat ghijt wet,</l>
<l>Haers brueders van Saint Pol met</l>
<l>Als ruwaert des lants, tehant</l>
<l>Die edele ende steden van Brabant</l>
<l n="7,11235"> Met enen scoonen heere ghehent</l>
<l>Te Breda quamen ende daer omtrent</l>
<l>Des donderdaeghs den XVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Die in die voorseide maent octobris ghelach.</l>
<l>                Van daer tooch Mijn Vrouwe onghespaert</l>
<l n="7,11240"> Ende van Saint Pol haer brueder die ruwaert,</l>
<l>Met hem die heere van Rotselaer,</l>
<l>Die ionker van Montjouwe daer naer,</l>
<l>Die ionker van Diest, Jan van Glimes, neemt goom,</l>
<l>Heere van Berghen opten Zoom,</l>
<l n="7,11245"> Heinric van Rotselaer, een eerbaer man,</l>
<l>Ende van Schoonhoven die ionghe Jan,</l>
<l>Ende meer edele, verstaet den sen,</l>
<l>Ende hare liede van wapenen</l>
<l>Van Breda tot Hoesdein; ende daer</l>
<l n="7,11250"> Worden si inne ghelaten, dits claer,</l>
<l>Tot slants behoef van Brabant.</l>
<l>Mijn Vrouwe die hertoghinne tehant</l>
<l>Werdt daer ontfanghen met groter minne</l>
<l>Ende ghehult als hertoghinne</l>
<l n="7,11255"> <pb n="439"/> Van Brabant, ende si beval daer naer</l>
<l>Arnde van Sevenberghen, dats waer,</l>
<l>Haren drossate ende kastelein</l>
<l>Des lants ende slote van Hoesdein,</l>
<l>Bi der trouwer hulde, wilt verstaen,</l>
<l n="7,11260"> Die welke hi haer hadde ghedaen</l>
<l>Ende sculdich ware, dats certein,</l>
<l>Dat hi tstat ende slot van Hoesdein</l>
<l>Metten lande datter toe behoort,</l>
<l>In soude houden ende bewaren voort</l>
<l n="7,11265"> Tot behoef, si u bekant,</l>
<l>Des voorseiden lants van Brabant;</l>
<l>Oft die overgheven sonder failgeeren</l>
<l>In den handen mijns voorscreven heeren</l>
<l>Van Saint Pol des greven ghemeit,</l>
<l n="7,11270"> Tot behoef des lants voorseit:</l>
<l>Om daer omme, hoort mi scriven,</l>
<l>Vore alselken cost te bliven,</l>
<l>Als die greve van Saint Pol ende tlant,</l>
<l>Die baenrotse ende edele van Brabant</l>
<l n="7,11275"> Ghedaen hadden in allen zinne</l>
<l>Om Hoesdein te nemene inne,</l>
<l>Te bezetten ende te bewaren,</l>
<l>Ende te belegghene, hoort mi verclaren,</l>
<l>Sinte Gheertrudenberghe, ende die si</l>
<l n="7,11280"> Noch doen souden, dat segghic di.</l>
<l>                Na desen als die hertoghinne</l>
<l>Entie greve van Saint Pol, dit versinne,</l>
<l>Ende die edele vore ghenant</l>
<l>Die stat van Hoesdein slot ende lant</l>
<l n="7,11285"> Beset hadden ende wel bewaert</l>
<l>Met volke van wapenen, onghespaert</l>
<l><pb n="440"/>Des saterdaeghs scieden si van daer</l>
<l>Ende quamen des avonts daer naer</l>
<l>Int stat van Breda, dat segghic di,</l>
<l n="7,11290"> Ende sondaeghs, twintich in octobri,</l>
<l>Es die greve van Saint Pol tehant</l>
<l>Metten edelen ende steden van Brabant,</l>
<l>Sonder alleene, ghelooves mi,</l>
<l>Tstat van den Bossche metter Meyerie,</l>
<l n="7,11295"> Vore Sinte Gheertrudenberghe ghetoghen.</l>
<l>Die hebben si vaste ende vermoghen</l>
<l>Beleghen zeere mechtich al omtrent,</l>
<l>Sonder bevel, wille ende consent</l>
<l>Hertoghen Jans haers heeren, doe ic gewach,</l>
<l n="7,11300"> Die tsHertoghenbossche noch al doe lach.</l>
<l>                Het es claer te wetene, want</l>
<l>Hertoghe Jan van Brabant</l>
<l>Tregement der lande, als ic vore seide,</l>
<l>Van Hollant ende Zeelant beide</l>
<l n="7,11305"> Over hadde ghegheven, des neemt goom,</l>
<l>Hertoghe Janne van Beieren sinen oom:</l>
<l>Soe hielt die stat, des seker sijt,</l>
<l>Van Sinte Gheertrudenberghe tier tijt,</l>
<l>Ghelijc als deden, si u bekant,</l>
<l n="7,11310"> Die ander steden van Hollant,</l>
<l>Hertoghe Janne van Beieren</l>
<l>Voor haren ruwaert, verstaet den sen,</l>
<l>Ende waren in sijnre ghehoorsaemheiden.</l>
<l>Maer Diederijc van der Merweiden</l>
<l n="7,11315"> Die welke was, dat weet certein,</l>
<l>Opt slot van den Berghe castelein,</l>
<l>Hielt met Mier Vrouwen der hertoghinnen</l>
<l><pb n="441"/>Van Brabant. Hi en woude in gheenen sinnen</l>
<l>Hertoghe Janne van Beieren vore verclaert</l>
<l n="7,11320"> Hulden, noch houden voor ruwaert,</l>
<l>Noch hem gheensins ghehoorsam wesen.</l>
<l>Hertoghe Jan beval mids desen</l>
<l>Der stat, dat si in gheenen sinne</l>
<l>Provande ten slote liet vueren inne;</l>
<l n="7,11325"> Ende om dat te bewarene bat</l>
<l>Leide hi volc van wapenen in die stat.</l>
<l>Als nu die castelein wert gheware</l>
<l>Dat die vitailgie hem viel contrare</l>
<l>Om tslot te houdene, socht hi tehant</l>
<l n="7,11330"> Troost aen tlant van Brabant;</l>
<l>Die daer sijn comen met moghentheit,</l>
<l>Als ic u vore hebbe gheseit,</l>
<l>Om hem ende tvoorseide slot van dien</l>
<l>Te provanderene ende te versien.</l>
<l n="7,11335"> Binnen dien tiden dat theer dus lach</l>
<l>Voor den Berghe alle den dach</l>
<l>Seide men voor zeker waer,</l>
<l>Dat hertoghe Jan van Beieren daer</l>
<l>Metten Hollanders met nide</l>
<l n="7,11340"> Ende Zeelanders comen soude te stride,</l>
<l>Ende soude met hem bringhen tehant</l>
<l>Hertoghen Jans baniere van Brabant.</l>
<l>Ende mids dien, soe hielt men raet</l>
<l>Int heer van Brabant, oft die daet</l>
<l n="7,11345"> Alsoe ghesciede als men dede verstaen,</l>
<l><pb n="442"/>Wat si daer ieghen wouden aengaen.</l>
<l>Daer op dat eneghe seiden sciere</l>
<l>Dat si ieghen haers heeren baniere</l>
<l>In gheender manieren striden en wouden.</l>
<l n="7,11350"> Die ander seiden dat si souden</l>
<l>Jeghen die ghene striden met machten</l>
<l>Die tonrecht haers heeren baniere brachten</l>
<l>Te velde, om die, si u bekant,</l>
<l>Te crighene uter onrechter hant,</l>
<l n="7,11355"> Ende weerdichlijc, verstaet die woorde,</l>
<l>Weder te bringhene daer si behoorde.</l>
<l>Theer van Brabant, dats gheen zaghe,</l>
<l>Lach aldaer omtrint X daghe</l>
<l>Voor Sinte Gheertrudenberghe al bi,</l>
<l n="7,11360"> Binnen welken tide dat si</l>
<l>Tslot hebben gheprovandeert met gheere</l>
<l>Van vitalien ende van gheweere,</l>
<l>Ende ooc van alderhande enghien,</l>
<l>Des hem behoefde, wel versien.</l>
<l n="7,11365"> Dat en consten haer viande niet</l>
<l>Beletten. Daer na, verstaet tbediet,</l>
<l>Des dijnsdaeghs, den XXIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Die in die selve maent octobris lach,</l>
<l>Es theer van Brabant ongheloghen</l>
<l n="7,11370"> Opghebroken, ende van daer ghetoghen</l>
<l>In Brabant, doe ic u ghewach.</l>
<l>Daer na op Sinte Mertens dach,</l>
<l>XI daghe in novembri,</l>
<l>Scoot uten slote met moede vri</l>
<l n="7,11375"> Diederijc van der Merweide</l>
<l>Tfier in de stat, dat, te haren leide,</l>
<l>Die stat ende kerke collegiael</l>
<l>Te gronde verbrande altemael,</l>
<l><pb n="443"/>Vernielde ende verdorf, te verwite</l>
<l n="7,11380"> Hertoghe Janne van Beieren ende te spite</l>
<l>Der stat van Dordrecht, hoort mi lien,</l>
<l>Ende al harer mede partien.</l>
<l>Om dat Diederijc van der Merweiden</l>
<l>Tslot dus hielt met manlicheiden,</l>
<l n="7,11385"> Ende dus truwelijc heeft verwaert,</l>
<l>Soe gaf hem namaels, si u verclaert,</l>
<l>Tlant van Brabant, om hem te loonen,</l>
<l>Tsinen cost sestien dusent croonen</l>
<l>Des conincs munte van Vrankerijc.</l>
<l n="7,11390"> Aernt van Sevenberghen desghelijc</l>
<l>Heeft tslot van Huesdein entie stat</l>
<l>Truwelijc bewaert; daer af dat</l>
<l>Men u noch meer sal segghen voort</l>
<l>Hier na, ter plaetsen daert behoort.</l>
</div>
<div type="chapter"><head type="chapter">XCIII. VANDEN DACHVAERDEN ENDE TRACTATEN TUSSCHEN DEN HERTOGE TER EENRE ENDE DEN REWAERT SINEN BRUEDER TER ANDER SYDE.</head>
<l n="7,11395"> Int selve iaer van XX, dat segghic di,</l>
<l>Des sondaeghs XXIIII in novembri,</l>
<l>Als hertoghe Jan van Brabant</l>
<l>Te Tricht was, si u bekant,</l>
<l><pb n="444"/>Quamen Mijn Vrouwe die hertoghinne</l>
<l n="7,11400"> Ende haer moeder te Bruessele inne;</l>
<l>Die greve van Saint Pol quam met hen,</l>
<l>Ende die drie state, verstaet den sen,</l>
<l>Des lants van Brabant, dat elc versta.</l>
<l>Ende des anderdaeghs daer na</l>
<l n="7,11405"> Opter goeder S<hi rend='sup'>t</hi> Kathrinen dach</l>
<l>Hielden si die dachvaert, doe ic ghewach,</l>
<l>Te Coudenberghe int hof, dats waer;</l>
<l>Ende des dijnsdaeghs daer naer,</l>
<l>Op der stat huus van Bruessele, mi hoort,</l>
<l n="7,11410"> Wert die greve van Saint Pol rechtvoort</l>
<l>Int ruwaertscap gheconfirmeert.</l>
<l>Ende daer maecte hi onghecesseert</l>
<l>Willeme van Montenaken tehant</l>
<l>Sinen drossate van Brabant -</l>
<l n="7,11415"> Dese voorseide Willem die was</l>
<l>Heere te Grasen ende te Wildere, sijt seker das -</l>
<l>Ende hi ontsette wel gheringhe</l>
<l>Wilen Everaerts sone Janne Cluetinghe;</l>
<l>Ende Janne van Diedeghen in sijn stat</l>
<l n="7,11420"> Maecti amman te Bruessele int stat,</l>
<l>Ende sinen eet hi daer af dede</l>
<l>VII in december te Bruessele int stede.</l>
<l>Des goensdaeghs, dat segghic di,</l>
<l>Sevenentwintich in novembri,</l>
<l n="7,11425"> Heeft Mijn Vrouwe die hertoghinne,</l>
<l>Die greve van Saint Pol, dit versinne,</l>
<l>Die drie state van Brabant meer no min</l>
<l><pb n="445"/>Ende een ieghelijc bezunder van hen,</l>
<l>Met haren brieven, dat es waer,</l>
<l n="7,11430"> Van gheloove ghemechticht daer</l>
<l>Dabte van Sinte Machiels alsoe</l>
<l>Perke, Heelesem, Tongherloe,</l>
<l>Den proost van S<hi rend='sup'>t</hi> Gheertruden mede,</l>
<l>Om te treckene te Tricht int stede</l>
<l n="7,11435"> Bi den hertoghe haren heere,</l>
<l>Met hem te tracteerne, te biddene zeere,</l>
<l>Dat sijnre ghenaden ghelieven woude</l>
<l>Ende hi in Brabant comen soude.</l>
<l>Welke prelate te Tricht wel zeere</l>
<l n="7,11440"> Van den hertoghe haren heere</l>
<l>Guetelijc ghehoort, verstaet den fijn,</l>
<l>Ende vriendelijc ontfanghen sijn,</l>
<l>Ende verworven aen den hertoghe houde,</l>
<l>Dat hi tot Diest comen soude,</l>
<l n="7,11445"> Om volcomeliker te hoorne claer</l>
<l>Die ghene die de staten aldaer</l>
<l>Sijns lants van Brabant, hoordic ontbinden,</l>
<l>Bi hem aldaer souden sinden.</l>
<l>Des goensdaeghs opten IIII<hi rend='sup'>d</hi><hi rend='sup'>e</hi><hi rend='sup'>n</hi> dach</l>
<l n="7,11450"> Naest comende, die in december lach,</l>
<l>(Ende) die hertoghe gaf in alder maten</l>
<l>Den ghedeputeerden der drie staten</l>
<l>Toten ghetale van LX persoonen doe,</l>
<l>Ende alsoe vele perde daer toe,</l>
<l n="7,11455"> Goet vast gheleide, na haer begheeren</l>
<l>Te comene, te blivene ende te keeren.</l>
<l>Tot welken daghe, als ic vernam,</l>
<l>In der stat van Diest die hertoghe quam;</l>
<l><pb n="446"/>Ende worden bi hem ghesonden</l>
<l n="7,11460"> Van sijns brueders weghen tien stonden</l>
<l>Van Saint Pol, si u bekant,</l>
<l>Ende der drie state van Brabant,</l>
<l>Die abdte die ic vore nuemde, alsoe</l>
<l>Sinte Machiels, Perke ende Tongherloe,</l>
<l n="7,11465"> Ende die ghedeputeerde mede</l>
<l>Van Bruessele ende Antwerpen der stede,</l>
<l>Die hem alle baden samentlijc</l>
<l>Met herten, zeere oetmoedelijc,</l>
<l>Dat hem ghelieven woude, nu hoort,</l>
<l n="7,11470"> In sinen lande te comene voort,</l>
<l>In enich siere steden, verstaet den sen,</l>
<l>Van Bruessele oft van Antwerpen.</l>
<l>Daer toe die ghedeputeerde meere</l>
<l>Van Antwerpen seiden tot haren heere:</l>
<l n="7,11475"> "Gheliefde hem daer na sijn ghevoech</l>
<l>Te comene, ende en waren niet wijt ghenoech</l>
<l>Die poorten: si souden trouweleken</l>
<l>Die muere der stat in stucken breken."</l>
<l>Welker beden, hout u daer an,</l>
<l n="7,11480"> Niet wederstaende, es hertoghe Jan</l>
<l>Van Diest ghetoghen, wilt versinnen,</l>
<l>Ende tooch tsHertoghenbossche binnen.</l>
<l>Maer eer men sciet, hebbic vernomen,</l>
<l>Waren die prelate overcomen</l>
<l n="7,11485"> Ende die ghedeputeerde der stede</l>
<l>Bruessele ende Antwerpen mede,</l>
<l>Metten hertoghe, si u verclaert,</l>
<l>Van eener ander dachvaert,</l>
<l>Die men hielt cort na dat,</l>
<l n="7,11490"> XVI in december in der selver stat.</l>
<l><pb n="447"/>Van sHertoghen weghen quamen tier uren</l>
<l>Die greve van Moers, Jan van Bueren</l>
<l>Proost van Aken, si u bekant,</l>
<l>Doen tresorier van Brabant,</l>
<l n="7,11495"> Ende heer Willem van Ghent met hen.</l>
<l>Van des greven weghen meer no men</l>
<l>Van Saint Pol waren daer tien stonden</l>
<l>Wesemale ende Montjouwe ghesonden</l>
<l>Met meer andere; maer daer en waert</l>
<l n="7,11500"> Niet ghesloten ter dier dachvaert.</l>
<l>Die prelate hebben noch sonder beide</l>
<l>Met harer beden ende aerbeide</l>
<l>Een dachvaert verworven, sijt seker das,</l>
<l>Die tot Eindoven ghehouden was</l>
<l n="7,11505"> Sestien daghe in januario,</l>
<l>Ende op die daghe volghende also.</l>
<l>Tot welker dachvaert die hertoghe sant</l>
<l>Den heere van Assche, Willeme van Ghant,</l>
<l>Heer Everaerde Tserclaes ende Janne van Aa.</l>
<l n="7,11510"> Die greve van Saint Pol sant daer na</l>
<l>Die voorghenoemde in goeder trouwe</l>
<l>Wesemale ende Montjouwe;</l>
<l>Maer niet ghesloten en wert daer van.</l>
<l>Hier na soe porde hertoghe Jan</l>
<l n="7,11515"> Van sHertoghenbossche sijnre stat,</l>
<l>Ende quam tot Diest, ic segghe u dat,</l>
<l>In januario den XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach;</l>
<l>Maer niet langhe hi daer en lach,</l>
<l>Als ic hier na, hebbics gheval,</l>
<l n="7,11520"> Cortelinghe vertellen sal.</l>
</div>
<div type="chapter"><head type="chapter"><pb n="448"/> XCIV. HOE DIE HERTOGHE MET SINEN VRIENDEN TE BRUESELE INNE QUAM.</head>
<l>Int voorseide capittel men vernam</l>
<l>Dat hertoghe Jan van Tricht quam</l>
<l>Tot Diest, al op die dachvaert,</l>
<l>Ende datti van daer nam sijn vaert</l>
<l n="7,11525"> Tot sHertoghenbossche; ende van daer</l>
<l>Quam hi weder te Diest daer naer,</l>
<l>Daer hi niet langhe en es ghebleven.</l>
<l>Om dit bat te kennen te gheven,</l>
<l>Sal men claerlijc weten, dat</l>
<l n="7,11530"> Na tsceiden der dachvaert die int stat</l>
<l>Van Diest ghehouden waert, soe ic vernam,</l>
<l>Daer conclusie noch slot af en quam,</l>
<l>Ende [doe] hertoghe Jan, alsic u las,</l>
<l>In siere stat van sHertoghenbossche comen was,</l>
<l n="7,11535"> Heeft hi doen scriven cort na dat</l>
<l>Aen viere scepenen sijnre stat</l>
<l>Van Bruessele, hier op elc achte,</l>
<l>Aen Janne gheheeten Metten Schachte,</l>
<l>Aen Heinrijc Cluetinc, dat ghijt wet,</l>
<l n="7,11540"> Ghielijs de Keghel ende Jan de Leeu daer met,</l>
<l>Om dat hi weten woude claer,</l>
<l>Oft soe ghebeurde dat hi daer</l>
<l>Met sinen vrienden comen woude</l>
<l><pb n="449"/>Te Bruessele int stat, oft menne soude</l>
<l n="7,11545"> Inne laten metten vrienden sijn?</l>
<l>Die vier scepenen die in mijn</l>
<l>Redene sijn ghenuemt hier vooren,</l>
<l>Hebben hier op, wilt mi hooren,</l>
<l>In der Vroenten gehouden raet</l>
<l n="7,11550"> Met haren vrienden, ende van dier daet</l>
<l>Droeghen si over een daer van,</l>
<l>Dat si den voorseiden hertoghe Jan</l>
<l>Haren rechten heere niet daer buten</l>
<l>Noch sijn vriende en wouden sluten;</l>
<l n="7,11555"> Maer woude hi comen teneghen tiden,</l>
<l>Si souden hem buten ieghen riden,</l>
<l>Jan Cluetinc, verstaet die manieren,</l>
<l>Ende die drie scepenen van den vieren;</l>
<l>Entie vierde scepene, hoordic verclaren,</l>
<l n="7,11560"> Gielijs de Keghel, soude de porte verwaren;</l>
<l>Ende als si quamen, dit ghevroede,</l>
<l>Bi den hertoghe, soe soude die roede</l>
<l>Jan Cluetinc opheffen, hout u daer an,</l>
<l>Ende si soudene(n) kennen over amman,</l>
<l n="7,11565"> Niet wederstaende, si u verclaert,</l>
<l>Dat die greve van Saint Pol, als ruwaert</l>
<l>Des lants, hem hadde daer af ontlast,</l>
<l>Ende Janne van Diedeghem sterc ende vast</l>
<l>Hadde amman ghemaect, segghic di.</l>
<l n="7,11570"> Dit overdrach condichden si,</l>
<l>Die voorghenoemde scepenen viere</l>
<l>Met haren anderen vrienden, sciere</l>
<l>Haren heere den hertoghe tien stonden;</l>
<l>Ende hebben daer omme bi hem ghesonden</l>
<l n="7,11575"> Tot sHertogenbossche, dit vernem,</l>
<l>Wouteren Pypenpoy ende met hem</l>
<l>Eduwaert de(n) Hertoghe, wilt verstaen.</l>
<l>Als si haer bootscap hadden ghedaen,</l>
<l><pb n="450"/>Overdroech die hertoghe alsoe houde,</l>
<l n="7,11580"> Dat hi te Bruessele comen soude</l>
<l>Met sinen vrienden sonder beiden.</l>
<l>Daer es hi van den Bossche ghesceiden,</l>
<l>Ende quam te Diest, hier steet vore also,</l>
<l>Den twintichsten dach in ianuario,</l>
<l n="7,11585"> Daer hi niet langhe en wilde dueren.</l>
<l>Na middernacht omtrint twee uren</l>
<l>Tooch hi van Diest, dits ware leere,</l>
<l>Met hem van Heinsberghe die heere,</l>
<l>Die jonker van Heinsberghe, hoort die zaken,</l>
<l n="7,11590"> Ende Jan van Buren proofst van Aken,</l>
<l>Met meneghen man ter waerheden</l>
<l>Haerer vriende, die si hadden ghebeden.</l>
<l>Entie greve van Moers, verstaet den fijn,</l>
<l>Hadde toegheseeght daer ooc te sijn;</l>
<l n="7,11595"> Maer te tide en quam hi niet, mids dat,</l>
<l>Dat hi te Tricht dore die stat</l>
<l>Niet trecken en mochte noch ooc liden;</l>
<l>Maer hij moeste achter rugghe riden</l>
<l>Ende over die Mase trecken dats waer.</l>
<l n="7,11600"> Mids dien en quam hi niet te tide daer</l>
<l>Te Diest, soe ic u doe verclaer,</l>
<l>Maer hi volghde te Bruessele naer.</l>
<l>Als hertoghe Jan nu comen es</l>
<l>Tusscen der Vueren ende Bruessele, sijts ghewes,</l>
<l n="7,11605"> Soe quamen hem teghen altehant</l>
<l>Jan Cluetinc metter roeden in de hant,</l>
<l>Alsoe inhielt haer overdrach,</l>
<l>Metten drien scepenen, doe ic ghewach,</l>
<l>Daer ic vore af ruerde wat,</l>
<l n="7,11610"> Met vele eerbaer poorters van der stat</l>
<l><pb n="451"/>Van Bruessele, die alle tien tide</l>
<l>Van siere comste waren blide.</l>
<l>Als sine ghewillecomst hadden tier steden,</l>
<l>Sijn die drie scepenen omme ghereden,</l>
<l n="7,11615"> Ende quamen int stat sonder verstellen</l>
<l>Op thuus bi haren medeghesellen,</l>
<l>Ende als die hertoghe met siere soorte</l>
<l>Quam te Bruessele voor die poorte,</l>
<l>Daer men uut trect te Lovene waert,</l>
<l n="7,11620"> Vant hi ghesloten ende wel bewaert</l>
<l>Die poorte die, alsoe ic hoorde rueren,</l>
<l>Ghesloten bleef omtrint twee uren,</l>
<l>Eer die hertoghe, alsoe mi dochte,</l>
<l>Met sinen vrienden in comen mochte;</l>
<l n="7,11625"> Welc den hertoghe, en twivelt niet das,</l>
<l>Verdroot ende onghenuechlijc was.</l>
<l>Die heere van Heinsberghe hats verdriet,</l>
<l>Ende beclaeghde hem dat mens niet in en liet.</l>
<l>Welc beclach hoorde ende vernam</l>
<l n="7,11630"> Een arm vrouken die daer gaende quam.</l>
<l>Si antwoorde: "En sorcht niet tseere</l>
<l>Hoe ghi daer in mooght comen, heere,</l>
<l>Maer hoe ghi van daer mooght gheraken."</l>
<l>Binnen desen vertrecke, verstaet die zaken,</l>
<l n="7,11635"> Hadden die scepenen groot ende smal</l>
<l>Den raet van der stat vergadert al,</l>
<l>Daer si overdroeghen ghehinde,</l>
<l>Dat si den hertoghe ende sijn huusghesinde</l>
<l>In souden laten altemale,</l>
<l n="7,11640"> Ende daer toe met sekeren ghetale</l>
<l><pb n="452"/>Van volke, tot hondert peerden toe</l>
<l>Ende twintich, ende niet meer daer toe,</l>
<l>Behoudelec dat negheenrehande</l>
<l>Ballinghe noch openbaer viande</l>
<l n="7,11645"> In comen en souden, maer bliven buten.</l>
<l>Na dit overdrach ende sluten</l>
<l>Quamen die VII scepenen ghegaen</l>
<l>Ter poorten, ende dadense ontsluten saen.</l>
<l>Als die poorte ontdaen was tien tiden,</l>
<l n="7,11650"> Dede die hertoghe sijn volc in riden,</l>
<l>Ten lesten quam hi in ghereden;</l>
<l>Daer selke qualijc af waren te vreden.</l>
<l>Maer Heinrijc Cluetinc, verstaet den sin,</l>
<l>Seide dat mense alle liet comen in.</l>
<l n="7,11655">                 Dus es die hertoghe, hebbic vernomen,</l>
<l>Met siere gheselscap binnen comen</l>
<l>Te Bruessele siere stat, dits waer,</l>
<l>XIIII<hi rend='sup'>c</hi> XX Ons Heeren iaer,</l>
<l>Des dijnsdaeghs, doe ic u ghewach,</l>
<l n="7,11660"> In ianuario den XXI<hi rend='sup'>e</hi><hi rend='sup'>n</hi> dach.</l>
<l>Op Coudenberch trac hi, alsic vernam;</l>
<l>Sijn brueder van Saint Pol tot hem quam,</l>
<l>Ende als si weinich hadden tsamen</l>
<l>Ghesproken, oorlof dat si namen,</l>
<l n="7,11665"> Ende die greve trac van daer</l>
<l>In sijn herberghe, wet voor waer.</l>
</div>
<div type="chapter"><head type="chapter"><pb n="453"/> XCV. HOE DIE GREVE VAN SAINTPOUL REWAERT VAN BRABANT TOT LOVENE TRAC ENDE WAT DE HERTOGE DOEN DEDE ENDE HOE HY GHETROEST WAERT.</head>
<l>Des goensdaeghs daer na ghevielt alsoe,</l>
<l>Tweentwintich in ianuario,</l>
<l>Dat hertoghe Jan, soe ic vernam,</l>
<l n="7,11670"> Opter stat huus van Bruessele quam.</l>
<l>Bij meester Heinrijc Schatter aldaer</l>
<l>Dede hi opdoen dat hi waer</l>
<l>Al daer comen, om dat hi</l>
<l>Gheerne hebben ende houden soude vri</l>
<l n="7,11675"> Met sinen brueder eendracht ende vrede,</l>
<l>Metten baenrotsen ende sinen lande mede;</l>
<l>Begheerde ende versocht dat,</l>
<l>Aen den raet van siere stat</l>
<l>Van Bruessele, dat si hulpen tot dien,</l>
<l n="7,11680"> Ende aerbeiten dat het mocht ghescien.</l>
<l>Die heere van Heinsberghe screef tien male</l>
<l>Aen Montjouw ende aen Wesemale</l>
<l>Tot Lovene; begheerde ende bat</l>
<l>Dat si wilden tot bi der stat</l>
<l n="7,11685"> Van Bruessele comen: daer soude hi</l>
<l>Bi hem comen, om dat si</l>
<l>Vinden mochten eneghertiere</l>
<l>Vueghe oft redelike maniere,</l>
<l>Daer die hertoghe ende sijn ondersaten</l>
<l n="7,11690"> Mochten comen te vreden ende te saten.</l>
<l>Maer Montjouw noch Wesemale</l>
<l><pb n="454"/>En waren te Lovene niet tien male;</l>
<l>Want si en waren, si u verclaert,</l>
<l>Niet comen van der dachvaert</l>
<l n="7,11695"> Die tot Eindoven ghehouden was,</l>
<l>Alsoe ic u hier voren las;</l>
<l>Maer des selfs avonts quamen si</l>
<l>Te Lovene, den anderen heeren bi.</l>
<l>Des donderdaeghs, doe ic ghewach,</l>
<l n="7,11700"> In januario den XXIII dach,</l>
<l>Reet van Bruessele die greve ongespaert</l>
<l>Van Saint Pol te Lovene waert,</l>
<l>Bi den baenrotsen die daer laghen ter steden;</l>
<l>Ende als hi dus wech was ghereden,</l>
<l n="7,11705"> Ontboot die hertoghe, dit vernem,</l>
<l>Die scepenen van der stat bi hem</l>
<l>Van Bruessele, dat si sonder verhouden</l>
<l>Op Coudenberch bi hem comen souden;</l>
<l>Twelke si deden, dits waer sermoen.</l>
<l n="7,11710"> Daer dede die hertoghe hen opdoen</l>
<l>Dat sijn brueder wech ghereden ware:</l>
<l>Te wat meininghen en wist hij niet clare.</l>
<l>Mids dien begheerde hi, hier op achte,</l>
<l>Oft sijn brueder daer quame met machte</l>
<l n="7,11715"> Van volke, oft sine in dier maten</l>
<l>Binnen der stat souden laten?</l>
<l>Daer si op antwerden sonder verhouden,</l>
<l>Dat si gherne bringhen souden</l>
<l>In sinen handen met wille vri</l>
<l n="7,11720"> Die slotele der poorten: alsoe mocht hi</l>
<l>Met sinen lieden, hoort mi verclaren,</l>
<l>Die poorten selve doen verwaren.</l>
<l>Daer op seide die hertoghe rijc</l>
<l>Dat hi hen betroude volcomelijc</l>
<l n="7,11725"> <pb n="455"/> Die poorten te bewaerne met trouwen,</l>
<l>Ende dat se hem altoos doen souwen,</l>
<l>Soe si sculdich waren in allen keere</l>
<l>Haren natuerliken gherechten heere;</l>
<l>Ende hi woude hen met herten fijn</l>
<l n="7,11730"> Wederomme een goet heere sijn.</l>
<l>Dan sijn die scepenen sonder beiden</l>
<l>Van den hertoghe daer ghesceiden.</l>
<l>                Maer die ghemeinte, soe wi eer seeden</l>
<l>Van Bruessele was qualijc te vreden,</l>
<l n="7,11735"> Om dat die vreemde, verstaet die dinghen,</l>
<l>Gaste, op der straten ghinghen</l>
<l>Met haren sweerden in de hant,</l>
<l>Ende als si saten, si u bekant,</l>
<l>Int Swijns huus, spraken si moedichlike:</l>
<l n="7,11740"> Si meinden alle te werden rike,</l>
<l>Eer sij souden, alsoe si seiden,</l>
<l>Uten lande van Brabant sceiden.</l>
<l>Ooc seiden si dat men soude rive</l>
<l>Vele Brabanters ontcommeren van den live.</l>
<l n="7,11745"> Dan souden si hebben hier ende ghindre</l>
<l>Die rike weduwe ende haer kindre,</l>
<l>Ende haer goet; ende mids desen</l>
<l>Vreemden gheveerten, soe es gheresen</l>
<l>Die ghemeinte ende verstormt zeere.</l>
<l n="7,11750"> Ende als dit vernam haer heere</l>
<l>Die hertoghe, ontboot hi, doe ic ghewach,</l>
<l>Des vridaeghs opten anderen dach,</l>
<l>Na der noenen, ic segghe u dat,</l>
<l>Eeneghe siere vriende uter stat,</l>
<l n="7,11755"> Ende dede hem vraghen, dit es waer,</l>
<l>Of sijn brueder met machte aldaer</l>
<l><pb n="456"/>Vore tstat quame met ghewoude,</l>
<l>Wat troost hi aen hem vinden soude?</l>
<l>Daer op si overdroeghen tsamen,</l>
<l n="7,11760"> Oft die greve ende baenrotsen quamen</l>
<l>Vore tstat, dat si sonder verhouden</l>
<l>Metten hertoghe neder comen souden;</l>
<l>Ende oft dan iement van hen allen</l>
<l>Den hertoghe woude overvallen,</l>
<l n="7,11765"> Dat souden si keeren met alder cracht,</l>
<l>Met haren live, met harer macht.</l>
<l>Ende eneghe van hen in allen keere</l>
<l>Troosten den hertoghe zeere</l>
<l>Segghende dat vele, sonder si,</l>
<l n="7,11770"> Van den ambachten hem souden vallen bi.</l>
<l>Die hertoghe bleef getroost mids das,</l>
<l>Maer qualijc die ghemeinte was</l>
<l>Op die vreemde gaste te vreden:</l>
<l>Eeneghe toghen uter steden</l>
<l n="7,11775"> Tusscen Lovene ende Bruessele heimelijc,</l>
<l>Die den greve van Saint Pol claerlijc</l>
<l>Ende den baenrotsen al tghestant</l>
<l>Van den hertoghe daden bekant</l>
<l>Ende van der ghemeinten meer ende men.</l>
<l n="7,11780"> Dese brachten informatien</l>
<l>Om die ghemeinte ieghen den heere</l>
<l>Van Heinsberghe te vergrammen meere</l>
<l>Ende dander vreemde gaste, nu hoort.</l>
<l>Dit wort achtervolght vast voort</l>
<l n="7,11785"> Ende ghehanteert, dat elc versta,</l>
<l>Tot opten maendach daer na;</l>
<l>Ende in dier nacht, alsoe wi lesen,</l>
<l>Es die ghemeinte op gheresen,</l>
<l><pb n="457"/>                Als ic int capittel hier naer</l>
<l n="7,11790"> Volcomelijc sal doen verclaer.</l>
</div>
<div type="chapter"><head type="chapter">XCVI. HOE DIE GHEMEINTE TE BRUESELE OP STONT ENDE OM WAT SAKEN.</head>
<l>Des maendaeghs, den XXVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Die in januario ghelach,</l>
<l>Worden vele goeder manne int stat</l>
<l>Te Bruessele gheinformeert als dat</l>
<l n="7,11795"> Die heere van Heinsberghe emmer vaste</l>
<l>Ende die ander vreemde gaste</l>
<l>Een opsat hadden, hoordic tellen,</l>
<l>Dat si bi den teeken van eender scellen,</l>
<l>Die ten Regulieren hinc</l>
<l n="7,11800"> Op Coudenberch, verstaet die dinc,</l>
<l>In der nacht ter stat onvromen</l>
<l>Neder ter merct souden comen,</l>
<l>Om mechtich te werdene der stat.</l>
<l>Dese saminghe ende dit opsat</l>
<l n="7,11805"> Wert soe verre ghebreit dat quam</l>
<l>Onder die ghemeinte, dies wart gram,</l>
<l>Ende bider informacien van desen</l>
<l>Es si dies nachts op gheresen,</l>
<l><pb n="458"/>Ende sijn vergadert met moede fel</l>
<l n="7,11810"> Alle op die merct ghewapent wel.</l>
<l>Ende als die hertoghe dat vernam,</l>
<l>Ter merct hi selve neder quam</l>
<l>Om die ghemeinte tsaten te bringhen;</l>
<l>Ende reet al omme, verstaet die dinghen,</l>
<l n="7,11815"> Van den enen ambacht ten andren doe,</l>
<l>Ende sprac hem gueteliken toe,</l>
<l>Ende bat hem met zueter bede</l>
<l>Dat ieghelijc toghe in sinen vrede.</l>
<l>Ende hem waert gheantwoort houde</l>
<l n="7,11820"> Dat hi te hove trecken soude</l>
<l>In sijn ruste ende vredelicheit:</l>
<l>Si en souden doen gheen onbesceit.</l>
<l>Hier met die hertoghe, si u verclaert,</l>
<l>Weder reet te hove waert,</l>
<l n="7,11825"> Hopende dat si souden sceiden</l>
<l>Ende thuuswaert trecken sonder beiden</l>
<l>Elc op tsine; maer als si niet</l>
<l>En scieden ende hi verstont tbediet,</l>
<l>Es hi anderwerf tot beneden</l>
<l n="7,11830"> Opter merct comen ghereden,</l>
<l>Ende bat hem hertelijc door sijn houde,</l>
<l>Dat elc thuuswaert trecken woude</l>
<l>Int sine. Maer na die woorde</l>
<l>Die ghemeinte niet en hoorde,</l>
<l n="7,11835"> Maer sijn alle tsamen bleven</l>
<l>Mids der informacien voorscreven</l>
<l>Van den opsette. Hier na vaste</l>
<l>Bevant men dat die vremde gaste</l>
<l>Dies nachts, alsoe ic hoorde ghewaghen,</l>
<l n="7,11840"> In haer herberghe op haer bedde laghen,</l>
<l>Wel ghewapent, hier ende daer;</l>
<l><pb n="459"/>Mits dien hielt die ghemeente voor waer</l>
<l>Dat dopsat dies teekens volcomelijc</l>
<l>Gheproeft was openbaerlijc.</l>
<l n="7,11845"> Niet men die vreemde gaste, dat wet,</l>
<l>Seiden dat si gheen opset</l>
<l>Onder hen en hadden ghemaect te samen;</l>
<l>Maer als si die beruerte vernamen,</l>
<l>Dat die ghemeinte was gheresen:</l>
<l n="7,11850"> Daden si haer harnasch ane uut vreesen;</l>
<l>"Want si en wisten niet int clare</l>
<l>Wat hem lieden nekende ware."</l>
<l>Want ic niet wel claer en weet tbediet,</l>
<l>Weder topsat was ghemaect of niet,</l>
<l n="7,11855"> Soe en can ic niet voor waer</l>
<l>Te rechte daer af ghedoen verclaer;</l>
<l>Maer ic scrive, daer met laet ict liden,</l>
<l>Dat ic hebbe ghehoort van beiden siden.</l>
</div>
<div type="chapter"><head type="chapter">XCVII. HOE DIE HEERE VAN HEYNSBERGHE ENDE DANDER VREMDE GASTE ENDE DIE GREVE VAN MOURS GHEVANGHEN WOORDEN.</head>
<l>Des goendaeghs ghevielt alsoe,</l>
<l n="7,11860"> Neghenentwintich in ianuario,</l>
<l>Dat die ghemeinte ghewapent quam</l>
<l>Op Coudenberch, verstormt ende gram,</l>
<l>Tot bi shertoghen hof; maer, wats ghesciet,</l>
<l>Si en quamen binnen der baelgien niet.</l>
<l n="7,11865"> <pb n="460"/> Die hertoghe quam tot der ghemeinten aldaer</l>
<l>Ende vraeghde wat haer begheerte waer,</l>
<l>Ende waer omme si alsoe daer quamen?</l>
<l>Si antwerden alle te samen:</l>
<l>"Si wouden hebben te dien termine</l>
<l n="7,11870"> Den heere van Heinsberghe entie sine;</l>
<l>Ende en mocht hem dat niet ghescien,</l>
<l>Soe souden si soe daer toe sien:</l>
<l>Si soudense crighen met hare macht."</l>
<l>Soe dat ten utersten wert ghewracht,</l>
<l n="7,11875"> Om te verwaerne die heerlicheit</l>
<l>Ende der stat recht, dat sonder verbeit</l>
<l>Die heere van Heinsberghe in handen quam</l>
<l>Jans Cluetincs, als amman, soe ic vernam,</l>
<l>Ende in handen der scepenen.</l>
<l n="7,11880"> Alsoe waert hi gheleit bi hen,</l>
<l>Ende die ghemeinte volghde naer</l>
<l>Tot opter stat huus, ende aldaer</l>
<l>Bleef hi ghevanghen herde vaste.</l>
<l>Daertoe worden die vreemde gaste</l>
<l n="7,11885"> Die met hem quamen, alle ghevanghen,</l>
<l>Die men ghecrighen conste oft beganghen.</l>
<l>                Die ghemeinte woude onderlinghe</l>
<l>Dat men den greve van Moers ooc vinghe;</l>
<l>Maer om dat hi, als ic vernam,</l>
<l n="7,11890"> Metten hertoghe te Bruessele niet en quam,</l>
<l>Maer namaels aldaer comen ware</l>
<l>Bi den hertoghe, dats openbare,</l>
<l>Gaf hi der ghemeinten te verstane -</l>
<l>Nu hoort wes ic u vermane -</l>
<l n="7,11895"> Dat hi niewerincs af en wiste.</l>
<l>Hier met hi die ghemeinte siste.</l>
<l><pb n="461"/>Die selke van hem, wats ghesciet,</l>
<l>Warens te vreden, die ander niet.</l>
<l>Ghesekert waert hi aldaer int fijn</l>
<l n="7,11900"> Te blivene in der herberghen sijn.</l>
</div>
<div type="chapter"><head type="chapter">XCVIII. HOE DIE REWAERT TOT BRUESELE QUAM ENDE INT TSHERTOGHEN HOF SYN RESIDENTIE HIELT ENDE VAN ANDREN DINGHEN DIE DOEN GHESHIEDEN.</head>
<l>Opten selven goensdach, sijts ghewes,</l>
<l>Die greve van Saint Pol comen es</l>
<l>Metten baenrotsen ende ooc mede</l>
<l>Die ghedeputeerde der stede</l>
<l n="7,11905"> Lovene, Antwerpen, verstaet dat,</l>
<l>Metten greve tot Bruessele int stat</l>
<l>Ende hebben der ghemeinten aldaer</l>
<l>Seere bedanct, dat weet voor waer,</l>
<l>Dat si hen hadden soe eerbaerlijc</l>
<l n="7,11910"> Ghequijt ende soe ghetrouwelijc</l>
<l>Int besorch van den ghemeinen lande.</l>
<l>Des anderdaeghs altehande</l>
<l>Trac die greve van Saint Pol tehant,</l>
<l>Die baenrotsen met hem, si u bekant,</l>
<l n="7,11915"> Op Coudenberch in sijns brueder zale</l>
<l>Daer tmeeste deel, dits ware tale,</l>
<l>Die dieneers worden ghevaen int hof,</l>
<l>Ende den anderen gaf men oorlof;</l>
<l>Ende desghelijc worden onghecesseert</l>
<l n="7,11920"> <pb n="462"/> Dedele uut Henegouwe ghearesteert,</l>
<l>Di doen bi den hertoghe waren,</l>
<l>Als heer Inghelbrecht, hoordic verclaren,</l>
<l>Van Edinghen, van Tubeke heere,</l>
<l>Ende van der Folien; ende ooc meere</l>
<l n="7,11925"> Die heere van Senzelles, hier op merke,</l>
<l>Ende Cornelijs van Liedekerke,</l>
<l>Heere van Lens, des sijt vroeder,</l>
<l>Heer Willem ende heer Jacop sijn broeder,</l>
<l>Van Sars, die alle ridders waren,</l>
<l n="7,11930"> Ende meer andere, hoordic verclaren.</l>
<l>Residerende bleef doen voortmeere</l>
<l>Die greve van Saint Pol als een heere</l>
<l>In sijns brueder hof, doe ic ghewach;</l>
<l>Ende opten selven donderdach</l>
<l n="7,11935"> Waert Jan van Diedeghem onghecesseert</l>
<l>Wederomme gherestitueert</l>
<l>Toten ammanscape, hout u daer an,</l>
<l>Ende weder ghemaect amman</l>
<l>Van des greven weghen ter vaert</l>
<l n="7,11940"> Van Saint Pol, als des lants rewaert;</l>
<l>Ende Jan Cluetinc, die amman was</l>
<l>Van shertoghen weghen, waert na das</l>
<l>Ghevanghen gheleit sonder verdrach.</l>
<l>                Ende opten selven donderdach</l>
<l n="7,11945"> Rees opt hof een ghescille</l>
<l>Tusscen den ionker, hoor die wille,</l>
<l>Van Montjouwe te dien tide</l>
<l>Ende Rasen van Lintere ten ander side;</l>
<l>Soe dat Montjouwe met moede werm</l>
<l n="7,11950"> Raessen quetste in sinen arm</l>
<l>Van den welken Raesse volcomelijc</l>
<l><pb n="463"/>Hem pijnde te wrekene vromelijc.</l>
<l>Als dit die greve van Saint Pol sach,</l>
<l>Dede hi Raessen sonder verdrach</l>
<l n="7,11955"> Vanghen, ende dedene sonder beiden</l>
<l>Opte Steenpoorte ghevanghen leiden</l>
<l>Ende waert opt camerken gheleet</l>
<l>Dat noch <hi rend="italic">Schimmelpenninc</hi> heet.</l>
<l>Mits desen gheveerte, mits desen toer,</l>
<l n="7,11960"> Quam gheruchte ende groot rumoer</l>
<l>Onder die ghemeinte, die op dien dach</l>
<l>Omtrint der merct ghewapent lach.</l>
<l>Dien waert gheseeght, sijt seker das,</l>
<l>Dat opt hof ghevochten was,</l>
<l n="7,11965"> Daer Nassouw ende Wesemale</l>
<l>Doot bleven waren; ende hoe wale</l>
<l>Men hen seide dat niet en was ghesciet,</l>
<l>Soe en wilden sijs ghelooven niet.</l>
<l>Doen quam die greve van Saint Pol tale</l>
<l n="7,11970"> Ende bracht Nassouw ende Wesemale</l>
<l>Ende dander baenrotsen daer ter steden.</l>
<l>Daer sette hi die ghemeinte te vreden,</l>
<l>Die alle met herten waren verblijt</l>
<l>Als si saghen daer tier tijt</l>
<l n="7,11975"> Nassouwe ende Wesemale al bloot,</l>
<l>Die si meinden dat waren doot.</l>
</div>
<div type="chapter"><head type="chapter"><pb n="464"/> XCIX. HOE DE HERTOGE VAN BRUESELE TOT LOVENE TRACK ENDE HOE JAN CLUETINCK TSHERTOGEN AMMAN GHERICHT WAERT VANDEN LIVE, ENDE VIER SCEPENEN TE BRUESELE ONTSET, ENDE VELE NOTABLE PORTERS GHEVANGHEN, GHEPYNT ENDE TOT DIUERSEN PLAETSEN GHEVUERT.</head>
<l>Svridaeghs den lesten dach segghic di</l>
<l>Der selver maent januari,</l>
<l>Worden vele poorters, hoordic verclaren,</l>
<l n="7,11980"> Van Bruessele, die tshertoghen vriende waren,</l>
<l>Ghevanghen: onder dander, hoort die dinc,</l>
<l>Twee scepenen als Heinric Cluetinc</l>
<l>Ende Jan de Leeu, ende noch mede</l>
<l>Twee ander scepenen van der stede:</l>
<l n="7,11985"> Jan Metten Schachte, ter waerheide,</l>
<l>Ende Gielijs de Keghel; dese beide</l>
<l>Ruumden ende stelden hem ter vlochte,</l>
<l>Soe dat mense crighen niet en mochte.</l>
<l>Die ghemeente deilden hem saen,</l>
<l n="7,11990"> Ende hebben groot besuec ghedaen</l>
<l>Al omme binnen der stat: si sochten</l>
<l>Den heere van Assche om, oft si mochten,</l>
<l>Dien [te] vanghen, ende dander, hoordic verclaren,</l>
<l>Die te Lovene met hem ghebannen waren.</l>
<l n="7,11995"> Primo, februarii, als noch was</l>
<l>Die ghemeinte vergadert, sijt seker das,</l>
<l><pb n="465"/>Op die merct, soe es u verclaert,</l>
<l>Quam van den Zype Gheraert</l>
<l>Die bi den greve zeere was gheacht</l>
<l n="7,12000"> Van Saint Pol, ende groote macht</l>
<l>Bi hem hadde, des en hebt geen waen,</l>
<l>Uter stat huus op die merct ghegaen,</l>
<l>Ende seide: "Aldus sal men beghinnen."</l>
<l>Ter stont daer na, wilt mi versinnen,</l>
<l n="7,12005"> Dede Jan van Diedeghem ter vaert,</l>
<l>Als amman ghemaect van den ruwaert,</l>
<l>Op die merct vore thuus cort na tgone</l>
<l>Janne Cluetinc Everaerts sone</l>
<l>Metten sweerde rechten, die vore desen</l>
<l n="7,12010"> Shertoghen amman hadde ghewesen,</l>
<l>Ende enen knecht met hem, wilt weten,</l>
<l>Die Arnt van den Hove was gheheten,</l>
<l>Die de Steenpoorte te houdene plach.</l>
<l>Op desen selven saterdach</l>
<l n="7,12015"> Dede men groot besuec int stede</l>
<l>Om den heere van Assche ende dander mede,</l>
<l>Die te Lovene met hem ghebannen waren,</l>
<l>Te ghecrighene, hoort mo verclaren;</l>
<l>Ende als men se niet vinden en conde,</l>
<l n="7,12020"> Soe worden daer na in corter stonde</l>
<l>Des selfs daeghs, verstaet den sen,</l>
<l>XXI notabele poorteren</l>
<l>Van Bruessele ghedaecht, sonder saghe,</l>
<l>Te comene tot enen zekeren daghe</l>
<l n="7,12025"> Te gherichte, om hen aldaer</l>
<l><pb n="466"/>Te verantwerdene int openbaer,</l>
<l>Oft men soudse besculdicht, hier op lette,</l>
<l>Houden van den quaden opsette</l>
<l>Daer ic hier vore af dede ghewach.</l>
<l n="7,12030">                 Op Onser Vrouwen Lichtmesse dach</l>
<l>Worden noch vele eerbaer poorters daer</l>
<l>Van Bruessele ghevanghen, die daer naer</l>
<l>Worden ghepijnt, ende ooc daer mede</l>
<l>Die twee scepenen daer ic eer af sede,</l>
<l n="7,12035"> Die svridaeghs daer vore waren ghevaen.</l>
<l>Des maendaeghs, wilt mi verstaen,</l>
<l>Drie in sporkille worden onghelet</l>
<l>Die viere scepenen voorseit ontset</l>
<l>Bi haren medeghesellen drie,</l>
<l n="7,12040"> Bi ghemeinen rade der goeder liede,</l>
<l>Van haren scependomme, hoort dat;</l>
<l>In die stede van hem worden ghesat</l>
<l>Viere andere ende gheordineert:</l>
<l>Vore Janne Metten Scachte, si u vercleert,</l>
<l n="7,12045"> Ywein de Mol, dits waerheit bloot;</l>
<l>Voor Heinric Cluetinc, Wouter van der Noot;</l>
<l>Voor Gielijs de Keghel, wilt mi hooren,</l>
<l>Wert Willem van Kesterbeke ghecoren;</l>
<l>Voor Janne de(n) Leeu, des seker sijt,</l>
<l n="7,12050"> Wert gheset Jan Taye van Eelwijt.</l>
<l>                Des donderdaeghs, wilt mi verstaen,</l>
<l>Worden quijt ghescouden ende laten gaen</l>
<l>Der vreemder heeren knechte te waren,</l>
<l>Die te Bruessele ghevanghen waren</l>
<l n="7,12055"> <pb n="467"/> (Maer die heeren ende schiltboorteghe manne</l>
<l>Moesten daer bliven aen die panne),</l>
<l>Der welker dat mocht wesen wale</l>
<l>Twee hondert ende vijftich bi ghetale.</l>
<l>Op desen donderdach vore verclaert</l>
<l n="7,12060"> Dede die greve, als ruwaert,</l>
<l>Nemen alle die peerde ende harnasch doe</l>
<l>Dat ten heere van Heinsberch hoorde toe</l>
<l>Ende den ionker van Heinsberghe sinen sone,</l>
<l>Ende [den] proofst van Aken, ende al tgone</l>
<l n="7,12065"> Dat die vreemde gaste, hoort mi berechten,</l>
<l>Met haren vrienden ende knechten</l>
<l>Daer hadden ghebracht meer ende men;</l>
<l>Ende die peerde ende die wapenen</l>
<l>Gaf die greve van Saint Pol, sijts vroet,</l>
<l n="7,12070"> Sinen vrienden alsoet hem dochte goet.</l>
<l>                Op desen donderdach, si u verclaert,</l>
<l>Reet hertoghe Jan te Lovene waert</l>
<l>Van Bruessele, ende met hem reden daer</l>
<l>Die heeren van Diest ende van Rotselaer;</l>
<l n="7,12075"> Ende dander baenrotsen, dat segghic di,</l>
<l>Bleven te Bruessele, aldaer si</l>
<l>Metten anderen edelen</l>
<l>Ende den ghedeputeerden</l>
<l>Der steden Lovene, Bruessele, dat wet,</l>
<l n="7,12080"> Ende van Antwerpen ooc daer met,</l>
<l>Raet hielden wat men, dits waer sermoen,</l>
<l><pb n="468"/>Metten poorteren van Bruessele soude doen</l>
<l>Die ghevanghen waren aldaer.</l>
<l>Daer af si sloten, dit es waer,</l>
<l n="7,12085"> Altesamen met eendrechticheit,</l>
<l>Dat men die ghevanghen voorseit</l>
<l>Soude senden ende vueren, verstaet den sen,</l>
<l>Tot Lovene ende tot Antwerpen</l>
<l>Ende in den sloten der baenrotsen, dats waer,</l>
<l n="7,12090"> Om haer leven lanc aldaer</l>
<l>Ghevanghen te blivene; ende dat</l>
<l>Alsoe ghesciede, was om in stat</l>
<l>Ruste te vuedene ende vrede,</l>
<l>Sonder quetse oft prejudicie mede</l>
<l n="7,12095"> Van den rechten der selver stat:</l>
<l>Na den welken rechten dat</l>
<l>Men gheen ghevanghenen, doe ic ghewach,</l>
<l>Uter stat vervueren en mach.</l>
<l>                Voort waert overdraghen, sijts wijs,</l>
<l n="7,12100"> Dat Jan Metten Schachte ende Gielijs</l>
<l>De Keghel, die beide vluchtich waren,</l>
<l>Bi den drien steden, hoort mi verclaren,</l>
<l>Lovene, Bruessele ende Antwerpen,</l>
<l>Uten lande van Brabant, verstaet den sen,</l>
<l n="7,12105"> Souden sijn ghebannen, sonder blijf,</l>
<l>Vijftich iaer lanc op haer lijf;</l>
<l>Ende want Jan Taye, hout u daer an,</l>
<l>Van Gaesbeke, ende van Yedeghem Jan</l>
<l>Tot haren verantwordene, hoort mi verclaren,</l>
<l n="7,12110"> Met meer andre ingheroepen waren</l>
<l>Ende niet en quamen, hier op lette,</l>
<l>Hen selven alsoe van den opsette</l>
<l>Baersculdich maecten, dat was claer:</l>
<l><pb n="469"/>Soe waert overdraghen daer</l>
<l n="7,12115"> Dat si ende ieghelijc van hen</l>
<l>Eewelijc voortane, verstaet den sen,</l>
<l>Uten lande van Brabant sonder blijf</l>
<l>Ghebannen souden worden op haer lijf.</l>
<l>                Noch waert daer overdraghen rassce</l>
<l n="7,12120"> Ende ghesloten: wie den heere van Assche</l>
<l>Oft enich der ghener, hoort mi verclaren,</l>
<l>Die te Lovene met hem ghebannen waren,</l>
<l>Doot sloeghe oft leverde ghevanghen,</l>
<l>Dat hi soude bliven onbeganghen</l>
<l n="7,12125"> Jeghen den heere ende ieghen partien vri,</l>
<l>Ongheveet; daer toe soude hi</l>
<l>Hebben - daer soude men hem met loonen -</l>
<l>Eens wechdraghens vijf hondert croonen.</l>
<l>Dese ordinantie ende overdrach</l>
<l n="7,12130"> Wert des sondaeghs, opten IX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Van sporkele, overluut</l>
<l>Openbaerlijc te Bruessele gheboden uut.</l>
<l>Dien achtervolghende, dat elc versta,</l>
<l>Soe worden dies selfs nachts daer na</l>
<l n="7,12135"> XIIII persoone meer no men</l>
<l>Van Bruessele van den notabelsten,</l>
<l>Die in der Vroenten saten al daer</l>
<l>Ghevanghen, dit es seker waer,</l>
<l>Op kerren ghebonden herde vaste,</l>
<l n="7,12140"> Ende worden ghevoert in zwaren laste</l>
<l>Elc tsijnre plaetsen, hier op ghisse,</l>
<l>In der heeren ghevanghenisse</l>
<l>Daer si bi den edelen, hoordic verclaren,</l>
<l><pb n="470"/>Ende bi den steden verwijst waren,</l>
<l n="7,12145"> Alsoe dat vore bescreven steet,</l>
<l>Te wetene; hoort hier dander besceet:</l>
<l>                Heer Jan van Coudenberghe, dat wet,</l>
<l>Riddere, ende Heinric Cluetinc met,</l>
<l>Eduwaert de Hertoghe ende Scockaert</l>
<l n="7,12150"> Te Lovene, dat si u verclaert.</l>
<l>TAntwerpen voerde men, hoort die dinc,</l>
<l>Jan ende Willem Cluetinc;</l>
<l>Diederic de Loose ende Jan de Weert</l>
<l>Te Vilvorden, dat si u vercleert;</l>
<l n="7,12155"> Jan de Leeu te Breda, ic seker ben,</l>
<l>Willem van Assche te Zichenen,</l>
<l>Willem van Mons te Westerle, dits waer,</l>
<l>Heinric de Hertoghe te Rotselaer,</l>
<l>Wouter Pipenpoy te Cranendonc, neemt goom,</l>
<l n="7,12160"> Jan Tseraerts te Berghen opten Zoom.</l>
</div>
<div type="chapter"><head type="chapter">C. HOE DIE STAT VAN BRUESELE VOORTANE BYDEN VJJ GHESLECHTEN ENDE JX NATIEN SAL WERDEN GHEREGEERT.</head>
<l>In den rade, daer af dat ondersceet</l>
<l>Int voorseide cappittel ghescreven steet,</l>
<l>Wort ooc ghesloten ende overdraghen</l>
<l>Dat men voortane teeweghen daghen</l>
<l n="7,12165"> <pb n="471"/> Alle dambachten van Bruessele, dit onthoude,</l>
<l>Trecken ende restringeren soude</l>
<l>In IX natien, ende dat</l>
<l>Voortane die voorseide stat</l>
<l>Bi den seven gheslachten, hoort den sen,</l>
<l n="7,12170"> Ende bi den neghen natien</l>
<l>Soude worden altijt gheregeert,</l>
<l>In der manieren hier na vercleert:</l>
<l>Te wetene, dat men, dit onthoude,</l>
<l>Alle iare tSinte Jansmesse maken soude</l>
<l n="7,12175"> Seven scepenen ende rentmeesters twee</l>
<l>Uten VII gheslechten ende niet mee,</l>
<l>Soe men van ouds hadde gheploghen,</l>
<l>Ende dat men voort, dits ongheloghen,</l>
<l>Uten gheslechten, daer wi af spraken,</l>
<l n="7,12180"> Eenen burghemeester soude maken,</l>
<l>Ende enen burghemeester, soe ic bediede,</l>
<l>Twee rentmeesters ende sesse raetsliede</l>
<l>Uten neghen nacien; ende bi desen</l>
<l>Neghentien personen soude wesen,</l>
<l n="7,12185"> Na dondersceet, verstaet den sen,</l>
<l>Van ieghelijcs officien,</l>
<l>Die stat voortane gheregeert.</l>
<l>Alle die zaken vore vercleert</l>
<l>Met meer anderen poenten, dits waer,</l>
<l n="7,12190"> Verleende ende gaf aldaer</l>
<l>Die greve van Saint Pol als ruwaert</l>
<l>Des lants van Brabant, die hi ter vaert</l>
<l>Der stat met sinen openen brieven</l>
<l>Bezeghelde met grooter lieven,</l>
<l n="7,12195"> Die ghemaect waren in Ons Heeren iaer</l>
<l>Viertien hondert XX, dits waer,</l>
<l>XI in sporkille, soe wi lesen.</l>
<l>Terstont achtervolghende desen</l>
<l>Worden Gheert Pipenpoy, uten gheslechten;</l>
<l n="7,12200"> <pb n="472"/> Ende Jacop Stovaert, hoordic berechten,</l>
<l>Uten natien ghenoemt hier voren,</l>
<l>Twee burghemeestren ghecoren;</l>
<l>Voort uten nacien, soe ict bediede,</l>
<l>Twee rentmeesters ende VI raetsliede</l>
<l n="7,12205"> Worden ooc ghemaect, doe ic ghewach,</l>
<l>Opten selven voorseiden dach.</l>
</div>
<div type="chapter"><head type="chapter">CI. HOE DE HERTOGHE VAN LEUVENE TOT BRUESELE ENDE VAN DAER TOT ANTWERPEN ENDE NAMAELS IN HENEGOUWE TRAC, ENDE WEDER TE BRUESELE QUAM ENDE HOE DE HERTOGHINNE TRAC IN JNGHELANT.</head>
<l>Des sondaeghs daer na vielt alsoe,</l>
<l>XVI in februario,</l>
<l>Tooch die greve van Saint Pol, sijts vroeder,</l>
<l n="7,12210"> Bi den hertoghe sinen broeder</l>
<l>Te Lovene; des anderdaeghs na dat</l>
<l>Quamen si te Bruessele int stat.</l>
<l>Daer bleef die hertoghe, verstaet tgheveerte,</l>
<l>Tot opten iersten dach van meerte.</l>
<l n="7,12215"> Doen trac hi tAntwerpen ter dachvaert</l>
<l>Die al daer ghehouden waert</l>
<l>Metten ghedeputeerden, si u bekant,</l>
<l>Sijnre lande Hollant ende Zeelant.</l>
<l>Opten V<hi rend='sup'>e</hi><hi rend='sup'>n</hi> dach daer na, wilt verzinnen,</l>
<l n="7,12220"> Quam hi weder te Bruessele binnen,</l>
<l><pb n="473"/>Daer hi omtrint tien daghe bleef.</l>
<l>Des vridaeghs, als men VII screef</l>
<l>Der maent van meerte, dat elc verzinne,</l>
<l>Tooch Vrou Jacoba die hertoghinne</l>
<l n="7,12225"> Sonder shertoghen oorlof onghespaert</l>
<l>Uut Henegouwe tInghelant waert;</l>
<l>Daer af dat namaels, eert quam int fijn,</l>
<l>Vele grooter plaghen comen sijn.</l>
<l>                Hier na, doe ic u ghewach,</l>
<l n="7,12230"> Des sondaeghs, in meerte den IX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach,</l>
<l>Quam die hertoghe van Bourgognen</l>
<l>Te Bruessele ghereden, verstaet den sen,</l>
<l>Daer hi tot sdonderdaeghs es bleven.</l>
<l>Daerenbinnen wasser groote feeste bedreven</l>
<l n="7,12235"> Van stekene met speren sonder wanc</l>
<l>Ende anders, gheduerende drie daghe lanc.</l>
<l>Des saterdaeghs, hout u daer an,</l>
<l>XV in meerte, tooch hertoghe Jan</l>
<l>Van Brabant, elc wel dit onthouwe,</l>
<l n="7,12240"> In sijn lant van Henegouwe</l>
<l>Ende daer bleef hi, doe ic ghewach,</l>
<l>Tot opten sesentwintechsten dach</l>
<l>Der selver maent, wilt dit versinnen;</l>
<l>Doen quam hi weder te Bruessele binnen.</l>
<l n="7,12245"> Daer bleef hi, dat en es gheen zaghe,</l>
<l>Tot des goensdaeghs in die Paeschdaghe,</l>
<l>Ende aldus moeten wi hier int clare</l>
<l>Tghetal veranderen van den iare.</l>
</div>
<div type="chapter"><head type="chapter"><pb n="474"/> CII. HOE DIE PROOFST VAN COUDENBERGE GHEVANGHEN, HER EVERAERT TSERCLAES RIDDERE, GELDOLF VAN COUDENBERGHE ENDE WILLEN PYPENPOY GHERICHT WORDEN.</head>
<l>Binnen desen selven tiden</l>
<l n="7,12250"> Die wi hier dus overliden,</l>
<l>Wert te Bruessele sonder verlaten</l>
<l>Ghevanghen heer Gheert van der Straten</l>
<l>Proofst van den regulieren, dits waer,</l>
<l>Op Coudenberch. Bi hem daer naer,</l>
<l n="7,12255"> Als hi aldus ghevanghen sat,</l>
<l>Vernam men ierst ende wiste dat</l>
<l>Van den gheselscap heimelijc,</l>
<l>Die de heere van Assche ende desghelijc</l>
<l>Meer andere hadden, wilt mi hooren,</l>
<l n="7,12260"> Tsamen ghemaect ende ghesworen</l>
<l>Ende verbrieft, soe ghi hier voort</l>
<l>Claerliken wel hebt ghehoort.</l>
<l>Ende als men wiste die ware oorconde</l>
<l>Dat selke heimelike verbonde</l>
<l n="7,12265"> Ende vrientscapen ghevesticht waren:</l>
<l>Soe heeft men, nu hoort mi verclaren,</l>
<l>In die Passieweke, dats waer,</l>
<l>Voor Palmsondach, ende daer naer</l>
<l>In die Goedeweke, doe ic ghewach,</l>
<l n="7,12270"> Vore den Heileghen Paeschdach,</l>
<l>Die persone die van Bruessele twaren</l>
<l>Te Lovene, tAntwerpen ghevoert waren</l>
<l>In der ghevanghenessen, ende elswaer,</l>
<l><pb n="475"/>Op die slote hier ende daer,</l>
<l n="7,12275"> Besocht, gheaerbeit, dat segghic di,</l>
<l>Swaerlijc ghepijnt, soe dat si</l>
<l>Ende elc van hen bekinden daer</l>
<l>Ende verliden. Dat hebben daer naer</l>
<l>Die raedsliede van Bruessele, die al doe</l>
<l n="7,12280"> Waren ghedeputeert daer toe,</l>
<l>Thuus ghebracht, ende daer na zaen</l>
<l>Volcomen relacie daer af ghedaen.</l>
<l>                Met welker relacien, si u verclaert,</l>
<l>Die ghemeinte zeere vergrimt waert</l>
<l n="7,12285"> Ende weder beruert als wilen eere.</l>
<l>Soe dat int iaer van Onsen Heere</l>
<l>XIIII<hi rend='sup'>c</hi> XXI, doe ic ghewach,</l>
<l>Opten Belokenen Paeschdach,</l>
<l>Den XXX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, met grooten gheveerte,</l>
<l n="7,12290"> Der voorseider maent van meerte,</l>
<l>Die ghemeinte van Bruessele zeere ghesterct</l>
<l>Ghewapent vergaderde op die merct;</l>
<l>Daer si al tsamen ligghende bleven.</l>
<l>Als men drie daghe sach ghescreven</l>
<l n="7,12295"> In aprille, opten donderdach,</l>
<l>Gheerde van den Zype men comen sach</l>
<l>Ter merct, die hadde groote macht</l>
<l><pb n="476"/>Bi den greve van Saint Pol, ende gheacht</l>
<l>Was hi zeere met hem aldoe.</l>
<l n="7,12300"> Hi sprac dus der ghemeinten toe:</l>
<l>"Kindere, sijt goets moets. Ic doe u cont,</l>
<l>Men sal rechten nu ter stont."</l>
<l>Seere cort daer na worden bracht aldaer</l>
<l>Ende metten sweerde gherecht daer naer</l>
<l n="7,12305"> Vore der stat huus, sijt seker das,</l>
<l>Heer Everaert tSerclaeus, die ridder was,</l>
<l>Gheldolf van Coudenberghe, dit vernem,</l>
<l>Ende Willem Pipenpoy met hem;</l>
<l>Ende des anderdaeghs daer naer</l>
<l n="7,12310"> Toghen die heeren beide van daer,</l>
<l>Die hertoghe ende die greve sijn broeder,</l>
<l>Ten steecspele, des sijt vroeder,</l>
<l>Bi den hertoghe van Bourgognien</l>
<l>Haren neve te Brugghe, verstaet den sen.</l>
<l n="7,12315"> Des sondaeghs quamen si, si u becant,</l>
<l>XIII in aprille, in Brabant.</l>
<l>Die hertoghe tooch te Lovene binnen,</l>
<l>Die greve te Bruessele, wilt versinnen;</l>
<l>Daer bleef hi tot sdijnsdaeghs. Doe trac hi</l>
<l n="7,12320"> Bi sinen brueder, segghic di;</l>
<l>Des donderdaeghs daer na, wilt versinnen,</l>
<l>Quam hi weder te Bruessele binnen.</l>
<l>Des vridaeghs tooch hi, doe ic ghewach,</l>
<l>In aprille den achtienden dach,</l>
<l n="7,12325"> Te Risele, ten steecspele ter Spinetten,</l>
<l>Bi den voorseiden hertoghe, sonder letten,</l>
<l>Sinen neve van Bourgognien,</l>
<l>Daer si solaesten onder hen.</l>
</div>
<div type="chapter"><head type="chapter"><pb n="477"/> CIII. HOE DE GREVE VAN SAINTPOUL REWAERT VAN BRABANT SCHREEF DEN ROEMSCHEN CONINC ENDE ANDREN PRINCEN VORSTEN ENDE HEEREN.</head>
<l>Cort hier na, doe ic ghewach,</l>
<l n="7,12330"> XIIII<hi rend='sup'>c</hi> XXI, den XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent aprilis, vore ghenant,</l>
<l>Dede Philips van Brabant</l>
<l>Greve van Saint Pol ende van Lyncy,</l>
<l>Als ruwaert van Brabant, segghic di,</l>
<l n="7,12335"> Sijn open brieven scriven ter stede,</l>
<l>Daer hi sinen zeghel aenhanghen dede,</l>
<l>Ende sant die sonder cesseren</l>
<l>Den alre dorluchtichsten vorste ende heere</l>
<l>Seghemonde, dits ware dinc,</l>
<l n="7,12340"> Bi Gods ghenaden Roomsch coninc</l>
<l>Van Hongheren, van Dalmacien</l>
<l>Coninc, ende van Croacien,</l>
<l>Sinen lieven ghenedeghen heere,</l>
<l>Ende ooc alle vorsten, daer toe meere</l>
<l n="7,12345"> Ertsbisscoppen, bisscoppen meer ende men</l>
<l>Hertoghen, graven ende marcgraven,</l>
<l>Baenrotsen, riddren, knechten, meisenieden,</l>
<l>Bourgemeesteren, scepenen, raetslieden</l>
<l>Van allen steden, ende voort anne</l>
<l n="7,12350"> Allen anderen goeden eerbaren manne</l>
<l><pb n="478"/>Sinen lieven neve, dat ghijt wet,</l>
<l>Heeren ende goeden vrienden met,</l>
<l>Ende becondichde hen met ondersceit</l>
<l>Voor die gherechte waerheit</l>
<l n="7,12355"> Onder meer ander, die poente, dats waer,</l>
<l>Die bescreven volghen hier naer.</l>
<l>                In den iersten: dat van Grimberghen heer Jan,</l>
<l>Heere van Assche, ende voort an</l>
<l>Jan van Assche sijn sone, dat wet,</l>
<l>[Nota. Om dat van Assche die heere</l>
<l>Ende Jan sijn sone met snellen keere</l>
<l>Altijt den hertoghe waren ghetrouwe</l>
<l>Moestens zi liden grooten rouwe</l>
<l>Ende ooc scade, scande ende achterdeel,</l>
<l>Overmids der ghemeenten riveel,</l>
<l>Die altijt muyten jeghen haren rechten heere:</l>
<l>Des si scande hebben zelen emmermeere.]</l>
<l n="7,12360"> Reinere Moers ende ooc daer met</l>
<l>Bernaert Utenenghe, na tgone</l>
<l><pb n="479"/>Rutgheer Boone, Claes Colensone,</l>
<l>Die uten lande van Brabant te waren</l>
<l>Openbaerlijc ghebannen waren,</l>
<l n="7,12365"> Sinen lieven heere wide bekant</l>
<l>Ende brueder den hertoghe van Brabant</l>
<l>Van der hertoghinnen, met boosheden,</l>
<l>Van den edelen ende goeden steden</l>
<l>Vervreemt hadden ende ghesceiden,</l>
<l n="7,12370"> Met rechter booser hoersheiden;</l>
<l>Tlant van Brabant samentlike</l>
<l>Vercort hadden grootelike</l>
<l>In sinen rechten ende privilegien;</l>
<l>Ende dat si conspiratien</l>
<l n="7,12375"> Ende verbonde heimelike</l>
<l>Ghemaect hadden samentlike</l>
<l>Met eenen deel liede van machte,</l>
<l>Daer vele onrusten ende tweedrachten</l>
<l>In den lande van Brabant sonder waen</l>
<l n="7,12380"> Af waren gheresen ende opghestaen,</l>
<l>Ende opstonden in lanc soe meere:</l>
<l>Daer met sijn brueder, ende sijn heere,</l>
<l>Die hertoghe, ende sijn lande int fijn</l>
<l>Met waren ghescepen verdorven te sijn,</l>
<l n="7,12385"> En hadde men wiselec niet tot dien</l>
<l>Met behoorliker remedien versien.</l>
<l>Ende dat hi daer omme eenpaerlijc,</l>
<l>Bi bevele des conincs van Vrankerijc,</l>
<l>Sijns neven van Bourgognen sonder sneven,</l>
<l n="7,12390"> Ende anderen sinen heeren ende neven,</l>
<l>Uut Vrankerijc comen ware, dats waer,</l>
<l><pb n="480"/>In Brabant, ende hadde hem daer</l>
<l>Toe ghevuecht, om allen stoot</l>
<l>In den lande van Brabant clein ende groot</l>
<l n="7,12395"> Neder te legghene in allen keere;</l>
<l>Ende zunderlinghe sinen lieven heere</l>
<l>Ende brueder, den hertoghe, met minnen</l>
<l>Metter edelre hertoginnen,</l>
<l>Metten edelen ende goeden steden</l>
<l n="7,12400"> Te peyse te stellene ende te vreden.</l>
<l>Maer des en hatti gheen moghentheit</l>
<l>Mids den ghebannenen voorseit,</l>
<l>Die dat benamen met loozen keere</l>
<l>Ende vuerden den hertoghe haren heere</l>
<l n="7,12405"> Uter stat van Bruessele, zijt des vroet,</l>
<l>Daert hen lieden dochte goet.</l>
<l>Mids desen, uut beden, si u becant,</l>
<l>Der drie staten van Brabant,</l>
<l>Hadde hi aenghenomen tbewent,</l>
<l n="7,12410"> Dat ruwaertscap ende tregement</l>
<l>Des selfs lants, daer af hi waer</l>
<l>Naest sinen brueder, dats openbaer,</l>
<l>Oor ende erfghename, dat wet.</l>
<l>Voort heeft hi ghescreven met</l>
<l n="7,12415"> Dat die ghebannene om te volbringhen</l>
<l>Haer opset, haer quade meininghen,</l>
<l>Sinen lieven heere ende broeder</l>
<l>Den hertoghe bracht hadden, sijts vroeder,</l>
<l>Int gheselscap, tsiere onneeren,</l>
<l n="7,12420"> Van vreemden uutlantscen heeren,</l>
<l>Ende hadden die doen werden tehant</l>
<l>Ende ghemaect rade van Brabant,</l>
<l>Jeghen des lants privilegien.</l>
<l><pb n="481"/>Ende dat se met haren helperen,</l>
<l n="7,12425"> Ende met heimeliker cracht verholen</l>
<l>Ende quader listicheit hadden ghestolen</l>
<l>Somigher edelre van Brabant, dat wet,</l>
<l>Slote ende ondersaten met,</l>
<l>Die hi bi der helpen van Gode</l>
<l n="7,12430"> Weder hadde ghecreghen tsinen ghebode:</l>
<l>Daer met si verbeurt hadden, sonder blijf,</l>
<l>Na slants recht van Brabant goet ende lijf.</l>
<l>Ende dat si sinen brueder, sinen heere,</l>
<l>Alsoe hadden met scalken keere</l>
<l n="7,12435"> Gheregeert tot sijnre scade,</l>
<l>Dat hi bi harer liede rade</l>
<l>Hollant, Zeelant, Vrieslant mede,</l>
<l>Ander lande, slote ende stede</l>
<l>Heerlicheiden, renten meer ende men</l>
<l n="7,12440"> Jeghen lantdrecht ende privilegien</l>
<l>Vercocht hadde oft verset, dits waer.</l>
<l>Ende want hi aensach openbaer</l>
<l>Dat sijn lieve brueder ende heere</l>
<l>Van den voorseiden ghebannenen dus zeere</l>
<l n="7,12445"> Wert gheinformeert in desen sinnen</l>
<l>Dat hi bi siere ghesellinnen</l>
<l>Der hertoghinnen achemant,</l>
<l>Sinen edelen ende steden van Brabant</l>
<l>(Hoe wel daer toe, sijt seker das,</l>
<l n="7,12450"> Sijns selfs persoon gheneight was),</l>
<l>Niet comen en mochte, al waest hem leit,</l>
<l>Soe hat hi metten drien staten voorseit</l>
<l>Des lants van Brabant voor dien stonden</l>
<l><pb n="482"/>Sinen heere, sinen brueder besonden</l>
<l n="7,12455"> Ende die vreemde heeren daertoe</l>
<l>Die de voorseide ghebannene aldoe</l>
<l>Rade hadden ghemaect, segghic di,</l>
<l>Biddende ende begherende dat si</l>
<l>Den selven sinen lieven heere</l>
<l n="7,12460"> Ende brueder alsoe in allen keere</l>
<l>Onderwisen wilden ende informeeren,</l>
<l>Dat hi binnen sinen lande tsiere eeren</l>
<l>Comen wilde, sijt seker das,</l>
<l>Alsoe hi sculdich te doene was:</l>
<l n="7,12465"> Dan soude hem sijn lant in allen keere</l>
<l>Doen als si haren ghebuerteghen heere</l>
<l>Sculdich waren te doene, dats claer;</l>
<l>Waer af niets niet comen en waer.</l>
<l>Maer boven tgone dat wi hier leeren</l>
<l n="7,12470"> Waren die vreemde uutlantsce heeren,</l>
<l>Te wetene die heere, hout u daer an,</l>
<l>Van Heinsberghe ende sijn sone Jan,</l>
<l>Jan van Bueren, proofst van Aken,</l>
<l>Metter grooter menichte ter selver zaken</l>
<l n="7,12475"> Met sinen lieven heere met machte,</l>
<l>Den hertoghe, heimelijc bi nachte</l>
<l>Dopenbare strate scuwende, wet dat,</l>
<l>Tot voor Bruessele [ghereden] die goede stat,</l>
<l>Die voorscreven ghebannene daer met bi</l>
<l n="7,12480"> Met hem bringhende (twelke dat si</l>
<l><pb n="483"/>Na den rechte des lants ende privilegien</l>
<l>Niet doen en mochten meer noch men);</l>
<l>Ende als si voor tstat comen waren,</l>
<l>Worden si van eneghe, hoordic verclaren,</l>
<l n="7,12485"> Die metten ballinghen verbonden waren,</l>
<l>Inne ghelaten in corten stonden,</l>
<l>Jeghen sinen wille, si u verclaert,</l>
<l>Hoe wel hi was des lants ruwaert,</l>
<l>Alsoe dat boven steet claerlijc,</l>
<l n="7,12490"> Ende ieghen den wille ooc derghelijc</l>
<l>Ende sonder consent, soe ic bediede,</l>
<l>Der goeder manne ende raetsliede</l>
<l>Der goeder stat, doe ic ghewach,</l>
<l>Ende ooc ieghen toverdrach</l>
<l n="7,12495"> Ghesloten bi den scepenen</l>
<l>Enten raet der ghemeinder stat met hen:</l>
<l>Dat si souden den hertoghe met gheninde</l>
<l>Inlaten met sinen huusghesinde,</l>
<l>Ende dat men ballinghe gheenderhande</l>
<l n="7,12500"> Noch slants openbaer viande</l>
<l>Inlaten en soude noch ontfaen.</l>
<l>                Item die greve screef voort aen</l>
<l>Dat someghe vreemde, dat was noch meere,</l>
<l>Als van Heinsberghe die heere,</l>
<l n="7,12505"> Die coopliede van Brabant scalkelijc</l>
<l>Ende uut andren landen derghelijc</l>
<l>Gherooft hadde opter vrier straten</l>
<l>Sijns liefs Heeren sonder verlaten</l>
<l>Ende brueders, shertoghen van Brabant vri,</l>
<l n="7,12510"> Ende binnen sinen gheleide; daer met dat hi</l>
<l>Ende alle sijn helperen, des sijt vroet,</l>
<l>Verbeurt hadden lijf ende goet.</l>
<l>Ende dat die van Heinsberghe openbare</l>
<l><pb n="484"/>Somegher edelre viant ware</l>
<l n="7,12515"> Van Brabant: daer af si sonder waen</l>
<l>Sine opene ontsegghebrieve hadden ontfaen.</l>
<l>                Voort screef hi, si u bekant,</l>
<l>Dat die van Heinsberghe voor ghenant</l>
<l>Ende die andere vreemde heeren</l>
<l n="7,12520"> Die binnen Bruessel dus comen weren,</l>
<l>En bewesen in gheender manieren</l>
<l>Teekene van vrientscapen eneghertieren,</l>
<l>Oft om neder te legghene den voorscreven stoot</l>
<l>En aerbeiten si clein noch groot;</l>
<l n="7,12525"> Maer si ende haer dieneren, wilt verstaen,</l>
<l>Hebben ghereden ende ghegaen</l>
<l>Opter straten tot vore die wet</l>
<l>Ende tgherichte der selver stat daer met,</l>
<l>Ghewapender hant ghereet om vechten,</l>
<l n="7,12530"> Met haren zweerden, die haer knechten</l>
<l>Opgherecht droeghen in haer hant.</l>
<l>Si daden ooc, si u bekant,</l>
<l>Haer knechten riden haer peerden</l>
<l>Te watere met opgherechten zweerden,</l>
<l n="7,12535"> Teenen teekene dat se sonder verhouden</l>
<l>Die inghesetene vernielen wouden,</l>
<l>Die simpelijc hielden haer manieren,</l>
<l>Sonder hernasch eneghertieren</l>
<l>Aen te nemene oft gheweere,</l>
<l n="7,12540"> Ende dat eneghe ooc hadden gheere</l>
<l>Van den voorseiden vreemden heeren,</l>
<l><pb n="485"/>Als Jan van Bueren, met scalken keeren,</l>
<l>Ende meer andere, als dat scijnt,</l>
<l>Te verwervene hen hadden ghepijnt</l>
<l n="7,12545"> Der somegher baenrotsen van Brabant</l>
<l>Wive, kindere, slote ende lant,</l>
<l>Als si ten sweerde, hoort den fijn</l>
<l>Ghelevert souden hebben ghesijn.</l>
<l>Ende oft die vreemde vore ghelesen,</l>
<l n="7,12550"> Haer vriende, of iement el van desen</l>
<l>Uutgheven oft ooc segghen moghen,</l>
<l>Dat si op gheleide des hertoghen</l>
<l>Te Bruessele comen waren, dats waer,</l>
<l>Ende op gheloove, ghehacht aldaer</l>
<l n="7,12555"> Ende ghevanghen waren, soe antwerde hi</l>
<l>Daer op, ende screef hoe ende twi</l>
<l>Die drie staten des lants, sijts vroeder,</l>
<l>Sinen lieven Heere ende broeder</l>
<l>Allen dienst ende ghehoorsaemheit</l>
<l n="7,12560"> Afghetoghen hadden ende wederseit,</l>
<l>Als zi dat doen mochten, verstaet den sen,</l>
<l>Na allen haren privilegien,</l>
<l>Ende hi truwaertscap ende bewent</l>
<l>Aenghenomen hadde ende tregement</l>
<l n="7,12565"> Des lants, soe ic u las langhe eere:</l>
<l>Soe en hadde sijn brueder ende heere</l>
<l>Gheen macht iemende, si u becant,</l>
<l>Gheleide te ghevene in Brabant,</l>
<l>Ende al en hadde die ghehoorsaemheit</l>
<l n="7,12570"> Niet ghescorst gheweest noch wederseit,</l>
<l>Soe en hadde sijn brueder gheenerhande</l>
<l><pb n="486"/>Ballinghe noch openbaer viande</l>
<l>Slants van Brabant gheen gheleide</l>
<l>Noch vriheit moghen gheenreleide</l>
<l n="7,12575"> Gheven, dat hen in enegher maten</l>
<l>Hadde moghen comen te baten,</l>
<l>Na den lantrechten, si u bekant.</l>
<l>Ja, die goede stede van Brabant</l>
<l>En hadden tgheleide vore vercleert</l>
<l n="7,12580"> Openbaerlijc gheconsenteert;</l>
<l>Des die van Heinsberghe vroet mocht wesen;</l>
<l>Want hi binnen corten tide voor desen</l>
<l>Alselken gheleide ende veilicheit</l>
<l>Gheworven hadde met ondersceit:</l>
<l n="7,12585"> Hets openbaer ooc, wats ghesciet,</l>
<l>Dat si hen op tgheleide niet</l>
<l>En troosten noch en verlieten tot dien.</l>
<l>Ja ghemerct ende aenghesien</l>
<l>Dat si alsoe haestelijc</l>
<l n="7,12590"> Quamen ende soe heimelijc</l>
<l>Ende buten der rechter lantstraten</l>
<l>Voor Bruessele, in alselker maten,</l>
<l>Met soe grooter versameninghen</l>
<l>Van volke van wapenen, van ballinghen,</l>
<l n="7,12595"> Van vianden slants, dits waerhede,</l>
<l>Van straetroovers, ende in der selver stede</l>
<l>Van Bruessele ieghen sinen wille, dat wet,</l>
<l>Ende der goeder manne met,</l>
<l>In worden ghelaten met overdaden</l>
<l n="7,12600"> Van den ghenen, die om haer mesdaden</l>
<l><pb n="487"/>Ende quader werken wille mespresen,</l>
<l>Van den live hebben gherecht ghewesen,</l>
<l>Ende som op haer lijf ghevaen daer ave.</l>
<l>                Noch screef die voorseide grave</l>
<l n="7,12605"> Van Saint Pol dat hi daer, omme, dat wet,</l>
<l>Der voorseider uutlantscer opset</l>
<l>Ende conspiratie heimelike</l>
<l>Te wetene volcomelike,</l>
<l>Hadde doen ondersueken op tgone</l>
<l n="7,12610"> Van den scilde gheboren XIIII persoone,</l>
<l>Daer men op hadde suspitie groot.</l>
<l>Onder die welke, dits waerheit bloot,</l>
<l>Aen twee ridderen ende meer andere daertoe</l>
<l>Schiltbortegher wert bevonden doe,</l>
<l n="7,12615"> Alsoe sijt openbaerlike</l>
<l>Kinden ende liden claerlike,</l>
<l>Dat, na dien dat die vreemde heeren</l>
<l>Int stat van Bruessele comen weren,</l>
<l>Si bi dien van Heinsberghe, hoordic rueren,</l>
<l n="7,12620"> Ende bi den proofst van Aken Janne van Bueren,</l>
<l>Ende bi meer andere heimelike</l>
<l>Quamen te rade; daer samentlike</l>
<l>Bi hem wert overdraghen, sijts vroeder,</l>
<l>Dat si bi sinen lieven Heere ende broeder</l>
<l n="7,12625"> Ende met siere banieren, hoort den sen,</l>
<l>Met allen denghenen die sij tot hen</l>
<l>Souden connen ghecrighen, ende dus ghesterct,</l>
<l>Neder souden hebben ghecomen ter merct,</l>
<l>Ende der stat huus begrepen met desen,</l>
<l n="7,12630"> Om mechtich alsoe der stat te wesen;</l>
<l><pb n="488"/>Ende meinden se hier met lude ende stille</l>
<l>Te bringhene tot haren quaden wille.</l>
<l>Ende soe wi hem hadde van hen allen</l>
<l>Contrarie in dier zaken ghevallen,</l>
<l n="7,12635"> Meinden si neder te legghene, dat wet,</l>
<l>Ende haren wille te doene daer met.</l>
<l>Ooc sijn die van Heinsberghe vore ghenomen,</l>
<l>Ende dander int gheselscap comen</l>
<l>Van den ghenen diet opset hadden gheweven</l>
<l n="7,12640"> Van den zaken hier na ghescreven,</l>
<l>Te wetene: dat someghe van hen</l>
<l>Souden hebben begrepen, verstaet den sen,</l>
<l>Die merct ende huus, dat, sijt ghewes,</l>
<l>Te male groot ende sterc es;</l>
<l n="7,12645"> Ende dandere souden sonder verdraghen</l>
<l>Die stormclocke hebben gheslaghen,</l>
<l>Om tfolc ter merct waert te doene loopen;</l>
<l>Die derde partie met haren hoopen</l>
<l>Souden ander huse ende de straten</l>
<l n="7,12650"> Die ter merct waert dreven, te harer baten</l>
<l>Begrepen hebben ende beset.</l>
<l>Dan souden dandere onghelet</l>
<l>Van harer gheselscap met groter scaren,</l>
<l>Diere toe gheordineert waren,</l>
<l n="7,12655"> <pb n="489"/> Soe vreemde gaste ende andere met,</l>
<l>Ghecomen hebben al onghelet</l>
<l>Ter merct met open banieren</l>
<l>Ende met wimpelen meneghertieren</l>
<l>Openbaerlijc roepende in deser wisen:</l>
<l n="7,12660"> "Alle tolle af ende assisen!"</l>
<l>Meinende hier met meer ende men</l>
<l>Tonnoosel volc te treckene aen hen,</l>
<l>Ende dan haer opset, haer quaet ghedacht</l>
<l>Volvuert te hebbene ende volbracht,</l>
<l n="7,12665"> Ende doot ghesleghen te hebbene na tgone</l>
<l>Soe ridderen soe andere IX persoone</l>
<l>Van den scilde gheboren, sonder besceit,</l>
<l>Om haer dooght ende rechtverdicheit;</l>
<l>Ende ooc alle die ghene, hier op lette,</l>
<l n="7,12670"> Contrarie sijnde haren opsette.</l>
<l>Van desen boosen opsette quaet</l>
<l>Sijn besculdicht vonden, dat verstaet,</l>
<l>Een groot deel riker liede, mechtich</l>
<l>Van vrienden ende van maghen crechtich,</l>
<l n="7,12675"> Diet ghekint hebben ende ghelijt int fijn,</l>
<l>Daer si omme ghecorrigeert sijn</l>
<l>Na haer verdienten, na haer plicht:</l>
<l>Die selke van haren live ghericht</l>
<l>Ende die someghe op haer lijf</l>
<l n="7,12680"> In ghevanghenessen ghesloten stijf.</l>
<l>Want die greve van Saint Pol niet den sen</l>
<l>Deser heimeliker conspiratien</l>
<l><pb n="490"/>Ende opset voorscreven tot diere tijt</l>
<l>Alsoe volcomelijc, des seker sijt,</l>
<l n="7,12685"> Niet gheweten en hadde sonder si,</l>
<l>Als hi nu wiste: soe en hadde hi</l>
<l>Met sinen openen brieven tot dien</l>
<l>Niet eer ghescreven; maer aenghesien</l>
<l>Dat hi nu die waerheit blikelike</l>
<l n="7,12690"> Bevonden hadde claerlike,</l>
<l>Soe condichde hi allen dien met lieve</l>
<l>Daer ane sijn voorseide open brieve</l>
<l>Comen souden, hier op lette,</l>
<l>Dat alle die voorseide opsette,</l>
<l n="7,12695"> Soe ghi boven hebt hooren verclaren,</l>
<l>Ghesciet, herbracht, uutcomen waren.</l>
<l>                Ende oft van Heinsberghe dien heere,</l>
<l>Van Bueren, ende den anderen meere</l>
<l>Van harer gheselscap, dochte int ware</l>
<l n="7,12700"> Dat si belast worden te sware:</l>
<l>Soe presenteerden die greve van dien</l>
<l>Vonnesse ende oordeel te doen ghescien</l>
<l>In der voorseider stat van Bruessele ter vaert,</l>
<l>Daer die quade opsette voor verclaert</l>
<l n="7,12705"> Ghehanteert waren, verstaet den sen,</l>
<l>Na den rechten ende privilegien</l>
<l>Der stat van Bruessele vore ghenant</l>
<l>Oft na den lantrechte van Brabant.</l>
<l>                Die greve van Saint Pol hierom bat</l>
<l n="7,12710"> Allen den ghenen, daer ane dat</l>
<l>Sijn open brieve souden comen,</l>
<l><pb n="491"/>Dat si alle die voorghenomen,</l>
<l>Van Heinsberghe, van Bueren, ende daer toe</l>
<l>Die waren van harer gheselscap doe,</l>
<l n="7,12715"> Houden wouden ende achten daer bi</l>
<l>Ende nuemen alsulke, ghelijc dat si</l>
<l>Weten mochten dat si waren claer</l>
<l>Verscult, verdient hadden openbaer</l>
<l>In den poenten bescreven hier boven,</l>
<l n="7,12720"> Ende dat se niet en souden ghelooven</l>
<l>Eneghe andere informatien</l>
<l>Oft onderwisinghe die hen</l>
<l>Ter contrarien mocht sijn ghedaen van des</l>
<l>Hier boven claer bescreven es.</l>
<l n="7,12725"> Ende in oorconden der waerheit</l>
<l>Heeft die greve van Saint Pol voorseit</l>
<l>Sinen properen zeghel doen hanghen na dat</l>
<l>Aen den openen brief, daer inne dat</l>
<l>Alle dese poente blikelike</l>
<l n="7,12730"> Begrepen stonden volcomelike.</l>
<l>Welken brief ghemaect was ende ghegheven</l>
<l>XIIII<hi rend='sup'>c</hi>, eenentwintich daer neven,</l>
<l>Ons Heeren iaer, doe ic ghewach,</l>
<l>In aprille den XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
</div>
<div type="chapter"><head type="chapter"><pb n="492"/> CIV. HOE DIE HERTOGE BEKENDE DAT SYN BRUEDER TE RECHTE REWAERT VAN BRABANT GHEMAECT WARE ENDE CONFIRMEERDE AL DAT HY INDEN REWAERTSCAPE GHEDAEN HADDE.</head>
<l n="7,12735"> Int selve voorseide Ons Heeren iaer</l>
<l>Vier daghe in meie, hout dit voor waer,</l>
<l>Verleende hertoghe Jan ende gaf</l>
<l>Sijn open bezeghelden brieve daer af,</l>
<l>Inhoudende ter substancien claer</l>
<l n="7,12740"> Tghene dat bescreven volght hier naer,</l>
<l>Te wetene: want hi voormaels tbewent</l>
<l>Bevolen hadde ende tregement</l>
<l>Sijns selfs, sijns staets, si u bekant,</l>
<l>Ende sijns lants van Brabant</l>
<l n="7,12745"> Eneghe[n] daer hi in hoopte zeere,</l>
<l>Dat aenghesien souden hebben die eere,</l>
<l>Oorbore, profijt, welvaert ghemeine</l>
<l>Van sinen lande groot ende cleine,</l>
<l>Daer si toe waren ghebonden met eeden;</l>
<l n="7,12750"> Twelke si alsoe niet en deden,</l>
<l>Maer hadden hem in contrarien</l>
<l>In haren eeden ende officien</l>
<l>Van den rechten, charteren, si u bekant,</l>
<l>Ende privilegien van Brabant</l>
<l n="7,12755"> <pb n="493"/> Ghehouden, ghedreghen lude ende stille:</l>
<l>Soe dat si om harer mesdaet wille</l>
<l>In der stat van Lovene met enicheden</l>
<l>Der edelre ende der goeder steden</l>
<l>Openbaerlijc worden ghecorrigeert;</l>
<l n="7,12760"> Ende dat si ooc, si u vercleert,</l>
<l>Met slinker informacien, alst scijnt,</l>
<l>Te vervreemdene hem hadden ghepijnt</l>
<l>Van siere ghesellinnen in allen keere</l>
<l>Der hertoghinnen, ende voort meere</l>
<l n="7,12765"> Van sinen brueder, hoort mi ghewaghen,</l>
<l>Ende andren sinen vrienden ende maghen,</l>
<l>Ende van sinen lande in alder mate.</l>
<l>Mids den welken die drie state</l>
<l>Van sinen lande van Brabant voorseit</l>
<l n="7,12770"> Beduchten, dat meer nuwicheit</l>
<l>Ende groote swaer laste uutghenomen</l>
<l>In den lande hadde moghen comen;</l>
<l>Soe dat si, om die ernstelike</l>
<l>Te verhuedene ende behoorlike</l>
<l n="7,12775"> Remedie te vindene in goeder mate,</l>
<l>Ende tot enen princeliken state</l>
<l>Hem weder te bringhene, ghelijc als si</l>
<l>Na haren rechten, dat segghic di,</l>
<l>Ende herbrenghene wel mochten volbringhen;</l>
<l n="7,12780"> Ordineerden mids desen dinghen,</l>
<l>Setten ende maecten, si u verclaert,</l>
<l>Sinen lieven brueder tot enen ruwaert,</l>
<l><pb n="494"/>Philips van Brabant, ende behoeder.</l>
<l>In welker ruwaertscap sijn lieve broeder</l>
<l n="7,12785"> Hem hadde ghedraghen soe bruedelijc</l>
<l>Soe vriendelijc ende soe ghetrouwelijc,</l>
<l>Dat hijs wel van hem, sijt seker das,</l>
<l>Ende van sinen lande te vreden was.</l>
<l>Soe confirmeerde, ratificeerde</l>
<l n="7,12790"> Die hertoghe ende approbeerde</l>
<l>Tvoorseide ruwaertscap meer ende min,</l>
<l>Ende tghene dat sijn lieve brueder daer in</l>
<l>Voort hadde ghekeert, dit wilt verstaen,</l>
<l>Oft in enegher wise ghedaen</l>
<l n="7,12795"> Bi consente der edelre, si u bekant,</l>
<l>Ende der steden sijns lants van Brabant,</l>
<l>Het ware van justicie, oft ooc mede</l>
<l>Weder van live of van lede,</l>
<l>Van rechteren ende officieren,</l>
<l n="7,12800"> Scepenen, wethouweren eneghertieren</l>
<l>Ende anderen dieneren, wilt verstaen,</l>
<l>Beide af te settene, ende ooc aen</l>
<l>Alle correctien ende vergaderinghen,</l>
<l>Hanteringhen ende handelinghen</l>
<l n="7,12805"> Die in den ruwaertscape, dit wilt hooren,</l>
<l>Bi den meesten deele daer te voren</l>
<l>Der edelre, der steden, hoort mi verclaren,</l>
<l>Sijns lants van Brabant ghesciet waren.</l>
<l>Voort, oft in toecomenden termine</l>
<l n="7,12810"> Ghebuerde, dat hi oft die sine</l>
<l>Nacomelinghen, hertoghen bekant,</l>
<l>Oft hertoghinnen van Brabant,</l>
<l>Den drien staten sijns lants, sijts wijs</l>
<l>Oft eneghen van hen in enegher wijs</l>
<l n="7,12815"> In haren rechten vercortinghe dede,</l>
<l><pb n="495"/>In charteren oft in privilegien mede,</l>
<l>In costumen, usagien energhertieren,</l>
<l>Ende herbringhen in gheenre manieren,</l>
<l>Violentie, cracht, macht of wille,</l>
<l n="7,12820"> Ende hem namaels lude of stille</l>
<l>In der manieren als voorseit es</l>
<l>Oft in gheliker, sijts ghewes,</l>
<l>Meer van hen vervreemde daer naer:</l>
<l>Soe consenteerde hi daer</l>
<l n="7,12825"> Voor hem ende sijn nacomelinghen,</l>
<l>Dat si hem in gheenen dinghen</l>
<l>In haefliken dienste en selen na desen</l>
<l>Onderdanich noch ghehoorsam wesen.</l>
<l>Dat dan die drie staten, hoort den sen,</l>
<l n="7,12830"> Metten meesten ghevolghe van hen</l>
<l>Souden moghen kiesen onghespaert</l>
<l>Int lant van Brabant eenen rewaert,</l>
<l>Die volcomen macht min no meere</l>
<l>Hebben soude als prince ende heere</l>
<l n="7,12835"> Des lants van Brabant meer ende men:</l>
<l>Met vele meer poenten ende clauselen</l>
<l>In sinen openen brieven bescreven,</l>
<l>Die te Lovene waren ghegheven</l>
<l>Vier daghe in meie, dat es waer,</l>
<l n="7,12840"> XIIII<hi rend='sup'>c</hi> XXI Ons Heeren iaer.</l>
</div>
<div type="chapter"><head type="chapter"><pb n="496"/> CV. VANDEN STEDEHOUDER DES AMMANS VAN BRUESELE ENDE VANDEN SCEPENEN ALDAER OP SINTE JANS AVONT TE MAKENE.</head>
<l>Des saterdaeghs, doe ic u verclaer,</l>
<l>Seventiene in meie int selve iaer,</l>
<l>Tooch hertoghe Jan tot Mechelen</l>
<l>Bi den hertoghe van Bourgognen</l>
<l n="7,12845"> Sinen neve; daer bi hem quam</l>
<l>Die bisscop van Ludeke, soe ic vernam,</l>
<l>Om te tracteerne van sinen vader,</l>
<l>Den heere van Heinsberghe, ende ooc te gader</l>
<l>Den anderen die te Bruessele waren</l>
<l n="7,12850"> Met hem ghevanghen, hoordic verclaren;</l>
<l>Maer daer en waert ghesloten twint.</l>
<l>Soe es die dachvaert daer gheint,</l>
<l>Entie heeren scieden, doe ic ghewach,</l>
<l>In meie den XXIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l n="7,12855"> Ende opten lesten dach daer naer</l>
<l>Der selver maent, dat weet voor waer,</l>
<l>Gaf ende verleende, si u verclaert,</l>
<l>Die greve van Saint Pol als rewaert</l>
<l>Des lants van Brabant, verstaet dat,</l>
<l n="7,12860"> Dat in Bruessele der goeder stat</l>
<l>Van shertoghen weghen sal sijn voortan</l>
<l>Gheset een goet notabel man</l>
<l>Stedehouwer te wesen daer</l>
<l>Des ammans van Bruessele, dats waer;</l>
<l n="7,12865"> Ende ooc, oft ghebeurde daer nare</l>
<l>Dat die hertoghe ghebreclijc ware</l>
<l><pb n="497"/>Die scepenen van Bruessele, si u cont,</l>
<l>Op Sinte Jans Baptisten avont</l>
<l>Voor der noenen, hout u daer an,</l>
<l n="7,12870"> Over te sendene: dat als dan</l>
<l>Die scepenen, die af souden gaen,</l>
<l>Uten cose die was ghedaen,</l>
<l>Die den hertoghe over was ghesonden,</l>
<l>Souden moeten kiesen ter selven stonden</l>
<l n="7,12875"> Seven nuwe scepenen onghespaert</l>
<l>(Met meer poenten daer toe verclaert</l>
<l>Die in den brieven begrepen sijn);</l>
<l>[Die] namaels in corten termijn</l>
<l>Bi den hertoghe onghefraudeert</l>
<l n="7,12880"> Volcomelijc [souden werden] gheconfirmeert.</l>
</div>
<div type="chapter"><head type="chapter">CVI. HOE DE XJJJJ NOTABELE PERSOENE DIE TE VOREN TOT DIVERSEN PLAETSEN GHEVUERT WAREN, WEDER TE BRUESELE BRACHT SYN ENDE DAER ALLE VANDEN LIVE GHERICHT.</head>
<l>Als nu der stat vore verclaert</l>
<l>Van Bruessele aldus verleent waert</l>
<l>Tprivilegium daer wi eer af seden,</l>
<l>Soe warens die goede liede te vreden,</l>
<l n="7,12885"> <pb n="498"/> Alst sceen, van herten herde zeere;</l>
<l>Ende mids dien hadde men te meere</l>
<l>Compassie ende medelidentheit</l>
<l>Op die ghene die bi den staten voorseit</l>
<l>Des lants van Brabant, hoort mi verclaren,</l>
<l n="7,12890"> Ghedoemt ende veroordeelt waren</l>
<l>In ewegher ghevanghenessen.</l>
<l>Ende mids deser ontfermenessen,</l>
<l>Was men hem wat, als ghi mooght hooren,</l>
<l>Ghevoechliker dan plach te voren;</l>
<l n="7,12895"> Ende zunderlinghe ghedooghde die stat</l>
<l>Van Lovene den ghenen dat,</l>
<l>Die al daer ghevanghe laghen,</l>
<l>Dat haer vriende ende maghen</l>
<l>Bi hem quamen, verstaet den fijn,</l>
<l n="7,12900"> Spreken, eten ende vrolijc sijn.</l>
<l>Dus toghen die selke daer naer</l>
<l>Metten ghevanghenen eten daer,</l>
<l>Daer si van alderhande zaken</l>
<l>Tsamen vercalden ende spraken;</l>
<l n="7,12905"> Ende eneghe van dien, soe wijt vernamen,</l>
<l>Als si weder te Bruessele quamen,</l>
<l>Sayden si onder tvolc aldaer</l>
<l>Dat die ghevanghene noch daer naer,</l>
<l>Soe si seiden, in corten termine</l>
<l n="7,12910"> Noch hoopten los ende vri te sine.</l>
<l>Voort seiden si dat Eduwaert</l>
<l>De Hertoghe ende Jan Scockaert</l>
<l>Hem hadden vermeten int openbaer</l>
<l>Die ghene te dankene die hem aldaer</l>
<l n="7,12915"> Hadden bracht in selken last.</l>
<l><pb n="499"/>Als dus die niemare breide vast</l>
<l>Onder tfolc te Bruessele meer ende men,</l>
<l>Liepen si weder te wapenen,</l>
<l>Ende begheerden met grooten gherochte</l>
<l n="7,12920"> Dat men die ghevanghene weder brochte</l>
<l>Te Bruessele, om die sonder bliven</l>
<l>Allegader te doene ontliven.</l>
<l>Als dit den baenrotsen wert bekant</l>
<l>Ende den steden van Brabant,</l>
<l n="7,12925"> Daer die ghevanghene ghelevert waren,</l>
<l>Ende si dat weigherden, hoordic verclaren,</l>
<l>Segghende dat niet en soude behooren,</l>
<l>Ghemerct dat si daer te voren</l>
<l>Eens bi den staten vore ghelesen</l>
<l n="7,12930"> Hadden gheoordeelt ghewesen:</l>
<l>Doen repliceerde met desen weghen</l>
<l>Die ghemeente van Bruessele daer ieghen,</l>
<l>Segghende dat si niet en waren</l>
<l>Gheoordeelt vorder, hoordic verclaren,</l>
<l n="7,12935"> Dan van den faiten, des seker sijt,</l>
<l>Die men wiste te diere tijt;</l>
<l>Ende want men daer na blikelijc</l>
<l>In den bezueke claerlijc</l>
<l>Bevonden hadde tverbont mesmaect</l>
<l n="7,12940"> Twelke dat si hadden ghemaect</l>
<l>Metten heere van Assche heimelijc</l>
<l>Ende metten sinen, ende desghelijc</l>
<l>Meer ander poenten, die men te voren</l>
<l>Niet en wiste na recht behooren:</l>
<l n="7,12945"> Soude men se uutrechten na tmespleghen.</l>
<l>Ende als si met desen weghen</l>
<l><pb n="500"/>Die baenrotsen niet beweghen en conden</l>
<l>Noch die steden, dat si tien stonden</l>
<l>Die ghevanghene leverden min no meere,</l>
<l n="7,12950"> Wert die ghemeinte vergramt zeere,</l>
<l>Ende wouden sonder enich sparen</l>
<l>Den heere van Heinsberghe ende diere waren</l>
<l>Met hem ghevanghen, sonder swichten</l>
<l>Van den live op die merct doen richten;</l>
<l n="7,12955"> Daer namaels den lande ghemeinlijc doe</l>
<l>Groote last af hadde moghen comen toe.</l>
<l>Om welken last, hoort mi ghewaghen,</l>
<l>Te verhuedene, waert overdraghen</l>
<l>Dat die baenrotse ende die stede</l>
<l n="7,12960"> Die ghevanghene, daer ic af sede,</l>
<l>Allegader sonder verhouden</l>
<l>Te Bruessele weder leveren souden.</l>
<l>Na dit voorseide overdrach</l>
<l>Sijn si op eenen saterdach</l>
<l n="7,12965"> Sevene in junio, wilt vezinnen,</l>
<l>Alle bracht te Bruessele binnen;</l>
<l>Der welker was, alst es gheruert,</l>
<l>XIIII, de welke worden ghevuert</l>
<l>In der stat huus in corter stont,</l>
<l n="7,12970"> Daer alle die ghemeinte stont</l>
<l>Opter merct ghewapent claer.</l>
<l>Die ghevanghene sijn aldaer</l>
<l>Alle bracht, doe ic ghewach,</l>
<l>Opten voorseiden saterdach</l>
<l n="7,12975"> <pb n="501"/> In presentien, hout u daer an,</l>
<l>Jans van Diedeghem, als amman,</l>
<l>Ende, in presentien, dat ghijt wet,</l>
<l>Van den scepenen ende van der wet,</l>
<l>Ende van der ghemeinten die daer stont,</l>
<l n="7,12980"> Van der heerlicheiden weghen, doe ic u cont,</l>
<l>Van den live gherecht sonder verlaet</l>
<l>Die X van hen, dat ghijt verstaet,</l>
<l>Als heer Jan van Coudenberghe, hoort die dinc,</l>
<l>Riddere, ende Heinric Cluetinc,</l>
<l n="7,12985"> Willem van Assche onghespaert,</l>
<l>Heinric de Hertoghe ende Eduwaert,</l>
<l>Dien men de Hertoghe hiet desghelijc;</l>
<l>Wouter Pipenpoy ende Diederijc</l>
<l>De Loose, dat si u vercleert,</l>
<l n="7,12990"> Willem van Mons, ende Jan de Weert,</l>
<l>Ende Jan Scockaert daer na sciere;</l>
<l>Ende na der noenen dander viere,</l>
<l>Als Jan ende Willem Cluetinc</l>
<l>Ende Jan de Leeuw, verstaet die dinc,</l>
<l n="7,12995"> Ende Jan Tseraernts, doe ic ghewach.</l>
<l>                Des sondaeghs, opten achtsten dach</l>
<l>Der maent van junio vore verclaert,</l>
<l>Troude van den Zype Gheeraert,</l>
<l>Die bi den greve groot regement</l>
<l n="7,13000"> Van Saint Pol hadde ende bewent,</l>
<l>Joffrouwe Johannen teenre bruut</l>
<l>Van den Bisdomme, ende overluut</l>
<l><pb n="502"/>Voerde hi die bruut, en lieghe u niet,</l>
<l>Van haren huse, dits waer bediet,</l>
<l n="7,13005"> Al over die merct - daer noch lach tsant</l>
<l>Met harer maghen bloede berant,</l>
<l>Die van des daeghs daer te voren</l>
<l>Ghericht waren, als ghi mocht hooren -</l>
<l>Tot in shertoghen hof onghespaert,</l>
<l n="7,13010"> Daer die brulocht ghehouden waert.</l>
<l>                Na allen desen, hout u daer an,</l>
<l>Confirmeerde hertoghe Jan</l>
<l>Van Brabant, die heere vercoren,</l>
<l>Die privilegie die daer te voren</l>
<l n="7,13015"> Sijn brueder van Saint Pol, onthout dat,</l>
<l>Van Bruessele hadde verleent der stat,</l>
<l>Van den bourgemeesterscape, si u becant,</l>
<l>Ende ooc van den lieutenant</l>
<l>Met allen den poeten meer no min</l>
<l n="7,13020"> Soe die privilegien houden in.</l>
<l>Voort confirmeerde hi, sijts vroeder,</l>
<l>Truwaertscap, dat die selve sijn broeder</l>
<l>Ghedraghen hadde, meer ende min,</l>
<l>Ende alle tghene dat hi daer in</l>
<l n="7,13025"> Voort hadde ghekeert ende volbracht;</l>
<l>Ende hielt dat van alselker macht</l>
<l>Ende van selker weerden, wilt verstaen,</l>
<l>Als oft hijt selve hadde ghedaen,</l>
<l>Ende als oft bi sinen consente ende wille</l>
<l n="7,13030"> Ghesciet ware beide lude ende stille.</l>
<l>Met meer poenten, verstaet den sen,</l>
<l>In der voorseider confirmatien</l>
<l>Volcomelijc begrepen ende bescreven,</l>
<l><pb n="503"/>Die te Bruessele waren ghegheven</l>
<l n="7,13035"> XV in julio, hoorter naer,</l>
<l>XIIII<hi rend='sup'>c</hi> XXI Ons Heeren iaer.</l>
</div>
<div type="chapter"><head type="chapter">CVII. HOE DIE GREVE VAN MOURS VAN SYNRE GHEVANCKENESSEN ONTSLAGEN WERT ENDE HOE DE HEERE VAN HEYNSBERGHE ENDE DANDERE GHESLAECT WORDEN DIE TEN DAGE DAER TOE GHESTELT ALLE WEDER INNE QUAMEN UUTGHENOMEN DEN HEERE VAN HEYNSBERGHE.</head>
<l>Na dat meneghe dachvaert</l>
<l>Om der ghevankenessen wille gheleist waert</l>
<l>Des greven van Moers, dat ghijt wet,</l>
<l n="7,13040"> Des heeren van Heinsberghe ende ooc met</l>
<l>Des ioncheeren van Heinsbergh, des proosts van Aken,</l>
<l>Ende harer vrienden, verstaet die zaken,</l>
<l>Die sonder oorboor alle te waren</l>
<l>Daer inne te doene, ghesceiden waren:</l>
<l n="7,13045"> Soe heeft die alder doorluchtechste heere</l>
<l>Zeghemont Roomsch coninc tsiere eere</l>
<l>Met sinen openen brieven tehant</l>
<l>Den drien staten van Brabant</l>
<l>Bevolen, gheboden met ernsticheit,</l>
<l n="7,13050"> <pb n="504"/> Dat si die ghevanghene voorseit</l>
<l>Ontsloeghen ende quite lieten, hoort na mi,</l>
<l>Van haerre ghevanghenessen, oft dat si</l>
<l>Hen dach gaven sonder wanc</l>
<l>Duerende een half iaer lanc,</l>
<l n="7,13055"> Op die peine, hoort wive ende manne,</l>
<l>Van den keiserliken banne.</l>
<l>Ooc vermaenden desghelicke</l>
<l>Die coervorsten van den Roomscen rike</l>
<l>Met haren brieven te vele stonden,</l>
<l n="7,13060"> Ende ambassiaten die si sonden</l>
<l>Den greve van Saint Pol, si u bekant,</l>
<l>Ende den drien staten van Brabant,</l>
<l>Om die lossinghe ende ontcommerheit</l>
<l>Van den ghevanghenen heeren voorseit.</l>
<l n="7,13065"> Om twelke te vorderen dat si sonden</l>
<l>Heere Frederijc van Steine teener stonden,</l>
<l>Riddere, ende ooc andere meere;</l>
<l>Ende namaels sonden si den heere</l>
<l>Coenraet Beyer van Lottringhen</l>
<l n="7,13070"> Riddere, ende zunderlinghe</l>
<l>In sijnre gheselscap meer andere daer,</l>
<l>Die haer bootscap vore ende naer</l>
<l>Den greve van Saint Pol wide bekant</l>
<l>Ende den drien staten van Brabant</l>
<l n="7,13075"> Hebben opghedaen volcomelike</l>
<l>Ende aenbracht herde guetelike.</l>
<l><pb n="505"/>Op welke versueke voorscreven</l>
<l>Altoos ter antwerde heeft ghegheven</l>
<l>Die greve van Saint Pol met onderse eit,</l>
<l n="7,13080"> Dat hi den ghevanghenen voorseit</l>
<l>Ghepresenteert hadde altoos tot dien</l>
<l>Te doene, ende te doene ghescien</l>
<l>Trecht van den lande, dat ghijt wet,</l>
<l>Oft sijt begheerden, ende daer met</l>
<l n="7,13085"> Meinde hi te ghestane, wats ghesciet;</l>
<l>Ende of si hem srechts en ghetroosten niet,</l>
<l>Soe en hadden si redene engheene</l>
<l>Hen te beclaghene groot oft cleene.</l>
<l>Als die ghevanghene, hoort na mi,</l>
<l n="7,13090"> Bi middel harer vriende, noch ooc bi</l>
<l>Bevele des conincs, daer wi af seeden,</l>
<l>Van Roome, noch bi versuecke of beden</l>
<l>Der coervorsten, hoordic ghewaghen,</l>
<l>Gheenssins en mochten sijn ontslaghen:</l>
<l n="7,13095"> Soe hebben si van den Zype Gheeraerde,</l>
<l>Die de meeste macht, soe ic verclaerde,</l>
<l>Hadde bi den greve, alsoe mi docht,</l>
<l>Van Saint Pol, tot sijnre brulocht,</l>
<l>Daer ic vore af hebbe ghescreven,</l>
<l n="7,13100"> Costelike juweelen ghegheven</l>
<l>Van goude ende van ghesteinte diere,</l>
<l>Ende aldus in diere maniere,</l>
<l>Bi middele van Gheerde, segghic di,</l>
<l>Van den Zype, soe hebben si</l>
<l n="7,13105"> Ten utersten aen den greve, dat wet,</l>
<l><pb n="506"/>Van Saint Pol ende aen die staten met</l>
<l>Des lants van Brabant, sonder si,</l>
<l>Gracie verworven; alsoe dat si</l>
<l>Van harer ghevanghenessen sijn gheslaect,</l>
<l n="7,13110"> Met voorwaerden daer op ghemaect,</l>
<l>Dat si ende van hen een ieghelijc,</l>
<l>Ten Heileghen sworen lieflijc,</l>
<l>Dat si, op Alderheileghen dach</l>
<l>Naest comende, sonder enich verdrach,</l>
<l n="7,13115"> Binnen der stat, al sonder messen,</l>
<l>Van Bruessele, in der vanghenessen</l>
<l>Comen souden, hoort mi verclaren,</l>
<l>In alder manieren alsoe si waren</l>
<l>Voor harer slakinghen aldaer.</l>
<l n="7,13120"> Ende hier op sijn si cort daer naer</l>
<l>Van Bruessele ghesceiden, verstaet die zaken,</l>
<l>Uutghenomen die proost van Aken,</l>
<l>Jan van Appelteeren, doe ic ghewach,</l>
<l>Ende selke andere die gheenen dach</l>
<l n="7,13125"> Aen nemen en wilden no meer no min,</l>
<l>Noch weder gheloven te comen in;</l>
<l>Ende mids desen bleven si daer</l>
<l>Ghevanghen, dit hout voor waer.</l>
<l>Want Frederic, als wi vore vercleerden,</l>
<l n="7,13130"> Greve van Moers ende van Sarweerden</l>
<l>Metten hertoghe, soe ic vernam,</l>
<l><pb n="507"/>Niet te Bruessele in en quam,</l>
<l>Dede soe vele daer toe Gheraert</l>
<l>Van den Zype, dat hi waert</l>
<l n="7,13135"> Met al siere gheselscap, wilt onthouden,</l>
<l>Ontsleghen ende quijt ghescouden,</l>
<l>Overmids zekere eede</l>
<l>Van oorvrede die hi dede</l>
<l>Den hertoghe van Brabant, sijts vroeder,</l>
<l n="7,13140"> Den greve van Saint Pol sinen broeder,</l>
<l>Den staten van Brabant, ooc dat wet,</l>
<l>Ende alle haer toebehoorers met,</l>
<l>Na uutwisene sijnre open brieve</l>
<l>Die hi daer af gaf te lieve</l>
<l n="7,13145"> Int selve iaer den XXVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent julij, doe ic ghewach.</l>
<l>Ende al die ghene, hoort mi verclaren,</l>
<l>Die harer ghevanghenessen gheslaect waren</l>
<l>Sijn te haren daghe, dit versinne,</l>
<l n="7,13150"> Alle comen te Bruessele inne,</l>
<l>Soe si ghelooft hadden ende ghesworen;</l>
<l>Sonder alleene, wilt mi hooren,</l>
<l>Die heere van Heinsberghe, verstaet den sin,</l>
<l>Die en es niet weder comen in.</l>
</div>
<div type="chapter"><head type="chapter"><pb n="508"/> CVIII. HOE DE GREVE VAN SIMPOUL TRUWAERTSCAP OVERGAF, ENDE HOE DE HERTOGE TREGEMENT VAN SINEN LANDE VAN BRABANT SELVE AENVEERDE.</head>
<l n="7,13155"> Na al des ghi vore hebt verstaen,</l>
<l>Es die greve van Saint Pol afghegaen</l>
<l>sRewaertscaps ende [heeft] overghegheven;</l>
<l>Ende hertoghe Jan, sijn broeder voorscreven,</l>
<l>Wert bi den drien staten onghelet</l>
<l n="7,13160"> Weder ontfanghen ende gheset</l>
<l>Toter administratien tehande</l>
<l>Ende regimente van sinen lande;</l>
<l>Ende waren hem voortane bereit</l>
<l>Te doene volcomen ghehoorsaemheit;</l>
<l n="7,13165"> Ende een bede daertoe meere</l>
<l>Consenteerden si haren heere</l>
<l>Hertoghe Janne te diere tijt</l>
<l>Van honderd duust, des seker sijt,</l>
<l>Ende LXX duust Fransce croonen,</l>
<l n="7,13170"> Om sinen staet met te verscoonen,</l>
<l>Tot sekeren terminen sonder falen</l>
<l>Met besprokenen voorwaerden te betalen.</l>
<l>Ende joncheere Inghelbrecht</l>
<l>Greve te Nassouw, verstaet te recht,</l>
<l n="7,13175"> Heere ter Leck ende te Breda;</l>
<l>Jan heere te Rotselaer daer na,</l>
<l>Van Vorselaer, van Rethy heere;</l>
<l><pb n="509"/>Jan van Schoonvorst ende ooc meere</l>
<l>Borchgreve te Montjouwe sekerlike,</l>
<l n="7,13180"> Heere van Cranendonc, van Diepenbeke;</l>
<l>Jan van Glimes, des neemt goom,</l>
<l>Heere te Berghen opten Zoom,</l>
<l>Van Grimberghen ende van Melijn,</l>
<l>Ende die steden, dits waerheit fijn,</l>
<l n="7,13185"> Lovene, Bruessele, Antwerpen met,</l>
<l>Ende sHertoghenbossche, dat wet,</l>
<l>Gheloofden in den name tehant</l>
<l>Der drie staten van Brabant</l>
<l>Den greve van Saint Pol bi trouwen</l>
<l n="7,13190"> Costeloos, scadeloos te houwen</l>
<l>Van allen costen, wilt mi verstaen,</l>
<l>Die hi int rewaertscap hadde ghedaen</l>
<l>Tot opten lestledenen dertiensten dach</l>
<l>Van meie, alsoe men claer sien mach,</l>
<l n="7,13195"> In den brieven die daer af sijn bescreven,</l>
<l>Die te Lovene worden ghegheven</l>
<l>XXVIII in october, wet voor waer,</l>
<l>XIIII<hi rend='sup'>c</hi> XXI Ons Heeren iaer.</l>
<l>Ende dese gheloften die heeren deden,</l>
<l n="7,13200"> Ende desghelijcs die goede steden,</l>
<l>Overmids dat hertoghe Jan, dits waer,</l>
<l>Toeseide ende willecoorde claer</l>
<l>Dat men alle coste voorleden</l>
<l>Betalen soude van der beden</l>
<l n="7,13205"> Die hem sijn lant, alst es vercleert,</l>
<l>Van Brabant hadde gheconsenteert;</l>
<l>Ende desen achtervolghende al,</l>
<l><pb n="510"/>Die voorseide hertoghe Jan beval</l>
<l>Hermanne van den Assche, hoort dat,</l>
<l n="7,13210"> Die[n] wisseleere van der stat</l>
<l>Van Bruessele, dat elc wel onthoude,</l>
<l>Van den ghelde dat comen soude</l>
<l>Van der bede, dits waerheit fijn,</l>
<l>Te ghevene den brueder sijn,</l>
<l n="7,13215"> Den grave van Saint Pol, wilt verstaen,</l>
<l>Voor die costen die hi hadde ghedaen</l>
<l>In den rewaertscape, effen juust</l>
<l>Fransce croonen eenentwintich duust.</l>
<l>Desghelijcs beval hi met gheere</l>
<l n="7,13220"> Janne Gielijs, der stat wisseleere</l>
<l>Van Lovene, ende van Antwerpen met</l>
<l>Den wisseleere, dat ghijt wet,</l>
<l>Ende elken van hen, te doene soe,</l>
<l>Tot eenre grooter summen toe,</l>
<l n="7,13225"> Alsoe die brieve claerlijc rueren,</l>
<l>Die daer af worden ghemaect tier uren</l>
<l>Int selve jaer, doe ic ghewach,</l>
<l>In novembri den XIX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
</div>
<div type="chapter"><head type="chapter"><pb n="511"/> CIX. HOE DE HERTOGHE TRAC TOT TSHERTOGHEN BOSSCHE ENDE WAT MEN DAER DEDE ENDE WAER HI DAER NA GHETOGHEN ES.</head>
<l>Des vridaeghs XXI, hout u daer an,</l>
<l n="7,13230"> Der maent novembri, trac hertoghe Jan</l>
<l>Van Lovene tot Heerentals ende tsiere eere</l>
<l>Wert hi daer ierst ghehult als heere.</l>
<l>Des anderdaeghs tooch hi van daer</l>
<l>Tot Turnhout, ende daer naer</l>
<l n="7,13235"> Bleef hi daer een maent of daer bi,</l>
<l>Ende binnen dien tide ontboot hi</l>
<l>Die baenrotsen ende dedele mede</l>
<l>Ende die ghedeputeerde der stede</l>
<l>Lovene, Bruessele ende Antwerpen.</l>
<l n="7,13240"> Ende na dat si onder hen</l>
<l>Te Turnhout bi hem comen waren,</l>
<l>Begheerde die hertoghe, hoort mi verclaren,</l>
<l>Ende versochte hem tsier houden</l>
<l>Dat si met hem voort riden wouden</l>
<l n="7,13245"> Toten Bossche meer ende men.</l>
<l>Dus es hi metten edelen</l>
<l>Ende ghedeputeerden der steden</l>
<l>Van Turnhout toten Bossche ghereden.</l>
<l>Daer quam hi des dijnsdaeghs, segghic di,</l>
<l n="7,13250"> Drientwintich in novembri.</l>
<l>Tien daghe bleef hi daer, dits waer,</l>
<l>Ende hielt thooghetide aldaer</l>
<l><pb n="512"/>Van Kersmisse met weerdicheit;</l>
<l>Binnen welken tide voorseit</l>
<l n="7,13255"> Men daer tracteerde van vele zaken</l>
<l>Onder dandere, met waerder spraken,</l>
<l>Bracht die joncheere van Boxstel,</l>
<l>Ende heer Willem van Ghent soe wel,</l>
<l>In den handen altehant</l>
<l n="7,13260"> Der drie staten van Brabant</l>
<l>Eenen brief, hout u daer an,</l>
<l>Die[n] si voormaels van den hertoghe Jan</l>
<l>Verworven hadden op tregement</l>
<l>Der stat van den Bossche, si u bekent,</l>
<l n="7,13265"> Welken brief bi den staten wert saen</l>
<l>Ghecanceleert ende te nieute ghedaen.</l>
<l>Ende boven dien, verstaet den sen,</l>
<l>Soe submitteerden ende keerden hen</l>
<l>Die joncheere van Boxstel, ende ooc mede</l>
<l n="7,13270"> Heer Willem van Ghent, ter selver stede,</l>
<l>Van haren excessen ende mesgripen</l>
<l>Ter ordenancien blooteliken</l>
<l>Van den tween weerliken staten</l>
<l>Des lants van Brabant in alder maten.</l>
<l n="7,13275"> Ooc aldaer overdraghen wert</l>
<l>Dat van Sevenberghen joncheere Aert</l>
<l>Castelein van Hoesdein, dit onthoude,</l>
<l>Goede borghen setten soude</l>
<l>Om die stat, tslot, tlant te waren</l>
<l n="7,13280"> Van Hoesdein te houdene ende te bewaren,</l>
<l>Ende over te leveren, si u bekant,</l>
<l>Tot slants behoef van Brabant,</l>
<l>Met voorwaerden overdraghen</l>
<l><pb n="513"/>Dat men hem tot zekeren daghen</l>
<l n="7,13285"> Vernueghen soude volcomelijc</l>
<l>XIIII<hi rend='sup'>m</hi> cronen van Vrankerijc.</l>
<l>Ende voort wert overdraghen daer,</l>
<l>Dat men tslot, dit hout voor waer,</l>
<l>Van Sinte Gheertrudenberghe na dien</l>
<l n="7,13290"> Provancheeren soude ende wel versien</l>
<l>Van allen behoeften, ende bewaren tehant</l>
<l>Tot slants behoef van Brabant;</l>
<l>Ende dat Loven ende Bruessel die stede,</l>
<l>Antwerpen ende van den Bossche mede</l>
<l n="7,13295"> Tghelt daer af, nu hoort mi segghen,</l>
<l>Leenen souden ende verlegghen;</l>
<l>Ende ooc Aernde van Sevenberghen voorseit</l>
<l>Gheloften doen met zekerheit,</l>
<l>Die somme van XIIII<hi rend='sup'>m</hi> croonen</l>
<l n="7,13300"> Tot sekeren daghen sonder hoonen</l>
<l>Te betalen; welke somme, dat wet,</l>
<l>Van den Berghe ende van Hoesdein met,</l>
<l>Men den voorseiden steden, dit onthoude,</l>
<l>Van haren taxe afcorten soude</l>
<l n="7,13305"> Ende aenghedeilte van der bede voorseit,</l>
<l>Die den hertoghe met eendrechticheit</l>
<l>Van sinen lande vore vercleert</l>
<l>Toegheseit was ende gheconsenteert.</l>
<l>Na dat dese saken voor ghenaemt</l>
<l n="7,13310"> Ende meer andere waren gheraemt</l>
<l><pb n="514"/>Ende overdraghen, es hertoghe Jan</l>
<l>Metten edelen ende ooc voort an</l>
<l>Metten ghedeputeerden der steden</l>
<l>Des vridaeghs van den Bossche ghereden</l>
<l n="7,13315"> In januario den tweesten dach.</l>
<l>Tot Turnhout reet hi sonder verdrach;</l>
<l>Daer bleef die hertoghe alsoe</l>
<l>Tot XVI in januario.</l>
<l>Doen tooch hi tAntwerpen sonder bliven.</l>
<l n="7,13320"> Daer hatti een dachvaert doen bescriven</l>
<l>Van den drien staten vore verclaert.</l>
<l>Ten sceidene van dier dachvaert,</l>
<l>Op Sinte Pauwels dach ongheloghen,</l>
<l>Es die hertoghe weder ghetoghen</l>
<l n="7,13325"> Tot Turnhout, ende hi bleef daer</l>
<l>Tot opten derden dach, dits waer,</l>
<l>Der maent februari.</l>
<l>Dies selfs daeghs van daer sciet hi</l>
<l>Ende trac tot Herenthals, ende soe voort</l>
<l n="7,13330"> Van daer te Lovene, dits waer woort.</l>
<l>Daer bleef hi tot opten XI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der selver maent, doe ic ghewach.</l>
<l>Van Lovene trac hi, dit es waer,</l>
<l>Te Halle binnen, ende aldaer</l>
<l n="7,13335"> Bleef hi ligghende eenpaerlijc</l>
<l>Met sinen state eerbaerlijc</l>
<l>Seven weken tijts oft meere</l>
<l>Stateliken als een Heere.</l>
</div>
<div type="chapter"><head type="chapter"><pb n="515"/> CX. HOE DE VROUWE JACOBA DIE HERTOGHINNE HAER VERSELDE METTEN HERTOGE VAN GLOUCESTER ENDE HOE SY HEN NIET VUEGHEN EN WOUDEN TOTTEN APPOENTEMENTE DAEROP GHERAEMPT.</head>
<l>Hier boven daert hoorde, dat elc versta,</l>
<l n="7,13340"> Es ghescreven hoe vrouwe Jacoba</l>
<l>Die hertoghinne sonder verdrach</l>
<l>Int iaer twintich, opten VII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent van meerte, sonder oorlof</l>
<l>Heeft gheruumt haers heeren hof</l>
<l n="7,13345"> Ende ghesellen, si u bekant,</l>
<l>Hertoghen Jans van Brabant,</l>
<l>Ende es uut Henegouwe ongheloghen</l>
<l>Tot in Inghelant ghetoghen.</l>
<l>Ende (haer) daer afwesende sonder letten</l>
<l n="7,13350"> Deet se int hof van Roome voortsetten</l>
<l>Dat tusscen hertoghe Janne ende hare</l>
<l>Engheen wettich huwelijc en ware;</l>
<l>Ende verwerf aen den paus, segghic di,</l>
<l>Merten den vijfsten alsoe, dat hi</l>
<l n="7,13355"> Die zaken int hof groot ende smal</l>
<l>Sekeren rechteren beval</l>
<l>Te wetene den cardinael</l>
<l>Van Urzine, ende alsoe wael</l>
<l><pb n="516"/>Den cardinael van Venegien.</l>
<l n="7,13360"> Welke cardinalen ende rechteren</l>
<l>Van Vrouwe Jacoppen weghen vorseit</l>
<l>Daer toe versocht, hebben ghereit</l>
<l>Hertoghe Janne sonder verdraghen</l>
<l>Int hof ieghen haer doen daghen.</l>
<l n="7,13365"> Ende als gheexequeert was</l>
<l>Die citatie, sijt seker das,</l>
<l>Heeft hertoghe Jan altehant</l>
<l>Bi rade sijns lants van Brabant</l>
<l>Ende van Henegouwe daer met</l>
<l n="7,13370"> Sekere procureurs gheset</l>
<l>Ende hen volcomen macht ghegheven</l>
<l>Hem te bescuddene in der zaken voorscreven,</l>
<l>Ende hem te verantwoordene, hier op goome,</l>
<l>Metten rechte in den hove van Roome</l>
<l n="7,13375">                 Als Vrouwe Jacoba verneemt tehant</l>
<l>Dat hertoghe Jan van Brabant</l>
<l>Hem keert ten rechte, ende des</l>
<l>Te verwachtene ghetroost es:</l>
<l>En verbeit si, wats ghesciet,</l>
<l n="7,13380"> Tvonnesse der Heileger Kerken niet;</l>
<l>Maer verselt haer haestelike</l>
<l>In scine van rechten huwelike,</l>
<l>Als oft si engheenen man</l>
<l>Levende en hadde, hout u daer an,</l>
<l n="7,13385"> Metten hoogh gheborenen</l>
<l>Hunfride, verstaet den sen,</l>
<l>Hertoghe van Gloucestere ghenant,</l>
<l>Brueder des conincs van Inghelant;</l>
<l><pb n="517"/>Daer af leider! namaels int fijn</l>
<l n="7,13390"> Vele scanden ende plaghen comen sijn.</l>
<l>Ende want van Inghelant die coninc hooghe</l>
<l>Ter eendere, ende die hertoghe</l>
<l>Van Bourgognen ter ander ziden,</l>
<l>Aensaghen dat in toecomenden tiden</l>
<l n="7,13395"> Groote plaghen daer af mochten ghescien,</l>
<l>Hadden si gherne daer op versien,</l>
<l>Ende wijsheit ghekeert daer vore:</l>
<l>Soe sonden si hare ambassiatore</l>
<l>Aen beiden die partien vore ghenant.</l>
<l n="7,13400"> Soe dat hertoghe Jan van Brabant</l>
<l>Wesende te Halle, soe wi vernamen,</l>
<l>Dese heeren hier naer bi hem quamen:</l>
<l>Heer Hughe van Lanoy, dat ghijt wet,</l>
<l>Ende heer David van Brumuel daer met,</l>
<l n="7,13405"> Van weghen des conincs rike</l>
<l>Van Inghelant ende derghelike</l>
<l>Van des hertoghen weghen voorscreven</l>
<l>Van Bourgognien, sijns neven,</l>
<l>Versuekende, begheerende dat hi</l>
<l n="7,13410"> Van der zaken hanghende, segghic di,</l>
<l>In den hove van Roome, wilt versinnen,</l>
<l>Tusscen Vrouw Jacoppen siere ghesellinnen</l>
<l>Ende hem, des wilde submitteren</l>
<l>In de voorgenoomde heeren</l>
<l n="7,13415"> Van Inghelant ende van Bourgognien,</l>
<l>In der vueghen, dat elc van hen</l>
<l>Twee clerke soude kiesen uutvercoren,</l>
<l>Die haer meininghe souden hooren,</l>
<l>Ende ondervinden die waerheit</l>
<l n="7,13420"> Claerlijc van der zaken voorseit,</l>
<l>Overnemende alle letteren,</l>
<l><pb n="518"/>Munimenten, besceit, daer met si hen</l>
<l>Souden willen behelpen, ende al dat dinc</l>
<l>Bringhen bi den coninc</l>
<l n="7,13425"> Ende bi den hertoghe, dat segghic di,</l>
<l>Om teenen zekeren daghe, die[n] si</l>
<l>Beiden den partien voorseit</l>
<l>Beteekenen souden, met ondersceit,</l>
<l>Bi rade ende bi advise</l>
<l n="7,13430"> Van notabelen clerken ende wise</l>
<l>Daer op te ordinerene wiselijc</l>
<l>Tghene dat hen oorboorlijc</l>
<l>Soude dunken, si u verclaert,</l>
<l>Ter eeren ende ter welvaert</l>
<l n="7,13435"> Van hem beiden, hoort mi lien;</l>
<l>Ende dat beide die selve partien</l>
<l>Vervolghen souden beide te gader</l>
<l>Dat die paus ons Heileghe Vader</l>
<l>Believen soude ende confirmeeren,</l>
<l n="7,13440"> Tghene dat die voorseide heeren,</l>
<l>Die coninc entie hertoghe vore vercleert</l>
<l>Daer af souden hebben gheordineert.</l>
<l>Overmids dat hertoghe Jan int fijn</l>
<l>Aensach dat die neve sijn,</l>
<l n="7,13445"> Van Bourgognen die heere Meinyoot,</l>
<l>Hier inne hadde begheerte groot,</l>
<l>Ende dat ooc tvoorseide, sijt seker das,</l>
<l>Apoentement gheraemt was</l>
<l>Bi rade sijns brueders, segghic di,</l>
<l n="7,13450"> <pb n="519"/> Van Saint Pol ende van Liney,</l>
<l>Ende des biscoppen van Terenborch,</l>
<l>Ende heeren Jans van Lutzenborch,</l>
<l>Sijns neven. Ende om, dat ghijt verstaet,</l>
<l>Te scuwene allen onraet</l>
<l n="7,13455"> Diere namaels af comen mocht,</l>
<l>Heeft hem die hertoghe alsoe bedocht</l>
<l>Van Brabant, dat hi sijn consent</l>
<l>Daer inne droech, si u bekent,</l>
<l>Soe verre als met rechte mocht wesen;</l>
<l n="7,13460"> Ende Vrou Jacob sghelijcs in desen</l>
<l>Ooc dade, ende anders niet.</l>
<l>Te Halle soe es dit ghesciet</l>
<l>Int selve iaer, doe ic ghewach,</l>
<l>In meerte, opten XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach.</l>
<l n="7,13465"> Maer al was, si u becant,</l>
<l>Des conincs brueder van Inghelant</l>
<l>Die hertoghe van Gloucestere, dats waer</l>
<l>Soe en wouti nochtan niet aen nemen daer</l>
<l>Tapoentement, dat elc versta,</l>
<l n="7,13470"> Noch ooc mede Vrouwe Jacoba,</l>
<l>Die en woudes niet nemen an.</l>
<l>Dus sant daer na hertoghe Jan</l>
<l>Eenen sijnre heraude, wilt weten,</l>
<l>Die bi namen Limborch was gheheeten</l>
<l n="7,13475"> Over tot in Inghelant,</l>
<l>Om te vernemene tghestant</l>
<l><pb n="520"/>Van allen zaken, die waerhede.</l>
<l>Den welken die hertoghe dede</l>
<l>Van Gloucestere vanghen daer</l>
<l n="7,13480"> Ende ter coorden trecken voor waer,</l>
<l>Ende qualijc tracteren sonder si;</l>
<l>Maer ten utersten soe wert hi</l>
<l>Bi helpen quite, si u bekant,</l>
<l>Des cardinaels van Inghelant,</l>
<l n="7,13485"> Daer met dat hi in tiden voor desen</l>
<l>Te Jherusalem hadde ghewesen.</l>
</div>
<div type="chapter"><head type="chapter">CXI. HOE DE HEEREN VAN HEYNSBERGHE ENDE DANDER VAN HUEREN GHEVANCKENESSE TE BRUESELE ONTSLAGHEN SYN ENDE WAT SY GHELOOFT ENDE VERBRIEFT HEBBEN.</head>
<l>Int iaer XXI, hoore die wille,</l>
<l>Den neghensten dach van aprille,</l>
<l>Cort vore Paesscen, hoort na mi,</l>
<l n="7,13490"> Die grave van Saint Pol ende van Liney</l>
<l>Metten tween weerliken, si u bekant,</l>
<l>Staten des lants van Brabant,</l>
<l>Als van der Brabantscer siden;</l>
<l>Ende ter ander, hoordic liden,</l>
<l n="7,13495"> Die bisscop van Ludeke ende ooc meere</l>
<l>Sijn vader, van Heinsberghe die heere,</l>
<l>Ende die joncheere van Heinsberghe, ende met hem</l>
<l>Sijn brueder die greve van Blankenhem,</l>
<l><pb n="521"/>Vore hen ende alle dander mede</l>
<l n="7,13500"> Die te Bruessele ghevanghen laghen int stede,</l>
<l>Hen submitteerden openbare</l>
<l>Ende die edele ghenuemt hier nare,</l>
<l>Als van Vernenborch greve Robbrecht,</l>
<l>Ende greve te Nassouw Inghelbrecht</l>
<l n="7,13505"> Heere ter Lecke ende te Breda,</l>
<l>Ende Willem greve te Zeyne daer na,</l>
<l>Van Sinte Aechtenrode heere;</l>
<l>Jan van Schoonvorst, hoort die leere,</l>
<l>Borchgreve te Montjouwen,</l>
<l n="7,13510"> Ende ooc heere, in goeden trouwen,</l>
<l>Te Cranendonck ende te Diepenbeke;</l>
<l>Gheeraert van den Zype, hoort wat ic spreke,</l>
<l>Die heere was van Denterghem;</l>
<l>Ghelovende alle ende elc van hem,</l>
<l n="7,13515"> Bi harer trouwen ende kerstenheit,</l>
<l>Eeren ende zekerheit,</l>
<l>Voor hen ende haer oor, sijt des vroet,</l>
<l>Ende nacomelinghen, vast ende goet,</l>
<l>Ghestentich van weerden, sonder afdraghen</l>
<l n="7,13520"> Te houdene tot eeweliken daghen</l>
<l>Wes die V segghers, hoort den sen,</l>
<l>Samentlijc, oft die viere van hen,</l>
<l>Bi biwesene, dit en es gheen fable,</l>
<l>Van sesse persoonen notable,</l>
<l n="7,13525"> Te wetene: twee ter waerheden</l>
<l>Uut elc van den drien goeden steden</l>
<l><pb n="522"/>Lovene, Bruessele, Antwerpen met,</l>
<l>Daer toe ghecoren ende gheset,</l>
<l>Uutspreken ende segghen souden</l>
<l n="7,13530"> Vore besceit, wilt dit onthouden,</l>
<l>Sonder eneghen ondanc oft verwijt</l>
<l>Oft opsprake in toecomender tijt</l>
<l>Van hen oft den haren, of eneghen twist</l>
<l>Te hebbene, sonder arghelist.</l>
<l n="7,13535">                 Na welke submissie, sijt seker das,</l>
<l>Jan van Heinsberghe, die bisscop was</l>
<l>Te Ludike ende greve van Loen daer met,</l>
<l>Ende Willem sijn brueder, dat ghijt wet,</l>
<l>Greve van Blankenhem ter waerheiden</l>
<l n="7,13540"> Gheloofden bi haerre zekerheiden,</l>
<l>Trouwen ende eeren, si u bekant,</l>
<l>Dat si den hertoghe van Brabant,</l>
<l>Den greve van Saint Pol sinen broeder,</l>
<l>Haren lande, haren lieden, des sijt vroeder,</l>
<l n="7,13545"> Oft den drien staten slants voorscreven</l>
<l>Oft iement anders dient mocht aencleven,</l>
<l>Aenspreken en souden nemmermeere,</l>
<l>Noch doen aenspreken in gheenen keere,</l>
<l>Veeden, noch doen veeden in eneghen dinghen,</l>
<l n="7,13550"> Scaden, costen ofte teringhen,</l>
<l>Sceemten, verlies, in eneghen keere,</l>
<l>Die van Heinsberch die heere,</l>
<l>Haer vader, ende Johan, sijts vroeder,</l>
<l>Van Heinsberch haer outste broeder,</l>
<l n="7,13555"> Oft enigh der ghevanghenen, si u bekant,</l>
<l>Te Bruessele oft elder in Brabant</l>
<l><pb n="523"/>Ghehat hadden door eneghe dinghen.</l>
<l>Op die aensprake ende vorderinghen</l>
<l>Hebben si met haren vrien wille</l>
<l n="7,13560"> Voor hen, haer erven, lude ende stille</l>
<l>Verteghen voort in eewicheiden,</l>
<l>Allen arghelist uutghesceiden.</l>
<l>                Desghelijcs hebben min noch meere</l>
<l>Jan van Loen tot Heinsberch heere,</l>
<l n="7,13565"> Tot Leeuwenberch ende tot Genepe met,</l>
<l>Jan van Loen sijn sone, dat wet,</l>
<l>Doutste, ende Willem, dit vernem,</l>
<l>Sijn sone, greve te Blanckenhem,</l>
<l>Met haren openen brieven, als vore,</l>
<l n="7,13570"> Bekent [dat si] voor hen ende voor haer oore,</l>
<l>Lande, liede ende ondersaten -</l>
<l>Ende sunderlinghe die tharen baten</l>
<l>Ende om haren wille viant</l>
<l>Worden waren slants van Brabant</l>
<l n="7,13575"> Ende der drie staten in den selven doene -</l>
<l>Een vaste, ganse, ghestedeghe soene</l>
<l>Hadden ghegheven ende gaven ter vaert</l>
<l>Voor alle haer helpers vore verclaert.</l>
<l>Den hoochgeboornen vorste, dat wet,</l>
<l n="7,13580"> Den hertoghe van Brabant ende ooc met</l>
<l>Den greve van Saint Pol hoochgheboren,</l>
<l>Haer landen, haer lieden ghenuemt hier voren,</l>
<l><pb n="524"/>Om eneghe zaken, hoort mi verclaren,</l>
<l>Die hen te Bruessele ghesciet waren,</l>
<l n="7,13585"> Aensprake en souden doen enegherleiden</l>
<l>Alle arghelist luterlijc uutghesceiden.</l>
<l>                Voort hebben die voorseide, op tgone,</l>
<l>Johan van Heinsberch outste sone,</l>
<l>Scheiffaert van Merode, doe ic ghewach,</l>
<l n="7,13590"> Die heere was tot Heimersbach,</l>
<l>Dieric van Wicrode, verstaet dit doen,</l>
<l>Ende van Birghelen Symoen,</l>
<l>Willem van Broechusen, si u bekant,</l>
<l>Ende Kerzielijs van Palant</l>
<l n="7,13595"> Met haren openen brieven claer,</l>
<l>Ende elc harer bezunder daer,</l>
<l>Voor hem, voor haer oor, lude oft stille</l>
<l>Met goeden voorrade ende vrien wille</l>
<l>Bekent dat si voor alle dinghen,</l>
<l n="7,13600"> Sceemte, verlies, cost oft teringhe,</l>
<l>Die hem ende den haren, in lieghe u niet,</l>
<l>Te Bruessele oft elswaer ware ghesciet,</l>
<l>Verteghen hadden volcomelijc</l>
<l>Ende noch verteghen luterlijc</l>
<l n="7,13605"> Opten hertoghe van Brabant, sijts vroeder,</l>
<l>Opten greve van Saint Pol sinen broeder,</l>
<l>Haren landen, haren lieden, doe ic ghewach,</l>
<l>Oft iemende dien dat aencleven mach.</l>
<l>                Voort gheloofden si, hoort den sen,</l>
<l n="7,13610"> Dat si noch engheen van hen</l>
<l><pb n="525"/>Jeghen den hertoghe hoochgheboren</l>
<l>Noch sinen brueder ghenuemt hier voren,</l>
<l>Haren landen oft lieden, dit es waer,</l>
<l>Heimelijc noch openbaer</l>
<l n="7,13615"> Met woorden, met werken, merct dit wel,</l>
<l>Bi hen oft bi iemende el</l>
<l>Van haren weghen, in gheenen keere</l>
<l>Doen en souden. Ende oft bi den heere</l>
<l>Van Heinsberch, dat si u ghesaeght,</l>
<l n="7,13620"> Eeneghe veede worde ghelaeght,</l>
<l>Oft eneghe scade, des sijt vroeder,</l>
<l>Den hertoghe oft sinen broeder</l>
<l>Van Brabant ghesciede, dit vernem,</l>
<l>Ende si oft enich van hem,</l>
<l n="7,13625"> Van den greve van Saint Pol ter waerheden</l>
<l>Oft enich van den drien steden</l>
<l>Lovene, Bruessele, verstaet den sen,</l>
<l>Ende der stat van Antwerpen</l>
<l>Bescreven waren, dit bekinne,</l>
<l n="7,13630"> Oft vermaent in eneghen sinne</l>
<l>Aen den borghemeesteren sonder waen</l>
<l>Der stat van Tricht ofte aen</l>
<l>Eneghen van hen, des seker sijt,</l>
<l><pb n="526"/>Wesende te dier tijt,</l>
<l n="7,13635"> Die veede af te doene, segghic di,</l>
<l>Entie scade te richtene, ende si</l>
<l>Dan na der maninghen, dits waer,</l>
<l>Binnen der ierster maent daer naer</l>
<l>Des niet en daden sonder verdraghen:</l>
<l n="7,13640"> Soe souden si binnen XIIII daghen,</l>
<l>Ende elc harer bezunderlinghen,</l>
<l>Na der maent der voorseider maninghen</l>
<l>Met haers selfs live sonder beiden</l>
<l>Te Bruessele in comen, ende van daer niet sceiden,</l>
<l n="7,13645"> Si ende elc van hen, wilt verstaen,</l>
<l>En hadden die veede afghedaen</l>
<l>Ende die scade verrecht, en lieghe u niet,</l>
<l>Die bi den heere waer ghesciet</l>
<l>Van Heinsberch, oft bi enich van hen,</l>
<l n="7,13650"> In enegher manieren oft in wat sen.</l>
<l>Ende alle dese vertienessen</l>
<l>Quijtsceldinghen ende verlossenessen</l>
<l>Ende alle dese voorseide dinghe</l>
<l>Gheloofden si elc zunderlinghe</l>
<l n="7,13655"> Bi trouwen, eeren, kerstelike,</l>
<l>Ende swooren ten Heileghen lieflike,</l>
<l>Met opgherechten vingheren blikelijc</l>
<l>Vast, ghestade, onverbrekelijc</l>
<l>Voort te houden in eewicheiden</l>
<l n="7,13660"> Alle arghelist uutghesceiden.</l>
<l>                Ende alle tselve, dits waerheit fijn,</l>
<l>Heeft van Brighel Baldewijn</l>
<l><pb n="527"/>Ghelooft, ghesworen min no meere,</l>
<l>Sonder dat hi van Heinsberch den heere</l>
<l n="7,13665"> Niet vervanghen en heeft; soe eest bescreven.</l>
<l>Alselke brieve hebben ooc ghegheven</l>
<l>Ende oorvrede ende gheloften ghedaen</l>
<l>Als Baldewijn van Brighel, sonder waen,</l>
<l>Tot twee hondert ende twintich toe,</l>
<l n="7,13670"> Goede sciltboortegher manne doe,</l>
<l>Die metten heere van Heinsberch te waren</l>
<l>Alle tot Bruessele ghevanghen waren.</l>
<l>                Boven alle dese dinghen,</l>
<l>Oorvrede ende quijtscheldinghen,</l>
<l n="7,13675"> Hebben die viere van den viven</l>
<l>Seggheren, daer wi vore af scriven,</l>
<l>Te wetene: Verneborch, Nassouwe,</l>
<l>Zeyne ende Montjouwe</l>
<l>Haer segghen ende uutsprake overdraghen;</l>
<l n="7,13680"> Daer sesse notable, hoort mi saghen,</l>
<l>Persoone bi waren, dit es waerheit,</l>
<l>Uten drien goeden steden voorseit,</l>
<l>Uut elker twee, si u vercleert,</l>
<l>Wijslijc daertoe ghecommitteert.</l>
<l n="7,13685"> Ende na dat sijt hadden ghesloten daer,</l>
<l>Ende doen setten in ghescrifte claer,</l>
<l>Hebben si haer segghen, si u vercleert,</l>
<l>Uutghesproken ende ghepronuntieert</l>
<l>Int iaer voorscreven, doe ic ghewach,</l>
<l n="7,13690"> In junio den twintichsten dach:</l>
<l>Als dat alle brieve, dit versinne,</l>
<l>Met allen voorwaerden daer inne</l>
<l><pb n="528"/>Ende poenten begrepen min no meere,</l>
<l>Die van Heinsberch die heere</l>
<l n="7,13695"> Van den hertoghe, des seker sijt,</l>
<l>Gheworven hadde binnen der tijt</l>
<l>Dattie greve van Saint Pol, hoort mi saghen,</l>
<l>Dat rewaertscap van Brabant hadde ghedraghen,</l>
<l>Souden doot sijn ende bliven altoos,</l>
<l n="7,13700"> Te nieute ende machteloos</l>
<l>Noch van gheender weerden, soe ic saghe;</l>
<l>Ende binnen enen ghenuemden daghe</l>
<l>Soude van Heinsberghe die heere voorseit</l>
<l>Oversenden die brieve sonder verbeit</l>
<l n="7,13705"> Den hertoghe van Brabant vore vercleert,</l>
<l>Om te werdene ghecancelleert,</l>
<l>Ende dat sijn ander brieve, nu hoort,</l>
<l>In machte souden bliven voort:</l>
<l>Mids dat die greve, si u bekant,</l>
<l n="7,13710"> Van Saint Pol noch tlant van Brabant</l>
<l>Hem niet scatten en wilden door gheen zaken.</l>
<l>Achtervolghende deser uutspraken,</l>
<l>Heeft die heere van Heinsberch met lieve</l>
<l>Overghesonden die selve brieve</l>
<l n="7,13715"> Die hi van den hertoghe, des seker sijt,</l>
<l>Gheworven hadde binnen der tijt</l>
<l>Dat die greve van Saint Pol was ruwaert.</l>
<l>Mids allen den dinghen vore verclaert,</l>
<l>Sijn die ioncheren van Heinsberch, dat wet,</l>
<l n="7,13720"> Ende ooc alle die andere met,</l>
<l>Die te voren dach hadden twaren</l>
<l>Ende weder inne comen waren,</l>
<l>Van haerre vanghenesse, wilt onthouden,</l>
<l>Ontsleghen ende quijtghescouden.</l>
<l n="7,13725"> Want die proost van Aken, wats ghesciet,</l>
<l><pb n="529"/>Ierstwerf en woude gheloven niet,</l>
<l>Ende die selke met hem, meer no min</l>
<l>Weder te comene te Bruessele in:</l>
<l>Soe en mochten si, verstaet den fijn,</l>
<l n="7,13730"> Metten anderen niet ontslaghen sijn;</l>
<l>Maer bleven ghevanghen, hebbic vernomen,</l>
<l>Ende hoe si namaels sijn ontcomen,</l>
<l>Sal ic u noch bescriven voort</l>
<l>Hier na, ter plaetsen daert behoort.</l>
</div>
<div type="chapter"><head type="chapter">CXII. VANDEN NUWEN REGIMENTE DWELCKE DIE VAN BRUESELE ENDE VAN TSHERTOGHEN BOSSCHE NIET EN HEBBEN BEZEGHELT.</head>
<l n="7,13735"> Int selve iaer vore verclaert</l>
<l>Wert ghehouden meneghe dachvaert</l>
<l>Van den drien staten van Brabant</l>
<l>Te Lovene, daer si samenderhant</l>
<l>Vele poenten overdroeghen, segghic di,</l>
<l n="7,13740"> Ende ordinancien, die si</l>
<l>Nuemden tnuwe regement,</l>
<l>Twelke ghesloten wert ende gheent</l>
<l>Twelve daghe in meie, doe</l>
<l>Haer consent droeghen daer toe</l>
<l n="7,13745"> Hertoghe Jan volcomelike</l>
<l>Entie drie staten samentlike,</l>
<l>Sonder Bruessele alleene, si u bekant.</l>
<l>Mids den welken die hertoghe sant</l>
<l>Van der Lecke heer Heinrike</l>
<l n="7,13750"> <pb n="530"/> Sinen hofmeester ende derghelike</l>
<l>Ywein de Mol ter selver stonde,</l>
<l>Sinen cokenmeester, ende meester Emonde</l>
<l>Van Dynter sinen secretarijs</l>
<l>Te Bruessele, hen te doene onderwijs</l>
<l n="7,13755"> Dat si haer consent sonder verhouden</l>
<l>Metten anderen daer in draghen wouden</l>
<l>Van den drien staten, ende met hen</l>
<l>Dat bezeghelen meer ende men;</l>
<l>Dies men te Bruessele, soe ic oorconde,</l>
<l n="7,13760"> In gheender wijs verwerven en conde.</l>
<l>                Dus es bezeghelt tnuwe regement</l>
<l>Met shertoghen zeghele, dat versent;</l>
<l>Entie voorseide meester Emont</l>
<l>Wert ghesonden te dier stont</l>
<l n="7,13765"> Aen die prelate al omme, dat wet,</l>
<l>Baenrotsen, ridderen ende edele met,</l>
<l>Aen alle vriheiden, aen alle steden,</l>
<l>Om te bezeghelen; welc si deden,</l>
<l>Sonder Bruessele, die niet, hoort mi saghen,</l>
<l n="7,13770"> Haer consent en hadden daer in ghedraghen,</l>
<l>Ende sonder den Bossche, dit wilt onthouden,</l>
<l>Diet ooc bezeghelen niet en wouden;</l>
<l>Hoe wel nochtan, sijt seker das,</l>
<l>[t] Daer ghemaect ende ghesloten was</l>
<l n="7,13775"> Bi haren ghedeputeerden, dats waer.</l>
<l>Maer meester Emont, die aldaer</l>
<l>Die carte brachte, sijt seker das,</l>
<l>Om te bezeghelen, die was</l>
<l>In sorghen, in vreesen van sinen live;</l>
<l n="7,13780"> Want die ghemeinte riepen stive</l>
<l><pb n="531"/>Ende spraken roekeloos sonder si</l>
<l>Te hem waerts, ghelikerwijs oft zi</l>
<l>Metter carten hem souden te verliese</l>
<l>Gheworpen hebben in die Diese.</l>
<l n="7,13785"> Maer hi stelde al sijn ghedochte</l>
<l>Uter stat te comene soe hi ierst mochte;</l>
<l>Ende als hi uut riden soude,</l>
<l>Soe clopten die smede herde boude</l>
<l>Met haren hameren vreeselijc,</l>
<l n="7,13790"> Ende die cleedermakers derghelijc</l>
<l>Met haren sceeren, dat es waer,</l>
<l>Ende die scoenmakers hier ende daer</l>
<l>Met haren snimessen ende leesten.</l>
<l>Meester Emonde meshaeghde der feesten.</l>
<l n="7,13795"> Desghelijc ooc met wreetheden</l>
<l>Ander ambachtsliede deden</l>
<l>Met haren wapenen, dit vernem,</l>
<l>Ende instrumenten, roepende op hem:</l>
<l>"Dats de man, dats de man, sijts ghewes,</l>
<l n="7,13800"> Metter carten!" ende alsoe es</l>
<l>Dat voorseide nuwe regement</l>
<l>Noch heden sdaeghs, dat ghijt versent,</l>
<l>In der stat van den Bossche, wilt weten,</l>
<l>Meester Emonts Carte gheheeten.</l>
<l n="7,13805">                 Des vridaeghs opten VII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der maent van oeghste, doe ic ghewach,</l>
<l>Trac hertoghe Jan, si u verclaert,</l>
<l>Van Loven te Turnhout waert.</l>
<l>Tot XVII der maent vorscreven</l>
<l n="7,13810"> Es die hertoghe aldaer bleven.</l>
<l>Tot Lovene trac hi weder daer naer</l>
<l>Ende ter Vueren tooch hi van daer</l>
<l><pb n="532"/>Ende weder te Lovene, wilt versinnen,</l>
<l>Ende van daer te Halle binnen,</l>
<l n="7,13815"> Ende van Halle, soe eest bescreven,</l>
<l>Weder te Lovene; daer es hi bleven</l>
<l>Tot XIX in novembri.</l>
<l>Ende tallen desen plaetsen, segghic di,</l>
<l>Tooch ende lach die hertoghe rike</l>
<l n="7,13820"> Jaghen[de] ende anders desghelike</l>
<l>Ghenuechten hanterende, soe ic vernam,</l>
<l>Soe sijnre herten dat bequam.</l>
</div>
<div type="chapter"><head type="chapter">CXIII. VANDEN GHESCHILLE TUSSCHEN BRUESELE ENDE MECHELEN ENDE HOE DE HERTOGE TE RISELE ENDE TE DOERNIKE TRACK ENDE WAT HI DAER DEDE.</head>
<l>Hier behoort nu wel te weten</l>
<l>Dat Jan van Groilst die Meyer gheheeten,</l>
<l n="7,13825"> Om sijnre mesdaet wille bi hem ghedaen</l>
<l>Ende excessen wille, wilt verstaen,</l>
<l>Voormaels met voorsienicheden</l>
<l>Metten notabelsten deele der steden</l>
<l>Ghebannen was, hout u daer an,</l>
<l n="7,13830"> Uten crite van Brabant; na welken ban</l>
<l>Die selve Jan tooch cort daer naer</l>
<l>Te Mechelen woonen, ende aldaer</l>
<l><pb n="533"/>Ontfinc hi ten selven tien</l>
<l>Die vriheit van der poorterien.</l>
<l n="7,13835"> Daer na quam hi, nu hoort dat,</l>
<l>Uut Mechelen der voorseider stat</l>
<l>Tot in dammannie, doe ic u cont,</l>
<l>Van Bruessele, daer hi heeft ghewont</l>
<l>Eenen poorter van Bruessele, in lieghe u niet,</l>
<l n="7,13840"> Die David de Rademakere hiet,</l>
<l>Ende trac te Mechelen weder tervaert.</l>
<l>Als dit der stat ghecundicht waert</l>
<l>Van Bruessele, scicte si uut tehant</l>
<l>Des ammans van Bruessele lieutenant</l>
<l n="7,13845"> In den name van den Heere, ende tot dien</l>
<l>Vele volcs ghewapent ende wel versien</l>
<l>Van boghen, ghescutte, ende bussen met gheere,</l>
<l>Ende anderen engiene oft gheweere.</l>
<l>Die hebben een sterc huus tier stont</l>
<l n="7,13850"> Afgheworpen tot in den gront,</l>
<l>Dat Jan de Meyer, daer wi af lien,</l>
<l>Staende hadde in der ammannien</l>
<l>Ter Cappellen opten bosch, si u vercleert,</l>
<l>Ende sijn goede aldaer ghedestruweert.</l>
<l n="7,13855"> Om twelke die van Mechelen saen</l>
<l>Vele poorters van Bruessele, die quamen ghegaen</l>
<l>Uter Antwerpscer marct ende ghereden,</l>
<l>Ghearesteert hebben in haer steden</l>
<l>Ende vele goeds inneghehaelt na das</l>
<l n="7,13860"> Datter poorters van Bruessele was.</l>
<l>Die van Bruessele daer na tehant</l>
<l>Hebben weder op hen ghepant,</l>
<l><pb n="534"/>Ende hebben verboden houde</l>
<l>Dat men hen niet toe vueren en soude</l>
<l n="7,13865"> Door dammannie lude oft stille.</l>
<l>                Om af te legghene dese ghescille</l>
<l>Sijn vele dachvaerde, hoort den sen,</l>
<l>Tusscen den hertoghe van Bourgognien</l>
<l>Ende van Brabant ghehouden tehande</l>
<l n="7,13870"> Ende harer beider lande</l>
<l>Van Brabant ende Vlaenderen mede.</l>
<l>Ten utersten hebben hem beide die stede</l>
<l>In beide haer heeren ghesubmitteert</l>
<l>Van Brabant, van Bourgognen vore vercleert,</l>
<l n="7,13875"> Ende in van Vlaenderen die IIII lede</l>
<l>Ende in die IIII goede stede,</l>
<l>Lovene, Antwerpen, ende ooc, dat wet,</l>
<l>SHertoghenbossche ende Thienen met.</l>
<l>Welke partien gheruert langhe eere</l>
<l n="7,13880"> Die voorseide saken ende andere meere</l>
<l>Met grooten processen, verstaet den sen,</l>
<l>Bedinght hebben. Maer ten utersten</l>
<l>Maecten si onderlinghe vrede</l>
<l>Ende minlijc acoort, daer si mede</l>
<l n="7,13885"> Te vreden quamen, hoort mi verclaren,</l>
<l>Ende bleven eenen tijt van iaren.</l>
<l>                Om der ghescille wille, sijts ghewes,</l>
<l>Hielt men vele dachvaerde, als voorseit es,</l>
<l>Ende metten iersten, si u verclaert,</l>
<l n="7,13890"> Hielt men te Risele een dachvaert.</l>
<l>Daer trac hertoghe Jan, doe ic ghewach,</l>
<l>Van Lovene op eenen donderdach,</l>
<l><pb n="535"/>XIX in novembri, met grooter eeren</l>
<l>Verselt van vele grooter heeren,</l>
<l n="7,13895"> Van vele greven, hoort den sen,</l>
<l>Baenrotsen, ridderen, edelen,</l>
<l>Ende heeft daer, dat si u vercleert,</l>
<l>Van den ghescille ghetracteert</l>
<l>Met sinen neve, si u bekant;</l>
<l n="7,13900"> Soe dat ghestelt waert in bestant</l>
<l>Ende een ander dachvaert ten termine</l>
<l>Was gheordineert tAntwerpen tsine.</l>
<l>Maer eer men van Risele sciet,</l>
<l>Tracteerde, ic en lieghe u niet,</l>
<l n="7,13905"> Die hertoghe Jan ende hielt sprake</l>
<l>Van der huweliker zake</l>
<l>Met sinen neve van Bourgognien</l>
<l>Die hi hadde, ic seker ben,</l>
<l>Jeghen Vrouwe Jacoppen doe</l>
<l n="7,13910"> Siere ghesellinnen, ende daer toe</l>
<l>Den hertoghe van Glouceestre, dit goome,</l>
<l>Hanghende in den hove van Roome.</l>
<l>Des saterdaeghs XXVIII<hi rend='sup'>e</hi><hi rend='sup'>n</hi>, sijts ghewis,</l>
<l>Der voorseider maent novembris</l>
<l n="7,13915"> Es van Brabant die hertoghe rike</l>
<l>Van Risele comen te Dornike,</l>
<l>Daer hem bewesen weert groote eere:</l>
<l><pb n="536"/>Twee milen weeghs ende meere</l>
<l>Quamen die poorteren met weerdicheden</l>
<l n="7,13920"> Jeghen den hertoghe uutghereden;</l>
<l>Ende als hi naerder quam der stat,</l>
<l>Quamen si ghemeinlijc, hoort dat,</l>
<l>Uter stat hem ieghen sonder vermanen</l>
<l>Met processien, met crucen, met vanen.</l>
<l n="7,13925"> Hi dede gracie, hoort mi verclaren,</l>
<l>Den ghenen die daer ghebannen waren,</l>
<l>Die ghevanghene die saten, hier op ghisse,</l>
<l>In sconincs of [s]bisscops vanghenesse,</l>
<l>Oft in der stat ooc te dier tijt,</l>
<l n="7,13930"> Die gaf hi alle los ende quijt.</l>
<l>Entie stat scincte hem, sijts vroet,</l>
<l>Wijn ende costelike lakene goet,</l>
<l>Ende vasseele van zilvere claer,</l>
<l>Seere costelike juweele voorwaer.</l>
<l n="7,13935"> Doen trac die hertoghe in goeder trouwen</l>
<l>Van daer te Berghen in Henegouwen;</l>
<l>Van daer te Halle, ende daer naer</l>
<l>Tot Lovene, ende weder van daer</l>
<l>Trac hi te Berghen, doe ic u cont,</l>
<l n="7,13940"> Ende opten heileghen Kerssavont</l>
<l>Quam hi weder te Lovene, si u vertelt;</l>
<l>Alwaer hi doen sijn hooghtide helt.</l>
<l>Ende met sinen state, dus eest bescreven,</l>
<l>Es hi daer tot Paesscen bleven.</l>
</div>
<div type="chapter"><head type="chapter"><pb n="537"/> CXIV. VAN HER LAUWEREYSE VAN BOUCHOUT DEEKEN DER KERKEN VAN SINTE GOEDELEN TE BRUESELE.</head>
<l n="7,13945"> Nu hinc een groote onvrede</l>
<l>Tusscen beide die goede stede</l>
<l>Bruessele ende Mechelen, dats cort,</l>
<l>Die in lanc soe swaerder wort.</l>
<l>Dien alsoe staende, dit onthout,</l>
<l n="7,13950"> Gaf meester Lauwereis van Bouchout,</l>
<l>Deken ende canonic, ic seker ben,</l>
<l>Der kerken van Sinte Goedelen</l>
<l>Te Bruessele, den volke ghemeine</l>
<l>Te verstane - dat en was niet cleine -</l>
<l n="7,13955"> Datter eneghe waren in der stat,</l>
<l>Die heimelike spraken hadden ghehat</l>
<l>Ende raet ghehouden, seide hem sijn sen,</l>
<l>Met eneghe van Mechelen;</l>
<l>Ende waren met hem, hebbic vernomen,</l>
<l n="7,13960"> Van vele zaken overcomen</l>
<l>Die ghedroeghen ter verderflijcheit</l>
<l>Van der stat van Bruessele voorseit:</l>
<l><pb n="538"/>Ende want hi der stat tallen termine</l>
<l>Sculdich waer ghetrouwe te sine,</l>
<l n="7,13965"> Soe en wildi selke zaken zwaer</l>
<l>Niet verswighen, maer brachtse int claer.</l>
<l>Hier met wert tvolc ghemeine</l>
<l>Weder beruert groot ende cleine.</l>
<l>Als dit der wet waert bekant</l>
<l n="7,13970"> Wert die deken ontboden tehant</l>
<l>Ende ghevraeght sonder sparen</l>
<l>Wie dat die ghene waren,</l>
<l>Die met die van Mechelen, dat verstaet,</l>
<l>Ghehouden hadden heimeliken raet.</l>
<l n="7,13975"> Daer op hi antwerde onghelet,</l>
<l>In presentien der heeren ende der wet</l>
<l>Ende der gheswoornen meer ende men</l>
<l>Van allegader den ambachten,</l>
<l>Ende seide int openbare</l>
<l n="7,13980"> Dat hi een geestelijc man ware:</l>
<l>"Hem en ware gheoorlooft niet</l>
<l>Iement te nuemen, wats ghesciet,</l>
<l>In eneghen zaken, al mocht mi vromen,</l>
<l>Daer bloetstortinghe af mocht comen."</l>
<l n="7,13985"> Maer gheliefde hen allen dat,</l>
<l>Die gheboorteghe liede van der stat,</l>
<l>Die toten gheslechten, met corten woorden,</l>
<l>Ende toter stat rade behoorden,</l>
<l>Te doene scriven in eender cedulen:</l>
<l n="7,13990"> <pb n="539"/> Hij woude gheerne teekenen</l>
<l>Die namen van den ghenen te waren</l>
<l>Die der saken onsculdich waren."</l>
<l>Ende alle die namen, wet voor waer,</l>
<l>Van den goeden mannen worden hem daer</l>
<l n="7,13995"> Van den VII gheslechten, dat wet,</l>
<l>Overghegheven ende in ghescrifte gheset;</l>
<l>Die hi alle teekende, sonder waen,</l>
<l>Sonder sevene; die liet hi staen</l>
<l>Ongheteekent, dit es waerheit,</l>
<l n="7,14000"> Als baersculdich der saken voorseit,</l>
<l>Daer die twee, des seker sijt,</l>
<l>Scepenen af waren tier tijt,</l>
<l>Als Jan van Sinte Gorics, dat wet,</l>
<l>Ende Willem van Heersele met,</l>
<l n="7,14005"> Die derde was rentmeester, wilt weten,</l>
<l>Die Anthonis van Brabant was geheeten;</l>
<l>Dander vier waren, verstaet dat,</l>
<l>Uten rade van der stat.</l>
<l>.....</l>
<l>.....</l>
</div>
<div type="chapter"><head type="chapter"><pb n="540"/> CXV. HOE DE HERTOGHE SANT TER DACHVAERT TE BRUGGHE ENDE HOE HY SELVE TER DACHVAERT TANTWERPEN TRACK.</head>
<l>Nu scriven wi Ons Heeren iaer</l>
<l n="7,14010"> XIIII<hi rend='sup'>c</hi> XXIII, dats waer,</l>
<l>Want IIII in april, doe ic ghewach,</l>
<l>Lach die heilighe Paeschdach.</l>
<l>Daer hielt sijn hooghtijt met minnen</l>
<l>Die hertoghe te Lovene binnen.</l>
<l n="7,14015"> XX in aprille, dat segghic di,</l>
<l>Trac hi te Halle, ende van daer sant hi</l>
<l>Den abdt van S<hi rend='sup'>t</hi> Machiels, dat wet,</l>
<l>Willeme greve te Zeyne daer met,</l>
<l>Jan heere van Wesemale uut trouwen,</l>
<l n="7,14020"> Ende Janne borchgreve te Montjouwen,</l>
<l>Heer Willeme van Sars, des sijt wijs,</l>
<l>Riddere, ende meester Cornielijs</l>
<l>Proper, proost van Camerike,</l>
<l>Ende meester Anselmum derghelike,</l>
<l n="7,14025"> Smeets, de welke, sijt seker das,</l>
<l>Doctor in Decreten was</l>
<l>Ende deken van Antwerpen ooc met,</l>
<l>Ende met hen Godefroit Clavet</l>
<l><pb n="541"/>Tot Brugghe, ter dachvaert, zi u vercleert,</l>
<l n="7,14030"> Die bi middele was gheordeneert</l>
<l>Van den hertoghe van Bourgognien</l>
<l>Daer ghehouden te werdene, ic seker ben,</l>
<l>Jeghen dInghelsce, sijt seker das,</l>
<l>Om tghescille, daer ic vore af las,</l>
<l n="7,14035"> Tusscen hertoghe Janne, dat versinne,</l>
<l>Ende Vrou Jacoppen sine ghesellinne,</l>
<l>Enten hertoghe van Glouceestere daer toe.</l>
<l>Dese dachvaert diende doe</l>
<l>XXV in aprille, dits waerheit fine,</l>
<l n="7,14040"> Des avonts in der herberghen sine,</l>
<l>Om des anderen daeghs, dit versinne,</l>
<l>Te dedinghene, behouden daer inne</l>
<l>Dat proces van der zaken voorseit</l>
<l>Altijt soude bliven in moghentheit</l>
<l n="7,14045"> In hove van Roome, hout u daer an,</l>
<l>Tusscen den voorseiden hertoghe Jan</l>
<l>Van Brabant, dit wilt versinnen,</l>
<l>Ende Vrou Jacoppen siere ghesellinnen.</l>
<l>Maer teser dachvaert en conde niet</l>
<l n="7,14050"> Die hertoghe van Bourgognien iet</l>
<l>Die ghescille gheappoenteeren.</l>
<l>                Aldus scieden daer die heeren.</l>
<l><pb n="542"/>Opten meidach ongheloghen</l>
<l>Es hertoghe Jan van Halle ghetoghen</l>
<l n="7,14055"> Tot Lovene, doe ic u ghewach,</l>
<l>Ende opten neghentienden dach</l>
<l>Van meie trac hi onghespaert</l>
<l>TAntwerpen toter dachvaert,</l>
<l>Die daer diende, si u bekant,</l>
<l n="7,14060"> Van den drien staten van Brabant</l>
<l>Jeghen die IIII lede, hoort die wille,</l>
<l>Van Vlaenderen op tvoorseit ghescille</l>
<l>Tusscen Bruessele ende Mechelen voorscreven.</l>
<l>TAntwerpen es die hertoghe bleven.</l>
<l n="7,14065"> Hier latic dus den hertoghe bliven,</l>
<l>En sal u hier wat anders scriven.</l>
</div>
<div type="chapter"><head type="chapter">CXVI. HOE DIE PROOFST VAN AAKEN ENDE MEER ANDERE UTER GHEVANCKENESSEN TE BRUESELE ONTQUAMEN ENDE HOE DE HERTOGE TRACK TE GERONTSBERGE BY SINEN NEUE VAN BOURGOGNEN.</head>
<l>Als des Heilichs Sacraments dach ghelach,</l>
<l>In junio den derden dach,</l>
<l>Hielt men, als men jaerlijcs pliet,</l>
<l n="7,14070"> Groote feeste, en lieghe u niet,</l>
<l>Den Heileghen Sacramente ter eere</l>
<l>Te Bruessele, ende alsoe vele te meere,</l>
<l>Om dat daer es, ic zeker ben,</l>
<l><pb n="543"/>TSacrament van Miraculen,</l>
<l n="7,14075"> Dat die joden voormaels jammerlike</l>
<l>Meshandelden onteemelike;</l>
<l>Daer si omme, alst es becant,</l>
<l>Oude ende jonghe waren verbrant.</l>
<l>Als van den daghe die feeste was leden,</l>
<l n="7,14080"> Ende snachts alle man was te vreden</l>
<l>Ende te rasten ghegaen: tier uren</l>
<l>Es die proost van Aken, Jan van Bueren,</l>
<l>Ende Jan van Appelteeren met hem</l>
<l>Ende someghe andere, dit vernem,</l>
<l n="7,14085"> Ghebroken uter vankenessen,</l>
<l>Ende snachts in der deemsternessen</l>
<l>Ewech ghetoghen, des sijt wijs,</l>
<l>Des si vroude hadden ende iolijs.</l>
<l>Smorghens als onder tvolc tgheluut</l>
<l n="7,14090"> Quam, dat die ghevanghene waren uut,</l>
<l>Soe quam daer af, ic segghe u dat,</l>
<l>Groot rumoer in der stat.</l>
<l>Doch die wethouders van desen</l>
<l>Die ghemeinte soe onderwesen,</l>
<l n="7,14095"> Dat sise te vreden hebben ghestelt.</l>
<l>Des selfs vridaeghs vore vertelt</l>
<l>Quam hertoghe Jan, vandic ghescreven,</l>
<l>Van Antwerpen te Lovene in.</l>
<l>Opten XIIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach alsoe</l>
<l n="7,14100"> Der selver maent van junio</l>
<l>Trac hertoghe Jan, dit wilt versinnen,</l>
<l><pb n="544"/>Van Lovene te Halle binnen,</l>
<l>Ende tot Gheroutsberghe voort;</l>
<l>Daer hi sprake hielt ende woort</l>
<l n="7,14105"> Ende hadde vele raets mondelinghe</l>
<l>Met sinen neve sonderlinghe</l>
<l>Van Bourgognen op die zaken</l>
<l>Daer af dat wi hier vore spraken,</l>
<l>Van den ghescille, dits ware dinc,</l>
<l n="7,14110"> Dat tusscen hem enten hertoghe hinc</l>
<l>Van Glouceester int hof van Roome.</l>
<l>Van daer trac hertoghe Jan, dit goome,</l>
<l>Weder te Lovene; ende cort daer naer</l>
<l>Quam die bisscop van Ludeke daer</l>
<l n="7,14115"> Entie hertoghe van den Berghe tier stont</l>
<l>Om met hem te makene een verbont,</l>
<l>Ende van hem te crighene bistant</l>
<l>Jeghen den hertoghe van Ghelderlant.</l>
<l>Op twelke die hertoghe sonder bliven</l>
<l n="7,14120"> Die drie state dede bescriven</l>
<l>Die tot dier saken niet en rieden.</l>
<l>Aldus die heeren van daer scieden</l>
<l>Opten XXI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach, dit es waerheit,</l>
<l>Tooch die hertoghe Jan voorseit</l>
<l n="7,14125"> Te Halle, ende voort van daer</l>
<l>Te Berghen in Henegouwe, dats waer,</l>
<l>Ende van Berghen, alsic vernam,</l>
<l>Dat hi weder te Lovene quam.</l>
<l>Van Lovene trac hi in corten uren</l>
<l n="7,14130"> In die vriheit van der Vueren;</l>
<l>Daer es hertoghe Jan voorscreven</l>
<l>Eenen langhen tijt ghebleven.</l>
</div>
<div type="chapter"><head type="chapter"><pb n="545"/> CXVII. HOE DE HERTOGE DE STAT VAN BRUESELE IN SYNRE GRACIEN ONTFINCK ENDE DAER WEDER QUAM RESIDEREN ENDE HOE DE CAPYTEYN ONTSET WERT ENDE VERLATEN.</head>
<l>Want die hertoghe vore vercleert</l>
<l>Eenen tijt hem hadde gheabsenteert</l>
<l n="7,14135"> Met sinen rade ende edelen mede,</l>
<l>Ende ghescuwet hadde sijn stede</l>
<l>Van Bruessele, als men te rechte mach liden.</l>
<l>Sijn residentie in langhen tiden</l>
<l>Daer en hadde ghehouden, wilt verstaen,</l>
<l n="7,14140"> Alsoe sijn voorders hadden ghedaen,</l>
<l>Om zaken soe hem dochte, en lieghe u niet,</l>
<l>Daer hem te cort in was ghesciet;</l>
<l>Van den welken ten lesten, si u verclaert,</l>
<l>Hi guetlike onderwesen waert:</l>
<l n="7,14145"> Soe dat hi, ter oetmoedegher bede</l>
<l>Dier van Bruessele siere goeder stede,</l>
<l>Met sinen rade ende edelen heeren</l>
<l>Daer binnen quam met grooter eeren</l>
<l>Opter goeder Sinte Kathelinen dach,</l>
<l n="7,14150"> Ende ontfinc die stat, doe ic ghewach,</l>
<l>Ende alle haer poorteren meer ende men,</l>
<l>Inghesetene, ende elc van hen,</l>
<l>Bezundere, niement uutghesceiden,</l>
<l>In sijnre gracien ende gunsticheiden,</l>
<l n="7,14155"> Ende verliet hen alle voorledene dinghen.</l>
<l>Ende elken van hen zunderlinghen</l>
<l>Alre wangonsten, indignatien,</l>
<l>Aenspraken, tichten, calaengien,</l>
<l>Hinders, letsels, moysels daer bi</l>
<l n="7,14160"> <pb n="546"/> Ende ongheriefs, daer inne dat si</l>
<l>Jeghen hem in tiden voorghelesen</l>
<l>Comen oft ghevallen mocht wesen.</l>
<l>                Als die hertoghe dus te Bruessele was comen,</l>
<l>Dede, alsoe ic hebbe vernomen,</l>
<l n="7,14165"> Heer Willem van Bigaerden, in lieghe u niet,</l>
<l>Die capitein van Bruessele hiet,</l>
<l>Oetmoedelijc bidden met someghen lieden,</l>
<l>Ende groote sommen van ghelde bieden</l>
<l>Den hertoghe met grooter ernsticheit,</l>
<l n="7,14170"> Datti hem tcapiteinscap voorseit</l>
<l>Metten wedden daer toe gheordineert</l>
<l>Sijn leven lanc hadde gheconfirmeert.</l>
<l>Dies die hertoghe door sijn houde</l>
<l>In gheenre manieren doen en woude.</l>
<l n="7,14175"> Als die capitein tier stonde</l>
<l>Gheensins dat verwerven en conde,</l>
<l>Soe wert hi tsier beden daer naer</l>
<l>Op Sinte Thomaes dach, dats waer,</l>
<l>Van den hertoghe verlaten ende ontset</l>
<l n="7,14180"> Van der capiteinscap ende ooc met</l>
<l>Van den eede, dien hi daer af te voren</l>
<l>Tot shertoghen behoef hadde ghesworen</l>
<l>Voor scepenen van Bruessele. Voort bat hi houde</l>
<l>Den hertoghe dat hi condeghen woude</l>
<l n="7,14185"> Den scepenen van Bruessele in wat maten</l>
<l>Hine ontlast hadde ende verlaten</l>
<l>Bi eneghen van sinen rade na dat;</l>
<l>Want hi ooc eet der selver stat</l>
<l><pb n="547"/>Van der capiteinscap voortijts dede:</l>
<l n="7,14190"> Dat sine van dien selven eede</l>
<l>Quijt wouden scilden ende verlaten voortan.</l>
<l>Dier beden navolghende hertoghe Jan</l>
<l>Ontboot des anderdaeghs daer naer</l>
<l>Des goensdaeghs XXII, dats waer,</l>
<l n="7,14195"> In decembri, ic segghic u dat,</l>
<l>De ghedeputeerde sijnre stat;</l>
<l>Ende als zi bi hem quamen daer</l>
<l>Op Coudenberch, dat weet voor waer,</l>
<l>Dede hem die hertoghe segghen ghereet</l>
<l n="7,14200"> Tghene dat voorscreven steet.</l>
<l>Ooc dede hi hem segghen al bloot</l>
<l>Dats voort meer en ware gheen noot</l>
<l>Eenen capitein te hebbene daer;</l>
<l>Aenghesien dat hi daer comen waer</l>
<l n="7,14205"> Om eendracht, peis, raste ende vrede</l>
<l>Te vuedene, te houdene, te meerderen mede.</l>
<l>Twelc si aennamen, hoort mi tellen,</l>
<l>Te bringhene bi haren medeghesellen</l>
<l>Ende voort daert behoorde, soe ic vernam.</l>
<l n="7,14210"> Ende als dese meere beneden quam</l>
<l>Onder tvolc, hoort hier abuus,</l>
<l>Na der noenen, waert in der stat huus</l>
<l>Ende op die merct zunderlinghe</l>
<l>Onder tvolc groote berueringhe;</l>
<l n="7,14215"> Want someghe wouden, wats ghesciet,</l>
<l>Den capitein houden ende someghe niet.</l>
<l><pb n="548"/>Doch werdet uutgheset, dits waer,</l>
<l>Tot des anderdaeghs daer naer.</l>
<l>                Dus quamen sdonderdaeghs, segghic di,</l>
<l n="7,14220"> Drieentwintich in decembri,</l>
<l>Die greve van Saint Pol wide bekant,</l>
<l>Met hem die greve van Conversant</l>
<l>Ende van Brienne ende ooc meere</l>
<l>Van den lande van Edinghen heere,</l>
<l n="7,14225"> Opter stat huus, verstaet den sen,</l>
<l>Bi borghemeestren ende scepenen,</l>
<l>Bi den gheswoornen, hoort mi bedieden,</l>
<l>Ende ooc bi den hondersten lieden</l>
<l>Ende vele anderen hout voor waer</l>
<l n="7,14230"> In grooten ghetale vergadert daer,</l>
<l>Om die tonderwisene wel</l>
<l>Dat si den hertoghe ende niement el</l>
<l>Hielden ende kinden in allen keere</l>
<l>Alleene over haren heere,</l>
<l n="7,14235"> Ende ieghen sinen wille groot noch clein</l>
<l>En onthielden eneghen capitein:</l>
<l>Daer si goet ghestant af sonder verlaet</l>
<l>Aen die wet vonden ende aen den raet,</l>
<l>Ende meer goeder manne utermate.</l>
<l n="7,14240"> Maer someghe liede van cleinen state</l>
<l>Setten hen daer ieghen sterkelike</l>
<l>Met woorden zeere onredelike.</l>
<l>                Doen die greve van Saint Pol albloot</l>
<l>Onder tfolc sach die beruerte groot</l>
<l n="7,14245"> <pb n="549"/> Ende in lanc soe meerder wert al doe,</l>
<l>Sprac hi den goeden mannen toe</l>
<l>Ende sprac ter venstren ter merctwaert uut.</l>
<l>Die ghene versuekende overluit</l>
<l>Die sijns heeren, sijns brueder, te waren</l>
<l n="7,14250"> Ende ooc sijn vriende waren,</l>
<l>Haer harnasch aen daden tervaert,</l>
<l>Ende bi hem quamen onghespaert</l>
<l>Twelc alle die goede sonder verbeiden</l>
<l>Daden met grooter willicheiden.</l>
<l n="7,14255"> Entie heere van Edinghen onghespaert</l>
<l>Reet rechtevoort te hove waert</l>
<l>Ende bracht den hertoghe sonder verhouden</l>
<l>Ende den greve van Nassouwen,</l>
<l>Den heere van Rotselaer gherade,</l>
<l n="7,14260"> Ende alle dandere van den rade</l>
<l>Met altemale den huusghesinde;</l>
<l>Ende als die hertoghe quam ghehinde</l>
<l>Bi sinen brueder opter stat huus,</l>
<l>Soe wasser daer een deel confuus.</l>
<l n="7,14265"> Daer wert overdraghen, ic seker ben,</l>
<l>Bi der wet ende bi den natien</l>
<l>Ende overghegheven sonder letten</l>
<l>Die de beruerte opsetten</l>
<l>Ende ghemaect hadden, houde</l>
<l n="7,14270"> Dat men die aentasten soude</l>
<l>Ende vanghen sonder cesseren,</l>
<l>Ende na haer mesdaet corrigeren,</l>
<l>Behouden der stat meer ende men</l>
<l><pb n="550"/>Rechten ende previlegien.</l>
<l n="7,14275"> Daer worden den hertoghe, sonder sneven,</l>
<l>XIII personen overghegheven</l>
<l>Die van der beruerten daer wi af verclaren</l>
<l>De meeste roepers ende opsetters waren.</l>
<l>Doch bat die ghemeine stat zeere</l>
<l n="7,14280"> Hertoghe Janne haren heere</l>
<l>Dat hi sijn ghenade rive</l>
<l>Van lede ende ooc van live</l>
<l>Aen hen lieden woude bewisen;</l>
<l>Maer dat men se in alder wisen</l>
<l n="7,14285"> Corrigeerde na haer mesdaet.</l>
<l>Twelc hertoghe Jan sonder verlaet</l>
<l>Door haer bede oetmoedichlike</l>
<l>Van sijnre ghenaden princelike</l>
<l>Ende zunderlingher gracien onghecesseert</l>
<l n="7,14290"> Goedertierenlijc heeft gheconsenteert.</l>
<l>                Des vridaeghs, doe ic u cont,</l>
<l>Opten heileghen Kerstavont</l>
<l>Worden die XIII, meer ende men,</l>
<l>Mesdadeghe persoonen in presentien</l>
<l n="7,14295"> Shertoghen ende sijns brueders, dat wet,</l>
<l>Van Saint Pol ende der heeren met</l>
<l>Van shertoghen rade, dat verstaet,</l>
<l>Bi den amman, borghemeestren, scepenen, raet</l>
<l>Der stat van Bruessele overluut</l>
<l n="7,14300"> Op thuus ter poyen gheroepen uut</l>
<l>Ende swaerlijc ghecorrigeert,</l>
<l>Te wetene: Jan Voet, si u vercleert,</l>
<l>Doude, die welke een meersman was;</l>
<l><pb n="551"/>Gui van Rijswijc, sijt seker das,</l>
<l n="7,14305"> Mesmaker, die in sijn woorde was bout,</l>
<l>Ende een sceedemaker Andries van Voorhout:</l>
<l>Jan Van der Scueren, en lieghe u niet;</l>
<l>Wouter Oebrechts die[n] men hiet</l>
<l>In de Wintmolen, hout u daer an,</l>
<l n="7,14310"> Ende een visscer ghenuemt Jan Stichelman:</l>
<l>Jacob de Monck int Swaenken gheheeten;</l>
<l>Jan de Moldere, metsere, wilt weten;</l>
<l>Heinric Snacke, beckere, si u vercleert,</l>
<l>Ende van den Lichtenwatere Godevaert:</l>
<l n="7,14315"> Gielijs de groote in den Hantscoe,</l>
<l>Ende Jan int Scildeken daer toe,</l>
<l>Die de Duvel es gheheeten;</l>
<l>Ende Gielijs Quaetsaet, seldi weten.</l>
<l>                Hier na, des sondaeghs, doe ic ghewach.</l>
<l n="7,14320"> Op des goeden Sint Stevens dach,</l>
<l>Quamen bi den hertoghe van love</l>
<l>Op Coudenberch in sinen hove,</l>
<l>Borghemeesters, scepenen, raet, hoort dat.</l>
<l>Van Bruessele siere goeder stat,</l>
<l n="7,14325"> Segghende dat si met waren waerden</l>
<l>Den voorscreven heer Willeme van Bigaerden</l>
<l>Niet meer en hielden voor capitein,</l>
<l>Maer daer af verlaten certein,</l>
<l>Ende dat si hem, dat wilt onthouden,</l>
<l n="7,14330"> Engheen wedden meer gheven en souden:</l>
<l>Des die hertoghe wel was te vreden.</l>
<l>                Des maendaeghs daer na, ter waerheden,</l>
<l>Op Sinte Jans Ewangelisten dach</l>
<l>Quam heer Willem, daer ic af dede ghewach,</l>
<l n="7,14335"> <pb n="552"/> Van Bigaerden, dat wilt verstaen,</l>
<l>Te Bruessele op der stat huus ghegaen</l>
<l>Ende gaf daer over met goeder stade</l>
<l>Den borghemeesteren, scepenen ende rade</l>
<l>Die slotele die hi, ic segghe u dat,</l>
<l n="7,14340"> Hadde van der selver stat,</l>
<l>Ende sijn commissie die hi hadde al daer</l>
<l>Van der capiteinscap, ende daer naer</l>
<l>Alle brieve die hi onder hadde ghehat</l>
<l>Van weghen der voorseider stat;</l>
<l n="7,14345"> Ende alsoe waert hi verlaten beide</l>
<l>Van der capiteinscap ende van den eide</l>
<l>Die hi daer af, wilt mi verstaen,</l>
<l>Der stat voor tiden hadde ghedaen.</l>
<l>Na allen desen, segghic di,</l>
<l n="7,14350"> Twintich der maent ianuari,</l>
<l>Heeft die wet sonder verlaet,</l>
<l>Gheswoorene, hondert manne, ende raet</l>
<l>Op thuus vergadert met ernsticheden;</l>
<l>Ende met harer aller eendrechticheden</l>
<l n="7,14355"> Wert die commissie, sonder waen,</l>
<l>Ghecancelleert ende te nieute ghedaen</l>
<l>Van der capiteinscap, si u ghesaeght,</l>
<l>Die heer Willem over hadde ghebracht</l>
<l>Der wet, alsoe dat es voorscreven.</l>
<l n="7,14360"> Aldus es die hertoghe bleven</l>
<l>Te Bruessele met sinen state, dits waer,</l>
<l><pb n="553"/>Sijn residentie houdende daer,</l>
<l>Soe sijn voorderen ende hi ongheloghen</l>
<l>Van ouden tiden hadden gheploghen.</l>
</div>
<div type="chapter"><head type="chapter">CXVIII. HOE GHEERT VANDEN SYPE GHESLEGEN WERT ENDE DOOT BLEEF.</head>
<l n="7,14365"> Op S<hi rend='sup'>t</hi> Joris dach, sijt seker das,</l>
<l>XXIII in aprille, soe was</l>
<l>Die feeste van Paesscen, wet voor waer,</l>
<l>XIIII<hi rend='sup'>c</hi> XXIIII Ons Heeren iaer.</l>
<l>.....</l>
<l n="7,14370"> Was van den Zype Gheraert</l>
<l>Van Bruessele toter Vueren ghereden</l>
<l>Bi hertoghe Janne ende int sceeden,</l>
<l>Als hi oorlof hadde ghenomen,</l>
<l>Ende te Bruessele waert soude comen,</l>
<l n="7,14375"> Recht boven Stockele een deel</l>
<l>Quam hem tontmoete heer Jan Blondeel</l>
<l>Riddere, die niet en sceen sijn vrient</l>
<l>(Twelc hi licht mocht hebben verdient);</l>
<l>Ende heer Jan Blondeel voorscreven</l>
<l n="7,14380"> Hat voormaels te kennen ghegheven</l>
<l>Den voorseiden Gheerde claerlike</l>
<l><pb n="554"/>Dat hi daer volcomelike</l>
<l>Hem heeft bewesen met moede wreet;</l>
<l>Want vranclijc hi op hem reet.</l>
<l n="7,14385"> Gheeraert weerde hem ter steden,</l>
<l>Maer sijn knechten hem ontreden.</l>
<l>Alsoe bleef Gheeraert, dat es waer,</l>
<l>Van heer Janne versleghen daer,</l>
<l>Ende bleef aldaer in den velde</l>
<l n="7,14390"> Doot ligghende in onghewelde.</l>
<l>Daer na sijn lichame cortelike</l>
<l>Ghehaelt wert ende heerlike</l>
<l>Ter eerden ghedaen, hier op merke,</l>
<l>Op Coudenberch in Sinte Jacobs kerke.</l>
<l n="7,14395"> Die greve van Saint Pol die was gram</l>
<l>Ende droeve, als hi die meere vernam;</l>
<l>Want van Saint Pol dedele heere</l>
<l>Mindene utermaten zeere</l>
<l>Gheeraerde van den Zype voorseit.</l>
<l n="7,14400"> Maer cleine halp hem sijn zeericheit</l>
<l>Maer heer Jan, daer wi af scriven,</l>
<l>Moeste slants verdreven bliven.</l>
</div>
<div type="chapter"><head type="chapter">CXIX. HOE DIE HERTOGE SANT TOT PARYS ENDE VANDEN APPOINTEMENTE DAER GHEMAECT DWELCKE DE VOORSEIDE HERTOGE BELIEFT HEEFT.</head>
<l>Cort hier na, hoort mi verclaren,</l>
<l>Quamen zekere niemaren</l>
<l n="7,14405"> Dat van Gloucestre die hertoghe</l>
<l><pb n="555"/>Bereetscap maecte met moede hooghe</l>
<l>Om met Jacoppen der Vrouwe</l>
<l>Te comene int lant van Henegouwe</l>
<l>Om[t] met machte te crighene in sijn hant.</l>
<l n="7,14410"> Ende als hertoghe Jan van Brabant</l>
<l>Dat vernam, maecte hi certein</l>
<l>Van Haverets den heere capitein</l>
<l>Van Henegouwe, dat was waer.</l>
<l>                Ende hi sant cortelinghe daer naer</l>
<l n="7,14415"> Sijn notabel bootscap, dit vernem,</l>
<l>Aen den bisscop van Ludeke, om met hem</l>
<l>Te slutene enen dach, sonder si,</l>
<l>Ende zekere plaetsen daer si</l>
<l>Tsamen mochten comen daer naer,</l>
<l n="7,14420"> Om deen den anderen te doene daer</l>
<l>Des si, van weghen der greeflicheit</l>
<l>Van Henegouwe, na recht besceit</l>
<l>Elcanderen sculdich te doene waren.</l>
<l>Daer toe die hertoghe sonder sparen</l>
<l n="7,14425"> Hem presenteerde bereet te wesen.</l>
<l>Maer die bisscop vore ghelesen</l>
<l>Sette in vertrec, sijts ghewes,</l>
<l>Die zaken, tot dat hi hem des</l>
<l>Met sier capittelen met staden</l>
<l n="7,14430"> Ende sinen lande hadde beraden.</l>
<l>                Hertoghe Jan sant ooc, verstaet den sen,</l>
<l>Aen hertoghe Janne van Beieren</l>
<l>Sinen oom, die van sinen weghen in hant</l>
<l>Hollant hadde ende Zeelant,</l>
<l n="7,14435"> Die hem willeghen dienst sonder beide</l>
<l>Gheloofde ende toeseide.</l>
<l>Binnen desen quam die niemare</l>
<l><pb n="556"/>Dat die hertoghe van Gloucestre ware</l>
<l>Met cleinen hoope, dus waest vernomen,</l>
<l n="7,14440"> Van volke te Caleys over comen</l>
<l>Ende datti Vrouwe Jacoppen aldaer</l>
<l>Ende sijn ander volc verwachtende waer,</l>
<l>Om te comene met voorseider Vrouwe</l>
<l>Voort tot in tlant van Henegouwe.</l>
<l n="7,14445"> Hertoghe Jan sant om dit besorch</l>
<l>Heere Peetren van Lutzenborch</l>
<l>Greve van Conversant, sijts wijs,</l>
<l>Ende van Brienne te Parijs</l>
<l>Toten hertoghe van Bourgognen</l>
<l n="7,14450"> Sinen neve om claer beken</l>
<l>Hem te doene van der zaken voorseit,</l>
<l>Ende te biddene datti hem met gonsticheit</l>
<l>Jeghen dien van Glouceestre voorghelesen</l>
<l>Bistaen wilde ende ghehelpich wesen.</l>
<l n="7,14455"> Want hertoghe Jan mercte, dit onthoude,</l>
<l>Dat die van Glouceestre niet en woude</l>
<l>Tvonnesse verbeiden, hier op goome,</l>
<l>Van der zaken die hinc int hof van Roome</l>
<l>Maer want hi hem boven die sceemte tot desen</l>
<l n="7,14460"> Die hi hem ghedaen hadde ende bewesen,</l>
<l>Noch pijnde tontweldeghen met ontrouwe</l>
<l>Jeghen recht sijn lant van Henegouwe,</l>
<l>Ende ieghen die inhibitie, sijt seker das,</l>
<l>Die hem gheinsinueert was</l>
<l n="7,14465"> Van des stoels van Roome weghen:</l>
<l>Soe meindi hem te weerne daer ieghen</l>
<l>Ende bereiden met sinen ghetruwen temale,</l>
<l>Greven, baenrotsen, edelen ende vassale,</l>
<l><pb n="557"/>Ende trac met hem al onghespaert</l>
<l n="7,14470"> Tsinen lande van Henegouwe waert,</l>
<l>Dat hi meer dan VII iaer, wilt weten,</l>
<l>Peiselec ende vredelec hadde beseten,</l>
<l>Om die possessie daer af te behouden,</l>
<l>Ende steden ende sloten, dat wilt onthouden,</l>
<l n="7,14475"> Ende fortressen van provancien met gheere</l>
<l>Te versiene ende van gheweere,</l>
<l>Ende tlant van Henegouwe sonder letten</l>
<l>Met sinen lieden te besetten,</l>
<l>Ende te bescuddene met sekerheit</l>
<l n="7,14480"> Jeghen dien van Gloucestre voorseit.</l>
<l>                Als nu die hertoghe, dit vernem,</l>
<l>Met sinen volke van wapenen</l>
<l>Te Nivele quam, om te trecken voort</l>
<l>In Henegouwe, soe ghi hebt ghehoort,</l>
<l n="7,14485"> Quam daer die greve van Conversant</l>
<l>Heere van Edinghen, die was ghesant</l>
<l>Bi den hertoghe, des sijt wijs,</l>
<l>Van Bourgongien te Parijs</l>
<l>Ende bracht brieve van hem, te waren,</l>
<l n="7,14490"> Die te Parijs ghescreven waren</l>
<l>Opten negenentwintichsten dach</l>
<l>Der maent octobris, doe ic ghewach;</l>
<l>Daer hi met beteekende claer</l>
<l>Sinen neve van Brabant, hoe dat waer</l>
<l n="7,14495"> Bi hem enten hertoghe, sijts vroeder,</l>
<l>Van Bethvort des van Glouceestre broeder,</l>
<l>Gheordineert, si u bekent,</l>
<l>Een zeker tractaet ende apoentement</l>
<l>Om te verhuedene scaden ende plaghen,</l>
<l n="7,14500"> Die namaels in toecomenden daghen</l>
<l>Ghescepen waren te ghescien,</l>
<l>En worder niet wijslec op versien:</l>
<l><pb n="558"/>Dit tractaet was soe redelike</l>
<l>Dat si meinden entelike</l>
<l n="7,14505"> Dat hi emmer soude, dat wet,</l>
<l>Ende van Glouceester die hertoghe met</l>
<l>Daer met ghepayt sijn ende te vreden</l>
<l>Bliven, ende met cortheden</l>
<l>Souti hem bibrenghen doen tractaet</l>
<l n="7,14510"> Bi sijns selfs ambassiaet</l>
<l>Die hi daer omme cortelijc</l>
<l>Bi hem soude sinden; ende desghelijc</l>
<l>Soude die hertoghe van Bethvort</l>
<l>Tselve tractaect rechte voort</l>
<l n="7,14515"> Met sijns selfs lieden zunderlinghen</l>
<l>Sinen brueder doen aenbringhen.</l>
<l>Mits desen bat, verstaet den sen,</l>
<l>Die hertoghe van Bourgognien</l>
<l>Sinen neve van Brabant vriendelike</l>
<l n="7,14520"> Met begheerten zeere hertelike</l>
<l>Dat hi alle zaken, dits waer bediet,</l>
<l>Verhielde in state, sonder iet</l>
<l>Met Rigore oft volke van wapenen</l>
<l>Daer in te voorderen meert oft men;</l>
<l n="7,14525"> Mer dat hi ter stont sonder verlaet</l>
<l>Vergaderen dede sinen raet</l>
<l>Notabelike na sijn behooren</l>
<l>Tvoorseide apoentement aen te hooren,</l>
<l>Ende daer op tantwerdenen ghereit</l>
<l n="7,14530"> Sonder vertrec; want die zaken voorseit</l>
<l><pb n="559"/>Haest ende ontcommeringhe begheerden,</l>
<l>Ende want die brieve ooc vercleerden</l>
<l>Des hertoghen van Bourgognen voorseit</l>
<l>Credentie ende ghelooflicheit</l>
<l n="7,14535"> Opten greve van Conversant</l>
<l>Ende van Brienne vore ghenant,</l>
<l>Ende want hi uut crachte van desen,</l>
<l>Van tshertoghen weghen voorghelesen</l>
<l>Van Bourgognen, bat door houde</l>
<l n="7,14540"> Hertoghen Janne dat hi verhouden woude</l>
<l>Dat van siere siden ergenswaer</l>
<l>Dinghen voortghekeert worden, daer</l>
<l>Die zake met mocht worden verswaert.</l>
<l>Want dapoentement vore verclaert</l>
<l n="7,14545"> Waer alselc dat men hoopte houde</l>
<l>Dat het beide den partien soude</l>
<l>Wel ghenueghen sonder twifelicheit.</l>
<l>                Als hertoghe Jan van Brabant voorseit</l>
<l>Die zake volcomelijc hadde verstaen</l>
<l n="7,14550"> Ende hem daer op bedacht, heefti saen</l>
<l>Sijn liede van wapenen, sijts ghewes,</l>
<l>Oorlof ghegheven, ende hi es</l>
<l>Selve van Nivele ghetoghen daer naer</l>
<l>Tot int stat van Lovene, ende daer</l>
<l n="7,14555"> Ontboot hi sijn raetsliede te dien male</l>
<l>In scoonen notabelen ghetale,</l>
<l>Ende ooc die wijste van sinen steden,</l>
<l>Om dambassiatuers daer wi af seden</l>
<l>Sijns neven van Bourgognen wide bekent</l>
<l n="7,14560"> Te verwachtene ende tapoentement</l>
<l>Te aenhoorne dat se aenbringhen souden,</l>
<l><pb n="560"/>Ende daer na ten besten hem raden wouden.</l>
<l>                Hier na te Lovene comen sijn</l>
<l>Bi hertoghe Janne, dits waerheit fijn,</l>
<l n="7,14565"> Van sijns neven weghen eerbaerlike</l>
<l>Die bisscop van Dornike,</l>
<l>Heer Jan van Lutzenborch, nu merke,</l>
<l>Ende heer Roelant van Uutkerke</l>
<l>Heer Willem van Lanoy, ic seker ben,</l>
<l n="7,14570"> Riddren; ende daer quam met hen</l>
<l>Van Fourmelles meester Symoen</l>
<l>Doctor in Loye, die aldoen</l>
<l>Den hertoghe van Brabant met goeder stade</l>
<l>Besceidelike ende sinen rade</l>
<l n="7,14575"> Bi bracht heeft tvoorseide tractaet</l>
<l>Van poente te poente, dat verstaet,</l>
<l>Ende hem vercleert notabelike,</l>
<l>Ten utersten biddende vriendelike</l>
<l>Van weghen des hertoghen, segghic di,</l>
<l n="7,14580"> Van Bourgognen, radende dat hi</l>
<l>Om dorloghe ende alle quaet, sijts vroet,</l>
<l>Te scuwene, ende om alle goet</l>
<l>Van peise tonderhouwene, sijn consent</l>
<l>Daer toe droeghe ende dapoentement</l>
<l n="7,14585"> Aenveerden woude; segghende voort</l>
<l>Dat die hertoghe van Bethvoort</l>
<l>Om derselver zaken wille, dit vernem,</l>
<l>Den greve van Suffolck ende met hem</l>
<l>Ander notabele, des sijt vroeder,</l>
<l n="7,14590"> Ghesonden hadde aen sinen broeder,</l>
<l>Van Gloucester sonder si.</l>
<l>Soe dat men emmer hoopte dat hi</l>
<l>In dat voorseide apoentement</l>
<l><pb n="561"/>Draghen soude sijn consent,</l>
<l n="7,14595"> Ende dat aenveerden altehant.</l>
<l>                Op twelke die hertoghe van Brabant</l>
<l>Met sinen greven met wijsheden,</l>
<l>Baenrotsen, edelen ende goeden steden</l>
<l>Hem heeft beraden, si u bekent;</l>
<l n="7,14600"> Ende want tvoorseide apoentement</l>
<l>Onder meer poenten begreep, nu goome,</l>
<l>Dat die zake hanghende int hof van Roome</l>
<l>Daer vervolght soude werden, dat versint,</l>
<l>Ende metten rechte daer gheint,</l>
<l n="7,14605"> Ende dat die partien, dit wilt onthouden,</l>
<l>Tvonnesse daer af verwachten souden</l>
<l>Sonder hem te behelpene in gheenre manieren</l>
<l>Met weghen van feite eneghertieren:</l>
<l>Soe heeft hi dat voorseit tractaet,</l>
<l n="7,14610"> Daer al inne, als boven staet,</l>
<l>Die juridictie gheestelike</l>
<l>Besorcht was volcomelike,</l>
<l>Aen ghenomen sonder verdaghen,</l>
<l>Ende sijn consent daer in ghedraghen:</l>
<l n="7,14615"> Soe verre alst dade ooc tier tijt</l>
<l>Die van Gloucestere, des seker sijt.</l>
<l>Van deser antworden hebben hen</l>
<l>Dambassiatuers van Bourgongien</l>
<l>Den hertoghe Janne ghedanket zeere</l>
<l n="7,14620"> Ende oorlof ghenomen met grooter eere.</l>
</div>
<div type="chapter"><head type="chapter"><pb n="562"/> CXX. HOE DIE HERTOGHE VAN GLOUCESTERE IN HENEGOUWE QUAM ENDE HOE DE HERTOGE VAN BRABANT SUCCOURS SOCHTE ENDE HELPE OM DIEN TE WEDERSTANE.</head>
<l>Ter stont als shertoghen ambassiatore</l>
<l>Van Bourgongnen ghenuemt hier vore</l>
<l>Van hertoghe Janne ghesceiden waren,</l>
<l>Soe quamen hem zekere niemaren</l>
<l n="7,14625"> Dat al die wile, sijt zeker des,</l>
<l>Si met hem spraken, alst voerseit es,</l>
<l>Ware van Gloucestere met haesticheiden</l>
<l>Die hertoghe van Caleys (ter stont) ghesceiden</l>
<l>Met Vrou Jacoppen ende al siere macht</l>
<l n="7,14630"> Van volke van wapenen, dat hi bracht</l>
<l>Uut Ingelant, soe ic hebbe vernomen,</l>
<l>Ende waer bi daghe ende bi nachte comen</l>
<l>Om tlant van Henegouwe te nemen in,</l>
<l>Ende hadde sijn volc, ic seker bin,</l>
<l n="7,14635"> In drie hoopen ghedeilt met desen;</l>
<l>Daer in die voorhoede mochten wesen</l>
<l>Tienhondert peerde of daer omtrent,</l>
<l>Ende in dachterhoede, si u bekent,</l>
<l>Mochten peerde sijn bi ghetale</l>
<l n="7,14640"> XXIIII<hi rend='sup'>c</hi> oft alsoe wale</l>
<l>Ende tusscen beide, soe ic vernam,</l>
<l>Die hertoghe van Gloucestere quam</l>
<l>Met Vrou Jacoba verselt met weerden</l>
<l>Omtrent met XVI hondert peerden,</l>
<l n="7,14645"> <pb n="563"/> Soe dat se tsamen hadden versent</l>
<l>Vijf dusent perde oft daer omtrent.</l>
<l>Ende doude Vrouwe, des sijt vroeder,</l>
<l>Der voorseider Vrouwen Jacoppen moeder,</l>
<l>Dede scriven ende bidden wel ter core</l>
<l n="7,14650"> Haer vrienden al Henegouwe dore,</l>
<l>Dat si met haer wouden riden</l>
<l>Jeghen haerre dochter tien tiden</l>
<l>Om die tontfane na behooren.</l>
<l>Dus es die hertoghe, mooghdi hooren,</l>
<l n="7,14655"> Van Gloucestere metter Vrouwe</l>
<l>Jacoba comen in Henegouwe</l>
<l>Bi helpen der ouder Vrouwen, dat wet,</l>
<l>Bi favore ende gunsten met</l>
<l>Sheeren van Haverets, die int lant</l>
<l n="7,14660"> Van shertoghen weghen van Brabant</l>
<l>Capitein was generael;</l>
<l>Ende someghe van den edelen soe wael</l>
<l>Vielen ooc aen hem alsoe wel</l>
<l>Ende ieghen hertoghe Janne rebel.</l>
<l n="7,14665"> Maer tmeeste deel met rechter trouwe</l>
<l>Van den edelen van Henegouwe</l>
<l>Ende die mechtichste, dat segghic di,</l>
<l>Bleven ghetruwelijc altoes bi</l>
<l>Ende onderdanich in allen keere</l>
<l n="7,14670"> Den hertoghe van Brabant haren heere.</l>
<l>                Als dese meere waert te Bruessele cont,</l>
<l>Soe heeft die stat ghescict tiere stont</l>
<l>Gheerde Pipenpoy, die was tiere tijt,</l>
<l>Amman van Bruessele, des seker sijt,</l>
<l n="7,14675"> <pb n="564"/> Ende vele goeder manne onghespaert</l>
<l>Metten scutteren te Halle waert,</l>
<l>Ende deden die stat innemen tier stont</l>
<l>Die si verwaerden, si u cont,</l>
<l>Tot dat hertoghe Jan, si u bekant,</l>
<l n="7,14680"> Selve sijn volc daer binnen sant,</l>
<l>Die de stat behielden al bloot</l>
<l>Jeghen der Inghelsce conroot.</l>
<l>Als nu die hertoghe Jan ghetrouwe</l>
<l>Vernam dat die van Henegouwe</l>
<l n="7,14685"> Dien van Gloucestre met onmaten</l>
<l>Ontfanghen hadden ende inghelaten,</l>
<l>Soe claeghdi zeere, verstaet dit woort,</l>
<l>Dat hi niet en trac van Nivele voort</l>
<l>Met sinen hoope, en lieghe u niet;</l>
<l n="7,14690"> Want waer dat alsoe ghesciet,</l>
<l>Dien van Gloucestre vore vercleert</l>
<l>Hatti wel uten lande gheweert,</l>
<l>Dien hi nu, alsoe men achte,</l>
<l>Soude moeten verdriven met machte.</l>
<l n="7,14695"> Ende om helpe te crighene daer toe</l>
<l>Sant hi aen sinen neve doe</l>
<l>Van Bourgognen ende ooc, neemt goom,</l>
<l>Aen hertoghe Janne sinen oom</l>
<l>Van Beieren, ende dede hem ghereet</l>
<l n="7,14700"> Verclaren dat voorscreven steet,</l>
<l>Biddende dat si hem wouden ter hande</l>
<l>Staen, ende helpen sine viande</l>
<l>Uut sinen lande verdriven tehant.</l>
<l>Die hertoghen vore ghenant</l>
<l n="7,14705"> Van Bourgognen ende van Beieren</l>
<l>Gheloofden beide dat si hem</l>
<l><pb n="565"/>Souden helpe doen ende bistandicheit</l>
<l>Jeghen dien van Gloucestre ghereit.</l>
<l>                Noch sant die hertoghe onghelet</l>
<l n="7,14710"> Aen den bisscop ende aen tcappittel met</l>
<l>Van Ludeke, ende aen tstat daer toe,</l>
<l>Om hem te kinnen te gheven doe</l>
<l>Van der zaken die gheleghentheit,</l>
<l>Biddende dat si [hem] met truwicheit</l>
<l n="7,14715"> Jeghen dien van Gloucestre in desen</l>
<l>Bistentich, ghehelpich wilden wesen:</l>
<l>Hi woude hem, als hen noot bewande,</l>
<l>Weder desghelijcs doen met sinen lande.</l>
<l>                Noch presenteerdi den bisscop voort</l>
<l n="7,14720"> Te doene ende te ontfane na behoort</l>
<l>Des si deen dander, na toude pleghen,</l>
<l>Waren sculdich te doene van slants weghen</l>
<l>Van Henegouwe. Op twelc tehande</l>
<l>Die bisscop die state van sinen lande</l>
<l n="7,14725"> Van Ludeke ende van Loen daer met</l>
<l>Bescriven dede onghelet.</l>
<l>Tot welker dachvaert, hoordic oorconden,</l>
<l>Van shertoghen weghen waren ghesonden</l>
<l>Meester Emont van Emichoven,</l>
<l n="7,14730"> Meester van Chantrain, wilt ghelooven,</l>
<l>Van der ordenen van S<hi rend='sup'>t</hi> Jans, dat wet,</l>
<l>Die heere van Wittham, ende ooc met</l>
<l>Willem van Montenaken met eere,</l>
<l>Te Grasen ende te Wildere heere;</l>
<l n="7,14735"> Sijn raetsliede, doe ic u cont,</l>
<l>Van Dynter meester Emont,</l>
<l>Sijn secretarijs, ende ooc mede</l>
<l>Die ghedeputeerde der stede</l>
<l>Lovene, Bruessele, Antwerpen daer toe.</l>
<l n="7,14740"> <pb n="566"/> Die baden ende presenteerden doe</l>
<l>Ghelijc tanderen tiden, en lieghe u niet,</l>
<l>Van shertoghen weghen was ghesciet,</l>
<l>Ende dat tlant van Brabant houde</l>
<l>Doude verbonde met hem vernuwen woude,</l>
<l n="7,14745"> Opdat si op dInghelsce tsier vroomen</l>
<l>Den hertoghe wouden te helpen comen.</l>
<l>Wat si seiden oft boden, dat versint,</l>
<l>Op die dachvaert en wert niet gheint.</l>
<l>Want die Ludekers daer wi af spraken,</l>
<l n="7,14750"> Setteden te vertreke die zaken,</l>
<l>Ende raemden een ander dachvaert na desen,</l>
<l>Die daer op soude gehouden wesen.</l>
<l>                Ende om dat die bisscop in allen keere</l>
<l>Van den hertoghe hem vreemde dus zeere</l>
<l n="7,14755"> Ende menre ooc vernam met zekerheit</l>
<l>Dat die bisscop van Ludeke voorseit</l>
<l>Metten hertoghe van Gloucestre voor waer</l>
<l>Daghe hadde doen leisten, aldaer</l>
<l>Frumbach van Brygel, doe ic ghewach,</l>
<l n="7,14760"> Sijn tresorier heimelijc plach</l>
<l>Te ridene, soe bedochte men zeere</l>
<l>Dat die bisscop ende ooc die heere</l>
<l>Van Heinsberch sijn vader, doe ic u cont</l>
<l>Metten hertoghe van Gloucestre verbont</l>
<l n="7,14765"> Hadde moghen maken, si u bekant,</l>
<l><pb n="567"/>Jeghen den hertoghe van Brabant.</l>
<l>Ende mids dien, dat hout voor waer,</l>
<l>Om dat te verhuedene, wer[den] daer naer</l>
<l>Tusscen den hertoghe met voorsienicheit</l>
<l n="7,14770"> Ende den heere van Heinsberch voorseit</l>
<l>Alderhande voorwaerden wel gheraect,</l>
<l>Gheloften, verzekeringhen ghemaect</l>
<l>Ende verbrieft ten selven stonden.</l>
<l>                Voort heeft hertoghe Jan ghesonden</l>
<l n="7,14775"> Den heere van Wittham vore ghenant</l>
<l>Aen sijn stat van Tricht om bistant</l>
<l>Ende om ghetruwe behulpsaemheit</l>
<l>Jeghen den hertoghe van Gloucestre ghereit.</l>
<l>Die stat van Tricht antwerde tehant</l>
<l n="7,14780"> Dat si metten steden van Brabant</l>
<l>Uut trecken wouden met groten gheere,</l>
<l>Ende den hertoghe haren heere</l>
<l>Willichlijc dienen, alsoe si deden.</l>
<l>Ooc presenteerde met gunsticheden</l>
<l n="7,14785"> Die stat van Dornike, hout u daer an,</l>
<l>Haren dienst den hertoghe Jan</l>
<l>Jeghen dInghelsce, verstaet die dinc,</l>
<l>Twelc die hertoghe te danke ontfinc.</l>
<l>Ende als tlant van Brabant met machte</l>
<l n="7,14790"> Uut tooch hier na met heercrachte,</l>
<l>Quamen hem te dienste eerbaerlike</l>
<l>Met scoonen hoope die van Dornike.</l>
<l>                Binnen dat die hertoghe van Brabant</l>
<l>Om helpe ende om surcours daer sant</l>
<l n="7,14795"> Soe dede hi ooc versamen tehande</l>
<l>Die drie staten van sinen lande</l>
<l>Te Lovene, ende dede hem verclaren</l>
<l>Die sceemten die hem ghesciet waren,</l>
<l>Ende tonrecht dat hem in desen</l>
<l n="7,14800"> Die van Gloucestre hadde bewesen:</l>
<l><pb n="568"/>Ende bat hem om bistant op trouwe</l>
<l>Om sijn lant van Henegouwe</l>
<l>Weder te crighene in sijn hande.</l>
<l>Daer op die staten van den hande</l>
<l n="7,14805"> Van Brabant namen haer beraet,</l>
<l>Ende ter naester dachvaert, dat verstaet,</l>
<l>Te Bruessele antwerden samentlike</l>
<l>Hem die twee staten weerlike</l>
<l>Dat sijs willich waren van moede</l>
<l n="7,14810"> Hem te dienene met live met goede,</l>
<l>Met alselker macht in allen keere</l>
<l>Als behoeven soude om sijn eere</l>
<l>Ende recht [te bewaren], om te verweren</l>
<l>Dien van Gloucestre ende sijn helperen,</l>
<l n="7,14815"> Ende donrecht te wrekene, wilt verstaen,</l>
<l>Ende sceemte die hem was ghedaen.</l>
<l>Van welker antwerden dedel heere</l>
<l>Hem allen bedancte herde zeere,</l>
<l>Ende beval bereetscap herde houde</l>
<l n="7,14820"> Alomme te makene; want hi woude</l>
<l>Cortelinghe met coenen ghedachte</l>
<l>Sijn viande bezueken met machte,</l>
<l>Ende bi der helpen Gods utermaten,</l>
<l>Sijnre vriende ende ondersaten,</l>
<l n="7,14825"> Sijn viande verdriven te haerre scande</l>
<l>Ende verjaghen uut sinen lande.</l>
</div>
<div type="chapter"><head type="chapter"><pb n="569"/> CXXI. HOE HERTOGHE JAN VAN BRABANT JEGHEN DEN HERTOGHE VAN GLOUCESTRE SEKERE CAPITEYNE HEEFT GEORDINEERT ENDE IS SELVE IN HOLLANT GETOGEN.</head>
<l>Nu hadde hertoghe Jan voorseit</l>
<l>Int herte groote begheerlicheit</l>
<l>Sijn viande te verdrivene in corten daghen</l>
<l n="7,14830"> Ende hoopte aen Gode ende aen sijn maghen.</l>
<l>Mannen ende ondersaten desghelike</l>
<l>Dat si hem daer toe vroomelike</l>
<l>Helpen souden, ende zunderlinghe</l>
<l>Was hi ghetroost op die dinghe.</l>
<l n="7,14835"> Dat sijn neve van Bourgognen</l>
<l>Ende sijn oom van Beieren</l>
<l>Hem toe hadden gheseit bistenticheit.</l>
<l>Maer men pleeght, te segghene ter waerheit:</l>
<l>Die minsce mach wel een opset maken,</l>
<l n="7,14840"> Maer God disponeert alle zaken</l>
<l>Na siere ghelieften, na sinen gheere.</l>
<l>Soe ghesciede hier; want die meere</l>
<l>Quam hertoghe Janne, neemt des goom,</l>
<l>Dat hertoghe Jan van Beieren sijn oom</l>
<l n="7,14845"> Ghemaect hadde bereetscap groot</l>
<l>Om ieghen der Inghelsce conroot</l>
<l>Hem te helpene, ende daer na saen</l>
<l>Wert hi met grooter siecten bestaen,</l>
<l>Van welker voorseider ziecheiden</l>
<l n="7,14850"> Hi van der werelt ware versceiden.</l>
<l><pb n="570"/>                Aldus heeft hertoghe Jan vercoren</l>
<l>Van dier hulpen sinen troost verloren,</l>
<l>Ende boven dien beduchte hi hem</l>
<l>Dat dInghelsce met Vrouwe Jacoppen</l>
<l n="7,14855"> Souden trecken altehant</l>
<l>In Hollant ende in Zeelant,</l>
<l>Ende die innemen sonder letten,</l>
<l>Ende van harer hant besetten,</l>
<l>Alsoe si Henegouwe hadden ghedaen.</l>
<l n="7,14860"> Ende mids desen ontboot hi saen</l>
<l>Te Bruessele die twee weerlike tehant</l>
<l>State sijns lants van Brabant,</l>
<l>Ende bi haren rade ende overdraghe</l>
<l>Sette hi, hoort wes ic ghewaghe,</l>
<l n="7,14865"> Someghe heeren van sinen rade vermoghen</l>
<l>Toten besorghe sijns oorloghen</l>
<l>Jeghen dien van Gloucestere voorseit.</l>
<l>Desghelijc maecte hi bereit</l>
<l>Twee capiteine generale,</l>
<l n="7,14870"> Te wetene heere Peeteren tien male</l>
<l>Van Lutzenborch, greve van Conversant,</l>
<l>Ende van Brienne wide bekant</l>
<l>(Heere tot Edinghen hi ooc was);</l>
<l>Ende heere Thomase, sijt seker das,</l>
<l n="7,14875"> Heere van Diest ende van Sichenen.</l>
<l>Want die heere van Edinghen</l>
<l>Gheen dietsch en conde meer no min,</l>
<l>Ende die heere van Diest, ic seker ben,</l>
<l>Hem hadde ghequetst, dat hi ter eerde</l>
<l n="7,14880"> Neder storte met sinen peerde,</l>
<l>(Mids welken hem beiden, sijt seker das,</l>
<l><pb n="571"/>Den last te swaer te draghene was),</l>
<l>Sette hi namaels met hem, in goeder trouwen,</l>
<l>Inghelbrecht greve van Nassouwen,</l>
<l n="7,14885"> Heere te Leck ende te Breda</l>
<l>Capitein, dat elc versta;</l>
<l>Ende sinen brueder van Liney</l>
<l>Ende van Saint Pol ordeneerde hi</l>
<l>Te wesene overste capitein</l>
<l n="7,14890"> Sijns lants van Brabant, wet certein:</l>
<l>Om[t] in siere absentien ernstelike</l>
<l>Te besorghene, te regeerne ghetrouwelike,</l>
<l>Ende te verwaerne voor scade</l>
<l>Bi siere andere capiteinen rade.</l>
<l n="7,14895"> Voort wert te Bruessele, der ic saghen,</l>
<l>Ter selver dachvaert overdraghen</l>
<l>Dat die hertoghe trecken soude tehant</l>
<l>In Hollant ende in Zeelant,</l>
<l>Om die lande in te nemene, te waren,</l>
<l n="7,14900"> Te besettene ende te bewaren,</l>
<l>Ende dien van Gloucestre, hoordic vercleeren,</l>
<l>Ende die sine daer uut te weeren.</l>
<l>Ende achtervolghende dit overdrach</l>
<l>Heeft hertoghe Jan, doe ic ghewach,</l>
<l n="7,14905"> In siere gheselscap ghenomen daer</l>
<l>Willeme greve te Zeyne, dats waer,</l>
<l>Heere van Sinte Aechtenrode, dat wet,</l>
<l>Ende meer andere ooc daer met,</l>
<l>Ende met scoonder gheselscap zeere vermoghen</l>
<l n="7,14910"> Es hi in sinen lande ghetoghen</l>
<l>Van Hollant ende van Zeelant doe,</l>
<l><pb n="572"/>Ende in Vrieslant ooc daer toe;</l>
<l>Daer hi van den edelen ende van den steden</l>
<l>Met feesten, met grooter sollempnicheden,</l>
<l n="7,14915"> Ontfanghen wert; ende elc van hen</l>
<l>Vernuweden haer eede, ic seker ben,</l>
<l>Van ghetrouwicheiden sonder waen,</l>
<l>Die si hem voormaels hadden ghedaen;</l>
<l>Gheloofden ende swooren hem met desen</l>
<l n="7,14920"> Goede ghetrouwe liede te wesen</l>
<l>Ende ondersaten, in allen keere,</l>
<l>Als haren gherechten lantsheere,</l>
<l>Ende wetteghen man ende mombore</l>
<l>Vrouwen Jacoppen ghenuemt hier vore,</l>
<l n="7,14925"> Harer natuerliker in trouwen</l>
<l>Recht gheboortegher lantsvrouwen.</l>
<l>Dus ghecreech ende behielt meer no men</l>
<l>Na die dood sijns ooms van Beieren</l>
<l>Hertoghe Jan, si u bekant,</l>
<l n="7,14930"> Hollant, Zeelant ende Vrieslant</l>
<l>Tot siere obedientien, alst es voorseit,</l>
<l>Ende ghetrouwer ghehoorsaemheit.</l>
<l>Ende al die wile en rusten niet</l>
<l>Noch en laghen stille, dats waer bediet,</l>
<l n="7,14935"> Sijn capiteine, die hi te voren</l>
<l>Jeghen den hertoghe hadde ghecoren</l>
<l>Van Gloucestre, in lieghe u niet,</l>
<l>In Brabant, eer hi van daer sciet.</l>
</div>
<div type="chapter"><head type="chapter"><pb n="573"/> CXXII. HOE DE CAPYTEINE VAN BRABANT HUER PALEN BESETTEN ENDE VANDER SCHERMUTSINGHEN VOERE BREYNE LE CONTE.</head>
<l>Als den hertoghe was becant</l>
<l n="7,14940"> Van Gloucestre, dat uut Brabant</l>
<l>Hertoghe Jan ghetoghen waer</l>
<l>Te Hollant weert, soe meindi claer</l>
<l>Dat van Brabant tlant voorscreven</l>
<l>Sonder herde ware bleven.</l>
<l n="7,14945"> Ende alsoe quamen sijn liede tehant</l>
<l>Van wapenen met machte in Brabant</l>
<l>Uut Henegouwe met vreemder manieren,</l>
<l>Met ontplokenen wimpels ende banieren,</l>
<l>Ende daden scade menegherhande</l>
<l n="7,14950"> Met rove ende ooc met brande,</l>
<l>Kerken, godshusen destruweerende,</l>
<l>Gheestelike persoone violeerende,</l>
<l>Ende overdaden menegherhande</l>
<l>Bedrivende binnen den selven lande,</l>
<l n="7,14955"> Twelc dat arme volc tien stonden</l>
<l>Ghekeeren noch gheweeren en conden;</l>
<l>Want si hem voor dat messcien</l>
<l>Niet een twint en hadden versien,</l>
<l>Mits dat die van Gloucestre voorseit</l>
<l n="7,14960"> Als viant niet en hadde ontseit</l>
<l><pb n="574"/>Den hertoghe als men na ghewoone,</l>
<l>Eer men scadicht pleeght te doene.</l>
<l>Alst den greve van Saint Pol quam</l>
<l>Ter ooren ende hijt vernam</l>
<l n="7,14965"> Ende dander capiteinen van Brabant,</l>
<l>Hebben si ghesonden tehant</l>
<l>Janne heere te Wesemaele</l>
<l>Ende Janne van Schoonvorst tien male</l>
<l>Borchgreve te Montjouw, dat wet,</l>
<l n="7,14970"> Te Nivele binnen ende onghelet,</l>
<l>Janne heere te Rotselaer</l>
<l>Ende Janne van Glimes, dits waer,</l>
<l>Heere te Berghen opten Zoom,</l>
<l>Te Halle binnen, neemt des goom,</l>
<l n="7,14975"> Met volke van wapenen tehande</l>
<l>Te verwaerne die palen van den lande,</l>
<l>Jeghen die viande te bescuddene wel,</l>
<l>Ende te wederstane haer oploope fel.</l>
<l>Ende dese scermutsen daghelike</l>
<l n="7,14980"> Metten vianden cloekelike.</l>
<l>Hoe wel die aventuere bi tiden</l>
<l>Ter eender ende ter ander siden</l>
<l>Gunstich sceen, hoort mi vercleeren,</l>
<l>Soe bleven met haren helpeeren</l>
<l n="7,14985"> DInghelsce int meeste verlies altijt.</l>
<l>                 Die hertoghe van Gloucestere tier tijt</l>
<l>Hadde te Breine le Conte doen</l>
<l>Gheleght een groot garnisoen</l>
<l>Van volke van wapenen die daghelijc</l>
<l n="7,14990"> Quamen scermutsen vroomelijc</l>
<l>Jeghen die Brabantere met nide,</l>
<l><pb n="575"/>Alsoe dat tot eenen tide</l>
<l>Die voorseide ioncheere van Wesemael,</l>
<l>Entie ioncheere van Montjouw soe wael,</l>
<l n="7,14995"> Met heer Imbrechte van Edinghen, hoordic lien,</l>
<l>Heere te Tubeke ende ter Folyen,</l>
<l>Voor Breine ghetoghen sijn al naer.</l>
<l>Als des dInghelsce worden ghewaer,</l>
<l>Die te Breine binnen laghen,</l>
<l n="7,15000"> Quamen si uut, alsoe si plaghen.</l>
<l>Die Brabantere vloen gheveinsdelike,</l>
<l>Ende dIngelsce volghden hen vroomelike</l>
<l>Tot verre van der stat met gheere;</l>
<l>Die Brabantere keerden hen ter weere.</l>
<l n="7,15005"> Doen wert daer anxtelijc tien tiden</l>
<l>Ghevochten van in beiden siden.</l>
<l>Ten lesten moesten dInghelsce vlien;</l>
<l>Die Brabantre volghden hen mettien</l>
<l>Tot aen die poorte van der stat.</l>
<l n="7,15010"> Daer bleefer vele, ic segghe u dat,</l>
<l>Ghequetst, ghevanghen ende verslaghen.</l>
<l>Te Bruessele dat wi die selke saghen</l>
<l>Ghevanghen brenghen, der ic oorconden,</l>
<l>Op waghene herde vaste ghebonden.</l>
<l n="7,15015"> Het es waer in goeder trouwen</l>
<l>Dat die meester iaghere van Henegouwe</l>
<l>Metten honden van outs heeft int ghemeine</l>
<l>Sijn residentie ghehouden te Breine;</l>
<l>Als dese scermutsinghe ghesciet was daer,</l>
<l n="7,15020"> Entie Brabantere noch, dits waer,</l>
<l>Aldaer hielden met haerre soorten</l>
<l>Op haer peerde omtrint der poorten</l>
<l><pb n="576"/>Van Breine, quamen ter selver stonde</l>
<l>Uter stat die iachthonde</l>
<l n="7,15025"> Oft si verwoet hadden [gheweest] voorwaer</l>
<l>Van honghere, ende verscoorden daer</l>
<l>DInghelsce, die daer al werm noch laghen,</l>
<l>Som doot, som over doot gheslaghen,</l>
<l>Ende atense ende verslondense mettien:</l>
<l n="7,15030"> Twelke herde deerlijc was taensien</l>
<l>Van kerstenen menscen dat verstaet;</l>
<l>Maer seker haer opset was quaet.</l>
</div>
<div type="chapter"><head type="chapter">CXXIII. HOE DE BRABANTERS MET HEERCRACHTE ENDE GROTER MACHT TROCKEN IN HENEGOUWE ENDE HOE SY WONNEN BREYN LE CONTE.</head>
<l>Ten daghe die was gheordineert</l>
<l>Bi den capiteinen vore vercleert</l>
<l n="7,15035"> Ende bi den ghemeinen lande mede</l>
<l>Om uut te treckene, hebben hem die stede</l>
<l>Te velde ghestelt ende trocken logeren</l>
<l>Omtrent Bruessele, om sonder cesseren</l>
<l>Metten capiteinen ghetrouwe</l>
<l n="7,15040"> Voort te treckene in Henegouwe.</l>
<l>Maer die stat van den Bossche, wats ghesciet,</l>
<l>Metter Meierien en quamen niet</l>
<l>Ten ghesetten daghe, ongheloghen.</l>
<l>Mits dien wert die reise vertoghen</l>
<l n="7,15045"> Meer dan XV daghe, si u verclaert,</l>
<l>Binnen welken tide ooc soe waert</l>
<l><pb n="577"/>Tghescille vernuwt, dat voor desen</l>
<l>Tusscen die van Lovene was gheresen</l>
<l>Ende die van Antwerpen, ic seker ben,</l>
<l n="7,15050"> Om dat ieghelijc woude van hen,</l>
<l>Van beide den steden gheruert hier boven,</l>
<l>Dat die van Liere, van Santhoven,</l>
<l>Met haren bevanghe ende bedriven</l>
<l>Hen volghen souden sonder bliven.</l>
<l n="7,15055"> Daer af doen waert sonder verhouden</l>
<l>Gheordineert dat se volghen souden</l>
<l>In die reise sonder caboul</l>
<l>Den voorseiden greve van Saint Poul.</l>
<l>Ende haer tenten slaen peiselike</l>
<l n="7,15060"> Bi den sinen; behoudelike</l>
<l>Elken van den steden, dits claer,</l>
<l>Haren rechten. Ende als daer</l>
<l>Tghescille ghesaet was ende ghestelt,</l>
<l>Ende die van den Bossche met haer ghewelt</l>
<l n="7,15065"> Ende Meierien aencomen waren,</l>
<l>Soe sijn die greve, hoort mi verclaren,</l>
<l>Van Saint Pol met accorde ghemeine</l>
<l>Ende dander voorseide capiteine</l>
<l>Metten greve, baenrotsen, ridderen,</l>
<l n="7,15070"> Vassalen, mannen ende edelen</l>
<l>Ende goeden steden ende lande voorseit,</l>
<l>Ende metter stat van Tricht, bereit</l>
<l>Voort ghetoghen samentlike</l>
<l>Op die viande vromelike</l>
<l n="7,15075"> Meer dan LX duist, sijts vroet,</l>
<l>Sterc te peerde ende te voet;</l>
<l>Ende daer toe hadden si met hen</l>
<l><pb n="578"/>Drie capiteine, verstaet den sen,</l>
<l>Den heere van Croy, als ic vernam,</l>
<l n="7,15080"> Ende den heere van Lileadam,</l>
<l>Heer Andries van Velly wide bekant,</l>
<l>Die de hertoghe van Bourgognen sant</l>
<l>Sinen neve van Brabant te dienste daer,</l>
<l>Wel toeghetouwet, weet voor waer,</l>
<l n="7,15085"> Met V<hi rend='sup'>m</hi> peerden oft soe vele</l>
<l>Mannen van wapenen ten nijtspele.</l>
<l>Den hertoghe ooc te dienste quam</l>
<l>Die bastaert van Saint Pol, soe ic vernam,</l>
<l>Die van Habourdijn was heere,</l>
<l n="7,15090"> Met hondert ghewapenden oft meere.</l>
<l>Ooc sant die stat van Dornike</l>
<l>Een scoon gheselscap eerbaerlike,</l>
<l>Die hertoghe Janne te dienste quamen.</l>
<l>Als dese vergadert waren tsamen,</l>
<l n="7,15095"> Soe toghen si zedelike ghemeine</l>
<l>Tot voor die voorseide stat van Breine,</l>
<l>Daer vele Inghelsce binnen waren,</l>
<l>Ende andere, die met haren scaren</l>
<l>Den lande van Brabant sonder waen</l>
<l n="7,15100"> Groote scade hadden ghedaen.</l>
<l>Doen belaghen si die stat al omme bi,</l>
<l>Ende tlant omtrent verbranden si</l>
<l>Ende verdorvent in allen weghen.</l>
<l>Ten utersten, als si hadden gheleghen</l>
<l n="7,15105"> <pb n="579"/> Voor tstat van Breine, si u bekent,</l>
<l>Ses weken oft daer omtrent,</l>
<l>Sijn si ghetoghen in corter ure</l>
<l>Aen die stat tot bi den mure,</l>
<l>Die sterc ende vast was overlike</l>
<l n="7,15110"> Van graven, van vesten ende derghelike</l>
<l>Van muren, van torenen ende van poorten:</l>
<l>Ende hebben dien met grooten soorten</l>
<l>Vreeselijc bestormt aen elken kant,</l>
<l>Soe dat die edele van Brabant</l>
<l n="7,15115"> Entie goede mannen uten steden</l>
<l>Hem ghelieten van vroomicheden</l>
<l>Als briescende leeuwen, ende clommen op</l>
<l>Die hooghe mure, daer meneghen clop</l>
<l>Hen wert ghegheven met grooten gheere</l>
<l n="7,15120"> Van die van binnen, die groote weere</l>
<l>Daer ieghen daden als coen vassale.</l>
<l>Daer worden die ionkeren van Wesemale</l>
<l>Ende van Berghen opten Zoom</l>
<l>Met grooten steenen, neemt des goom,</l>
<l n="7,15125"> Van den leedren gheworpen vreeselike</l>
<l>In der graven neder soe swaerlike,</l>
<l>Dat sijs meneghen dach daer naer</l>
<l>Ghevoelden in haer lede voor waer.</l>
<l>Desghelijc oft ergher, soe ict bediede,</l>
<l n="7,15130"> Meneghen anderen daer ghesciede:</l>
<l>Someghe bleven daer in der noot</l>
<l>In de grave ligghende doot</l>
<l><pb n="580"/>Ghescoten, ende som verslaghen.</l>
<l>Jan de Mol, hoordic ghewaghen,</l>
<l n="7,15135"> Die van Bruessele der stat baniere</l>
<l>Verwaerde, ende hielt als die fiere</l>
<l>Metter banieren in sijn hant</l>
<l>Al vaste opter vesten kant:</l>
<l>Daer wert hem van binnen der stat</l>
<l n="7,15140"> Met eener bussen, ic segghe u dat,</l>
<l>Sinen eenen vingher ghescoten af;</l>
<l>Nochtan mids dien hi niet en begaf</l>
<l>Die baniere door gheenen noot,</l>
<l>Maer sinen neve dat hi ontboot</l>
<l n="7,15145"> Symone van Ophem herde sciere,</l>
<l>Ende dien gaf hi die baniere</l>
<l>Ende bevalse hem te verwaerne doen.</l>
<l>Daer bleef die voorseide Symoen</l>
<l>Metter baniere staende, dats waer,</l>
<l n="7,15150"> Soe langhe die storm gheduerde daer,</l>
<l>Want die Brabanters niet en scieden</l>
<l>Van der stat, als vroome lieden,</l>
<l>Voor dat se des nachts deemsterhede</l>
<l>Tot haren tenten keeren dede.</l>
<l n="7,15155">                 Des anders daeghs, wilt mi versinnen,</l>
<l>Sochten tractaet die van binnen;</l>
<l>Maer hi en hadde gheenen voortganc.</l>
<l>Als hem die Brabanters dien dach lanc</l>
<l>Gherust hadden, dat elc versta,</l>
<l n="7,15160"> Stelden si hen des daeghs daer na</l>
<l><pb n="581"/>Die stat te bestormen om[se] te winnen.</l>
<l>Als dat saghen die van binnen,</l>
<l>Gaven si hen op sonder sparen,</l>
<l>Behouden dat dEngelsce die daer waren</l>
<l n="7,15165"> Ende den greve van Saint Pol vaillant</l>
<l>Comen souden in de hant:</l>
<l>Dat men hem tlijf soude ghesparen;</l>
<l>Maer alle dandere, wie se waren,</l>
<l>Souden sijn te wille, des sijt vroet,</l>
<l n="7,15170"> Die stat ende harer aller goet.</l>
<l>Dus es die stat van Breine voorscreven</l>
<l>Ghewonnen ende opghegheven,</l>
<l>Ghedestruweert, te gronde verbrant.</l>
<l>Dit ghesciede, si u bekant,</l>
<l n="7,15175"> Opter maghet S<hi rend='sup'>t</hi><hi rend='sup'>e</hi> Marinen dach</l>
<l>Die XI daghe in meerte lach,</l>
<l>Voor Paesscen in den vastenen</l>
<l>Int iaer van vierentwinteghen.</l>
<l>Tgoet van daer binnen wert, sijts ghewes,</l>
<l n="7,15180"> Ghedeilt al soet ghewoonlijc es.</l>
<l>Eneghe van Breine, hoort mi verclaren,</l>
<l>Die de principaelste waren</l>
<l>Van der stat van Breine voorseit,</l>
<l>Om haer valsce onghetrouwicheit</l>
<l n="7,15185"> Worden ghehanghen boven deerde,</l>
<l>Ende selke gherecht metten sweerde;</l>
<l>Someghe simpele onnosele lieden,</l>
<l>Wive ende kinderen, hoort mi bedieden,</l>
<l>Wert van den live gracie ghedaen</l>
<l n="7,15190"> Ende alle dEnghelsce worden ghevaen,</l>
<l>Soe verre als si te dien stonden</l>
<l><pb n="582"/>In der heeren handen ghecomen conden;</l>
<l>Maer vele bleef er versleghen daer</l>
<l>Van der ghemeinten, dat was waer,</l>
<l n="7,15195"> Die de heeren te dier tijt</l>
<l>Niet en conden bescudden, des seker sijt.</l>
<l>                Ende als men den ghevanghenen</l>
<l>Inghelscen vraeghde, ic seker ben,</l>
<l>Die in sgreven tente tewaren</l>
<l n="7,15200"> Van Saint Pol ghevanghen bracht waren,</l>
<l>Om wat zaken ende twi</l>
<l>Si die stat op gaven, eer si</l>
<l>In den lesten daghe ghestormet wert,</l>
<l>Die si in den iersten storm soe hert</l>
<l n="7,15205"> Ghehouden hadden, soe vromelike:</l>
<l>Antwerden si segghende claerlike</l>
<l>Dat si in den lesten storm voor waer</l>
<l>Metten Brabanters saghen comen daer</l>
<l>Sinte Jorise openbaerlike</l>
<l n="7,15210"> Met sinen wapenteekenen rike</l>
<l>Op een wit ros, doe ic u cont;</l>
<l>Ende dat hi op die greve af stont</l>
<l>Ende ghinc rechtevoort tervaert</l>
<l>Metten anderen ten mure waert:</l>
<l n="7,15215"> "Ende alsoe sciere als wi dat saghen</l>
<l>Waren wi voor thoot gheslaghen,</l>
<l>Ende wisten wel, alst soe was gheleghen,</l>
<l>Dat wi Gode hadden ieghen;</l>
<l>Daer omme waren wi hier inne</l>
<l n="7,15220"> Soe zeere verveert, dat wi gheen zinne</l>
<l>Noch macht en hadden noch avijs</l>
<l>Ons te verweerne in gheenre wijs."</l>
<l><pb n="583"/>Het es waerlike dinc,</l>
<l>Als men anderwerf te storme ghinc,</l>
<l n="7,15225"> Dat die edele quamen ghereden</l>
<l>Tot op die graven met moedicheden</l>
<l>Onder de welke quam al daer</l>
<l>Daneel van Bouchout, dat es waer,</l>
<l>Op enen henghst scoon ende wit;</l>
<l n="7,15230"> Die welke Daneel, ic segghe u dit,</l>
<l>Tborchgreefscap van Bruessele tier stont</l>
<l>Aldaer verwaerde, doe ic u cont.</l>
<l>Ende die stont als dander tier uren</l>
<l>Van sinen peerde, ende ginc ten muren</l>
<l n="7,15235"> Met sinen wapenteekene van prise,</l>
<l>Dat den wapenen van S<hi rend='sup'>t</hi> Jorise</l>
<l>Sonder ondersceet es al ghelijc.</l>
<l>Doen meinden dInghelsce claerlijc</l>
<l>Het ware S<hi rend='sup'>t</hi> Jorijs ende niement el.</l>
<l n="7,15240"> Twelke es te vermoedene wel</l>
<l>Dat hem God inne gaf, sonder si,</l>
<l>Om dat se bekinnen souden dat si</l>
<l>Jeghen Gode ende die Heileghe Kerke</l>
<l>Ende ieghen allen gherechteghen werke</l>
<l n="7,15245"> Vore hielden den hertoghe van Brabant.</l>
<l>Met ghewelde sijn wijf ende lant.</l>
</div>
<div type="chapter"><head type="chapter">   <pb n="584"/> CXXIV. HOE THEER VAN BRABANT VOOR BREYNE OPGHEBROKEN ENDE THUYS COMEN ES.</head>
<l>Al die wile, ic segghe u dat,</l>
<l>Dat men noch lach vore die stat,</l>
<l>Quamen te vele stonden die meeren</l>
<l n="7,15250"> Dat die hertoghe met sinen helpeeren,</l>
<l>Van Gloucestere, metten Henewieren,</l>
<l>Quame om striden met felre cieren,</l>
<l>Daer af die Brabanters meere ende min</l>
<l>Waren verblijt in haren zin.</l>
<l n="7,15255"> Ende die wile vervolghde al daer</l>
<l>Die meere over alsoe waer,</l>
<l>Dat die Brabantere wel te vier stonden</l>
<l>Om striden ghebattailleert stonden,</l>
<l>Ende bleven daer alsoe drie oft viere</l>
<l n="7,15260"> Uren staende met vroomer ciere</l>
<l>Der viande verwachtende te samen;</l>
<l>Die nochtan te stride niet en quamen.</l>
<l>Maer als Breine vore vercleert</l>
<l>Verbrant was ende ghedestrueert,</l>
<l n="7,15265"> Heeft van Gloucestre tier stonden</l>
<l>Rechtevoort sijn hieraude ghesonden</l>
<l>Aen den greve van Saint Pol, sijt seker das,</l>
<l>Ende ontboot hem strijt. Daer af dat was</l>
<l>Die greve van Saint Pol sekerlike</l>
<l n="7,15270"> Ende dandere heeren arme ende rike.</l>
<l><pb n="585"/>Alle die waren in den heere,</l>
<l>Met herten verblijt van diere meere;</l>
<l>Soe datse ter plaetsen sonder wanc</l>
<l>Ligghende bleven vier daghe lanc</l>
<l n="7,15275"> Die comst verwachtende met moedicheit</l>
<l>Des hertoghen van Gloucestere voorseit</l>
<l>Ende siere helperen, dits waer bediet.</l>
<l>Maer wat si wachten, hine quam er niet.</l>
<l>                Binnen desen tide voorscreven</l>
<l n="7,15280"> Dat Breine dus was opghegheven,</l>
<l>Entie meere met warechticheden</l>
<l>In Henegouwe quam den andren steden,</l>
<l>Dat dIngelsce die stat te waren</l>
<l>Met allen die van binnen waren</l>
<l n="7,15285"> Te wille hadden opghegheven</l>
<l>Den greve van Saint Pol voorscreven:</l>
<l>Waren someghe steden soe beraden</l>
<l>Dat si quamen te ghenaden</l>
<l>Den hertoghe van Brabant sonder sparen,</l>
<l n="7,15290"> Ende verjaeghden dInghelsce die daer waren,</l>
<l>Als die stat van Valenchijn</l>
<l>Ende meer andere, dits waerheit fijn.</l>
<l>Hadden doen voort, ongheloghen,</l>
<l>Die Brabantere in Henegouwe ghetoghen,</l>
<l n="7,15295"> Si hadden zeker in goeder trouwe</l>
<l>Ghewonnen al tlant van Henegouwe.</l>
<l>Maer het was soe swaren tijt</l>
<l>Van sneuwe van reghene, des seker sijt,</l>
<l>Dat si daer omme met waren spraken</l>
<l n="7,15300"> Ende ooc om someghe ander zaken,</l>
<l>Niet voort en toghen, maer onghescent</l>
<l><pb n="586"/>In Brabant [sijn] weder omme ghewent</l>
<l>Elc tsijnre plaetsen daer hi hoorde.</l>
<l>Als theer dus op brac, hoort mijn woorde,</l>
<l n="7,15305"> Van voor Breine, in lieghe u niet,</l>
<l>Ende elc deen van den anderen sciet,</l>
<l>Ende thuuswaert trac soe hi ierst mochte,</l>
<l>DInghelsce, die dat gherochte</l>
<l>Vernamen, die tot Zenneke laghen,</l>
<l n="7,15310"> Wapenden hen sonder verdraghen</l>
<l>Ende daden zadelen haer peerde</l>
<l>Ende volghden met grooter veerde</l>
<l>Den Brabanteren na tien stonden.</l>
<l>Hadden si se bloot ghevonden,</l>
<l n="7,15315"> Si hadden hen beraden leit;</l>
<l>Maer van Saint Pol die greve ghemeit</l>
<l>Die hielt altijt dachterhoede</l>
<l>Met vele edelen hooghe van moede</l>
<l>Ende bi hem waren, dits waerhede,</l>
<l n="7,15320"> Lovene, Bruessele, beide die stede,</l>
<l>Die haer carine hadden daer</l>
<l>Met bussen ende andren gheweere, tswaer,</l>
<l>Ende als si dInghelsce vernamen</l>
<l>Die hem na ghevolght quamen</l>
<l n="7,15325"> Om hem te beradene erch</l>
<l>Ghebattailleert op enen berch:</l>
<l>Die greve van Saint Pol doen gheboot</l>
<l>Stat te houdene, te makene hoet.</l>
<l>Als dInghelsce dat vernamen,</l>
<l n="7,15330"> Enen voet si naerder niet en quamen.</l>
<l>Ter stont liet men daer, sonder lieghen,</l>
<l>Vogheleers ende bussen vlieghen</l>
<l><pb n="587"/>In der Inghelsce hoop, doe ic gewach;</l>
<l>Cort dat men se sceiden sach,</l>
<l n="7,15335"> Als si vernamen, ic segghe u dat,</l>
<l>Dat die Brabanters hielden stat,</l>
<l>Ende die greve van Saint Pol met ghewelt</l>
<l>Ghebattailleert daer hielt int velt.</l>
<l>Als dese oploop was ghesceiden,</l>
<l n="7,15340"> Trac die greve met zedicheiden</l>
<l>Van Saint Pol altijt op sijn hoede</l>
<l>Te Brabant weert, soe ic ghevroede,</l>
<l>Alsoe langhe, wilt mi versinnen</l>
<l>Tot datti quam te Bruessele binnen.</l>
</div>
<div type="chapter"><head type="chapter">CXXV. VANDER BULLEN DIE DE PAEUS DEN HERTOGHE SANT ENDE VANDEN AMBAXIATE DAT DE HERTOGHE SANT TE ROME.</head>
<l n="7,15345">                 Dus hebben die Brabantere met eeren</l>
<l>In absentien shertoghen haers heeren</l>
<l>Hem trouwelijc ghedient, alst voorseit es;</l>
<l>Entie hertoghe es selve, sijts ghewes,</l>
<l>Gheweest, soe ic u dede bekant,</l>
<l n="7,15350"> In sinen lande van Hollant,</l>
<l>Van Zeelant ende van Vrieslant met,</l>
<l>Ende [heeft] inne ghenomen ende beset</l>
<l>Na sinen wille, na sijn begheert.</l>
<l>Ende als hi van daer was ghekeert</l>
<l n="7,15355"> Tot Antwerpen, si u vercleert,</l>
<l><pb n="588"/>Heeft hem van Eindoven heer Everaert</l>
<l>Een bulle gebracht, dits ware dinc,</l>
<l>Die hi weerdichlijc ontfinc,</l>
<l>Alst wel beteemde, daer met dat hem</l>
<l n="7,15360"> Paeus Merten die vijfste, dit vernem,</l>
<l>Screef ter substantien herde claer,</l>
<l>Dat hem ter ooren comen waer</l>
<l>Dat onder den name sijn</l>
<l>Een bulle, verstaet die redene mijn,</l>
<l n="7,15365"> In den lande van Henegouwe, dat wet,</l>
<l>In den sticht van Utrecht ende ooc met</l>
<l>Van Ludeke ende van Camerike</l>
<l>Ghetoont ware openbaerlike</l>
<l>Ende onder tvolc, verstaet den sen,</l>
<l n="7,15370"> Ghecondicht, ghelesen soude sijn,</l>
<l>Dat hi thuwelijc, soe ic belide,</l>
<l>Tusscen den hertoghe Humfride</l>
<l>Van Gloucestere ende Vrou Jacoppen</l>
<l>Hertoghinne van Beieren</l>
<l n="7,15375"> Soude hebben gheconfirmeert,</l>
<l>Ende thuwelijc vore vercleert</l>
<l>Dat hertoghe Jan, wilt versinnen,</l>
<l>Te voren metter selver hertoghinnen</l>
<l>Aenghegaen hadde ende ghecontraheert,</l>
<l n="7,15380"> Bi [s]hertoghen Jans wille vore vercleert</l>
<l>Verclaert soude hebben, verstaet den fijn,</l>
<l>Van engheener weerden te sijn;</l>
<l>Ende want die bulle oft letteren te waren</l>
<l>Van hem comen niet en waren,</l>
<l n="7,15385"> Maer waren tonrechte tsiere sceempten groot</l>
<l>Den volke becundicht, dats claer ende bloot:</l>
<l>Soe screef hi hertoghe Janne int clare</l>
<l><pb n="589"/>Dat sijn wille ende meininghe ware,</l>
<l>Dat die zake des huwelijcs vore ghelesen</l>
<l n="7,15390"> Behandelt, gheuut soude wesen</l>
<l>Na die dispositie ende forme, segghic di,</l>
<l>Van den rechte; ende begheerde dat hi</l>
<l>Om der valscer letteren ghenoemt hier voor</l>
<l>Gheen achterdinken noch rancoor</l>
<l n="7,15395"> Noch wroeghen en hadde int herte binnen.</l>
<l>Met meer woorden, wilt versinnen,</l>
<l>Redenen ende ondersceit</l>
<l>Begrepen in der bullen voorseit.</l>
<l>Als hertoghe Jan, des en hebt gheen waen,</l>
<l n="7,15400"> Die bulle ghehoort hadde ende verstaen,</l>
<l>Was hi van herten wel te vreden,</l>
<l>Ende es te Bruessele van daer ghereden.</l>
<l>Ende daer sijnde, ic seker ben,</l>
<l>Sant hi met eener instructien</l>
<l n="7,15405"> Meester Janne Knijst, hoordic lien,</l>
<l>Bacheleer formaet in theologien</l>
<l>Der ordenen van den predekeeren,</l>
<l>Aen den voorseiden paus, hoort mi vercleeren.</l>
<l>Daer heeft hi noch in corten stonden,</l>
<l n="7,15410"> Aen den voorscreven paus te Roome ghesonden</l>
<l>Sijn ambassiaet notabelike</l>
<l>Te wetene den bisscop van Camerike,</l>
<l>Meester Janne Bont, si u vercleert,</l>
<l>In beiden den rechten licencieert,</l>
<l n="7,15415"> <pb n="590"/> Van Camerike officiael;</l>
<l>Heer Janne Coreman te dien mael</l>
<l>Deken der kerken, si u berecht,</l>
<l>Van Sinte Peeters tAnderlecht,</l>
<l>Meester Godevaerde van Sichenen wel gheleert,</l>
<l n="7,15420"> In den weerliken rechte ghelicencieert,</l>
<l>Deken der kerken tSinte Peeters te Beke,</l>
<l>Ende met hen, hoort wat ic spreke,</l>
<l>Heer Jan de Hertoghe een ridder van love</l>
<l>Ende wel bewandelt, heere te Morchove,</l>
<l n="7,15425"> Alle raedsliede des hertoghen twaren.</l>
<l>Ende daertoe es met hen ghevaren</l>
<l>Meester Alaert van Wieringhen vroet ende wijs,</l>
<l>Bacheleer in loye, shertoghen secretarijs.</l>
<l>Dese heeren sijn ghetoghen, op dit gome,</l>
<l n="7,15430"> Van shertoghen weghen int hof van Rome,</l>
<l>Daer si met grooten coste ende scoonen staten</l>
<l>Langhe bleven ligghende utermaten,</l>
<l>Ende volvolghden die zake wiselike</l>
<l>Van den voorseiden huwelike</l>
<l n="7,15435"> Van des hertoghen weghen voorscreven.</l>
<l>Ende hier na es die hertoghe bleven</l>
<l>Van Brabant, als die wide bekande,</l>
<l>Binnen den selven sinen lande</l>
<l>Tot Paesscen toe, soe ic vermane;</l>
<l n="7,15440"> Dus selen wi van nu voort ane</l>
<l>Tiaer Ons Heeren scriven, segghic dich,</l>
<l>Veertien hondert vive ende twintich.</l>
</div>
<div type="chapter"><head type="chapter"><pb n="591"/> CXXVI. HOE DE HERTOGE VAN BRABANT MET GROETER MACHT BELACH DE STAD VAN BERGHEN IN HENEGOUWE, ENDE VANDEN PEISE DIE DE HERTOGE VAN BOURGOGNEN MAECTE TE DUWAY.</head>
<l>Veertien hondert XXV, segghic u bloot,</l>
<l>In de maent van meie, tracteerde ende sloot</l>
<l n="7,15445"> Hertoghe Jan in sinen rade</l>
<l>Dat hi met sinen edelen stade,</l>
<l>Ende met alder macht tier stonde</l>
<l>Die hi te peerde ghewerven conde</l>
<l>Van lieden van wapenen, trecken woude</l>
<l n="7,15450"> Voor sijn stat van Berghen in Henegouwe,</l>
<l>Die hem rebel noch was voorwaer -</l>
<l>Ende vrouwe Jacop die was daer</l>
<l>Binnen der selver stat tier tijt</l>
<l>Metten edelen, des seker sijt,</l>
<l n="7,15455"> Die van harer partien waren, -</l>
<l>Om die te beweldeghen, hoordic verclaren,</l>
<l>Ende weder hen lief ware oft leit,</l>
<l>Te bringhene tot sijnre ghehoorsaemheit.</l>
<l>Ende op dat sijn lant van Brabant tier tijt</l>
<l n="7,15460"> In siner absencien, des seker sijt,</l>
<l>Wel besorght bleve, segghic di,</l>
<l>Ordineerde ende mechtichde hi</l>
<l>Willeme greve te Zeyne ende meere</l>
<l><pb n="592"/>Van Sinte Aechtenrode heere,</l>
<l n="7,15465"> Ende heere Thomase met hem,</l>
<l>Heere van Diest ende van Sichenen,</l>
<l>Heere Aernde van Crayenhem, die was</l>
<l>Van Grobbendonck heere, als ic las;</l>
<l>Meester Cornelijs Proper zekerlike</l>
<l n="7,15470"> Proofst der kerken van Camerike,</l>
<l>Ende Wouteren van der Noot voort ane</l>
<l>Sijn raetsliede, om te verstane</l>
<l>Tot allen zaken siere heerlicheit,</l>
<l>Rechten, palen ende landen voorseit,</l>
<l n="7,15475"> Ende tot sinen ondersaten ghetrouwe,</l>
<l>Alsoe langhe als hem in Henegouwe</l>
<l>In die reise ghebeuren soude te wesen.</l>
<l>                Hertoghe Jan die reet na desen</l>
<l>Opten XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach van meie</l>
<l n="7,15480"> Van Bruessele tot Nyvele. In die contreie</l>
<l>Bleef hi drie daghe meer noch men</l>
<l>Verbeidende sijns volcs van wapenen.</l>
<l>Van daer tooch hi, met corte woort,</l>
<l>Tot Roest, ende van daer alsoe voort</l>
<l n="7,15485"> Tot Sinte Denijs in Brekeroye.</l>
<l>Van daer sant hi die heeren moye,</l>
<l>Den greve van Penthevre wide bekant,</l>
<l>Ende den greve van Conversant,</l>
<l>Heere Inghelbrechte van Edinghen ghetrouwe</l>
<l n="7,15490"> Ende den joncheere van Montjouwe</l>
<l>Om die stat van Berghen te beriden;</l>
<l>Ende hi volghde hem binnen corten tiden</l>
<l>Met sinen hoope binnen twee daghen.</l>
<l>Als die stat van Berghen, der ic saghen,</l>
<l n="7,15495"> <pb n="593"/> Dus was beleghen princelike,</l>
<l>Ghinc men daer scieten vreeselike</l>
<l>Met donderbussen, met boghen tien stonden</l>
<l>Ende scermutsen, hoordic oorconden,</l>
<l>Jeghen die ghene met grooten gherute</l>
<l n="7,15500"> Die van binnen quamen ute.</l>
<l>Ende ander werken ridderlike</l>
<l>Bedreef men daer zeere vroomelike,</l>
<l>Als in selken besitten altijt die coene</l>
<l>Gheerne ghewoonlijc sijn te doene.</l>
<l n="7,15505">                 Binnen den tide van desen besitte</l>
<l>Dede die hertoghe van Bourgognen ditte:</l>
<l>Soe vele arbiten onghespaert,</l>
<l>Dat ten utersten ghededinght waert</l>
<l>Dat die hertoghe van Brabant, pour vray,</l>
<l n="7,15510"> Bi hem soude comen te Douway</l>
<l>In sijns selfs persoon; te dien inden</l>
<l>Soude Vrouwe Jacop aldaer sinden</l>
<l>Van haren vrienden derghelike,</l>
<l>Ghelast sijnde volcomelike</l>
<l n="7,15515"> Om doorloghe neder te legghene twaer</l>
<l>Ende anders tovercomene, soe daer</l>
<l>Die raet ghedraghen soude tehant.</l>
<l>Want hertoghe Jan van Brabant</l>
<l>Betrouwen hadde volcomelijc</l>
<l n="7,15520"> In sinen neve van Bourgognen rijc,</l>
<l>Soe en woudi hem des weernen niet,</l>
<l>Ende es daer omme, dits waer bediet,</l>
<l>Met eenen deele sijns raets met weerden,</l>
<l>Meer dan met vijfhondert peerden,</l>
<l n="7,15525"> <pb n="594"/> Te Douway ghetoghen met eerbaerheit</l>
<l>Bi sinen neve van Bourgognen voorseit.</l>
<l>Ende sijn heer vore verclaert</l>
<l>Liet hi voor Berghen wel bewaert</l>
<l>Van capiteinen ende ander dinghen</l>
<l n="7,15530"> Ende van provanden zunderlinghen;</l>
<l>Ende die bleven daer ligghende na dat</l>
<l>Scermutsende, scietende op die stat</l>
<l>Ende scadeghende die viande</l>
<l>Daghelijcs met roove ende met brande,</l>
<l n="7,15535"> Met dootslaghen, met ghevanghenen,</l>
<l>In vele manieren, ic seker ben.</l>
<l>                Na vele raets ende na vele spraken</l>
<l>Die de heeren te Douway op die zaken</l>
<l>Tsamen hadden, doe ic ghewach,</l>
<l n="7,15540"> Soe waert opten iersten dach</l>
<l>Der maent juni met eenicheit</l>
<l>Bi beiden den hertoghen voorseit</l>
<l>Van Bourgognen ende van Brabant</l>
<l>Overdraghen ende ghesloten tehant</l>
<l n="7,15545"> Tghene dat hier na bescreven steit.</l>
<l>                In den iersten dat Vrouwe Jacop voorseit</l>
<l>Van Beieren, gheborteghe erfvrouwe</l>
<l>Van Hollant, Zeelant, Henegouwe,</l>
<l>Wesende te dier selver tijt</l>
<l n="7,15550"> Binnen der stat van Berghen, des seker sijt,</l>
<l>Soude veilich moghen comen, hoort den sen,</l>
<l>In shertoghen lant van Bourgognen,</l>
<l>Ende daer onder die hande sijn</l>
<l>Haer houden, ende woonen soe lanc termijn</l>
<l n="7,15555"> <pb n="595"/> Tot int hof van Roome opte zaken van desen</l>
<l>Tyonnesse soude sijn ghewesen</l>
<l>Tusscen den hertoghe, des seker sijt,</l>
<l>Van Brabant ende hare, oft toter tijt</l>
<l>Dat proces soude sijn gheeint al bloot</l>
<l n="7,15560"> Bi enich van haer beider doot.</l>
<l>Ende om te houdene haren staet</l>
<l>Desen tijt ghedurende, dat verstaet,</l>
<l>Soude men nemen iaerlike</l>
<l>Een somme van ghelde redelike</l>
<l n="7,15565"> Op die lande, si u bekant,</l>
<l>Van Henegouwe, Hollant, Zeelant:</l>
<l>Sonder prejuditie sal dit wesen</l>
<l>Van der zaken vore ghelesen</l>
<l>Ende van den processe, hier op goome,</l>
<l n="7,15570"> Hanghende in den hove van Roome.</l>
<l>Ende voort dat die hertoghe voreghelesen</l>
<l>Van Brabant gherestitueert soude wesen</l>
<l>Toter possessien ende ghehoorsaemheit</l>
<l>Des lants van Henegouwe voorseit,</l>
<l n="7,15575"> Alsoet eenen heere, verstaet mijn woort,</l>
<l>Van den lande toebehoort;</l>
<l>Welke possessie ende ghehoorsaemheit</l>
<l>Bi den hertoghe van Brabant voorseit</l>
<l>Ghenomen soude werden, hoort mi tellen,</l>
<l n="7,15580"> Oft anderen die hi daer toe sal stellen,</l>
<l>Mechteghen ende committeren sal,</l>
<l>Sonder dat bi hem oft bi dien sal</l>
<l>Sinen commissarissen in gheenre manieren</l>
<l>Correctie oft punitie eneghertieren</l>
<l n="7,15585"> Ghedaen werden van live oft goeden.</l>
<l>Ende als die possessie wilt ghevroeden</l>
<l><pb n="596"/>Ende ghehoorsamheit, verstaet den fijn,</l>
<l>Ghenomen ende ontfanghen soude sijn</l>
<l>Dat dan die hertoghe van Brabant</l>
<l n="7,15590"> Soude ordeneren ende stellen tehant</l>
<l>Eenen notabelen heere, ic seker ben,</l>
<l>Die den hertoghe van Bourgongien</l>
<l>Toten governemente gheneme sal wesen</l>
<l>Des lants van Henegouwe voorghelesen.</l>
<l n="7,15595"> Welc gouverneur soude gheloven tehant</l>
<l>Ghetrouwelijc te verwaerne tlant</l>
<l>Van Henegouwe met ernsticheiden,</l>
<l>Privilegien, rechten ende vriheiden</l>
<l>Des selfs lants in allen uren;</l>
<l n="7,15600"> Ende dit gouvernement sal duren</l>
<l>Tot dat die zake voreghelesen</l>
<l>Metten rechte gheeint soude wesen,</l>
<l>Oft bider doot, verstaet den sen,</l>
<l>Des hertoghen oft Vrouwen Jacoppen.</l>
<l n="7,15605"> Welken tijt hanghende daer wi af scriven,</l>
<l>Soude Vrouwe Jacop woonende bliven</l>
<l>Int shertoghen lant, sijt seker des,</l>
<l>Van Bourgognen, alst voorseit es.</l>
<l>Ende oft die gouverneur voorseit</l>
<l n="7,15610"> Aflivich worde, sal sonder verbeit</l>
<l>Die hertoghe Jan, ic segghe u dat,</l>
<l>Eenen andren stellen in sijn stat,</l>
<l>Die, als boven, gheneme sal wesen</l>
<l>Den hertoghe van Bourgognen tot desen.</l>
<l n="7,15615">                 Ende dat in den lande, verstaet mijn tale,</l>
<l>Een ghemeine abolitie generale</l>
<l>Oft remissie soude worden ghedaen</l>
<l><pb n="597"/>Van allen peinen, wilt verstaen,</l>
<l>Mesgripinghen oft ghebreken,</l>
<l n="7,15620"> Crimineelen oft lichameleken,</l>
<l>Ende ooc van allen confiscacien</l>
<l>Van goeden meer oft men.</l>
<l>Maer om civile correctien tzwaer</l>
<l>Over die ghene te doene die daer</l>
<l n="7,15625"> Culpabel ende besmet waren in desen</l>
<l>Inconvenientien vore ghelesen</l>
<l>Ende quaetheiden onghetrouwe,</l>
<l>Die in den lande van Henegouwe</l>
<l>Ghesciet waren, alst es vercleert,</l>
<l n="7,15630"> Souden sijn gheset ende gheordineert</l>
<l>Bi den hertoghe van Brabant sciere</l>
<l>Wise notabele persoonen viere,</l>
<l>Daer af die hertoghe, dit onthoude,</l>
<l>Van Bourgognen die twee nuemen soude.</l>
<l n="7,15635"> Welke viere persoonen met ondersceit</l>
<l>Metten gouverneur voorseit</l>
<l>Souden ernstelijc informeren hen</l>
<l>Van voorseiden besculdichden,</l>
<l>Ende doen die civile punitien</l>
<l n="7,15640"> Oft correctien na dat hen</l>
<l>Redelec soude dunken wesen.</l>
<l>Ende bevonden si eeneghe van desen</l>
<l>Verdient hebbende der scande</l>
<l>Ghebannen te werdene uten lande:</l>
<l n="7,15645"> Dat mochten si doen onder hen.</l>
<l>Ende oft eenich der besculdichden</l>
<l><pb n="598"/>Hen absenteerden, wats ghesciet,</l>
<l>Ende te rechte en quamen niet</l>
<l>Voor den gouverneur in gheenre wise</l>
<l n="7,15650"> Ende voor die commissarise:</l>
<l>Soe soude die hertoghe van Brabant</l>
<l>Die corrigeren ende sijn hant</l>
<l>Op haer goede legghen, dat segghic di,</l>
<l>Om die te ghebruken, tot dat si</l>
<l n="7,15655"> Voor den gouverneur ende commissarisen</l>
<l>Te rechte quamen ende ter justicien.</l>
</div>
<div type="chapter"><head type="chapter">CXXVII. HOE DE HERTOGHE VAN BRABANT TE VALENTIJN WERT ONTFANGHEN ENDE HOE DE HERTOGHINNE WERT GHEVUERT TE GHENT ENDE HOE DE HERTOGE DE GEHOORSAEMHEIT GHECREECH VAN BERGHEN.</head>
<l>Als dit tractaet, sijt seker das,</l>
<l>Ghemaect ende ghesloten was</l>
<l>Ende te Douway ghepubliceert,</l>
<l n="7,15660"> Tooch hertoghe Jan onghecesseert</l>
<l>Van daer met sinen gheselscap rike</l>
<l>Tot Valenchijn, daer hi qualike</l>
<l>Met meerder weerdicheit, sonder waen,</l>
<l>Hadde moghen werden ontfaen.</l>
<l n="7,15665"> Alle die straten daer hi moest liden,</l>
<l>Waren bestroyt in allen siden</l>
<l><pb n="599"/>Met cruden welriekende sonder ghetal,</l>
<l>Ende overdect al over al</l>
<l>Met dierbaren lakenen, hoort mi saghen.</l>
<l n="7,15670"> Te vele plaetsen, daer ioffrouwen laghen</l>
<l>Ter venstren, was uut rechter minnen</l>
<l>Gheordineert dat si van binnen</l>
<l>Der cameren trocken van beiden siden</l>
<l>Coorden ter straten ende lieten gliden</l>
<l n="7,15675"> Van boven neder, dit ghevroede,</l>
<l>Cranssen ende costelike hoede</l>
<l>Op shertoghen hoot ende der ander heeren</l>
<l>Welriekende na herten begheeren.</l>
<l>Als hi af was gheseten na dat</l>
<l n="7,15680"> Quamen die wethouwers van der stat</l>
<l>Ende brachten hem zeere minnentlike</l>
<l>Dierbare presenten costelike.</l>
<l>Ende aldus bleef die hertoghe daer</l>
<l>Tot opten derden dach daer naer.</l>
<l n="7,15685"> Van daer tooch hi, segghic di,</l>
<l>Voor Berghen int heer te Nymy,</l>
<l>Dat hi daer hadde ghelaten voor tstat.</l>
<l>Daer bleef hi ligghende tot dat</l>
<l>Vrouwe Jacob, alsoe ic vernam,</l>
<l n="7,15690"> Uter stat van Berghen quam</l>
<l>In den handen, verstaet den sen,</l>
<l>Van den ghedeputeerden</l>
<l>Shertoghen van Bourgoghen, dits waer.</l>
<l>Doen si quam int heer aldaer</l>
<l n="7,15695"> Van Brabant, hoort hier vreemt gheveerte,</l>
<l>Wert si tot haers selfs begheerte</l>
<l>Ierstwerf bracht in goeder trouwe</l>
<l>Bi Inghelbrecht greve te Nassouwe</l>
<l><pb n="600"/>Ende bi heere Heinrijc, segghic di,</l>
<l n="7,15700"> Van der Leck; ende dien bat si</l>
<l>Met weenenden ooghen ontfermelijc</l>
<l>Dat si aen den hertoghe rijc</l>
<l>Van Brabant wouden verwerven dat,</l>
<l>Dat si mochte bliven in enegher stat</l>
<l n="7,15705"> Oft eneghen slote aen eneghen cant</l>
<l>Binnen den lande van Brabant,</l>
<l>Daer den hertoghe door sijn houde</l>
<l>Alder best ghelieven soude,</l>
<l>Sonder in handen te comene, siet,</l>
<l n="7,15710"> Shertoghen van Bourgognen iet.</l>
<l>Maer dat en mocht haer niet gescien.</l>
<l>Alsoe wert si cort na dien</l>
<l>Van shertoghen vrienden ongheduert</l>
<l>Van Bourgognen te Ghent ghevuert,</l>
<l n="7,15715"> Om daer te blivene, dat es waer,</l>
<l>Ende haren staet te houdene daer</l>
<l>Na begrijp des tractaets voorscreven.</l>
<l>Daer es si langhen tijt ghebleven</l>
<l>Maer ten lesten es si, hoort mi verclaren,</l>
<l n="7,15720"> Heimelijc van daer ontvaren,</l>
<l>Ende quam in Hollant, met corten woorden,</l>
<l>Als u hier na vercleert sal worden.</l>
<l>                Na dat Vrouwe Jacob vore gheruert</l>
<l>Aldus te Ghent was ghevuert</l>
<l n="7,15725"> Dede hertoghe Jan van Brabant</l>
<l>Bi heere Inghelbrechte tehant</l>
<l>Van Edinghen die hem was ghetrouwe</l>
<l>Ende bi den joncheere van Montjouwe</l>
<l>Die possessie nemen van sijnre stat</l>
<l n="7,15730"> Van Berghen, die welke dat</l>
<l><pb n="601"/>Van den inghesetenen wiselike</l>
<l>Ontfinghen eede behoorlike,</l>
<l>Na betame, van ghetrouwicheiden</l>
<l>Ende ooc van ghehoorsaemheiden</l>
<l n="7,15735"> Tot behoef haers heeren wide becant,</l>
<l>Des hertoghen Jans van Brabant.</l>
<l>Na dit es hertoghe Jan vermoghen</l>
<l>In Brabant met sinen heere ghetoghen.</l>
<l>                Ende want Vrou Jacoppen moeder vorscreven</l>
<l n="7,15740"> Jeghen hertoghe Janne rebel es bleven,</l>
<l>Dede die hertoghe beslaen sonder cesseren</l>
<l>Tsijnre taflen behoef, ende aresteeren</l>
<l>Al haer goede ende duwaerie, die de vrouwe</l>
<l>Hadde in den lande van Henegouwe</l>
<l n="7,15745"> Ende in Hollant ooc voortane,</l>
<l>Ende hi maecte heere Janne</l>
<l>Van Lutzenborch sinen neve ghemeit</l>
<l>Gouverneur van den lande voorseit;</l>
<l>Ende voort oordeneerde hi</l>
<l n="7,15750"> Vier commissarise, dat segghic di,</l>
<l>Heere Peetren van Lutzenborch met senne,</l>
<l>Greve van Conversant ende van Brienne,</l>
<l>Ende den joncheere van Montjouwe</l>
<l>Met twee andere ghetrouwe</l>
<l n="7,15755"> Die de hertoghe van Bourgongien doe</l>
<l>Ooc ghenuemt heeft daer toe,</l>
<l>Om van den besculdichden aldaer</l>
<l>Informatie te nemene claer</l>
<l>Ende correctie te doene in alder mate</l>
<l n="7,15760"> Na uutwisen van den tractate.</l>
<l>Want bi den governeur, dat wet,</l>
<l>Ende den commissarisen met,</l>
<l><pb n="602"/>Bi der informatien die si ontfinghen,</l>
<l>Besculdichs worden vonden der dinghen</l>
<l n="7,15765"> De heere van Haverets sonder si</l>
<l>Ende die heere van Lingy</l>
<l>Heer Willem ende heer Pinckaert</l>
<l>Van Heremeis, si u verclaert,</l>
<l>Lardenoys de Donstene, dat vernem:</l>
<l n="7,15770"> Soe worden si ende elc van hen</l>
<l>Rechtvoort ghevanghen sonder verdraghen</l>
<l>Ende haer goede in Henegouwe beslaghen</l>
<l>Tot shertoghen behoef, si u bekant,</l>
<l>Ende de goede die eeneghe in Brabant</l>
<l n="7,15775"> Ligghende hadden, si u vercleert,</l>
<l>Waren langhe te voren gheconfiskeert</l>
<l>Ende bekeert tot shertoghen tafle voorscreven,</l>
<l>Som vercocht ende wech ghegheven.</l>
</div>
<div type="chapter"><head type="chapter">CXXVIII. VANDEN NIEMAREN ALS DAT DE HERTOGHE VAN GLOUCESTERE MET GROETER MACHT WEDER OVER COMEN SOUDE.</head>
<l>Hier na int voorseide iaer</l>
<l n="7,15780"> XIIII<hi rend='sup'>c</hi> XXV, dats waer,</l>
<l>In julio den sevensten dach,</l>
<l>Soe screven doe ic u ghewach</l>
<l>Die voorseide greve van Conversant</l>
<l>Ende Montjouwe, si u bekant,</l>
<l n="7,15785"> <pb n="603"/> Te Berghen sijnde, dits ware leere,</l>
<l>Den hertoghe van Brabant haren heere,</l>
<l>Dat daer waer comen hen lieden bi</l>
<l>Een Inghelsman, die seide dat hi</l>
<l>Uut Inghelant ghebannen ware, dats claer:</l>
<l n="7,15790"> Die hadde hen gheseght voor waer</l>
<l>Ende op sijn hoot, si u vercleert,</l>
<l>Dat dEngelsce hadden gheconsenteert</l>
<l>Den hertoghe van Gloucestere juist</l>
<l>Een bede van achthondert duist</l>
<l n="7,15795"> Saluyte, dit was claer waerhede,</l>
<l>Ende XX duist mans, daer mede</l>
<l>Sijn scande te wrekene ende verdriet</l>
<l>Die hem in Henegouwe was ghesciet,</l>
<l>Daer dInghelsce af hadden int ghemeine</l>
<l n="7,15800"> Meer onghenuechten groot ende cleine</l>
<l>Dan om eenegher zaken, hoordic verclaren,</l>
<l>Die hem gheviel in hondert iaren.</l>
<l>                Voort screven si dat dInghelsce man die dinc</l>
<l>Hem hadde gheseght, dat die coninc</l>
<l n="7,15805"> Van Scotlant hadde ghesekert daer</l>
<l>Ende cortelinghe trouwen soude daer naer</l>
<l>Des hertoghen nichte, dus sout ghescien,</l>
<l>Van Gloucestere, ende dat mids dien</l>
<l>(Dat) die coninc van Scotlant, dit onthoude,</l>
<l n="7,15810"> Hem tsinen oorloghe sinden soude</l>
<l>VIII<hi rend='sup'>m</hi> mans, ende derghelike</l>
<l><pb n="604"/>Soude hi hebben zekerlike</l>
<l>Acht duisent lersce, hoort mi verclaren;</l>
<l>Ende dInghelsce die onlancs comen waren</l>
<l n="7,15815"> In Vrankerike, laghen in Normandien,</l>
<l>Ende dat si sonder eenich vermien</l>
<l>Comen souden met moede hooghe</l>
<l>Ter stont bi den hertoghe</l>
<l>Van Gloucestere, als si int clare</l>
<l n="7,15820"> Vernamen dat hi comen ware</l>
<l>Op dese side der zee, sonder ontbeeren.</l>
<l>Deser ghelike tidinghen oft meeren</l>
<l>Hadden die heeren, hoordic bedieden,</l>
<l>Ooc vernomen van andren lieden</l>
<l n="7,15825"> Die te Caleis laghen sonder si,</l>
<l>Ende daer omme screven si</l>
<l>Dese zaken met snellen keere</l>
<l>Den hertoghe van Brabant haren heere,</l>
<l>Dat hi hem daer op mocht aviseeren</l>
<l n="7,15830"> Ende raet tot sijnre meester eeren</l>
<l>Daer op nemen in corter tijt,</l>
<l>Ten meesten oorbore ende profijt.</l>
<l>Ende als die hertoghe lofsam</l>
<l>Dese meere hoorde ende vernam,</l>
<l n="7,15835"> Dede hi die palen sonder sparen</l>
<l>Sijns lants van Henegouwe bewaren,</l>
<l>Ende steden ende slote ernstelike</l>
<l>Besetten herde wiselike,</l>
<l>Ende bereetscap maken sonder verbeit</l>
<l n="7,15840"> Om den hertoghe van Gloucestre voorseit,</l>
<l>Oft hi over te comene waer bedacht,</l>
<l>Te wederstane met sijnre macht.</l>
<l><pb n="605"/>Ooc sant die hertoghe onvertoghen</l>
<l>Aen van Bourgognen sinen neve vermoghen</l>
<l n="7,15845"> Ende becondichde hem met ondersceit</l>
<l>Alle die niemeere voorseit,</l>
<l>Ende bat hem voort, si u bekant,</l>
<l>Om succoers ende bistant;</l>
<l>Twelc van Bourgognen die hertoghe rijc</l>
<l n="7,15850"> Hem consenteerde willichlijc</l>
<l>Met goeder herten uut rechter trouwe,</l>
<l>Als hem dies noot ghebeuren soude.</l>
</div>
<div type="chapter"><head type="chapter">CXXIX. HOE DE HERTOGE VAN BRABANT TREGIMENT DER LANDE HOLLANT, ZEELANT ENDE VRIESLANT SINEN NEVE DEN HERTOGE VAN BOURGOGNEN BEVAL ENDE OVERGAF.</head>
<l>Want nu van Brabant die hertoghe rijc</l>
<l>Vernomen hadde dus claerlijc</l>
<l n="7,15855"> Dat die van Gloucestre hadde in achte</l>
<l>Over te comene met crachte</l>
<l>Ende hem ende sinen lande</l>
<l>Scade te doene ende scande:</l>
<l>Soe sach hi ane met wijsheiden</l>
<l n="7,15860"> Dat hi sijn lande ende heerlicheiden,</l>
<l>Die hi van Gods gracien weghen,</l>
<l>Van sijns selfs ende ooc hadde ghecreghen</l>
<l>Van huwelike, te dier tijt</l>
<l>In sinen persoon, des seker sijt,</l>
<l n="7,15865"> Niet wel bedriven, dits ware oorconde,</l>
<l><pb n="606"/>Noch alle gheregheren en conde,</l>
<l>Ende bedacht mids desen in sinen sen</l>
<l>Ende om andere zekere redenen</l>
<l>Hem daer toe beruerende claer,</l>
<l n="7,15870"> Tregement der lande, dits waer,</l>
<l>Van Hollant ende van Zeelant</l>
<l>Te bevelene ende te settene in hant</l>
<l>Sinen neve van Bourgongien -</l>
<l>Die doch der lande meer ende men</l>
<l n="7,15875"> Van Hollant, Zeelant, alst soe quame,</l>
<l>Recht oor ware ende erfghename,</l>
<l>Oft ghebeurde, dit versinne,</l>
<l>Dat Vrou Jacop sijn ghesellinne</l>
<l>Aflivich worde in dier maten</l>
<l n="7,15880"> Sonder wetteghe gheboorte te laten -:</l>
<l>Hier op heeft men in goeder mate</l>
<l>Sprake ghehouden ende tractate.</l>
<l>Daer op worden brieve ende menuten</l>
<l>Beworpen, ende om die zaken te sluten</l>
<l n="7,15885"> Wert een dachvaert tier stonde</l>
<l>Daer af ghehouden te Dendermonde.</l>
<l>Tot welker dachvaert, soe wi vernamen,</l>
<l>Die ghedeputeerde quamen</l>
<l>Der state van Brabant, die meer noch min</l>
<l n="7,15890"> Consenteren en wilden daer in,</l>
<l>Het en ware dat die brieve ghemodereert</l>
<l>Redelijc worden ghereformeert;</l>
<l>Mids dat si bevonden claer</l>
<l>Dat voorseide lant niet en waer</l>
<l n="7,15895"> Van Brabant in dien brieven certein</l>
<l>Wel besorcht, als van Hoesdein</l>
<l><pb n="607"/>Ende Sinte Gheertrudenberghe daer toe,</l>
<l>Ende meer andere poente doe.</l>
<l>                Ende hoe wel dat hertoghe Jan</l>
<l n="7,15900"> Van Brabant bi rade, hout u daer an,</l>
<l>Sijns brueder, des greven, segghic di,</l>
<l>Van Saint Pol ende van Lyney,</l>
<l>Des hertoghen van Cleve, si u becant,</l>
<l>Ende des greven van Conversant,</l>
<l n="7,15905"> Heeren Jans van Lutzenborch, dat wet,</l>
<l>Sijnre neven, ende meer ander met</l>
<l>Grooter heeren ende maghe,</l>
<l>Die metten hertoghe te dien daghe</l>
<l>Ende metten greve, hoort mi verclaren,</l>
<l n="7,15910"> Alle ieghenwoordich waren,</l>
<l>Van den brieven, als si, sijt seker das,</l>
<l>Beworpen waren, te vreden was,</l>
<l>Ende men den ghedeputeerden</l>
<l>Van den staten van Brabant meer ende men</l>
<l n="7,15915"> Vele onderwijs dede daer van:</l>
<l>Soe en wouden si gheensins nochtan</l>
<l>Consenteren daer in in gheenre maten,</l>
<l>Si en hadden ierst bi den staten</l>
<l>Onthaelt daer si af waren ghesonden.</l>
<l n="7,15920"> Seghelere van Brabant was tien stonden</l>
<l>Meester Cornelijs Proper sekerlike</l>
<l>Proost der kerken van Camerike;</l>
<l>Die en woude die voorseide brieve dare</l>
<l>Niet bezeghelen, het en ware</l>
<l n="7,15925"> Dat die drie state vore vercleert</l>
<l>Van Brabant hadden gheconsenteert.</l>
<l>Soe en wert die zake op tregement</l>
<l><pb n="608"/>Tot dier dachvaert niet gheent;</l>
<l>Maer op die zaken vore verclaert</l>
<l n="7,15930"> Wert een andere dachvaert</l>
<l>In der stat van Mechelen ghehouden.</l>
<l>Die state van Brabant noch en wouden</l>
<l>Daer in engheensins consenteren.</l>
<l>Sonder haer consent ende begheeren</l>
<l n="7,15935"> Soe en woude die proost, wats ghesciet,</l>
<l>Van Camerike die brieve niet</l>
<l>Beseghelen, hoort mi verclaren,</l>
<l>Die daer op beworpen waren.</l>
<l>Ende mids dien dede men sonder beide</l>
<l n="7,15940"> Te Mechelen, alsoe men seide,</l>
<l>Eenen nuwen zeghel steken, dats waer;</l>
<l>Daer met soe worden die brieve daer</l>
<l>Van den regemente bezeghelt tehant</l>
<l>Van Hollant ende van Zeelant,</l>
<l n="7,15945"> Bi wille, bevele ende wetentheit</l>
<l>Shertoghen Jans van Brabant voorseit,</l>
<l>Int iaer Ons Heeren, dat es waer,</l>
<l>XIIII<hi rend='sup'>c</hi> XXV openbaer,</l>
<l>In die maent, doe ic ghewach,</l>
<l n="7,15950"> Van julio den neghentienden dach.</l>
</div>
<div type="chapter"><head type="chapter">CXXX. VANDEN STRYDE TE BRUWERSHAVEN IN ZEELANT TUSSCHEN DEN HERTOGE VAN BOURGONGNEN ENDE DINGHELSCHE.</head>
<l>Na desen es Vrouwe Jacoba</l>
<l>Uter stat van Ghent cort daer na</l>
<l><pb n="609"/>Heimelijc ghetoghen, si u bekant,</l>
<l>Al tot Scoonhoven in Hollant,</l>
<l n="7,15955"> Ende daer sijude met subtilicheden</l>
<l>Heeft si someghe edele ende steden</l>
<l>Van den lande ghetoghen aen hare.</l>
<l>Als in Inghelant quam die mare</l>
<l>Heeft die hertoghe, ongheloghen,</l>
<l n="7,15960"> Van Gloucestre rechtvoort vertoghen</l>
<l>Sijn opset, soe ict hebbe vernomen,</l>
<l>Om weder in Henegouwe te comen,</l>
<l>Ende den heere van Filwater, ic seker ben,</l>
<l>Met vele volcs van wapenen</l>
<l n="7,15965"> Te scepe ghesonden, si u bekant,</l>
<l>Om bi Vrouwe Jacoppen in Hollant</l>
<l>Te treckene, ende om aldaer</l>
<l>Te makene oorloghe swaer</l>
<l>Metten vrienden, verstaet den sen,</l>
<l n="7,15970"> Der selver Vrouwen Jacoppen.</l>
<l>                In desen selven tide, dits waer,</l>
<l>Soe gheboeret, nu hoort hier naer,</l>
<l>Dat die hertoghe wide bekent</l>
<l>Van Bourgognen als regent</l>
<l n="7,15975"> In Hollant ghetoghen was met gheere,</l>
<l>Ende hi daer sijnde quam die meere</l>
<l>Dat die heere van Filwater certein</l>
<l>Als lieutenant ende capitein</l>
<l>Van Gloucestre des hertoghen</l>
<l n="7,15980"> Met volke van wapenen vermoghen</l>
<l>Uut Inghelant comen ware al ree,</l>
<l>Ende ware comen tot Zierixzee</l>
<l>Ende meininghe hebbende ende sen</l>
<l>Te treckene bi Vrouwe Jacoppen,</l>
<l n="7,15985"> <pb n="610"/> Om met hare in den lande tehant</l>
<l>Jeghen den hertoghe van Brabant</l>
<l>Ende sinen ghehoorsamen ondersaten</l>
<l>Oorloghe te makene in alder maten.</l>
<l>                Als van Bourgognen die hertoghe lofsam</l>
<l n="7,15990"> Dese niemeere aldus vernam,</l>
<l>Heeft hi hem bereit tehant</l>
<l>Ende van weghen sijns neven van Brabant</l>
<l>Doen bevelen, ghebieden ongheent</l>
<l>Dat men hem volghde als regent</l>
<l n="7,15995"> Om te wederstane dIngelsce conroot.</l>
<l>Daer es hi met enen hoope groot</l>
<l>Van volke soe van sijns selfs weghen,</l>
<l>Soe metten Hollanders ghetoghen ieghen</l>
<l>Die Inghelsce, die doen sonder sparen</l>
<l n="7,16000"> Tot Brouwershavene comen waren</l>
<l>In Zeelant. Ende als die heere lofsam</l>
<l>Van Bourgognen aldaer quam,</l>
<l>Sonden dInghelsce tot hem, wilt weten,</l>
<l>Enen herault Gloucestere gheheeten,</l>
<l n="7,16005"> Die hem seide int openbare:</l>
<l>Oft hem gheliefde met hem dare</l>
<l>Te vechtene op eenich plein,</l>
<l>Van Filwater die heere, haer capitein,</l>
<l>Soude hem verleenen plaetse ende eerde.</l>
<l n="7,16010"> Opt welke die hertoghe ter veerde</l>
<l>Sant sinen herault, in lieghe u niet,</l>
<l>Die Bourgognen bi namen hiet,</l>
<l>Toten voorseiden van Filwater ghereit</l>
<l>Ende deden antwerden met moedicheit</l>
<l n="7,16015"> Van sinen weghen, verstaet tbediet,</l>
<l><pb n="611"/>Datten selven van Filwater niet</l>
<l>En behoorde te dien tiden</l>
<l>Hem plaetse te offeren om striden,</l>
<l>Ende datti mechtich ware ghenoech</l>
<l n="7,16020"> Om plaetse te nemene na sijn ghevoech,</l>
<l>Ende hem te slane als hi woude,</l>
<l>Als hem dat ghenueghen soude.</l>
<l>Ende daer na es met vroomicheit</l>
<l>Die hertoghe van Bourgognen voorseit</l>
<l n="7,16025"> Metten sinen buten scepe ghetreden;</l>
<l>Ende eer die tweedeel waren leden</l>
<l>Van sinen volke, hebbic vernomen,</l>
<l>Uten scepe ende te lande comen,</l>
<l>Soe waren dInghelsce ghebatelliert</l>
<l n="7,16030"> Ende quamen den hertoghe ongheviert</l>
<l>Vroomelijc int ghemoet ghetreden.</l>
<l>Doen wart daer alte zeere ghestreden</l>
<l>Ende zunderlinghe ghevochten op dien dach;</l>
<l>Ende die hertoghe, soe hi altoos plach,</l>
<l n="7,16035"> Was daer een leeu ende niet een man.</l>
<l>In sijns selfs persoon nochtan</l>
<l>Wert hi in der porssen certein</l>
<l>Seere verlast; maer heer van Villein,</l>
<l>Een vroom riddere sterc ende voorbaer,</l>
<l n="7,16040"> Maecte den hertoghe plaetse aldaer,</l>
<l>Ende dede daer in dier selver uren</l>
<l>Vele Inghelsce die doot besuren.</l>
<l>Die hertoghe, met corten woorden, tier tijt</l>
<l>Behielt velt ende wan den strijt.</l>
<l n="7,16045"> Van hertoghen Jans weghen in dier noot</l>
<l>En bleef nieman van namen doot</l>
<l>Dan heer Andries van Velly:</l>
<l>Een vroom ridder ende goet was hi.</l>
<l><pb n="612"/>Maer van der wederpartien conroot</l>
<l n="7,16050"> Bleven alle die capiteine doot</l>
<l>Ende alle die meeste min ende meere.</l>
<l>Sanders van Hamstee die heere,</l>
<l>Die den Inghelscen, sijt seker das,</l>
<l>Aldaer te helpen comen was</l>
<l n="7,16055"> Met II<hi rend='sup'>m</hi> oft daer omtrent</l>
<l>Zeelanders, dat si u bekent,</l>
<l>Die wert ghevanghen daer ter stede,</l>
<l>Ende omtrent II<hi rend='sup'>c</hi> Inghelsce mede.</l>
<l>Ende daer bleven in der porssen groot</l>
<l n="7,16060"> Omtrent III<hi rend='sup'>m</hi> Inghelsce doot,</l>
<l>Ende die herauden te dien tiden,</l>
<l>Die waren van der Inghelscer siden,</l>
<l>Seiden den hertoghe al bloot</l>
<l>Dat dInghelsce, die daer laghen doot,</l>
<l n="7,16065"> Uut waren ghesocht, hoordic bedieden,</l>
<l>Voor die bloeme van vroomen lieden</l>
<l>Van den artsiers ende volke bekant</l>
<l>Van wapenen uit Inghelant.</l>
<l>In Zeelant ghesciede dese strijt</l>
<l n="7,16070"> Te Brouwershavene, seker sijt,</l>
<l>XIIII<hi rend='sup'>c</hi> XXV, doe ic ghewach,</l>
<l>In januario den XIII<hi rend='sup'>e</hi><hi rend='sup'>n</hi> dach.</l>
</div>
<div type="chapter"><head type="chapter">   <pb n="613"/> CXXXI. VANDEN VONNESSE GHEWESEN INDEN HOVE VAN ROME TUSSCHEN HERTOGE JANNE VAN BRABANT ENDE VROUWE JACOPPEN SYNRE GHESELLINNEN.</head>
<l>Int selve iaer, dat segghic di,</l>
<l>XXVII der maent januarij</l>
<l n="7,16075"> Soe wert in den hove van Roome</l>
<l>Bi den tween cardinaels, nu goome,</l>
<l>Te wetene, verstaet den sen,</l>
<l>Van Ursine ende van Venegien</l>
<l>Die rechteren waren, dits waer dinc,</l>
<l n="7,16080"> Van der zaken die tusscen den hertoghe hinc</l>
<l>Van Brabant ende Vrouwe Jacoppen</l>
<l>Hertoghinne van Beieren,</l>
<l>Grevinne van Henegouwe bekant,</l>
<l>Van Hollant ende van Zeelant,</l>
<l n="7,16085"> Bi rade, goetdunckene, soe ic ghewaghe,</l>
<l>Ende bi ghemeinen overdraghe</l>
<l>Der andere cardinale, dits waer beken,</l>
<l>Auditore ende gloriose meestren</l>
<l>Van rechte, notabele ende eerbaer,</l>
<l n="7,16090"> Met eenen vonnesse ghewesen claer,</l>
<l>Dat Vrouwe Jacob, daer wi af seiden,</l>
<l>Onbehoorlijc waer ghesceiden</l>
<l>Van der gheselscap, si u bekant,</l>
<l>Hertoghen Jans van Brabant.</l>
<l n="7,16095"> Ende hoe wel dat si mids desen</l>
<l>Den hertoghe billies soude wesen</l>
<l><pb n="614"/>Na recht weder gherestitueert,</l>
<l>Ordineerden die heeren vore vercleert,</l>
<l>Om seker redelike saken doe</l>
<l n="7,16100"> Hen beruerende daer toe,</l>
<l>Dat si nu, verstaet mijn lesse,</l>
<l>Toten uterleken vonnesse</l>
<l>Van der zaken principale,</l>
<l>Tot haren coste eerlijc ende wale</l>
<l n="7,16105"> Soude werden ghehouden ende verwaert</l>
<l>Bi den hertoghe, si u verclaert,</l>
<l>Van Savoyen, den wisen man,</l>
<l>Die den voorseiden hertoghe Jan</l>
<l>Van Brabant, dat der ic u liden,</l>
<l n="7,16110"> Ende hare ter ander ziden</l>
<l>Van maechscape ten derden, doe ic u cont,</l>
<l>Ende van swagherscape ten tweesten grade bestont.</l>
<l>Ende als dit voorseide vonnesse</l>
<l>Quam te shertoghen kinnesse</l>
<l n="7,16115"> Van Gloucestere, si u gheleert,</l>
<l>Heeft hi sijn herte afghekeert,</l>
<l>Sijn ghedachte ende sijn sinnen</l>
<l>Van der voorseider hertoghinnen</l>
<l>Ende heeft in Ingelant cort daer naer</l>
<l n="7,16120"> Een ander vrouwe ghetrout aldaer.</l>
<l>Ende als van Brabant die hertoghe goet</l>
<l>Tvonnesse wiste ende verstoet,</l>
<l>Twelke vercleerde volcomelike</l>
<l>Dat Vrouwe Jacob onbehoorlike</l>
<l n="7,16125"> Ghesceeden ware uit sijnre plecht,</l>
<l>Ende dat si hem billics na recht</l>
<l>Gherestitueert soude sijn ende niement el,</l>
<l>Was hi te vreden alte wel</l>
<l>In der conscientien sijn.</l>
<l n="7,16130"> Maer Vrou Jacob, verstaet den fijn,</l>
<l>En begheerde in shertoghen, wats ghesciet,</l>
<l><pb n="615"/>Van Savoyen handen te comen niet,</l>
<l>Ende hadde liever, hebbic vernomen,</l>
<l>Weder in shertoghen handen ghecomen</l>
<l n="7,16135"> Van Brabant, wat dat haers ghesciet;</l>
<l>Maer die hertoghe begheerdes niet,</l>
<l>Segghende dat hi tvonnesse der heeren</l>
<l>Achtervolghen woude ende eeren.</l>
<l>Soe es die Vrouwe Jacob voorscreven</l>
<l n="7,16140"> Te Schoonhoven in Hollant bleven.</l>
</div>
<div type="chapter"><head type="chapter">CXXXII. VANDEN GESCHILLE TUSSCHEN DER STAD VAN ANTWERPEN TER EENRE ENDE DEN HEERE VAN BERGHEN OPTEN BOEM TER ANDER ZYDEN.</head>
<l>Binnen den voorseiden iare</l>
<l>Van XXV, cort hier nare</l>
<l>Rees een twist, een groot debat</l>
<l>Tusscen van Antwerpen die stat</l>
<l n="7,16145"> Ende Janne van Glimes, neemt des goom,</l>
<l>Ende sijn stat van Berghen opten Zoom,</l>
<l>Daer af in den lande, soe wi vernamen,</l>
<l>Vele dachvaerden ende onleden quamen.</l>
<l>Ende dese stoot, daer wi af lesen,</l>
<l n="7,16150"> Es in deser vueghen gheresen.</l>
<l>Het gheviel in den selven iare:</l>
<l>Omtrent Sinte Mertensmesse, hoorter nare,</l>
<l>In de Berghen merct, in lieghe u niet,</l>
<l>Quam een die Jan de Luutsleghere hiet,</l>
<l n="7,16155"> <pb n="616"/> Die een ingheseten poortere was</l>
<l>Van Antwerpen, sijt seker das,</l>
<l>Ende die cochte te Berghen sniemen</l>
<l>Tesscen, lakene ende spanriemen,</l>
<l>Die hi met valscen ghelde quaet</l>
<l n="7,16160"> Betaelde, ende metter verscer daet</l>
<l>Wert hi ghevanghen sonder cesseren,</l>
<l>Ende metten dieneeren des heeren</l>
<l>Wert hi daer na cortelike</l>
<l>Ghepijnt, ghearbeit swaerlike.</l>
<l n="7,16165"> Ende daer na quamen, soe ic bediede,</l>
<l>Van Antwerpen goede coopliede</l>
<l>Ende presenteerden te verborghen ghereit</l>
<l>Janne den Luutsleghere voorseit</l>
<l>Voor dusent noble, met corten woorde,</l>
<l n="7,16170"> Te rechte te bringhene daer hi behoorde.</l>
<l>Des en mocht hen ghescien meer noch men.</l>
<l>Daer na screef die stat van Antwerpen</l>
<l>Aen den drossate van Berghen ende ooc mede</l>
<l>Aen den scouthet van der stede,</l>
<l n="7,16175"> Dat dinghesetene poortere, dats waer,</l>
<l>Van Antwerpen behoorde claer</l>
<l>Van live van goede openbare</l>
<l>TAntwerpen voor die vierscare,</l>
<l>Ende nerghens el te rechte tstane</l>
<l n="7,16180"> Binnen den mercgreefscape voortane.</l>
<l><pb n="617"/>Overmids dien versueken daer bi,</l>
<l>Ende van rechts weghen, dat si</l>
<l>Haren voorseiden poortere ontslaen souden</l>
<l>Ende, oft si hem iet optien wouden,</l>
<l n="7,16185"> Quamen tAntwerpen: hen soude van dien</l>
<l>Onvertoghen goet recht ghescien.</l>
<l>Twelc die drossate, wats ghesciet,</l>
<l>Noch die scouthet en daden niet;</l>
<l>Maer hielden den portere ghevanghen daer.</l>
<l n="7,16190"> Dan heeft die stat van Antwerpen, dats waer,</l>
<l>Den drossate ende scouthet vore vercleert</l>
<l>Van Berghen daer omme ghecorrigeert.</l>
<l>Boven welke correctie, neemt goom,</l>
<l>Die heere van Berghen opten Zoom</l>
<l n="7,16195"> Dien selven ghebannenen hielt na dat</l>
<l>Openbaerlijc binnen sijnre stat</l>
<l>Gaende, verkeerende blikelike,</l>
<l>Ende binnen sinen lande desghelike.</l>
<l>Die van Antwerpen meinden, soe mi docht,</l>
<l n="7,16200"> Dat hi des niet doen en mocht,</l>
<l>Segghende dat die correctien</l>
<l>Over tmercgreefscap meer ende men</l>
<l>Sloeghen alomme harentare,</l>
<l>Ende tstat en lant van Berghen ware</l>
<l n="7,16205"> Van den mercgreefscape een let, dats claer,</l>
<l>Daer tstat van Antwerpen thoot af waer.</l>
<l>                Hier op antwerde met ondersceide</l>
<l>Die heere van Berghen ende seide:</l>
<l>Dat die stat van Berghen ende tlant</l>
<l n="7,16210"> Ware gheleghen in Brabant,</l>
<l><pb n="618"/>Ende daer met verbonden ghemeene,</l>
<l>Ende dat hi die hielde te leene</l>
<l>Van den hertoghe van Brabant, wilt verstaen,</l>
<l>Alsoe sijn voorderen hadden ghedaen</l>
<l n="7,16215"> Heeren van Berghen, meer no men,</l>
<l>Met meer anderen redenen,</l>
<l>Die elc der partien vore vercleert</l>
<l>Daer op hebben gheallegheert.</l>
<l>                Desen voorghenoemden stoot</l>
<l n="7,16220"> Es ghewassen ende worden groot.</l>
<l>Die van Antwerpen met desen gheworre</l>
<l>Hebben den bastaert van Berghen Hectorre</l>
<l>Ende meer andere manne goet</l>
<l>Gherasteert, des sijt vroet,</l>
<l n="7,16225"> Ende desghelijc hielt meer no men</l>
<l>Die heere van Berghen op Antwerpen;</l>
<l>Soe dat ten utersten met ondersceit</l>
<l>Bi elken van den partien voorseit</l>
<l>Die zake wert bracht, si u bekant,</l>
<l n="7,16230"> Bi hertoghe Janne van Brabant</l>
<l>Harer beider heere ende prince, dits waer.</l>
<l>Die heeft den partien versocht aldaer</l>
<l>Dat si van haren ghescillen voorseit</l>
<l>Hen keeren wouden tsiere heerlicheit</l>
<l n="7,16235"> Ende submitteren, dit vernem,</l>
<l>Ten goedunken ende ordinantien van hem</l>
<l>Ende van den drien staten tehant</l>
<l>Van sinen lande van Brabant.</l>
<l>Daer af die van Antwerpen, segghic di,</l>
<l n="7,16240"> Hen ontsculdichden, segghende dat si</l>
<l>Van haren rechte in gheenre vouden,</l>
<l>Die si ghesworen hadden te houden,</l>
<l><pb n="619"/>Engheensins te bliven en dochten,</l>
<l>Noch hen submitteren en mochten.</l>
<l n="7,16245"> Daer af die hertoghe, nu hoort,</l>
<l>Te vreden was; ende versocht voort</l>
<l>Beide den partien, dit vernem,</l>
<l>Dat si van haren ghescillen voor hem</l>
<l>Als voor haren prince ende heere</l>
<l n="7,16250"> Met haren betoone, verstaet die leere,</l>
<l>Jeghen malcandren, dit onthoude,</l>
<l>Te rechte quamen: ende hi soude,</l>
<l>Elcs redene ghehoort int allen maten,</l>
<l>Bi rade van sinen drien staten</l>
<l n="7,16255"> Behoorlijc ordineeren op dat.</l>
<l>Dat hebben die van Antwerpen die stat</l>
<l>Wederseit te doene, met corten spraken</l>
<l>Segghende dat si van zaken</l>
<l>Die blootelijc der stat aenghinghen</l>
<l n="7,16260"> Niet sculdich en waren van dien dinghen,</l>
<l>Noch en mochten haer privilegien,</l>
<l>Costumen, herbringhenen meer noch men,</l>
<l>Noch rechten iegherincs ghemeene</l>
<l>Toonen, dan binnen der stat alleene</l>
<l n="7,16265"> Van Antwerpen, wats ghesciet.</l>
<l>Hier inne en was die hertoghe niet</l>
<l>Van dien van Antwerpen, dats waer,</l>
<l>Te vreden, meinende dat si claer</l>
<l>Voor hem, als haren prince ende heere,</l>
<l n="7,16270"> Comen souden te rechte in allen keere</l>
<l>Daert hem gheliefde, si u bekant,</l>
<l>Binnen sinen lande van Brabant.</l>
<l><pb n="620"/>                Die van Antwerpen hier na cortelike</l>
<l>Versochten haren scouthet ernstelike</l>
<l n="7,16275"> Opten heere van Berghen, verstaet den fijn,</l>
<l>Pandinghe te doene, ende sijn</l>
<l>Omtrent twee dusent sterc vermoghen</l>
<l>Metten scouthet uitghetoghen</l>
<l>Ghewapenderhant, onverholen,</l>
<l n="7,16280"> Int lant van Berghen, daer si een molen</l>
<l>Nederworpen met harer roten</l>
<l>Ende [hebben] die huse opghestoten</l>
<l>Die liede ghesekert, ghevanghen na das.</l>
<l>Om twelke meer die hertoghe was</l>
<l n="7,16285"> Verbolghen dan vore sonder waen,</l>
<l>Soe dat hi haer goede dede beslaen;</l>
<l>Ende die buten quamen, sonder cesseren</l>
<l>Dede hi vanghen ende rasteren.</l>
<l>Hi verboot dat men hen door sijn houde</l>
<l n="7,16290"> Gheenerhande goet toe vueren en soude.</l>
<l>Nu hebben van Brabant die goede stede</l>
<l>Met grooten coste ende moyten mede</l>
<l>Bruederlijc ghearbeit in dien dinghen,</l>
<l>Om die van Antwerpen te bringhen</l>
<l n="7,16295"> Ter gonsten van den hertoghe vri</l>
<l>Haren heere, alsoe dat si,</l>
<l>Die zake bededinghden ten utersten, dat</l>
<l>Van Antwerpen die voorseide stat</l>
<l>Haer ghedeputeerde raetsliede</l>
<l n="7,16300"> Teenen ghesetten daghe, soe ic bediede,</l>
<l>Sinden souden te Bruessele, dats waer,</l>
<l>Ende den hertoghe haren heere al daer</l>
<l>In der ieghenwoordicheit</l>
<l><pb n="621"/>Van sinen drien staten vorseit</l>
<l n="7,16305"> Opdoen, toonen ende bringhen bi</l>
<l>Dat poent van haren rechte, dat si</l>
<l>Haer privilegien, costumen, te waren,</l>
<l>Herbringhen, rechten, niet sculdich en waren</l>
<l>Te toonen buten harer stat.</l>
<l n="7,16310"> Ende na alle tgone dat</l>
<l>Si daer af bi ghebringhen conden,</l>
<l>Souden si voort, hoort mi vermonden,</l>
<l>Jeghen den heere van Berghen daer naer</l>
<l>Te rechte comen voor den hertoghe, daer</l>
<l n="7,16315"> Dat behoorlijc soude wesen;</l>
<l>Ende achtervolghende desen</l>
<l>Hebben die van Antwerpen dat</l>
<l>Van den voorseiden poente binnen der stat</l>
<l>Van Bruessele voor den hertoghe gheacht</l>
<l n="7,16320"> Ende sinen drien staten bi bracht,</l>
<l>Ende tghene ghetoont, dat seggic di,</l>
<l>Dat si daer af hadden, ende dat si</l>
<l>Meinden dat hen mocht dienen, sijts vroet.</l>
<l>Hier na heeft die hertoghe goet,</l>
<l n="7,16325"> Ter beden van den drien staten voorseit,</l>
<l>Gheconsenteert met guetlicheit</l>
<l>Dat die zaken daer wi af scriven</l>
<l>Tusscen hem staende souden bliven</l>
<l>Ende die van Antwerpen voorseit,</l>
<l n="7,16330"> Behoudelijc hem siere heerlicheit</l>
<l>Ende ooc der selver stat</l>
<l>Haren rechten; ende dat</l>
<l>Men ierst voortvaren soude te male</l>
<l>Op die zake principale</l>
<l n="7,16335"> Tusscen die van Antwerpen sonder sneven</l>
<l>Enten heere van Berghen voorscreven,</l>
<l>In der manieren verclaert hier bi.</l>
<l>Dats te wetene: dat si</l>
<l><pb n="622"/>Voor des hertoghen heerlicheit</l>
<l n="7,16340"> Ende den drien staten voorseit,</l>
<l>Daert gheliefde den hertoghe vaillant,</l>
<l>Binnen sinen lande van Brabant</l>
<l>Comen souden, hoort mi ghewaghen,</l>
<l>Tot vueghliken beteekenden daghen,</l>
<l n="7,16345"> Om aensprake, verantwerden, redene, besceit</l>
<l>Op te doene van den ghescille voorseit,</l>
<l>Ende al tghene dat si wouden</l>
<l>Daer toe segghen, dat si dat souden</l>
<l>In ghescrifte overgheven.</l>
<l n="7,16350"> Ende oft die selve partien voorscreven</l>
<l>Enich betoon doen wouden, hoort den sen,</l>
<l>Met privilegien, carthen, registren,</l>
<l>Met brieven ocht met ghetughenessen:</l>
<l>Soe soude die hertoghe sonder messen</l>
<l n="7,16355"> Uut sinen rade vroede ende wise,</l>
<l>Ende die state haer commissarise</l>
<l>Senden in elke van den steden</l>
<l>Om tvoorseide betoon met wijsheden</l>
<l>Met brieven, privilegien, alst mocht gheboren,</l>
<l n="7,16360"> Voort conde ende waerheit, te verhooren,</l>
<l>Ende anders hen claerlike</l>
<l>Te informeren volcomelike.</l>
<l>Opter partien cost, sijt seker des,</l>
<l>Daer dat gheboert. Ende soe wes</l>
<l n="7,16365"> Voor die commissarise voorghelesen,</l>
<l>Ghetoont oft bi bracht soude wesen,</l>
<l>Dat souden si bescreven, ende niet el,</l>
<l>Onder haer zeghele besloten wel,</l>
<l>Overbringhen den hertoghe tehande</l>
<l n="7,16370"> Ende den drien staten van den lande,</l>
<l><pb n="623"/>Om daer op bi hem met goeder stade</l>
<l>Gheordeneert te wordene met ripen rade,</l>
<l>Alsoe dat na allet gheboren</l>
<l>Van rechts weghen soude behooren.</l>
<l n="7,16375"> Om welke ordinanancie, die ic vermane,</l>
<l>Ende overdraghe na te gane</l>
<l>Hebben die van Antwerpen tien tiden,</l>
<l>Ende die heere van Berghen ter ander siden,</l>
<l>Hare ghebreke, clachten sonder begheven</l>
<l n="7,16380"> Ende eisscen al overghegheven,</l>
<l>Ende weder daer op gheantwert al</l>
<l>Met ghescrifte groot ende smal,</l>
<l>Ende ten utersten, bi onderwise,</l>
<l>Hebben si hem als die wise</l>
<l n="7,16385"> Bi rade van vrienden tien tiden</l>
<l>Ghesubmitteert in beiden ziden</l>
<l>Van alle den ghescille voorseit,</l>
<l>Ende verbonden te houden met sekerheit</l>
<l>Tghene dat daer af, si u bekant,</l>
<l n="7,16390"> Die heere van Edinghen greve van Conversant,</l>
<l>Ende die ioncheere van Montjouwe desghelijc</l>
<l>Uutspreken souden samentlijc</l>
<l>Om te bevellene desen twist,</l>
<l>Ende al sonder arghelist,</l>
<l n="7,16395"> Elken van den partien behouden daer in</l>
<l>Haren rechten meer ende min.</l>
<l>Tghene dat deze segghers, sijts ghewes,</l>
<l>Hier af ordeneerden, dat en es</l>
<l>Niet ghebracht tot mijnre conden;</l>
<l n="7,16400"> Maer ghemeinlijc seide men tien stonden</l>
<l>Dat die hertoghe sekerlijc</l>
<l>Van der siden van Antwerpen grootelijc</l>
<l>Daer af ghedient wert tsinen wille.</l>
<l><pb n="624"/>Ende hoe wel dat dese ghescille</l>
<l n="7,16405"> Porden in den iare, dat segghic di,</l>
<l>Van XXV, soe bleven si</l>
<l>Nochtan hanghende, met woorden clare,</l>
<l>Tot omtrent den inde van den iare</l>
<l>Van XXVI, ic seker ben,</l>
<l n="7,16410"> Eer die voorseide partien hen</l>
<l>Daer af submitteerden, sijts ghewes,</l>
<l>Ghelijc als dat voorscreven es.</l>
</div>
<div type="chapter"><head type="chapter">CXXXIII. HOE DE UNIVERSITEIT VANDEN SCOLEN INDER STAD VAN LOVENE OPGHESET WAERT ENDE GHECREGHEN.</head>
<l>Hertoghe Jan die edel heere</l>
<l>Minde die Heileghe Kerke zeere</l>
<l n="7,16415"> Ende die clergie sonderlinghe,</l>
<l>Ende bedachte sijn lant gheringhe</l>
<l>Te versiene erfelike</l>
<l>Van enen juweele ontsterfelike,</l>
<l>Dat es te wetene, onverholen,</l>
<l n="7,16420"> Van eenre gheprivilegieerder scolen,</l>
<l>Daer sijn ondersaten, hoort mi tellen,</l>
<l>Ende ander haer kindere mochten stellen</l>
<l>Om conste ende wijsheit, der ic wel lien,</l>
<l>Te leerene, die si te dien tien</l>
<l n="7,16425"> Buten sinen lande elderswaer</l>
<l>Soeken moesten hier ende daer.</l>
<l>Ende dese scole, ic segghe u dat,</l>
<l>Haddi meininghe in der stat</l>
<l><pb n="625"/>Van Bruessele te legghene, ende dede</l>
<l n="7,16430"> Des spreken met eeneghen van der stede</l>
<l>Die daer toe niet gheneight en waren</l>
<l>Noch en rieden, hoordic verclaren,</l>
<l>Segghende: dat die studente in hindere</l>
<l>Violeren souden der liede kindere,</l>
<l n="7,16435"> Ende dat dan risen mochte in der stat</l>
<l>Onraet, ghescille ende debat.</l>
<l>Hier na die hertoghe spreken dede</l>
<l>Met eeneghen van Lovene der stede,</l>
<l>Die daer toe vielen gheheellijc,</l>
<l n="7,16440"> Ende hebben den hertoghe oetmoedelijc</l>
<l>Daer om ghebeden met ernsticheit.</l>
<l>Alsoe heeft die hertoghe voorseit</l>
<l>Ghescreven ende aen den paus ghesonden</l>
<l>Merten den vijfsten, die tien stonden</l>
<l n="7,16445"> Ter beden van den hertoghe goet</l>
<l>Een ghemeine studium, sijts vroet,</l>
<l>Ende scole gheprivilegieert</l>
<l>Van allen consten gheordineert</l>
<l>Ende gheset heeft in ewicheit,</l>
<l n="7,16450"> Sonder alleene in der godheit,</l>
<l>Int stat van Lovene, van dien termine</l>
<l>Voortane ewelijc te sine.</l>
<l>Ende heeft daertoe sonder sneven</l>
<l>Privilegien verleent, ghegheven,</l>
<l n="7,16455"> Cancelliers, conservatoers ooc met</l>
<l>Gheordineert ende gheset,</l>
<l>Alst blijct bi den bullen wel gheraect</l>
<l>Int hof van Rome daer op ghemaect</l>
<l>In den iare Ons Heeren, dits openbaer,</l>
<l n="7,16460"> Veertien hondert ende XXV iaer,</l>
<l>Neghen daghe in decembri.</l>
<l><pb n="626"/>Daer na heeft die hertoghe vri</l>
<l>Notable doctore onghelet</l>
<l>Ontboden ende meesters met</l>
<l n="7,16465"> Van allen consten, sonder beiden,</l>
<l>Van der godheit alleene uutghesceiden,</l>
<l>Ende bi sijnre stat na sijn begheeren</l>
<l>Van Lovene doen stipendieeren.</l>
<l>Die haer ierste lesse, ic seker ben,</l>
<l n="7,16470"> In harer consten elc van hen</l>
<l>Ter eeren Gods, soe wi oorconden,</l>
<l>Ierst aenhieven ende begonden</l>
<l>Opten iersten dach dat segghic di,</l>
<l>Der maent van novembri</l>
<l n="7,16475"> In den iare Ons Heeren, segghic u claer,</l>
<l>XIIII<hi rend='sup'>c</hi> sessentwintigh iaer.</l>
</div>
<div type="chapter"><head type="chapter">CXXXIV. HOE DE PROOFST VAN CAMERYCKE, ZEGHELERE VAN BRABANT, GHEVANGHEN WAERT ENDE MEERANDERS.</head>
<l>Int selve iaer int beghin van meie</l>
<l>Ontlaste die hertoghe met besceie</l>
<l>Sinen neve heer Janne van Lutzenborch</l>
<l n="7,16480"> Van governoerscape ende besorch</l>
<l>Slants van Henegouwe, doe ic ghewach.</l>
<l>Daer na, opten neghentiensten dach</l>
<l><pb n="627"/>Der maent van julio, ongheloghen,</l>
<l>Soude tot Groenendale hebben ghetoghen</l>
<l n="7,16485"> Meester Cornelijs Proper, sijt seker das,</l>
<l>Proost van Camerike, die was</l>
<l>Seghelere van Brabant doe;</l>
<l>Ende opten weghe quamen hem toe</l>
<l>Een deel ghewapende ghereden</l>
<l n="7,16490"> Diene omringhden met nidicheden</l>
<l>Daer hi reet simpel ende slecht,</l>
<l>Want hi en hadde maer eenen knecht;</l>
<l>Daer vuerden sine sonder verdraghen</l>
<l>Ewech door bossce ende haghen.</l>
<l>.....</l>
<l>.....</l>
<l>.....</l>
<l>.....</l>
<l n="7,16495"> In al deser drueffenessen</l>
<l>Die hi leet in der vanghenessen</l>
<l>Hadde hi, si u bekant,</l>
<l>Over hem den zeghel van Brabant</l>
<l>Die hi alsoe suptilike</l>
<l n="7,16500"> Bewaerde ende alsoe wiselike,</l>
<l>Dat die ghene, wilt mi verstaen,</l>
<l>Diene in handen hadden ende ghevaen,</l>
<l>Dien niet en ghecreghen, dat versint,</l>
<l>Noch daer af en wisten twint.</l>
<l n="7,16505"> Ten utersten, dat si u vercleert,</l>
<l>Wert hi ghescat ende gheransonneert.</l>
<l><pb n="628"/>.....</l>
<l>.....</l>
<l>.....</l>
<l>.....</l>
<l>Hier na opten sesten dach</l>
<l>Der maent septembris, doe ic ghewach,</l>
<l>Tooch hertoghe Jan, ic seker bin,</l>
<l n="7,16510"> Van Bruessele tot Zenneke in;</l>
<l>Daer bleef hi drie daghe, onghewaent.</l>
<l>Opten tienden dach der selver maent</l>
<l>Tooch hi tot Berghen in Henegouwe.</l>
<l>Dat was tierste, in goeder trouwe,</l>
<l n="7,16515"> Dat hi te Berghen binnen quam,</l>
<l>Sint dier tijt, soe ic vernam,</l>
<l>Dat si met wederspennicheit</l>
<l>Metten hertoghe van Gloucestre voorseit</l>
<l>Rebelleerden ieghen den hertoghe Jan.</l>
<l n="7,16520"> Daer na es hi, die edel man</l>
<l>Van Berghen tot Sinte Gheleins ghetoghen.</l>
<l>Daer bleef hi, dats ongheloghen,</l>
<l>Tot dat hi van daer, wilt mi versinnen,</l>
<l>Weder quam te Bruessele binnen,</l>
<l n="7,16525"> Sevene in octobri, dat es waer,</l>
<l>Int selve voorseide Ons Heeren iaer.</l>
</div>
<div type="chapter"><head type="chapter"><pb n="629"/> CXXXV. HOE DIE HERTOGHE VAN BOURGOGNEN REGENT VAN HOLLANT ENDE VAN ZEELANT DE STAD VAN SEVENBERGHEN MET MACHTE BELEIDE ENDE GHECREECH.</head>
<l>Vrouwe Jacob lach te deser tijt</l>
<l>Te Schoonhoven in Hollant, des seker sijt,</l>
<l>Ende hadde ooc in haren behoude</l>
<l n="7,16530"> Ghecreghen die stat van der Goude.</l>
<l>In dien steden hielt si als die fiere</l>
<l>Volc van wapenen ende soudeniere,</l>
<l>Daer si met scadichde ende dede pant</l>
<l>Den anderen steden van Hollant</l>
<l n="7,16535"> Die haer waren onghehoorsam.</l>
<l>Van Sevenberghen, soe ic vernam,</l>
<l>Die heere die hielt meer ende men</l>
<l>Partie met Vrouwe Jacoppen,</l>
<l>Ende dede vele scadelijcheden</l>
<l n="7,16540"> Den cooplieden van anderen steden</l>
<l>Uut Sevenberghen sijnre stat,</l>
<l>Die op twater verkeerden, alsoe dat</l>
<l>Die hertoghe van Bourgognen, dat versent,</l>
<l>Dien die hertoghe van Brabant tregement</l>
<l n="7,16545"> Van Hollant ende van Zeelant</l>
<l>Bevolen hadde, als coene wigant</l>
<l>Met grooter macht zeere vermoghen</l>
<l>Voor Sevenberghen es ghetoghen</l>
<l>Ende beleit te watere sonder sparen,</l>
<l n="7,16550"> Soe dat die van binnen besloten waren.</l>
<l>Ende na dat hi daer vore, des seker sijt,</l>
<l><pb n="630"/>Gheleghen hadde eenen langhen tijt</l>
<l>Wert daer een respijt ghededinght naer,</l>
<l>Om sprake te houdene, ende aldaer</l>
<l n="7,16555"> Sant van Bourgognen die heere</l>
<l>Den joncheere van Gaesbeke ende meere</l>
<l>Andere groote heeren, ic segghe u dat,</l>
<l>Binnen Sevenberghen der stat</l>
<l>Om te dedinghen met wisen keere.</l>
<l n="7,16560"> Die boden van Sevenberghen den heere</l>
<l>Een groote somme van ghelde, dats waer,</l>
<l>Datti hadde willen gheloven daer</l>
<l>In den oorloghe, verstaet den sen,</l>
<l>Tusscen den hertoghe ende Vrouwe Jacoppen</l>
<l n="7,16565"> Stille te stane, sonder tien tiden</l>
<l>Hem des te bewindene teenegher ziden,</l>
<l>Ten ware dat men striden soude.</l>
<l>Oft dat ghebeurde, waer hi dan woude</l>
<l>Soude hi moghen striden in trouwen</l>
<l n="7,16570"> Metten hertoghe oft metter Vrouwen.</l>
<l>Die hertoghe van Gaesbeke riet den heere</l>
<l>Van Sevenberghen herde zeere</l>
<l>Sinen neve in rechter trouwe,</l>
<l>Dat hi dat alsoe doen wouwe.</l>
<l n="7,16575"> Vele onderwijs dede hi hem doe</l>
<l>Om hem te bringhene daer toe.</l>
<l>Maer wat men hem seide oft riet,</l>
<l>Hi en woude tractaet aenverden niet.</l>
<l>Dus es die dedinghe aldaer</l>
<l n="7,16580"> Ghesceiden ende tbestant daer naer</l>
<l>Es verstreken ende uutghegaen.</l>
<l><pb n="631"/>Daer na dede die hertoghe saen</l>
<l>Die stat al omme na behooren</l>
<l>Vaster belegghen dan te voren.</l>
<l n="7,16585"> Ende als dat saghen die van binnen</l>
<l>Ende hen quam in haer bekinnen</l>
<l>Die offere die ghi vore hebt verstaen,</l>
<l>Die de hertoghe hadde ghedaen,</l>
<l>Die haer heere nam in onweerden</l>
<l n="7,16590"> Ende met en hadde willen aenveerden:</l>
<l>Soe hebben se daer na eer iet lanc</l>
<l>Jeghen haers heeren wille ende danc,</l>
<l>Die niet en conde ghekeeren dat,</l>
<l>Van Sevenberghen die voorseide stat</l>
<l n="7,16595"> Op ghegheven in die hant</l>
<l>Van Bourgognen den heere vaillant.</l>
<l>Ende die heere van Sevenberghen claer</l>
<l>Wertter uut verdreven daer,</l>
<l>Ende es voortane, alsoe ghi hoort,</l>
<l n="7,16600"> Een arm ridder bleven voort.</l>
<l>Dit ghesciede int selve iaer</l>
<l>Van sessentwinteghen, dats waer.</l>
</div>
<div type="chapter"><head type="chapter">CXXXVI. VAN JAUNE CHEVALIER HOE HY GHEVANGHEN WAERT ENDE GHERICHT ENDE DE ZAKE WAER OMME.</head>
<l>Hier boven daer wi in goeder mate</l>
<l>Bescreven hebben van den tractate</l>
<l n="7,16605"> Te Douway ghemaect in der stat,</l>
<l><pb n="632"/>Hebben wi wel verclaert hoe dat</l>
<l>Vrou Jacoppen moeder, die hertoghinne,</l>
<l>Hertoghen Jans moye, dit versinne,</l>
<l>Na tselve tractaet in rebellicheit</l>
<l n="7,16610"> Bleef ieghen hertoghe Janne voorseit,</l>
<l>Ende dalti daer omme, als die vroede,</l>
<l>Haer duwarie ende haer goede</l>
<l>In Henegouwe ende in Hollant</l>
<l>Dede beslaen aen elken cant,</l>
<l n="7,16615"> Ende tsier tafelen legghen, sijts vroet;</l>
<l>Ende die heeft die hertoghe goet</l>
<l>In sinen handen behouden mids das.</l>
<l>Dies doude vrouwe qualijc was</l>
<l>Van herten te vreden, dat es claer.</l>
<l n="7,16620"> Na desen, te wetene int selve iaer</l>
<l>Sessentwintich, opten vridach,</l>
<l>Die ses daghe in decembri lach,</l>
<l>Jaeghde op Zonie die hertoghe coene,</l>
<l>Soe hi ghewoonlijc was te doene,</l>
<l n="7,16625"> Ende dede in dier selver uren</l>
<l>Den das graven bi der Vueren.</l>
<l>Daer wert ghevanghen, wilt mi hooren,</l>
<l>Jan Chevalier, die was gheboren</l>
<l>Van Massels in den lande van Aet;</l>
<l n="7,16630"> Die daer ghevolght was, dat verstaet,</l>
<l>Den hertoghe met eenen anderen knecht</l>
<l>Die Peeterken hiet, die te recht</l>
<l>Ontliep ende maecte hem van daer.</l>
<l>Jan Chevalier wert cort daer naer</l>
<l n="7,16635"> Te Bruessele bracht, dits waer bediet,</l>
<l>Ende daer wert hem, in lieghe u niet,</l>
<l><pb n="633"/>Des maendaeghs ghevraeght sonder verdrach,</l>
<l>In decembri den sestienden dach,</l>
<l>Waer omme hi den hertoghe daer</l>
<l n="7,16640"> Op Zonie dus ghevolght was naer,</l>
<l>Ende wien daer sant; men vraeghden das,</l>
<l>Wie dat sijn gheselle was</l>
<l>Die met hem quam, ende dien</l>
<l>Men soe haestelijc sach ontvlien.</l>
<l n="7,16645"> Daer op dat hi antwerde saen:</l>
<l>Dat hi was in den strijt ghevaen</l>
<l>Van Brouwershavene in Zeelant</l>
<l>Van eenen riddere vroom ende vaillant,</l>
<l>Heere Janne Vileyn, nu hoort dat,</l>
<l n="7,16650"> Heere van Stertbeke, diene hadde ghescat</l>
<l>Op twee hondert cronen sonder sneven,</l>
<l>Ende die hadde hem dach ghegheven</l>
<l>Van sinen rantsoene sonder si</l>
<l>Tghelt te halene; daer omme hi</l>
<l n="7,16655"> Sijn erve vercochte, si u vercleert,</l>
<l>Maer tghelt was gherasteert.</l>
<l>Daer omme haddi gheweest op trouwe</l>
<l>Bi den baillu van Henegouwe;</l>
<l>Maer wat hi hadde ghedaen in desen,</l>
<l n="7,16660"> Sijn ghelt en mocht niet ontslaghen wesen.</l>
<l>Daer omme was hi ghevolght naer</l>
<l>Den hertoghe, hopende dat hi daer</l>
<l>Vinden soude na sijn begheeren</l>
<l>Heere Janne van der Meeren</l>
<l n="7,16665"> Bi den hertoghe, dien hi voordien</l>
<l><pb n="634"/>Te Steertbeke dicwile hadde ghesien</l>
<l>Doen hi ghevanghen sat tier steden.</l>
<l>Dien soe soudi hebben ghebeden</l>
<l>Dat hi hem aen den hertoghe rijc</l>
<l n="7,16670"> Hadde willen helpen trouwelijc,</l>
<l>Dat sijn ghelt, daer wi af lesen,</l>
<l>Hadde moghen ontslaghen wesen</l>
<l>Om sijn rantsoen ghenoemt hier voren</l>
<l>Te betalene na behooren.</l>
<l n="7,16675"> Als van den knecht, nu hoort na mi,</l>
<l>Die ontloopen was, seide hi,</l>
<l>Dat hine opten weghe vant,</l>
<l>Ende dat hi Peeterken was ghenant,</l>
<l>Uten lande van Limborch ter waerheden</l>
<l n="7,16680"> Gheboren: ende hi hadden ghebeden</l>
<l>Met hem te comene tier stonde</l>
<l>Om dat hi die sprake conde</l>
<l>Van den lande, ende over al</l>
<l>Die weghe wiste groot ende smal.</l>
<l n="7,16685">                 Hier op wert hem gheseit ter stont</l>
<l>Dat hi wel wiste ende hem was cont</l>
<l>Dat hi des hertoghen viant was,</l>
<l>Ende dat al sijn goet mids das</l>
<l>Verboort ware ende gheconfiskeert:</l>
<l n="7,16690"> Hoe mocht hi dan soe cloec gheveert</l>
<l>Hebben ende sijn van moede soe hooghe,</l>
<l>Te comene bi den hertoghe</l>
<l>Op tbosch daer hi jaeghde, verstaet tbediet,</l>
<l>Het en ware doch ghelooflijc niet</l>
<l n="7,16695"> Hi en quam om ander zaken daer?</l>
<l><pb n="635"/>Ende doen wert hi cort daer naer</l>
<l>Op die banc ghebonden; men seide hem houde</l>
<l>Dat hi die waerheit segghen soude.</l>
<l>Ende daer soe bat hi tehande</l>
<l n="7,16700"> Dat men hem loste uten bande:</l>
<l>Hi soude die waerheit openbaer,</l>
<l>Ende van grooten stucken, segghen daer.</l>
<l>Doen hi uten banden was ghevrijt</l>
<l>Seide hi dat hi langhen tijt</l>
<l n="7,16705"> Te Steertbeke ghevanghen lach:</l>
<l>Ten utersten ghecreech hi dach.</l>
<l>Doen tooch hi te Keynoot sonder vieren</l>
<l>Bi der ouder Vrouwen, der duagieren,</l>
<l>Die seide hem, sijt seker das,</l>
<l n="7,16710"> Daer Lambrecht van Bingh bi was,</l>
<l>Dat hi soude trecken in Brabant</l>
<l>Ende vernemen alle tghestant</l>
<l>Hoe die hertoghe, hoerter naer,</l>
<l>Ute te treckene plaghe daer</l>
<l n="7,16715"> Om te jaghene, des sijt vroet,</l>
<l>Soe te peerde soe te voet,</l>
<l>Ghewapent, nu leght hier op merc,</l>
<l>Oft onghewapent, ende hoe sterc:</l>
<l>Wes hi hier af vernemen soude,</l>
<l n="7,16720"> Dat hi dat weten laten woude</l>
<l>Bi Peeterken den Knecht voorscreven.</l>
<l>Ende hi soude hebben ghebleven</l>
<l>Te Steertbeke na dit bedrijf</l>
<l>Bi heeren Jans Vileyns wijf.</l>
<l n="7,16725">                 Des dijnsdaeghs, nu hoort na mi,</l>
<l><pb n="636"/>Seventiene in decembri</l>
<l>Voor middaghe omtrint tien uren</l>
<l>Wert den voorseiden daer wi af rueren,</l>
<l>Janne Chevalier, ghevraeght tier stonden</l>
<l n="7,16730"> Sonder arbeit oft pine, onghebonden,</l>
<l>Oft hi bleve bi dien woorde</l>
<l>Dat men sdaeghs te voren van hem hoorde,</l>
<l>Ende dat hi die waerheit, wats ghesciet,</l>
<l>Segghen soude ende anders niet.</l>
<l n="7,16735"> Doen antwerde hi tehant</l>
<l>Dat doude Vrouwe van Hollant</l>
<l>Bi Lambeert van Binch al bloot</l>
<l>Hem bi haer te comene ontboot,</l>
<l>Ende beval hem in Brabant ghereet</l>
<l n="7,16740"> Te treckene, alst voorscreven steet;</l>
<l>Ende dat die voorseide Lambeert daer bi</l>
<l>Hem daer na seide ooc, dat si</l>
<l>Den hertoghe wel souden al bloot</l>
<l>Vanghen ende bringhen te Keynoot,</l>
<l n="7,16745"> Als si tghestant wisten claer;</l>
<l>Ende dat si souden comen daer</l>
<l>Te peerde ende te voet in deser maniere,</l>
<l>Deen na den anderen viere ende viere,</l>
<l>Van Namen tot Wavere onghelet,</l>
<l n="7,16750"> Ende vergaderen, na topset</l>
<l>Dat si souden maken als dan.</l>
<l>Ende als si den hertoghe Jan</l>
<l>Ghevanghen hadden, soe ghi hoort rueren,</l>
<l>Souden sine te Keynoot vueren.</l>
<l n="7,16755"> Ende seide voort dat al bloot</l>
<l><pb n="637"/>Doen waren binnen Keynoot</l>
<l>Omtrent hondert, des sijt vroet,</l>
<l>Ende LXXX ghesellen te voet,</l>
<l>Ende vijftich te peerde, al soudeniere,</l>
<l n="7,16760"> Die stat te verwaerne als die fiere.</l>
<l>                Voort seide hi noch ende dede bekant</l>
<l>Dat Otte van der Motten eenen halsbant</l>
<l>Hadde, die welke halsbant was</l>
<l>In Inghelant ghemaect, sijt seker das,</l>
<l n="7,16765"> Ende men hadde, hoort mi vermonden,</l>
<l>Weder in Inghelant ghesonden</l>
<l>Om noch eenen anderen tot dien</l>
<l>Te doen makene; maer wien</l>
<l>Men die halsbande, wats ghesciet,</l>
<l n="7,16770"> Aen doen soude, en wiste hi niet.</l>
<l>Ende seide dat Peeterken voorwaer,</l>
<l>Die met hem comen was al daer</l>
<l>Met Otten van der Motten woonde bloot</l>
<l>Oft metten proost van Keynoot.</l>
<l n="7,16775">                 Des selfs dijnsdaeghs daer wi af rueren,</l>
<l>Na der noenen omtrint IIII uren,</l>
<l>In presentien der raetsliede, hoort den sen,</l>
<l>Des hertoghen van Bourgongien</l>
<l>Wert Janne Chevalier voorseit</l>
<l n="7,16780"> Onghebonden ende sonder arbeit</l>
<l>Ghevraeght oft hi bi dien woorde</l>
<l>Bleve dat men hem segghen hoorde</l>
<l>Des morgens, ende hi sonder falen</l>
<l>Dat segghen soude ende verhalen,</l>
<l n="7,16785"> Ende die waerheit segghen al.</l>
<l>Doen vertooch hi groot ende smal</l>
<l><pb n="638"/>Die zaken claerliker, wilt verstaen,</l>
<l>Dan hi te voren hadde ghedaen,</l>
<l>Ende esser gheheellijc bi bleven,</l>
<l n="7,16790"> Alsoe si boven staen ghescreven.</l>
<l>Ende seide voort met woorden snel</l>
<l>Dat doude Vrouwe hem dit bevel</l>
<l>Op Sinte Andries dach hadde ghedaen,</l>
<l>Des avonts, als zi soude dwaen</l>
<l n="7,16795"> Om te soppeerne; ende daer</l>
<l>En was niement bi noch naer</l>
<l>Dan Lambeert van Bingh voorseit.</l>
<l>Welke Lambeert hem hadde gheseit:</l>
<l>Consten si den hertoghe Jan</l>
<l n="7,16800"> Ghevanghen, soe soude dan</l>
<l>Doude Vrouwe herde snel</l>
<l>Haer duwarie crighen wel,</l>
<l>Ende alle die thare hadden verlooren</l>
<l>Souden worden verricht na behooren.</l>
<l n="7,16805">                 Des goensdaeghs, XVIII in decembri,</l>
<l>Na der noenen, bekinde hi</l>
<l>In presentien, si u bekant,</l>
<l>Der drie staten van Brabant</l>
<l>Dat die zaken sonder ondersceit,</l>
<l n="7,16810"> Soe hi sdaeghs te voren hadde gheseit,</l>
<l>Ghesciet waren sonder waen</l>
<l>Ghelijc si boven ghescreven staen.</l>
<l>Voort seide hi ende dede bekant</l>
<l>Dat Otte van der Motten uut Inghelant</l>
<l n="7,16815"> Van Vrouwe Jacoppen der hertoghinnen</l>
<l>Harer moeder brachte, wilt versinnen,</l>
<l>Enen rinc daer enen steen in lach:</l>
<l>Als dien die oude Vrouwe sach</l>
<l><pb n="639"/>Beval si rechtevoort herde scier</l>
<l n="7,16820"> Den voorseiden Janne Chevalier</l>
<l>In Brabant te treckene sonder verbeit,</l>
<l>Om der zaken wille voorseit.</l>
<l>Ende als si hem dat bevel dede</l>
<l>Antwoorde hi haer ter stede</l>
<l n="7,16825"> Dat hi om haren wille verloren</l>
<l>Sijn goet hadde daer te voren:</l>
<l>Noch soude hi al sonder blijf</l>
<l>Om haren wille waghen sijn lijf.</l>
<l>Een peert dede si hem daer toe</l>
<l n="7,16830"> Bi den proofst van Keynoot gheven doe,</l>
<l>Ende Peeterken ooc een aldus,</l>
<l>Daer si op quamen tot Flerus.</l>
<l>Doen sonden si te Keynoot metter spoet</l>
<l>Die perde omme, ende ghinghen te voet</l>
<l n="7,16835"> Al totter Vueren, doe ic ghewach.</l>
<l>                Des vridaeghs opten XX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l>Der selver maent ghenoemt alhier</l>
<l>Wert den voorseiden Janne Chevalier</l>
<l>Gheseght dat hi sonder beide</l>
<l n="7,16840"> Alle die uterste waerheit seide:</l>
<l>Oft si hertoghe Janne hadden ghevaen,</l>
<l>Wat men hem soude hebben ghedaen?</l>
<l>Op twelke hi antwerde met stade</l>
<l>Dat ware ghesloten in den rade,</l>
<l n="7,16845"> Als hi te Keynoot bracht soude wesen;</l>
<l>Dat men ontbieden soude na desen</l>
<l>Tabellioens ende derghelike</l>
<l>Notarise van Camerike</l>
<l>Ende van eldere, wilt versinnen,</l>
<l n="7,16850"> Daer vore hi der hertoghinnen</l>
<l>Vrouwe Jacoppen soude scelden quijt</l>
<l><pb n="640"/>Ende vertien ter selver tijt</l>
<l>Op Henegouwe, Hollant, Zeelant.</l>
<l>Dan soude men in Brabant</l>
<l n="7,16855"> Laten weten alsoe houde:</l>
<l>Soe verre als tlant gheloven woude</l>
<l>Des wrake te doene nemmermeere,</l>
<l>Soude men hen senden haren heere.</l>
<l>Ende ten lesten seide hi daer na</l>
<l n="7,16860"> Dat die hertoghinne Vrouwe Jacoba</l>
<l>Bevolen hadde, als hertoghe Jan</l>
<l>Ghevanghen ware, dat men hem dan</l>
<l>Aen sinen live, wats ghesciet,</l>
<l>Emmer en mesdade niet.</l>
<l n="7,16865">                 Na dat met woorden ende met spraken</l>
<l>Jan Chevalier alle dese zaken</l>
<l>Te vele stonden ende steden</l>
<l>Bekent hadde ende verleden,</l>
<l>Es hi op die Steenpoorte daer naer</l>
<l n="7,16870"> Te Brussele bleven ghevanghen daer;</l>
<l>Ende hoe wel, in lieghe u niet,</l>
<l>Die greve van Saint Pol daer toe riet</l>
<l>Ende meer andere heeren groot,</l>
<l>Dat menne ontcommerde van der doot</l>
<l n="7,16875"> Ende rechte van den live, sijts vroet,</l>
<l>Die sachtmoedeghe hertoghe goet</l>
<l>En wouts ghedoghen niet, openbare</l>
<l>Segghende dat hi sculdich ware</l>
<l>Recht doen te ghesciene, hoort mi bedieden,</l>
<l n="7,16880"> Over die ghene die anderen lieden</l>
<l>Mesdaen hadden in eneghen keere,</l>
<l>Die hem claeghden dat als heere;</l>
<l>Maer als men aen hem selve mesdade,</l>
<l><pb n="641"/>Ende hi dat om die Gods ghenade</l>
<l n="7,16885"> Vergave: verwecte hi sonder verlaet</l>
<l>Gode te verghevene sine mesdaet;</l>
<l>Ende alsoe meinde hi voortan</l>
<l>Ghevanghen te houdene den selven Jan</l>
<l>Tot des Goeden Vridaeghs, sijt seker das,</l>
<l n="7,16890"> Dat doen naestcomende was,</l>
<l>Ende dan woude hi hem tier tijt</l>
<l>Om Gods wille laten quijt,</l>
<l>Ende vergheven hem sijn mesdaet,</l>
<l>Op dat hi te voorder creghe aflaet</l>
<l n="7,16895"> Ende verlatenesse van sinen zonden.</l>
<l>Maer God Ons Heere, hoort mi oorconden,</l>
<l>Hevet anders ghevoeght, doe ic ghewach,</l>
<l>Want opten Goeden Vridach</l>
<l>Was selve doot die heere voorbaer,</l>
<l n="7,16900"> Als int capittel dat hier volght naer</l>
<l>U verclaert sal worden scier.</l>
<l>Bi desen en wert Jan Chevalier</l>
<l>Niet quijt noch ontslaghen, dats waer,</l>
<l>Maer hi bleef ghevanghen daer</l>
<l n="7,16905"> Tot die greve van Saint Pol, si u bekant,</l>
<l>Tot den hertoghedomme van Brabant</l>
<l>Ontfanghen wert, hout u daer an;</l>
<l>Die dede den voorseiden Jan</l>
<l>Op een hooghe stellinghe, sijt seker das,</l>
<l n="7,16910"> Die voor der stat huus ghemaect was,</l>
<l>Op die merct van Bruessele sonder bliven</l>
<l>Bi Wouteren Pipenpoy ontliven,</l>
<l>Die amman van Bruessele was sekerlijc,</l>
<l>Ende vierendeelen openbaerlijc.</l>
</div>
<div type="chapter"><head type="chapter"><pb n="642"/> CXXXVII. HOE HERTOGHE JAN VAN BRABANT DIE VIERDE ZIEC WORDEN ES ENDE GHESTORVEN.</head>
<l n="7,16915"> Hertoghe Jan bleef, wilt versinnen,</l>
<l>Met sinen state te Bruessele binnen;</l>
<l>Op enen goensdach tooch hi van daer</l>
<l>IX in aprille, dit es waer,</l>
<l>Sijn bruder met hem. Te derre maniere</l>
<l n="7,16920"> Van Bruessele toghen si te Liere.</l>
<l>Daer hielt een dachvaert die heere vaillant</l>
<l>Met sinen drie staten van Brabant;</l>
<l>Ende als die dachvaert was gheent,</l>
<l>Es die hertoghe omme ghewent</l>
<l n="7,16925"> XII in aprille, doe ic ghewach,</l>
<l>Na der noenen op enen saterdach,</l>
<l>Op den Palmavont ter waerheden.</l>
<l>Ende als hi aldus quam ghereden</l>
<l>Tusscen Bruessele ende Vilvoorden, daer</l>
<l n="7,16930"> Wert hi bevaen met ziecten swaer</l>
<l>Ende met grooter pinen. Die heere lofsam</l>
<l>Des avonts binnen Bruessele quam,</l>
<l>Ende bi hem quamen in corten termine</l>
<l>Ende bleven bi hem sijn phisicine;</l>
<l n="7,16935"> Maer die ziecheit van den edelen man</l>
<l>Al haerliede conste verwan.</l>
<l>Dus bleef hi ligghende, soe ic ghewaghe,</l>
<l>Metter ziecheit die van daghe te daghe</l>
<l>Vast meerderde ende stercte sonder verdrach,</l>
<l n="7,16940"> Tot opten Witten Donderdach,</l>
<l><pb n="645"/>Den seventienden dach, hoor die wille,</l>
<l>Der selver maent van aprille;</l>
<l>Ende doen bat die edel heere</l>
<l>Van Saint Pol sinen brueder zeere</l>
<l n="7,16945"> Dat hi sijn testament wel gheraect,</l>
<l>Twelc hi voormaels hadde ghemaect</l>
<l>Ende wiselijc gheordineert,</l>
<l>Volvoeren woude, si u vercleert,</l>
<l>Ende tot volcomender executien</l>
<l n="7,16950"> Brenghen woude, verstaet den sen.</l>
<l>Dat gheloofde hem willichlijc</l>
<l>Sijn bruder te doene volcomelijc.</l>
<l>Daer na dede hi met begheeren</l>
<l>Drie messen voor hem celebreeren,</l>
<l n="7,16955"> Ende als hi met grooter innicheit,</l>
<l>Met devotien ende met minlicheit</l>
<l>Die messen hadde ghehoort aldaer,</l>
<l>Sijn bichte ghesproken, sijn sonden claer</l>
<l>Beleden hadde met groten rouwe,</l>
<l n="7,16960"> Ontfinc hi met vreesen, in goeder trouwe,</l>
<l>Ende met grooter weerdichede</l>
<l>Den lichame Gods ende ooc mede</l>
<l>Dat weerde heilighe sacrament</l>
<l>Der lester olyen, si u bekent;</l>
<l n="7,16965"> Ende beval den heere van Rotselaer</l>
<l>In sinen name te doene aldaer</l>
<l>Dat mandaet op dien dach.</l>
<l>Na allen desen doe ic ghewach</l>
<l><pb n="644"/>Dat men die officie dede met love</l>
<l n="7,16970"> Van den daghe in sinen hove,</l>
<l>Met herde grooter sollempniteit.</l>
<l>Omtrent tien uren, voor waer gheseit,</l>
<l>Hadde hi bevolen claerliken</l>
<l>Dat die tijt sijnre pelgrimagien</l>
<l n="7,16975"> Op deze werelt vervult was claer,</l>
<l>Ende began met grooter devotien daer</l>
<l>Desen psalm te lesene aldus:</l>
<l><hi rend="italic">Miserere mei Deus</hi> </l>
<l><hi rend="italic">Secundum magnam misericordiam tuam</hi> ...</l>
<l n="7,16980"> Nemmeer en sprac die heere lofsam;</l>
<l>Maer metten iersten verse van desen,</l>
<l>Sonder meer oft voorder te lesen,</l>
<l>Versciet die edel ziele tier stont</l>
<l>Door sinen lichaemliken mont,</l>
<l n="7,16985"> Ende voer bi Gode in hemelrijc,</l>
<l>Alsoe wi hopen claerlijc.</l>
<l>Aldus es hertoghe Jan ghestorven</l>
<l>Int iaer Ons Heeren ende heeft verworven</l>
<l>Die doot, als men hier hooren mach,</l>
<l n="7,16990"> XIIII<hi rend='sup'>c</hi> XXVI opten donderdach</l>
<l>Voor Paesscen, ende sijn lichame</l>
<l>Wert ghebalsemt na betame</l>
<l>Met balsemen van grooten love,</l>
<l>Ende soe ghehouden binnen den hove</l>
<l n="7,16995"> <pb n="645"/> Van Caudenberghe, soe ic ghewaghe,</l>
<l>Tot sdijnsdaeghs in die paeschdaghe.</l>
</div>
<div type="chapter"><head type="chapter">CXXXVIII. VANDER UYTVAERT ENDE EXEQUIEN, ENDE HOE HERTOGE JANS LICHAME BEGRAVEN WERT.</head>
<l>Int iaer Ons Heeren, soe ghelach</l>
<l>XIIII<hi rend='sup'>c</hi> XXVII die Paeschdach</l>
<l>XX in aprille, doe ic u cont,</l>
<l n="7,17000"> Ende noch des hertoghen lichame stont</l>
<l>In den hove te Bruessele binnen</l>
<l>Op Coudenberch, nu wilt bekinnen,</l>
<l>Ghebalsemt, soe ic u dede verclaer,</l>
<l>Tot des dijnsdaeghs daer naer</l>
<l n="7,17005"> XXII in aprille, na sijn betame.</l>
<l>Doen wert dat doode lichame</l>
<l>Na der noenen met groter weerdicheit,</l>
<l>Met processien ende sollempniteit,</l>
<l>Met vele tortsen, met crucen, met vanen,</l>
<l n="7,17010"> Met menichfuldicheit van tranen,</l>
<l>Met droefheit ende met grooter claghen,</l>
<l>Van Coudenberch uten hove ghedraghen</l>
<l>Tot Sinte Goedelen in der kerken.</l>
<l>Daer worden van papen ende van clerken</l>
<l n="7,17015"> Vigilien ghesonghen, hoordic lien,</l>
<l>Met kerkelijken serimonien</l>
<l>Over hem, met grooter devotien daer.</l>
<l><pb n="646"/>Ende des anderdaeghs daer naer,</l>
<l>Te wetene des goensdaeghs onghewaent,</l>
<l n="7,17020"> Drientwintich der selver maent,</l>
<l>Wert in der selver kerken voorseit</l>
<l>Een messe met grooter sollempniteit</l>
<l>Over die ziele ghesonghen daer,</l>
<l>Ende ter stont cort daer naer</l>
<l n="7,17025"> Wert dat doode lichame voorseit</l>
<l>Op een rosbaer met grooter zeericheit</l>
<l>Alsoe ghebracht toter Vueren</l>
<l>In S<hi rend='sup'>t</hi> Jans kerke ende in dier uren</l>
<l>Worden van ierst statelijc</l>
<l n="7,17030"> Vigilien ende messe devotelijc</l>
<l>Ghesonghen, ende ten inde van desen</l>
<l>Wert shertoghen lichame, hoort mi lesen,</l>
<l>In den hooghen choor voor den altaer</l>
<l>Bi sinen vader begraven daer,</l>
<l n="7,17035"> Ende bi siere moeder, si u verclaert.</l>
<l>Ende in deser selver uutvaert</l>
<l>Waren metten greve utermate</l>
<l>Van Saint Pol vele abtde ende prelate,</l>
<l>Greven, baenrotsen, ridderen, knapen,</l>
<l n="7,17040"> Ende vele goeder manne van wapen,</l>
<l>Entie ghedeputeerde, si u bekant,</l>
<l>Van den steden slants van Brabant.</l>
<l>Als dese exequien, wilt verstaen,</l>
<l>Na behooren waren ghedaen,</l>
<l n="7,17045"> Es die greve van Saint Pol na das,</l>
<l>Die toecomende hertoghe was</l>
<l>Van den lande, omme, wilt versinnen,</l>
<l>Weder comen te Bruessele binnen</l>
<l><pb n="647"/>Op thof van Coudenberch voorscreven,</l>
<l n="7,17050"> Ende aldaer soe es hi bleven,</l>
<l>Die doot bescreiende langhen termijn</l>
<l>Van den lieven brueder sijn.</l>
</div>
<div type="chapter"><head type="chapter">CXXXIX. VAN HERTOGHE JANS MANIEREN ENDE VAN SINEN LOVE ENDE HOE HY NA SIJNRE DOOT GHECLAEGT WAERT.</head>
<l>Hertoghe Jan die heere bequame,</l>
<l>Die de vierde was van dien name,</l>
<l n="7,17055"> Sone des hertoghen Anthonijs,</l>
<l>Regheerde Brabant, die heere wijs,</l>
<l>Twelfdalf jaer oft daer bi.</l>
<l>Binnen welken tiden dat hi</l>
<l>Vele onghenuechte hadde voorwaer,</l>
<l n="7,17060"> Ende vele vreemder zaken claer</l>
<l>Ghescieden, als vore bescreven staen.</l>
<l>Ende in allen dien, doe ic vermaen,</l>
<l>Was hi verduldich, wes hem ghesciet,</l>
<l>Ende en vergat Gode emmer niet</l>
<l n="7,17065"> Te lovene nacht ende dach,</l>
<l>Dien hi vreesde ende ontsach,</l>
<l>Ende loofden (van dien) des hi hem toe sant.</l>
<l>Ooc en vergat die heere vaillant</l>
<l>Der ermer niet, dat elc ghevroede:</l>
<l n="7,17070"> <pb n="648"/> Met sinen tideliken goede</l>
<l>Versach hi die mildelike,</l>
<l>Soe dat hi van hen ghemeinlike,</l>
<l>Van den armen menscen algader,</l>
<l>Ghenuemt wert der armen vader.</l>
<l n="7,17075"> Hi was ghespaersaem ende goedertieren,</l>
<l>Sachtmoedich, sedich van manieren,</l>
<l>Ende antwerde gueteliken</l>
<l>Soe wel den armen als den riken</l>
<l>Die hem daden eeneghe clachten,</l>
<l n="7,17080"> Ofte eeneghe bootscappen aenbrachten,</l>
<l>Oft die anders, wats ghesciet,</l>
<l>Met hem hadden te sprekene iet.</l>
<l>Die erme claeghden allegader</l>
<l>Tverlies van haren milden vader.</l>
<l n="7,17085"> Hi wert gheclaeght ooc utermaten</l>
<l>Van allen sinen ondersaten</l>
<l>Met rouweghen herten, met bitteren zeere,</l>
<l>Die haren sachtmoedeghen goeden heere,</l>
<l>Ghenedich, goedertieren daer bi,</l>
<l n="7,17090"> Verloren hadden. Ooc wert hi</l>
<l>Gheclaeght zeere utermaten</l>
<l>Van sinen nabueren ende ommesaten,</l>
<l>Die hi en verlaste clein no groot;</l>
<l>Maer bistant in hare noot</l>
<l n="7,17095"> Altijt bewees na ende bi.</l>
<l>Ende boven al soe was hi</l>
<l>Van sinen dieneren, si u ghesaeght,</l>
<l>Onsprekelike zeere gheclaeght.</l>
<l>Ic spreke ooc wel acherme! met recht;</l>
<l n="7,17100"> Ic was sijn dienere ende sijn knecht,</l>
<l>Sijn doot magh ic wel claghen zeere:</l>
<l><pb n="649"/>Die edel goedertieren heere</l>
<l>Gaf mi tot soe menegher stont</l>
<l>Soe menich suet woort met sinen mont,</l>
<l n="7,17105"> Dat mi allen dat leven mijn</l>
<l>In mijn herte gheprint sal sijn:</l>
<l>Ende sijnre zielen, wats ghesciet,</l>
<l>En meinic te verghetene niet</l>
<l>Soe langhe als mi God laet leven.</l>
<l n="7,17110"> God wille sijnre zielen gheven</l>
<l>Deeweghe vroude van hemelrijc,</l>
<l>Als ic hope, volcomelijc.</l>
<l>Des spreect, alle die hier hooren na,</l>
<l><hi rend="italic">Pater noster</hi> ende <hi rend="italic">Ave Maria</hi> </l>
<l n="7,17115"> Voor die ziele des edelen heeren</l>
<l>Gode ende sijner Moeder teeren;</l>
<l>Datten die Heileghe Triniteit</l>
<l>Croonen moet in deewicheit. Amen.</l>
</div>
<div type="chapter"><head type="chapter">CXL. VANDEN GREVE VAN SAINT POUL ENDE WAT HY BINNEN DER TYT HERTOGE JANS SYNS BRUEDERS GEHANTEERT ENDE GHEDAEN HADDE.</head>
<l>Na die doot des goeden heeren</l>
<l n="7,17120"> Hertoghen Jans, soe moeste keeren</l>
<l>Dat hertoghedom van Lothrike,</l>
<l>Van Brabant, van Limborch samentlike</l>
<l>Op Philipse sinen broeder,</l>
<l>Greve van Lyney, sijts vroeder,</l>
<l n="7,17125"> Ende van Saint Pol, dits claer ende bloot,</l>
<l>Die welke na sijns vader doot</l>
<l>Met hertoghe Janne woonde, neemt goom,</l>
<l>Van Bourgognen sinen oom.</l>
<l><pb n="650"/>Uut Vranckerike waert hi daer naer</l>
<l n="7,17130"> In Brabant ghehaelt, dat es waer,</l>
<l>Als hertoghe Jan, wilt mi versinnen,</l>
<l>Met Vrou Jacoppen siere ghesellinnen</l>
<l>Ende den edelen van Brabant</l>
<l>Niet en verdroech, si u bekant,</l>
<l n="7,17135"> Ende wert ruwaert ghemaect al daer,</l>
<l>Als ic u vore dede verclaer,</l>
<l>Des lants van Brabant sonder verlaten,</l>
<l>Met overdraghe van den drie staten.</l>
<l>Welc ruwaertschap droech die heere</l>
<l n="7,17140"> Dat hem des tlant bedancte zeere;</l>
<l>Ende als die zaken, si u bekant,</l>
<l>Te saten waren bracht int lant,</l>
<l>Heeft hi truwaertscap sonder begheven</l>
<l>Hertoghe Janne overghegheven.</l>
<l n="7,17145"> Hier na, dat si u bekant,</l>
<l>Als met machte quam int lant</l>
<l>Van Gloucestre die hertoghe</l>
<l>In Henegouwe met moede hooghe,</l>
<l>Heeft greve Philips die heere voorbaer</l>
<l n="7,17150"> Doorloghe aenghenomen daer</l>
<l>Van sijns brueder weghen saen,</l>
<l>Ende al den last onderstaen,</l>
<l>Ende metten lande, als heere ghetrouwe,</l>
<l>Van Brabant ghetoghen in Henegouwe,</l>
<l n="7,17155"> Ende theer van Brabant vroomelike</l>
<l>Gheleit ende bewaert ghetrouwelike.</l>
<l>Want sijn broeder, si u bekant,</l>
<l>Trecken moeste in Hollant</l>
<l>Overmids die doot, hout u daer an,</l>
<l n="7,17160"> Sijns ooms van Beieren hertoghe Jan.</l>
<l><pb n="651"/>Dus was die greve Philips certein</l>
<l>Hoot ende overste capitein</l>
<l>Bi den hertoghe Janne vore vercleeert,</l>
<l>Sinen brueder, daer toe gheordineert.</l>
<l n="7,17165"> Na dat tlant van Henegouwe voorseit</l>
<l>Weder bracht was ter ghehoorsaemheit</l>
<l>Sijns brueders des goedertieren heeren,</l>
<l>Es hi ghetrocken met grooter eeren</l>
<l>Tot Roomen in des paus hof,</l>
<l n="7,17170"> Om te ghecrighene oorlof</l>
<l>Moghen te treckene, dit vernem,</l>
<l>Ten heileghen grave te Jherusalem</l>
<l>Ende (in) dander heileghe steden</l>
<l>Daer omtrent, ter salicheden</l>
<l n="7,17175"> Ende in verlatenessen siere zonden,</l>
<l>Te visenteerne. Tien selven stonden</l>
<l>Hadde ghewesen een strijt</l>
<l>Tusscen den soudaen, des seker sijt,</l>
<l>Enten coninc van Cypers, dats waer.</l>
<l n="7,17180"> Die Kerstene hadden vele scaden daer.</l>
<l>Mids dien en wilde, wats gesciet,</l>
<l>Paus Merten hem oorloven niet</l>
<l>Die pelgrimagie daer te doene.</l>
<l>Mids desen bleef die heere coene</l>
<l n="7,17185"> Met sinen state langhen tijt</l>
<l>Bi den paeus te Roome, seker sijt,</l>
<l>Die hem eere ende weerdicheide</l>
<l>Grootelijc bewijsde ende dede.</l>
<l>Ende als hi weder van daer quam</l>
<l n="7,17190"> In Brabant, alsoe ic vernam,</l>
<l>Wert hi van den hertoghe rike</l>
<l>Sinen brueder ontfanghen guetlike.</l>
<l><pb n="652"/>Hier na es hertoghe Jan ghestorven</l>
<l>Sijn brueder, ende hi heeft verworven</l>
<l n="7,17195"> Van rechter gheboorten, dat wet,</l>
<l>Die lande ende heerlicheiden met</l>
<l>Van den Brabantscen rike</l>
<l>Ende over Mase desghelike.</l>
</div>
<div type="chapter"><head type="chapter">CXLI. HOE DE IERSTE HERTOGHE PHILIPS IN BRABANT ALS HEERE ONTFANGEN WERT ENDE VAN SINEN RAEDE ENDE VANDER BEEDEN DIE HEM WERT GHECONSENTEERT.</head>
<l>Na Paesscen herde cort daer naer,</l>
<l n="7,17200"> XIIII<hi rend='sup'>c</hi> XXVII Ons Heeren iaer,</l>
<l>Dede hertoghe Philips tehande</l>
<l>Die staten van Brabant ende siner lande</l>
<l>Versamenen, met corten woorden,</l>
<l>In der stat van Vilvoorden.</l>
<l n="7,17205"> Ghesproken soe heeft men aldaer</l>
<l>Van den rechten der landen, dats waer,</l>
<l>Die men in someghen poenten ter vaert</l>
<l>Verbetert heeft ende verclaert,</l>
<l>Soe die privilegie dat claerlijc</l>
<l n="7,17210"> Begrijpt, bewijst volcomelijc</l>
<l>Bi den hertoghe verleent ende ghegheven,</l>
<l>In der stat van Vilvoorden ghescreven</l>
<l>Ende beseghelt, doe ic ghewach,</l>
<l>Int iaer voorscreven den XXIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
 dach</l>
<l n="7,17215"> In de maent van meie. Dit dus ghedaen</l>
<l>Wert hi te Lovene ierst ontfaen,</l>
<l><pb n="653"/>Ende doen te Bruessele, ende alsoe voort</l>
<l>Tot anderen steden, alsoet behoort,</l>
<l>Als heere ende prince eerbaerlike</l>
<l n="7,17220"> In manieren behoorlike,</l>
<l>Met sunderlingher sollempniteit</l>
<l>Ende met minliker weerdicheit.</l>
<l>Daer na steldi met goeder stade</l>
<l>Sijn raetcamere ende sijn rade</l>
<l n="7,17225"> Die sijn zaken ende heerlicheiden</l>
<l>Souden helpen met wijsheiden</l>
<l>Besorghen, bewaren in allen dinghen.</l>
<l>Ende dat beval hi zunderlinghen</l>
<l>Janne van Schoonvorste in goeder trouwen,</l>
<l n="7,17230"> Die borchgreve was te Montjouwen,</l>
<l>Heere te Cranendonc sekerlike</l>
<l>Ende te Diepenbeke derghelike;</l>
<l>Dien hi gheloofde in alder wijs</l>
<l>Om dat hi hertoghe Anthonijs</l>
<l n="7,17235"> Sinen vader, wilt verstaen,</l>
<l>Menichfuldeghen dienst hadde ghedaen.</l>
<l>Hi maecte ooc herde scier</l>
<l>Meester Janne Bont sinen cancellier,</l>
<l>Die sinen vader; doe ic ghewach,</l>
<l n="7,17240"> Ende sinen brueder te dienen plach.</l>
<l>                Als hertoghe Philips, daer men af telt,</l>
<l>Sijn saken aldus hadde bestelt,</l>
<l>Dede hi vergaderen tehant</l>
<l>Die staten sijns lants van Brabant,</l>
<l n="7,17245"> Ende begheerde dat si tsinen begheeren</l>
<l>Hem wilden een bede consenteeren</l>
<l>Om someghe siere lande, te waren,</l>
<l>Ende renten die becommert waren</l>
<l>Te lossene, ende ander zaken mede,</l>
<l n="7,17250"> <pb n="654"/> Die hi den staten aldaer dede</l>
<l>Notabelijc vercleeren, seker sijt.</l>
<l>Ende hoe wel dat tot dier tijt</l>
<l>Niet ghesloten en waert daer van,</l>
<l>Soe hebben die staten des lants nochtan</l>
<l n="7,17255"> Hem namaels op een dachvaert</l>
<l>Die tAntwerpen ghehouden waert</l>
<l>Een seker bede gheconsenteert</l>
<l>Tot sekeren terminen gheordineert</l>
<l>Ende op voorwaerden besproken claer,</l>
<l n="7,17260"> Ghedraghende toter sommen aldaer</l>
<l>Tot drie hondert duust croonen, dat wet,</l>
<l>Ende viventwintich duust met.</l>
<l>Om dien ontfanc te regeeren,</l>
<l>Na dordinantie te bekeeren,</l>
<l n="7,17265"> Worden gheset ende ghecommitteert</l>
<l>Twee van den edelen, si u vercleert,</l>
<l>Ende twee goede manne uten steden:</l>
<l>Heer Heinric van Diest ter waerheden,</l>
<l>Heere van der Rivieren, dat wet,</l>
<l n="7,17270"> Ende heer Wouter van Kersbeke met,</l>
<l>Heere van Stalle ende van Godsenhoven,</l>
<l>Twee riddere die men wel mocht loven.</l>
<l>Van Bruessele was met hem ghecoren</l>
<l>Willem van Heersele, wilt mi hooren,</l>
<l n="7,17275"> Willem Noyts, van Antwerpen.</l>
<l>Dese IIII persoone, ic seker ben,</l>
<l>Hebben dese bede voorscreven</l>
<l>Ontfanghen ende uutghegheven</l>
<l>Na begrijp harer commissien,</l>
<l n="7,17280"> Ende daer af meer ende men</l>
<l>Goede rekeninghe ghedaen</l>
<l>Ende volcomen quitantie daer af ontfaen.</l>
</div>
<div type="chapter"><head type="chapter"><pb n="655"/> CXLII. HOE DE HERTOGHE OP VYF HEEREN VERBOLGHEN WAERT ENDE HOE HYSE WEDER TOT SYNDER GRATIEN NAM ENDE HOE ENIGHE VAN SINEN HUYSGHESINDE GHECORRIGEERT WOORDEN.</head>
<l>Cort na den Heileghen Paeschdach</l>
<l>XIIII<hi rend='sup'>c</hi> XXVIII, doe ic ghewach,</l>
<l n="7,17285"> Dede hertoghe Philips tehande</l>
<l>Versamen die state van sinen lande</l>
<l>Van Brabant in der stat van Liere.</l>
<l>Na tsceiden der dachvaert, soe sant sciere</l>
<l>Die hertoghe heere Claeuse, dat wet,</l>
<l n="7,17290"> Van Sinte Goerics ende ooc met</l>
<l>Van Meingersreeuwt Diederike</l>
<l>Sinen hofmeester haestelike</l>
<l>Aen den greve van Conversant,</l>
<l>Van Breine, heere tot Edinghen ghenant,</l>
<l n="7,17295"> Ende tot Inghelbrechte mede</l>
<l>Greve te Nassouw ter waerhede,</l>
<l>Heere ter Leck ende te Breda.</l>
<l>Tot Janne sant hi ooc daer na</l>
<l>Van Wesemale, dits openbaer,</l>
<l n="7,17300"> Tot den heere van Rotselaer,</l>
<l>Tot Janne van Schoonvorst, sijt seker das,</l>
<l>Die borchgreve te Montjouwe was,</l>
<l>Met sekeren bootscapen ghelast te doene</l>
<l><pb n="656"/>Van sinen weghen aen die baroene;</l>
<l n="7,17305"> Daer die heeren uut verstonden rechtvoort</l>
<l>Dat die hertoghe op hen was ghestoort</l>
<l>Ende verbolghen herde zeere;</l>
<l>Dies si en meinden in gheenen keere</l>
<l>Verdient te hebbene in gheenre maten.</l>
<l n="7,17310"> Dien abolch ontsiende utermaten</l>
<l>Haers heeren shertoghen, ende mids dat,</l>
<l>Reden si rechtevoort uter stat</l>
<l>Van Liere, uut haers heeren ooghen,</l>
<l>Ende elc es op tsine ghetoghen.</l>
<l n="7,17315"> Als dat den hertoghe quam ter oren,</l>
<l>Wert hi toornegher dan te voren.</l>
<l>Hier na hebben sonder verlaten</l>
<l>Die twee weerlike staten</l>
<l>Met harer beden ghearbeit zeere</l>
<l n="7,17320"> Ende gheworven aen haren heere</l>
<l>Dat hi hen liet bliken meer ende men</l>
<l>Die zaken ende die redenen</l>
<l>Daer omme dat hi verbolghen was</l>
<l>Op die heeren daer ic vore af las.</l>
<l n="7,17325"> Op twelke dat si rechtevoort</l>
<l>Der heeren antwerde hebben ghehoort.</l>
<l>Ende die zaken alsoe tien tiden</l>
<l>Wel verstaen in beiden siden,</l>
<l>Hebben si verstaen ongheloghen</l>
<l n="7,17330"> Dat eneghe dieneren shertoghen</l>
<l>Hadden over die heeren vore vercleert</l>
<l><pb n="657"/>Den hertoghe tonrechte gheinformeert;</l>
<l>Ende aldus hebben met goeder maten</l>
<l>Die twee weerlike staten</l>
<l n="7,17335"> Met onderwise, met ernsticheden,</l>
<l>Aen den hertoghe met harer beden</l>
<l>Verworven dat hi die heeren lofsam</l>
<l>In sijnre gunst ende gracien nam,</l>
<l>Ende heeft hen den last onverholen</l>
<l n="7,17340"> Siere herberghen ende sijns staets bevolen.</l>
<l>Voort hebben met voorsienicheit</l>
<l>Die twee weerlike state voorseit,</l>
<l>In der stat van Herenthals samentlijc</l>
<l>Daer omme vergadert notabelijc,</l>
<l n="7,17345"> Bi oorlove des hertoghen voorscreven</l>
<l>Ghecorrigeert sonder begheven</l>
<l>Sesse persoone, dats sonder si.</l>
<l>Van sinen huusghesinde, die zi</l>
<l>Besculdicht vonden meer ende men</l>
<l n="7,17350"> Van der onrechter informacien,</l>
<l>Op dat dander hen souden wachten meere</l>
<l>Aen te brenghene haren heere</l>
<l>Onrechte zaken in enegher maten</l>
<l>Over sijn ghetrouwe ondersaten,</l>
<l n="7,17355"> Ende si met alselken bedroghe</l>
<l>Niet meer en vergramden den hertoghe.</l>
</div>
<div type="chapter"><head type="chapter"><pb n="658"/> CXLIII. VANDEN GHESCHILLE TUSSCHEN HERTOGE PHYLIPS VAN BRABANT ENDE HERTOGHE AERNDE VAN GHELRE.</head>
<l>Van Brabant die derde hertoghe Jan</l>
<l>Die gaf voortijts, hout u daer an,</l>
<l>Vrouwe Marien sijnre ioncster dochter rike</l>
<l n="7,17360"> Hertoghe Reinoude te huwelike</l>
<l>Van Ghelre. Daer met gaf hi hem al bloot</l>
<l>Van ghelde een somme groot</l>
<l>Op voorwaerde tusscen hen beiden</l>
<l>Daer af ghemaect ende ondersceiden</l>
<l n="7,17365"> Ende ghevesticht na haer ghelieven</l>
<l>Met openen bezeghelden brieven:</l>
<l>Oft gheboerde, soe ict belie,</l>
<l>Dat hertoghe Reinout ende vrou Marie</l>
<l>Engheen gheboorte, verstaet den sen,</l>
<l n="7,17370"> Levende en lieten achter hen,</l>
<l>Dat die erfghenamen dan</l>
<l>Hertoghen Reinouts, hout u daer an,</l>
<l>Den rechten oore sonder begheven</l>
<l>Der selver vrouwen Marien voorscreven</l>
<l n="7,17375"> Die somme van penninghen sonder omhalen</l>
<l>Souden weder gheven ende betalen.</l>
<l>Ende want van hem beiden, sijts ghewes,</l>
<l>Gheen gheboorte ghebleven en es,</l>
<l>Versocht hertoghe Philips tsiere vrame,</l>
<l n="7,17380"> Als recht oor ende erfghename</l>
<l>Van der ouder moyen sijn</l>
<l><pb n="659"/>Vrouwen Marien, verstaet den fijn,</l>
<l>Hertoghe Arnde alsoe houde</l>
<l>Van Ghelre, datti hem woude</l>
<l n="7,17385"> Die somme van den penninghen sonder falen</l>
<l>Oplegghen ende betalen.</l>
<l>Dies de hertoghe, sijt seker das,</l>
<l>Niet ghesint te doene en was,</l>
<l>Segghende dat vrou Marie voor desen</l>
<l n="7,17390"> Vele iare doot hadde ghewesen;</l>
<l>Ende meinde, hadde men tgelt int fijn</l>
<l>Haren erfghenamen sculdich ghesijn,</l>
<l>Die hertoghen in gheenen weghen</l>
<l>En hadden soe langhe niet ghesweghen</l>
<l n="7,17395"> Van Brabant, si en haddent gheopenbaert.</l>
<l>Hier omme wert meneghe dachvaert</l>
<l>Ghehouden tot meinde termine.</l>
<l>Ten utersten soe meinde tsine</l>
<l>Te ghecrighene in eeneghen keere</l>
<l n="7,17400"> Hertoghe Philips die edel heere,</l>
<l>Ende versocht sijn lant al doe</l>
<l>Van Brabant dat si hem daer loe</l>
<l>Jeghen den hertoghe van Ghelre tehant</l>
<l>Hulpe deden ende bistant.</l>
<l n="7,17405"> Als dat den hertoghe quam voor ooghen</l>
<l>Van Ghelre, soe es hi ghetoghen</l>
<l>Bi den hertoghe van Bourgongien</l>
<l>Ende vertrac hem al den sen</l>
<l>Ende van der zaken tondersceit.</l>
<l n="7,17410"> Ende want die hertoghe voorseit</l>
<l>Ghetrouwet hadde, verstaet tghedichte,</l>
<l>Shertoghen van Bourgongnen nichte,</l>
<l><pb n="660"/>Siere suster dochter, hoort na mi,</l>
<l>Van Cleve: soe en woude hi</l>
<l n="7,17415"> Tusscen sinen neve van Brabant</l>
<l>Enten hertoghe van Ghelre, si u bekant,</l>
<l>Engheen oorloghe laten op risen,</l>
<l>Ende dede met ernstegher wisen</l>
<l>Sijn raetsliede dedinghen tehant;</l>
<l n="7,17420"> Soe datse maecten een bestant</l>
<l>Binnen welken tiden onghespaert</l>
<l>Men soude houden een dachvaert</l>
<l>In der stat van Mechelen,</l>
<l>Daer die hertoghe van Bourgongien,</l>
<l n="7,17425"> Van Brabant ende van Ghelre mede,</l>
<l>Versamen souden in der stede.</l>
<l>Daer soude die hertoghe voorseit</l>
<l>Van Bourgognen, ierst tbesceit</l>
<l>Aenghehoort, altehant</l>
<l n="7,17430"> Sinen voorseiden neve van Brabant</l>
<l>Ende van Ghelre, soe ic oorconde,</l>
<l>Eens maken, op dat hi conde,</l>
<l>Ende aldus es die zake voorscreven</l>
<l>Tusscen die heeren hanghende bleven.</l>
</div>
<div type="chapter"><head type="chapter"><pb n="661"/> CXLIV. VANDEN GHESCHILLE TUSSCHEN DEN BISSCOP VAN LUYDICK ENDE DEN GREVE VAN VERNENBORCH DIE LYMBOURG IN HADDE VAN TSHERTOGHEN WEEGHEN.</head>
<l n="7,17435"> Int iaer Ons Heeren, doe ic verclaer,</l>
<l>XIIII<hi rend='sup'>c</hi> XXIX, hoort hier naer,</l>
<l>Soe ghevielt op eenen dijnsdach</l>
<l>Die XIX in julio lach,</l>
<l>Dat meester Jan Bont, sijt seker das,</l>
<l n="7,17440"> Die doctor in beiden rechten was</l>
<l>Ende cancellier ende raet tot desen</l>
<l>Hertoghen Philips hadde ghewesen,</l>
<l>Ende van den hertoghe in alder maten</l>
<l>Daer af ontset was ende verlaten,</l>
<l n="7,17445"> <pb n="662"/> Opter stat huus te Lovene, si u bekant,</l>
<l>Bi den drien staten van Brabant</l>
<l>Quijt wert ghescouden met bescheede,</l>
<l>Van toesegghene, gheloften ende eede,</l>
<l>Selken als hi, wilt mi verstaen,</l>
<l n="7,17450"> Den drien staten hadde ghedaen,</l>
<l>Tot slants behoef meer ende men,</l>
<l>Int aennemen der selver officien.</l>
<l>Doen soe gaf die selve meester Jan Bont</l>
<l>Tot shertoghen behoef over ter stont</l>
<l n="7,17455"> Den drien staten in die hant</l>
<l>Den grooten, den cleinen, si u bekant,</l>
<l>Ende den contre-zeghele mede</l>
<l>Des hertoghen, dats waerhede,</l>
<l>Die hi tot dier tijt hadde bewaert.</l>
<l n="7,17460"> Welke zeghele vore verclaert</l>
<l>Des anderen daeghs, hoort die concluse,</l>
<l>Te Lovene opter stat huse</l>
<l>Worden gegheven, si u bekant,</l>
<l>Meester Gilleine van der Sart in hant</l>
<l n="7,17465"> Uten walscen Brabant gheboren</l>
<l>Ende deken der kerken, wilt mi hooren,</l>
<l>Van Sinte Dyonijs te Ludeke binnen.</l>
<l>Die voorseide zeghele, wilt versinnen,</l>
<l>Worden gheteekent sonder verlaten</l>
<l n="7,17470"> In presentien der drie staten.</l>
<l>                Dese Meester Gillein voor desen</l>
<l>Hadde cancellier ghewesen</l>
<l>Des bisscops van Ludeke, ende nu</l>
<l>Es hi ghemaect dat segghic u,</l>
<l n="7,17475"> <pb n="663"/> Cancellier van Brabant tehande;</l>
<l>Ende hi heeft hem ghepijnt de lande</l>
<l>Van Brabant ende van Ludeke mede</l>
<l>Te houdene in goeder eendrachtichede;</l>
<l>Ende bi sinen middele goet</l>
<l n="7,17480"> Sijn beide die heeren, sijt des vroet,</l>
<l>Van Brabant ende van Ludeke voorseit</l>
<l>In zunderlingher vriendelicheit,</l>
<l>Gunsten ende heimelicheiden</l>
<l>Tsamen verbonden ter waerheiden.</l>
<l n="7,17485">                 Daer na ghevielt, in lieghe u niet,</l>
<l>Datten lande van Ludeke ghesciet</l>
<l>Door tlant van Limborch ongheweghen</l>
<l>Groote scade, dat si beteghen</l>
<l>Den greve van Vernenborch in derre wise</l>
<l n="7,17490"> (Die tlant van Limborch pantswise</l>
<l>Regeerde, hielt ende besat</l>
<l>Voor een somme ghelts, hoort dat):</l>
<l>Dat hen die scade, ende els niet,</l>
<l>Bi siere ooghelukinghe waer ghesciet.</l>
<l n="7,17495"> Ende meinden hem daer om tehande</l>
<l>Sijn pantscap in den voorseiden lande</l>
<l>Van Limborch tontweldeghen met machte.</l>
<l>Die greve van Vernenborch dachte</l>
<l>Hem te verweerne daer ieghen,</l>
<l n="7,17500"> Ende heeft provanden vele ghecreghen</l>
<l>Van volke ende ghewere; tot dien</l>
<l>Heeft hi hem herde wel versien.</l>
<l>Tsiere helpen riep hi tehant</l>
<l><pb n="664"/>Sinen heere den hertoghe van Brabant.</l>
<l n="7,17505"> Die van Ludeke min no meere</l>
<l>Baden den hertoghe herde zeere</l>
<l>Datti den greve van Vernenborch</l>
<l>Gheen bistant en dade in dat besorch;</l>
<l>Want si hen pinen wilden alleene</l>
<l n="7,17510"> Die pantscap te crighene ghemeene</l>
<l>Die de greve hielt in siere plechten,</l>
<l>Sonder den hertoghe in sinen rechten</l>
<l>Enichsins te vercortene iet.</l>
<l>Daer af si boden, en lieghe u niet,</l>
<l n="7,17515"> Te ghevene zeghele ende brieve</l>
<l>Na des hertoghen ghelieve,</l>
<l>Ende andersins goede vesticheit</l>
<l>Te doene den hertoghe voorseit.</l>
<l>                Als die hertoghe tien tiden</l>
<l n="7,17520"> Die zaken verstont in beiden ziden,</l>
<l>Soe heeft hi van Limborch tlant</l>
<l>Den greve ghenomen uter hant</l>
<l>Van Vernenborch te hem waert,</l>
<l>Ende heeft daer al onghespaert</l>
<l n="7,17525"> Heinrike van Gronsselt in diere mate</l>
<l>Ghemaect sinen drossate,</l>
<l>Ende hem bevolen eenpaerlike</l>
<l>Van sinen weghen ghetrouwelike</l>
<l>Dat lant te regheerne wel.</l>
<l n="7,17530"> Aldus es dat oorloghe fel</l>
<l>Daer ic u hebbe ghescreven ave,</l>
<l>Tusscen van Vernenborch den grave</l>
<l>Ende die van Ludeke ghesist</l>
<l>Ende ghebluscht die groote twist.</l>
</div>
<div type="chapter"><head type="chapter"><pb n="665"/> CXLIV. VANDEN ORLOGHE TUSSCHEN LUYDICKE ENDE NAMEN ENDE HOE DE HERTOGHE VAN BRABANT ENDE SYN LANT DAER TUSSCHEN DEDINGDEN.</head>
<l n="7,17535"> Het es opverstaen na desen</l>
<l>Een groot oorloghe ende gheresen</l>
<l>Tusscen die van Ludike ende van Namen</l>
<l>Om seker dorpe die tsier vramen</l>
<l>Die greve van Namen, dit versint,</l>
<l n="7,17540"> Ghehouden hadde in bewint,</l>
<l>Die die van Ludike meinden doe</l>
<l>Dat hem seker hoorden toe.</l>
<l>Na des voorseiden greven doot</l>
<l>Van Namen, quam tlant al bloot</l>
<l n="7,17545"> Opten hertoghe van Bourgongien</l>
<l>Diet teghen hem cochte, verstaet den sen,</l>
<l>Behoudelec den rechten sijn.</l>
<l>Ende tghene dat soe langhen termijn</l>
<l>Die greve ende sijn voorders, si u bekant,</l>
<l n="7,17550"> Ghehouden hadden in die hant,</l>
<l>Ende dat die van Ludeke sonder begheven</l>
<l>Hem hadden ghelaten al sijn leven,</l>
<l>Dat meinde die hertoghe al bloot</l>
<l>Van Bourgongnen dat si clein noch groot</l>
<l n="7,17555"> Hem niet nemen en souden claer.</l>
<l>Tlant van Ludeke hier naer</l>
<l>Ende van Loen zeere vermoghen</l>
<l>Sijn met machte uutghetoghen</l>
<l>Ende hebben Polevaetse beronnen</l>
<l n="7,17560"> <pb n="666"/> Ende meer andere slote ghewonnen</l>
<l>In den lande van Namen tier stont,</l>
<l>Ende afgheworpen in den gront.</l>
<l>Van Bourgongnen die hertoghe rijc</l>
<l>Heeft ghesonden haestelijc</l>
<l n="7,17565"> Den heere van Croy, wilt versinnen,</l>
<l>Met vele volcs te Namen binnen,</l>
<l>Die in den lande sonder ghenade</l>
<l>Van Ludeke daden groote scade</l>
<l>Ende ronnen daer dicwile uut ende in.</l>
<l n="7,17570"> Over dander side, ic seker ben,</l>
<l>Toghen die Ludikeren met machte</l>
<l>Voor Bovines met heercrachte</l>
<l>Ende hebbent beleghen wel ter core,</l>
<l>Ende enen beer ghemaect daer vore,</l>
<l n="7,17575"> Daer si die stat ontsachtelike</l>
<l>Met bestormden vreeselike.</l>
<l>Maer die van binnen met gheere</l>
<l>Daden alsoe grooten weere,</l>
<l>Dat si den beer, als liede vaillant,</l>
<l n="7,17580"> Altemale hebben verbrant;</l>
<l>Soe dat die Ludekeren voorscreven</l>
<l>Daer bi den storm moesten begheven</l>
<l>Ende laten Bovines onghewonnen;</l>
<l>Nochtan sijt vreselijc aenronnen.</l>
<l n="7,17585">                 Hertoghe Philips die wide becande</l>
<l>Ende die staten van sinen lande</l>
<l>Van Brabant hebben ernstelike</l>
<l>Ghearbeit zeere ghetrouwelike</l>
<l>Om dit oorloghe voorseit</l>
<l n="7,17590"> Te bringhene tot goeder enicheit.</l>
<l>Ende als si dat, hoort mi vermonden,</l>
<l><pb n="667"/>In gheenre wijs volbringhen en conden</l>
<l>Soe hebben si, wilt mi versinnen,</l>
<l>Een bestant ghededinght daerenbinnen.</l>
<l n="7,17595"> Si hoopten, wouts hen God gheonnen,</l>
<l>Meer goets te doene, op dat si connen,</l>
<l>Ghemerct die naerderheit van den bloede</l>
<l>Die was tusscen die heeren goede</l>
<l>Van Bourgongnen ende van Brabant.</l>
<l n="7,17600"> Ooc aenghesien, si u bekant,</l>
<l>Ter ander siden eenpaerlike</l>
<l>Die goede vrientscap heimelike,</l>
<l>Die tusscen beide die heeren stont,</l>
<l>Van Brabant, van Ludeke, si u cont.</l>
</div>
<div type="chapter"><head type="chapter">CXLVI. HOE HERTOGE PHILIPS SONT OM SIJN BRUIT ENDE HOE CORTS DAER NA HIJ VAN DESER WERELT GESCHEIDEN ES.</head>
<l n="7,17605"> Tusscen den heere wide bekant</l>
<l>Philipse hertoghe van Brabant</l>
<l>Ende vrouwe Yolenten rike,</l>
<l>Dochter van coninc Lodewike</l>
<l>Van Sicilien, si u vercleert,</l>
<l n="7,17610"> Was een huwelijc ghetracteert.</l>
<l>Want si malcandren, hoordic oorconden,</l>
<l>Van machscape ten derden bestonden,</l>
<l>Soe hadde paus Merten minnentlijc</l>
<l>Gheorlooft tselve huwelijc</l>
<l n="7,17615"> Tusscen hem beiden, dat ghijt wet,</l>
<l><pb n="668"/>Ende ghedispenseert daer met.</l>
<l>Ende daer na, doe ic ghewach,</l>
<l>Was beteekent een dach</l>
<l>Dat men die vrouwe soude sniemen</l>
<l n="7,17620"> Leveren in der stat van Riemen</l>
<l>Des hertoghen vrienden vore vercleert.</l>
<l>Dus heeft die hertoghe gheordineert</l>
<l>Heeren Inghelbrechte van Edinghen claer</l>
<l>Ende den heere van Rotselaer,</l>
<l n="7,17625"> Den heere van der Rivieren ende met hem</l>
<l>Janne heere van Boutershem</l>
<l>Ende vele meer andere, si u bekant,</l>
<l>Sijns ridderscaeps uut Brabant,</l>
<l>Wel met III<hi rend='sup'>c</hi> peerden oft bat,</l>
<l n="7,17630"> Die hi sant om in der stat</l>
<l>Van Riemen tontfane met eere groot</l>
<l>Yolenten die vrouwe Meynioot,</l>
<l>Ende van daer met weerdicheiden</l>
<l>In Brabant te bringhene sonder beiden.</l>
<l n="7,17635"> Binnen dien tide, hoort mi verclaren,</l>
<l>Dat dese heeren ghereden waren</l>
<l>Te Riemen waert met grooter eere,</l>
<l>Es hertoghe Philips die vrome heere</l>
<l>Siec worden alst hem moeste scinen.</l>
<l n="7,17640"> Sijn meesters van medicinen</l>
<l>Hebben na harer consten aert</l>
<l>Hem ghepijnt te helpene, si u verclaert;</l>
<l>Maer die ziecte, ten halp gheen passen,</l>
<l><pb n="669"/>Es vaste ghesterct ende ghewassen,</l>
<l n="7,17645"> Ende alsoe zeere, dat [hi], segghic di,</l>
<l>Es bleven ligghende. Ende hi</l>
<l>Heeft in goeder verstennessen</l>
<l>Ende in grooter bekinnessen</l>
<l>Sijn testament gheordineert,</l>
<l n="7,17650"> Sijn biechte ghesproken, ende vercleert</l>
<l>Den priester sijn sonden volcomelike,</l>
<l>Sijn sacramenten devotelike</l>
<l>Minlijc ontfanghen die heere milde;</l>
<l>Ende ten utersten, alst God wilde,</l>
<l n="7,17655"> Heeft hi die scout der naturen</l>
<l>Betaelt sonder langher duren,</l>
<l>Ende es menscelike versceiden.</l>
<l>God wille sijn lieve ziele gheleiden</l>
<l>Door sijn groote ontfermicheit</l>
<l n="7,17660"> Ende croonen se in die ewicheit!</l>
<l>                Ende als sijnen raden, segghic di,</l>
<l>Ende ridderscape, dat hi</l>
<l>Ghesonden hadde, soe ic vermane,</l>
<l>Om vrouwe Yolenten tontfane</l>
<l n="7,17665"> Ende te bringhene in Brabant,</l>
<l>Dese niemare wert bekant:</l>
<l>Hebben si die sonder verlinghen</l>
<l>Voort ghecondicht der coninghinnen</l>
<l>Van Sicilien ende sijn tehant</l>
<l n="7,17670"> Weder ghekeert in Brabant</l>
<l>Bedroeft met grooter zeericheit;</l>
<l>Ende vrouwe Yolente voorseit</l>
<l>Wert te huwelike na tgone</l>
<l><pb n="670"/>Ghegheven shertoghen outsten sone</l>
<l n="7,17675"> Van Bertaengien eerbaerlike;</l>
<l>Ende die coninc van Vranckerike</l>
<l>Hadde haer suster, dit versinne,</l>
<l>Ghetrouwt, ende was coninginne.</l>
</div>
<div type="chapter"><head type="chapter">CXLVII. HOE TSHERTOGEN LICHAEME ONBEGRAVEN GEHOUDEN WAERT ENDE WES DE STATEN VANDEN LANDE MEER OVERDROEGHEN.</head>
<l>Hertoghe Philips die heere bequame</l>
<l n="7,17680"> Van Brabant, dierste van dien name,</l>
<l>Sone van den hertoghe Anthonijs</l>
<l>Regeerde Brabant in goeder wijs</l>
<l>Na hertoghen Jans sijns brueder doot</l>
<l>Drie iaer drie maende, segghic u bloot.</l>
<l n="7,17685"> Hertoghe Jan sijn brueder dedel heere</l>
<l>Was van leden teeder zeere;</l>
<l>Gheerne jaeghdi te meneghen stonde</l>
<l>Ende minde herde zeere die honde;</l>
<l>Maer hertoghe Philips, neemt des merc,</l>
<l n="7,17690"> Was van leden hert, ende sterc</l>
<l>Van lichame, ende te maten groot.</l>
<l>Hi hadde ghenoechte sonder ghenoot</l>
<l>In vogle, die hanteerdi zeere.</l>
<l>Uutnemende vroome was dedel heere</l>
<l n="7,17695"> Ten tornoye ende ten spere,</l>
<l><pb n="671"/>Dat hi hanteerde met grooten gheere</l>
<l>Dicke met grooter eerbaerheit.</l>
<l>Maer leider! sijn cracht noch vromicheit</l>
<l>En heeften weder clein noch groot</l>
<l n="7,17700"> Niet connen bescudden van der doot,</l>
<l>Hien moeste die smaken met pinen swaer,</l>
<l>XIIII<hi rend='sup'>c</hi> XXX Ons Heeren iaer,</l>
<l>In augusto, den vierden dach</l>
<l>Die in de maent van oeghste lach.</l>
<l n="7,17705">                 Als nu die hertoghe, sijts ghewes,</l>
<l>In die borch te Lovene ghestorven es,</l>
<l>Hebben sijn raetsliede dat tehande</l>
<l>Ghecondicht den staten van den lande,</l>
<l>Die daer sijn comen met grooten zeere</l>
<l n="7,17710"> Om tdoode lichame van haren heere</l>
<l>Te siene, dat hen was drueffelijc.</l>
<l>Soe sijn die staten samentlijc</l>
<l>Overdraghen in corten terminen</l>
<l>Dat men bider medicinen</l>
<l n="7,17715"> Ordinancien, dat wet,</l>
<l>Ende vroome cyrurginen met</l>
<l>Dat doode lichame sonder cesseren</l>
<l>Op soude doen ende visenteren,</l>
<l>Ende besien ende weten clare</l>
<l n="7,17720"> Oft die hertoghe ghestorven ware</l>
<l>Natuerlijc, oft anders iet.</l>
<l>Ende men heeft vonden verstaet tbediet</l>
<l>Een aposteme, dits waerheit fijn,</l>
<l>Groot onder die levere sijn,</l>
<l n="7,17725"> Die hem die dood heeft ghegeven.</l>
<l>Daer na hebben die staten voorscreven</l>
<l>Ende die raetsliede bequame</l>
<l><pb n="672"/>Doen balsemen dat doode lichame,</l>
<l>Jeghen tvervulen, hoort mi verclaren,</l>
<l n="7,17730"> Ende putrefactie wel verwaren.</l>
<l>Ende dat ghedaen al onghespaert,</l>
<l>Es dat voorseide lichame ghebaert</l>
<l>Ende op der borch zeere tamelike</l>
<l>In der cappellen gheset eerbaerlike,</l>
<l n="7,17735"> Met scoonen lichte utermaten.</l>
<l>Voort es bi den drien staten</l>
<l>Overdraghen ende gheordineert</l>
<l>Dat shertoghen rade vore vercleert</l>
<l>Tlant souden besorghen, des seker sijt,</l>
<l n="7,17740"> Ende die staten des lants talder tijt</l>
<l>Doen versamenen openbare,</l>
<l>Soe wanneer als des noot ware,</l>
<l>Tot dier tijt toe in allen keere</l>
<l>Dat si van eenen nuwen heere</l>
<l n="7,17745"> Ende prince waren versien.</l>
<l>Die raetsliede hebben hier na mettien</l>
<l>Eene dachvaert ghemaect tehant</l>
<l>Van den drien staten van Brabant</l>
<l>In der stat van Lovene, hoort na mi,</l>
<l n="7,17750"> Ende aldaer soe hebben si</l>
<l>Den staten van Brabant vore vercleert</l>
<l>Vier poenten gheproponeert</l>
<l>Ende opghedaen te dier stont.</l>
<l>                Dierste poent, doe ic u cont,</l>
<l n="7,17755"> Dat was, dat elc dit onthoude,</l>
<l>Oft men den dooden lichame soude</l>
<l>Begraven van Philipse shertoghen</l>
<l>Oft langher houden soude moghen?</l>
<l>Daer op hebben die staten samentlijc</l>
<l n="7,17760"> <pb n="673"/> Overdreghen eendrechtichlijc</l>
<l>Dat men den lichame houden soude</l>
<l>Onbegraven uter moude</l>
<l>Tot dier tijt, verstaet die leere,</l>
<l>Dat tlant hadde eenen nuwen heere;</l>
<l n="7,17765"> Ten ware dat die princen vroede</l>
<l>Ende die naeste van sinen bloede</l>
<l>Daer op anders, wilt verstaen,</l>
<l>Ordeneerden te sine ghedaen.</l>
<l>                Dander was van der munten al bloot</l>
<l n="7,17770"> Die de hertoghe tot in sijn doot</l>
<l>Dede slaen, oft men die houde</l>
<l>Rechtevoort niet sluten en soude?</l>
<l>Ende tderde poent dat was</l>
<l>Van shertoghen seghele, sijt seker das.</l>
<l n="7,17775"> Ende tleste poent van den vieren,</l>
<l>Dat was van den officieren</l>
<l>Ende van der rekenkameren tswaer.</l>
<l>Op dese drie leste poente aldaer</l>
<l>Overdroech tmeeste deel bequame,</l>
<l n="7,17780"> Soe langhe als shertoghen lichame</l>
<l>Onbegraven boven der eerden stonde,</l>
<l>Dat die muntmeester, dits waer oorconde,</l>
<l>Munten soude eenpaerlike.</l>
<l>Die cancellier desghelike</l>
<l n="7,17785"> Soude den zeghel houden, dat wet,</l>
<l>Ende zeghelen daer met.</l>
<l>Die meesters, dat wilt onthouden,</l>
<l>Van der rekencameren souden</l>
<l>Ontfaen ende hooren die rekeninghen</l>
<l n="7,17790"> Ende sluten van allen dinghen;</l>
<l><pb n="674"/>Ende dofficieren meer ende men</l>
<l>Souden hare officien</l>
<l>Bedienen, alsoe si plaghen rive</l>
<l>Bi shertoghen levenden live.</l>
<l n="7,17795"> Maer die joncheere van Wesemale</l>
<l>Ende someghe andere alsoe wale</l>
<l>Van den ridderscape sekerlike</l>
<l>Ende tstat van Bruessele desghelike</l>
<l>Hielden hare opinien daer</l>
<l n="7,17800"> Ter contrarien, segghende claer:</l>
<l>Dat men de munte slote waer goet</l>
<l>Ende dat men niet meer, des sijt vroet,</l>
<l>Seghelen en soude in gheenen keere</l>
<l>Op haren voorseiden doden heere;</l>
<l n="7,17805"> Ende dat men van renten met allen,</l>
<l>Die verscenen waren ende ghevallen</l>
<l>Op enen anderen bi sijnre doot,</l>
<l>Engheene clein oft groot</l>
<l>Sluten en soude, wats mocht ghescien,</l>
<l n="7,17810"> Sonder consent ende bevel van dien</l>
<l>Dien si aen ghestorven waren.</l>
<l>Maer in zaken, hoort mi verclaren,</l>
<l>Van gherechte ende van justicien</l>
<l>Bleven si bi den anderen</l>
<l n="7,17815"> Van den staten: dat men tehande</l>
<l>Na doude costumen van den lande</l>
<l>Die officien soude bedienen voortaen</l>
<l>Bi den ghenen, wilt verstaen,</l>
<l>Die de hertoghe, in siere ghewelt,</l>
<l n="7,17820"> Als hi leefde daer toe hadde ghestelt,</l>
<l>Toter tijt dat lant, wilt verstaen,</l>
<l>Hadde eenen nuwen heere ontfaen.</l>
<l><pb n="675"/>Ende niet wederstaende desen</l>
<l>Es tmeeste deel, daer wi af lesen,</l>
<l n="7,17825"> Van den drien staten, meer no men</l>
<l>Bleven bi der ierster opinien.</l>
<l>Dus heeft die muntmeester scier</l>
<l>Ghemunt, ende die cancellier</l>
<l>Heeft gheseghelt, alsoe voortaen</l>
<l n="7,17830"> Als si te voren hadden ghedaen.</l>
<l>Maer tstat van Bruessele, si u cont,</l>
<l>Sloot die rekencamere ter stont</l>
<l>Ende beseghelese, sijt seker das,</l>
<l>Soe datter gheen rekeninghe en was</l>
<l n="7,17855"> Van dier tijt voort ghehoort daernaer</l>
<l>Noch ghesloten, dit es waer.</l>
</div>
<div type="chapter"><head type="chapter">CXLVIII. HOE DIE TWEESTE HERTOGHE PHILIPS IN BRABANT OVER HEERE ONTFANGHEN ES.</head>
<l>Cort hier na, si u bekant,</l>
<l>Sijn die staten van Brabant</l>
<l>Ende slants van over Mase derghelijc</l>
<l n="7,17840"> Vergadert herde notabelijc</l>
<l>Te Lovene int stat, doe ic u cont,</l>
<l>Daer noch onbegraven stont</l>
<l>Die lichame van haren dooden heere,</l>
<l>Dien si beclaeghden herde zeere.</l>
<l n="7,17845"> Ende aldaer es comen bi hen</l>
<l><pb n="676"/>Vrouwe Margriete van Bourgongien</l>
<l>Dochter wilen, soe wi u leeren,</l>
<l>Hertoghen Philips des wisen heeren</l>
<l>Van Bourgongien seere vermoghen</l>
<l n="7,17850"> Ende weduwe wilen shertoghen</l>
<l>Willems van Beieren wide bekant,</l>
<l>Greve van Henegouwe, van Hollant</l>
<l>Ende van Zeelant, dit es waer.</l>
<l>Dese Vrouwe Margriete meinde claer</l>
<l n="7,17855"> Dat tlant van Brabant op hare</l>
<l>Als naest levende verstorven ware,</l>
<l>Ghemerct dat tselve hertoghedom</l>
<l>Van Brabant gheheel, ende niet som,</l>
<l>Tanderen tiden, toonde si scoone,</l>
<l n="7,17860"> Comen ware op vrouwen persoone;</l>
<l>Ende na die privilegien mede</l>
<l>Van den lande, alsoe si sede,</l>
<l>Mocht wel ghescien, meinde si clare;</l>
<l>Ende want si die naeste ware</l>
<l n="7,17865"> Levende: dat blijcte wel mids das</l>
<l>Dat si shertoghen suster was</l>
<l>Anthonijs van Brabant dedel man;</l>
<l>Ende also was si moye dan</l>
<l>Van hertoghe Philipse openbare</l>
<l n="7,17870"> Die nu aflivich worden ware.</l>
<l>                Ter ander side notabelike</l>
<l>Quamen die bisscop van Dornike,</l>
<l>Van Atrecht, van Amiens met eeren,</l>
<l>Met vele andren grooter heeren,</l>
<l n="7,17875"> Gheestelike, weerlike, tehande</l>
<l>Ende seiden dat die selve lande</l>
<l>Van Brabant, van Limborch, dat wet,</l>
<l><pb n="677"/>Ende van over Mase daer met,</l>
<l>Verscenen waren meer ende men</l>
<l n="7,17880"> Opten hertoghe van Bourgongien</l>
<l>Haren heere, van rechts weghen;</l>
<l>Ende oft iement woude daer ieghen</l>
<l>Segghen stille oft openbare,</l>
<l>Dat hi die naeste niet en ware</l>
<l n="7,17885"> Levende nu opter eerden:</l>
<l>Dat wouden si verantwerden.</l>
<l>Ende seiden daer die wise manne,</l>
<l>Dat die hertoghinne Johanne</l>
<l>Recht erfvrouwe was van Brabant,</l>
<l n="7,17890"> Ende dat dat voorseide lant</l>
<l>Bi harer doot verscenen ware</l>
<l>Op hertoghe Janne, dats openbare,</l>
<l>Van Bourgongnen van rechts weghen.</l>
<l>Ende dat hi dat hadde verteghen</l>
<l n="7,17895"> Ende overghegheven met goeden avise</l>
<l>Sinen brueder hertoghe Anthonise,</l>
<l>Met voorwaerden, verstaet die zake,</l>
<l>Soe wanneer als sijns ghebrake</l>
<l>Oft sijns oors, hout u daer an,</l>
<l n="7,17900"> Sonder mans gheboorte: dat dan</l>
<l>Die voorseide lande, dat wet,</l>
<l>Van Brabant, van Limborch, ende met</l>
<l>Tlant van over Mase houde</l>
<l>Op sijn gheboorte keeren soude.</l>
<l n="7,17905"> Ende dese voorwaerden, ic seker ben,</l>
<l>Waren ghevesticht tusscen hen</l>
<l>Met zeghelen ende met brieven goet</l>
<l>Bi wetene, bi rade, sijt des vroet,</l>
<l>Ende bi consente samentlike</l>
<l n="7,17910"> Des conincs van Vrankerike</l>
<l><pb n="678"/>Ende hertoghe[n] Philips haers vader</l>
<l>Van Bourgongnen, ende mids gader</l>
<l>Vrouwe Johanne van Brabant</l>
<l>Harer moyen wide bekant.</l>
<l n="7,17915"> Ende daer af deden si bliken</l>
<l>Met <hi rend="italic">Vidimus</hi> volcomeliken</l>
<l>Uten principalen brieven, sijts wijs.</l>
<l>Ende want dan hertoghe Anthonijs</l>
<l>Ende beide sijn sonen, hoort mi verclaren,</l>
<l n="7,17920"> Alle aflivich worden waren</l>
<l>Sonder wetteghe gheboorte van hen</l>
<l>Achter te latene meer no men:</l>
<l>Soe seiden si dat die lande voorseit</l>
<l>Sculdich waren, sonder ondersceit,</l>
<l n="7,17925"> Weder te keerne min ende meere</l>
<l>Opten hertoghe haren heere</l>
<l>Van Bourgongnen, sijt seker das,</l>
<l>Hertoghen Jans sone wilen was</l>
<l>Van Bourgongnen des heeren voorbaer.</l>
<l n="7,17930">                 Jeghen twelke dede segghen daer</l>
<l>Die vrouwe Margriete sonder verbeit</l>
<l>Dat alle die voorwaerden voorseit</l>
<l>Wilen eer ghemaect, hout u daer an,</l>
<l>Tusscen den voorseiden hertoghe Jan</l>
<l n="7,17935"> Ende hertoghe Anthonijs ter waerheide,</l>
<l>Die welke waren haer brueders beide,</l>
<l>Haer gheen onstade doen en mochten iet;</l>
<l>Want si bi den keiser niet</l>
<l>Gheconfirmeert en waren twint,</l>
<l n="7,17940"> Daer af die lande, dat ghijt versint,</l>
<l>Hertoghedomme ende heerlicheiden</l>
<l><pb n="679"/>In leene ruerden ter waerheiden.</l>
<l>                Daer op antwerden altehant</l>
<l>Die ambaxatuers vore ghenant</l>
<l n="7,17945"> Ende raetsliede, nu hoort den sen,</l>
<l>Des hertoghen van Bourgongien,</l>
<l>Dat tovergheven ghedaen waert</l>
<l>Op die voorwaerden vore verclaert.</l>
<l>Ende na dien seiden si houde</l>
<l n="7,17950"> Als vore; ende oft men segghen woude</l>
<l>Dat dat van gheenre weerden waer,</l>
<l>Soe moeste daer uut volghen naer</l>
<l>Dat hertoghe Anthonijs, verstaet den fijn.</l>
<l>Ende alle beide die kinderen sijn</l>
<l n="7,17955"> Tlant tonrechte hadden beseten,</l>
<l>Ende dat bi der doot, wilt weten,</l>
<l>Van hertoghinne Johannen claer,</l>
<l>Op hertoghe Janne bleven waer</l>
<l>Van Bourgongnen, ende na tgone</l>
<l n="7,17960"> Waert verstorven op sinen sone,</l>
<l>Daer vore dat si spraken vri.</l>
<l>Ende mits desen sloten si</l>
<l>Haer redenen op dien dach:</l>
<l>Weder tvoorscreven overdrach</l>
<l n="7,17965"> Tusscen hertoghe Janne, sijts vroeder,</l>
<l>Ende hertoghe Anthonise sinen broeder</l>
<l>Van weerden ware ofte niet,</l>
<l>Emmer waren, dits claer bediet,</l>
<l>Die lande van Brabant sonder belet,</l>
<l n="7,17970"> Van Limborch, van over Mase met,</l>
<l>Opten hertoghe haren heere</l>
<l>Comen, verscenen, min ende meere.</l>
<l>                Dese ende meer andere tien tiden</l>
<l><pb n="680"/>Redenen van beide siden</l>
<l n="7,17975"> Ende aenhoort alle den sen</l>
<l>Met goeder deliberatien,</l>
<l>Wel ghewoghen met ernsticheit,</l>
<l>Hebben die state der lande voorseit</l>
<l>Overdraghen eendrechtichlijc</l>
<l n="7,17980"> Ende ghesloten samentlijc</l>
<l>Dat si hertoghen Philips, die was</l>
<l>Sone hertoghen Jans, sijt seker das,</l>
<l>Van Bourgongnen tsijnre eere</l>
<l>Voor haren prince, voor haren heere</l>
<l n="7,17985"> Sculdich waren tontfane tervaert.</l>
<l>Ende dat alsoe sijnde verclaert,</l>
<l>Es Vrouwe Margriete ongheloghen</l>
<l>Van Bourgongnen weder omme ghetoghen</l>
<l>Tot Keynoot in Henegouwe tehant;</l>
<l n="7,17990"> Ende die drie staten van Brabant,</l>
<l>Van Limborch, ende van over Mase,</l>
<l>Hebben wiselijc, niet als dwase,</l>
<l>Metten raetslieden onghecesseert</l>
<l>Van Bourgongnen ghetracteert</l>
<l n="7,17995"> Van den rechten, ende vriheiden met,</l>
<l>Die de hertoghe, dat wet,</l>
<l>Van Bourgongnen, dit onthoude,</l>
<l>Vesteghen ende verleenen soude,</l>
<l>Ende in sijnre incomst confirmeeren.</l>
<l n="7,18000"> Ende tghene dat bi dien heeren</l>
<l>Daer op gheraemt wert samentlike,</l>
<l>Vuerden die raetsliede wiselike</l>
<l>Te Mechelen met snellen keere</l>
<l>Bi den hertoghe haren heere,</l>
<l n="7,18005"> Ende brachten weder sonder verlaten</l>
<l>Te Lovene bi den drien staten</l>
<l>Tshertoghen gheliefte ende wille.</l>
<l><pb n="681"/>Ende als men daer lude ende stille</l>
<l>Eens worden was ende overcomen</l>
<l n="7,18010"> In der vueghen, soe ict hebbe vernomen,</l>
<l>Ghelijc die brieve daer op ghemaect te waren</l>
<l>Dat uutwisen ende verclaren,</l>
<l>Overdroech men den dach wel houde</l>
<l>Dat die hertoghe incomen soude</l>
<l n="7,18015"> Te Lovene, ende els daer nare.</l>
<l>Twelc ghesciede in den selven iare</l>
<l>XIIII<hi rend='sup'>c</hi> XXX, doe ic ghewach,</l>
<l>Des donderdaeghs opten vijfsten dach</l>
<l>Der maent octobris, sijt seker das,</l>
<l n="7,18020"> Ende als die hertoghe ontfanghen was</l>
<l>Te Lovene, soe ict hebbe bescreven,</l>
<l>Es hi daer in die herberghe bleven,</l>
<l>Sonder sijn logis oft besorch</l>
<l>Aldaer te nemene op die borch,</l>
<l n="7,18025"> Tot saterdaeghs smorghens bequame.</l>
<l>Doen vuerde men tdoode lichame</l>
<l>Wilen hertoghen Philips sijns neven</l>
<l>Ter Vueren, daer hijt sonder sneven</l>
<l>Statelijc met grooter weerdicheit</l>
<l n="7,18030"> Met sunderlingher solempniteit</l>
<l>Van vigilien, messen, exequien,</l>
<l>Begraven dede, ic seker ben,</l>
<l>Bi hertoghe Anthonise sinen vader</l>
<l>Ende bi sijnre moeder beide gader,</l>
<l n="7,18035"> Ende bi hertoghe Janne den brueder sijn.</l>
<l>Des anderdaeghs, verstaet den fijn,</l>
<l>Des sondaeghs, opten VIII<hi rend='sup'>e</hi><hi rend='sup'>n</hi> dach</l>
<l>Die in die maent octobris ghelach,</l>
<l>Soe quam hi te Bruessele binnen;</l>
<l n="7,18040"> Daer hi was ontfaen met minnen</l>
<l><pb n="682"/>Met bliscapen, feesten, met grooter eere</l>
<l>Solemnelijc als prince ende heere.</l>
<l>Van Bruessele trac hi tAntwerpen</l>
<l>Daer hi waert, ic seker ben,</l>
<l n="7,18045"> Ontfanghen met grooter solempniteit.</l>
<l>Van daer trac hi, voor waer gheseit,</l>
<l>Om ontfanghen tsine na dat</l>
<l>TsHertoghenbossche al in die stat,</l>
<l>Daer men hem groote eere dede</l>
<l n="7,18050"> Als eenen prince, ende het es zede.</l>
</div>
<div type="chapter"><head type="chapter">CXLIX. VANDEN TWEEDEN HERTOGHE PHILIPS, VAN SIJNRE MOGHENTHEIT, VAN SINEN TITELEN, VAN SINEN VROUWEN ENDE VAN SINEN SONE DEN GREVE VAN CHARLOIS.</head>
<l>Dese tweeste hertoghe van Brabant</l>
<l>Die Philippus was ghenant,</l>
<l>Es verre die meeste (ende) wide bekant</l>
<l>Ende mechtichste heere die Brabant</l>
<l n="7,18055"> Gehat heeft, hoort mi verclaren,</l>
<l>Meer dan in vier hondert iaren.</l>
<l>Hi scrijft nu sinen titel dus:</l>
<l>Bi der gracien Gods Philippus</l>
<l>Hertoghe van Bourgongnen, van Lothrike,</l>
<l n="7,18060"> Van Brabant, van Limborch derghelike,</l>
<l><pb n="683"/>Greve van Vlaenderen, van Artoys met,</l>
<l>Van Bourgongnen, palatijn, dat wet,</l>
<l>Van Henegouwe, van Hollant heere,</l>
<l>Van Zeelant, van Namen ende ooc meere</l>
<l n="7,18065"> Mercgreve van den heileghen rike</l>
<l>Ende heere van Vrieslant derghelike</l>
<l>Van Salines ende van Mechelen.</l>
<l>Dese hertoghe Philips, ic seker ben,</l>
<l>Heeft nu sijn derde vrouwe, dats claer.</l>
<l n="7,18070"> Dierste dat was, dits seker waer,</l>
<l>Vrouwe Michiele sekerlike</l>
<l>Des conincs dochter van Vrankerike.</l>
<l>Die ander was die dochter des greven</l>
<l>Van Eeu, edel ende rijc van haven,</l>
<l n="7,18075"> Ende hadde ierst tot eenen man</l>
<l>Philips van Nyvers. Nu merket dan,</l>
<l>Van desen tween vrouwen vore ghenant</l>
<l>En haddi gheen kinder, si u becant.</l>
<l>Nu heeft hi sijn derde vrouwe</l>
<l n="7,18080"> Ysabeelen, in goeder trouwe,</l>
<l>Des conincs dochter van Portegale,</l>
<l>Een zeere wise vrouwe te male</l>
<l>Ende goet, soe ict belie.</l>
<l>Daer heeft hi af gehat sonen drie.</l>
<l n="7,18085">                 Dierste was, verstaet wel dat,</l>
<l>Gheboren te Bruessele in die stat,</l>
<l>Int iaer Ons Heeren, segghic di,</l>
<l>XIIII<hi rend='sup'>c</hi>, dertich daer bi,</l>
<l>Op alderkinder dach, wilt verstaen,</l>
<l n="7,18090"> Ende hi wert kersten ghedaen</l>
<l>Met herde grooter solemniteit</l>
<l>Op Coudenberghe voor waer gheseit,</l>
<l><pb n="684"/>In Sinte-Jacobs kerke, doe ic ghewach,</l>
<l>Daer menich om liep dies niet en sach.</l>
<l n="7,18095"> Dese ionghe, dat si u bekant,</l>
<l>Wert voor waer Anthonijs ghenant.</l>
<l>XIIII maende, dat ghijt versint,</l>
<l>Leefde hi ocht daer omtrint;</l>
<l>Doen sterf hi ende hi waert</l>
<l n="7,18100"> Te Bruessele begraven, si u verclaert,</l>
<l>In den choor van S<hi rend='sup'>t</hi> Goedelen kerke.</l>
<l>                Dander sone, elc hier op merke,</l>
<l>Wert te Ghent gheboren voorwaer</l>
<l>XIIII<hi rend='sup'>c</hi> XXXII Ons Heeren iaer,</l>
<l n="7,18105"> Opten XXIIII<hi rend='sup'>e</hi><hi rend='sup'>n</hi> dach</l>
<l>Die in de maent april ghelach.</l>
<l>Kersten wert hi ghedaen aldaer</l>
<l>Ses daghe in meie, dat es waer.</l>
<l>Joes hiet hi, des sijt ghewes;</l>
<l n="7,18110"> Cortelinghe hi ghestorven es.</l>
<l>Hi leet tot Ghent, soe ghi mooght hooren.</l>
<l>                Die derde sone wert gheboren</l>
<l>In Bourgongnen te Dyjoen</l>
<l>Int iaer Ons Heeren, dits waer sermoen ...</l>
<l n="7,18115"> .....</l>
<l>.....</l>
<l>.....</l>
<l>Op Sinte Mertens avont.</l>
<l><pb n="685"/>Karle es dese sone gheheeten.</l>
<l>Dese Karle, dat seldi weten,</l>
<l>Es een schoon kint ende bequame,</l>
<l n="7,18120"> Van Charlois draeght hi den name,</l>
<l>Ende es daer af greve ende heere.</l>
<l>Hi heeft ondertrouwt tsiere eere</l>
<l>Vrou Kathrinen die zuverlike,</l>
<l>Des conincs dochter van Vrankerike,</l>
<l n="7,18125"> Die hi bi hem heeft met minnen</l>
<l>In der stat van Bruessele binnen,</l>
<l>Daer si met eeren ende met vramen</l>
<l>Houden haren staet te samen.</l>
<l>                Van desen hertoghe wide bekant</l>
<l n="7,18130"> Van Bourgongnen ende van Brabant</l>
<l>Die nu elfdalfiaer, so wi lesen,</l>
<l>Hertoghe van Brabant heeft ghewesen,</l>
<l>Ware herde vele vroomicheiden</l>
<l>Te bescrivene ter waerheiden;</l>
<l n="7,18135"> Maer des en willic niet ane nemen</l>
<l>Te doene, alsoet soude betemen:</l>
<l>Des beveelict iement anders voort,</l>
<l>Die dat sal setten alsoet behoort.</l>
<l>Niet min ic bidde daghelike</l>
<l n="7,18140"> Voor hem Gode van hemelrike,</l>
<l>Ende voor sijnre vrouwen sonder verlaet,</l>
<l>Ende voor sinen edelen staet,</l>
<l>Dat hem God door sijn moghentheit</l>
<l>Verleene lanc lijf ende wijsheit,</l>
<l n="7,18145"> Dat hi dit goede lant met eeren</l>
<l>Tsiere zielen salicheit mach regeeren,</l>
<l>Ende ter vroomen sijnre ondersaten.</l>
<l>Ic bidde hen allen utermaten</l>
<l><pb n="686"/>Die dit lesen selen oft hooren,</l>
<l n="7,18150"> Dat si bidden alles te voren</l>
<l>Voor die hertoghen met herten fijn</l>
<l>Die van der werelt versceiden sijn,</l>
<l>Ende voor den staet met herten zeere</l>
<l>Van hertoghe Philips onsen lantsheere,</l>
<l n="7,18155"> Die Brabant nu ter tijt regeert;</l>
<l>Ende voort met herten onghefraudeert</l>
<l>Voor onsen ionghen heere Cortois,</l>
<l>Den ionghen heere van Charlois,</l>
<l>Datten God wille ghebenedien</l>
<l n="7,18160"> Ende van allen quade bevrien,</l>
<l>Ende verleenen hem sonder hinder</l>
<l>Taensiene sijnre kinder kinder</l>
<l>Met bliscapen ende vrolicheit;</l>
<l>Des onne hem die Drievuldicheit!</l>
<l n="7,18165"> Seght amen! alle tsiere baten.</l>
<l>                Hier met willic mijn dichten laten,</l>
<l><pb n="687"/>Ende of ic iet meer hebbe bescreven</l>
<l>Oft min, dat wille mi God vergheven,</l>
<l>Dan puer waerheit ende anders niet.</l>
<l n="7,18170"> Alsoe die zaken sijn ghesciet</l>
<l>Ende ict vernemen conde, dat wet,</l>
<l>Hebbict in rime cort gheset,</l>
<l>Des ic niet te gheenre stonde</l>
<l>(Des nemic Gode ter oorconde)</l>
<l n="7,18175"> En hebbe [bi]ghedaen iet ocht niet:</l>
<l>Maer soe die zaken sijn ghesciet.</l>
<l>Ende ic vermete mi, hier op glose,</l>
<l>Desen rijm warechtich als die prose.</l>
<l>Dus hebbic ic er dicke om ghewaect,</l>
<l n="7,18180"> Tseste ende tsevende boec volmaect.</l>
<l>Mijn inct es ute, des latic bliven;</l>
<l>Mijn penne es sleeuw om meer te scriven.</l>
<l>Doch biddic u allen die staet oft sit,</l>
<l>Dat ghi voor den dichter bit,</l>
<l n="7,18185"> Dat hem God na dit corte leven</l>
<l>Wille sijn eeweghe bliscap gheven. Amen.</l>
</div></div></body>
  <back>
<div><head type="comment">[Slot]</head>
<lg><l>[Dit boec heeft volbracht aldus</l>
<l>Van den Damme Heinricus,</l>
<l>Niet ghedicht, maer volscreven,</l>
<l>Opten vrijendach omtrint neghen</l>
<l n="5"><pb n="688"/> Uren, die XV in meie ghelach,</l>
<l>Als men ooc ghescreven sach</l>
<l>Ons Heeren jaer XIIII hondert</l>
<l>Ende XLIIII, wien dat wondert.</l>
<l>God si ghelooft die hem den tijt</l>
<l n="10">Heeft verleent ende respijt</l>
<l>Dat hi die goede stat daer met</l>
<l>Van Bruessele te vreden heeft gheset.</l></lg>
<p><hi rend="italic">Pro tali pretio nunquam plus scribere volo</hi>]</p>
</div>
</back>
</text>
</TEI.2>
