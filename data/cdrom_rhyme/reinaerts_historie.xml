<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Reinaerts historie</title>
<author>Onbekend</author>
</titleStmt>
<editionStmt>
<edition>W. Gs. Hellinga (ed.): Van den vos Reynaerde, I. Teksten. Diplomatisch uitgegeven naar de bronnen v&#x00F3;&#x00F3;r 1500. Zwolle, 1952.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Reinaerts historie"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1460"/></interpGrp>
<interpGrp type="witnessYear_from"><interp value="1460"/></interpGrp>
<interpGrp type="pubYear_to"><interp value="1480"/></interpGrp>
<interpGrp type="witnessYear_to"><interp value="1480"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Reinaerts historie</TITEL>
<TITEL>Reinaert II</TITEL>
<author>Onbekend</author>
<AARD>Rijm</AARD>
<BRON nr="K101">Brussel, Koninklijke Bibliotheek, 14601</BRON>
<DATUM>1460-1480</DATUM>
<OMVANG>7793 verzen</OMVANG>
<BRON.OPM>Een hs. van 132 folia (6+120+6), per bladzijde 1 kolom, 34 regels per kolom; de ruimte voor miniaturen (22 stuks) is opengebleven. Het handschrift is blijkens het afsluitend gedicht (vs. 7794-7805) geschreven door Claes van Aken: de slotletters van de halfregels vormen er van onder naar boven tweemaal zijn naam.</BRON.OPM>
<EDITIE>W. Gs. Hellinga (ed.): Van den vos Reynaerde, I. Teksten. Diplomatisch uitgegeven naar de bronnen v&#x00F3;&#x00F3;r 1500. Zwolle, 1952.</EDITIE>
<STATUS>Diplomatisch</STATUS>
<BRONMNW>1070 (andere editie)</BRONMNW>
<EDITIE.OPM>De paginering uit de editie Hellinga werd niet overgenomen. De lijst met correcties van Hellinga's transcriptie, verschenen in SpL 8 (1964-1965), 34-37, werd hier in de tekst verwerkt, voor zover het geen correcties betreffende afkortingen betrof; aan deze lijst konden we, na vergelijking van de tekst met de facsimile-editie van Reinaerts historie (Reinaerts historie (Hs. Koninklijke Bibliotheek 14601). Met een inleiding van P. De Keyser. Antwerpen, 1938) nog de volgende correcties toevoegen: 2099 Ic lees Jc, 4937 stacs lees staes, 5369 barnen ende lees barnenende, 5454 Judia lees Jndia, 6159 geuen lees genen, 6992 Js lees Jc; de in SpL voorgestelde correctie in 6002 (Hy lees HY) dient niet overgenomen te worden; vyant in vs. 6137 is door een latere hand toegevoegd.</EDITIE.OPM>
<BRONNEN>Reinaerts historie is alleen volledig overgeleverd in handschrift Brussel, Koninklijke Bibliotheek, 14601; van een tweede handschrift zijn wel nog 6 bladen bewaard: 's-Gravenhage, Koninklijke Bibliotheek, 75 B 7</BRONNEN>
<HSDRUK>Historie van Reynaert die vos</HSDRUK>
]]></bibl>
</sourceDesc>
</fileDesc>
</teiHeader>
<text>
<body>
    <div><l><hi rend="bold">W</hi>Illam die madock maecte</l>
<l>Dair hi dicke om waecte</l>
<l>Hem iamerde zeer haerde</l>
<l>Dat die geeste van reynaerde</l>
<l n="5">Niet te recht en is gescreuen</l>
<l>Een deel is dair after gebleuen</l>
<l>Daer om dede hy die vite zoeken</l>
<l>Ende heeftse wtten walschen boeken</l>
<l>Jn duutsche aldus begonnen</l>
<l n="10">God wil ons sijn hulpe gonnen</l>
<l>Nv keer my dair toe mynen synne</l>
<l>Dat ic bidde in dit begynne</l>
<l>Beide den dorpers ende den doren</l>
<l>Off sy comen dair zijt horen</l>
<l n="15">Dese rijm ende dese woort</l>
<l>Off sy hem duncken niet goet gehoort</l>
<l>Dat sy die ongelastert laten</l>
<l>Mer so wie die doget haten</l>
<l>Die maken mitter logen malsch</l>
<l n="20">Ende oordelen mennige rijm valsch</l>
<l>Dair sy niet meer of en weten</l>
<l>Dan sy doen hoe sy alle heten</l>
<l>Die nv woenen bynnen pauijen</l>
<l>Deden sy wel si soudens vertijen</l>
<l n="25">Ende laten begaen elcken man</l>
<l>Mit sulken kunsten als hi can</l>
<l>Dit en seg ic niet om mynen wil</l>
<l>Mijn gedicht wair gebleuen stil</l>
<l>En hads my niet een gebeden</l>
<l n="30">Die in groter heuscheden</l>
<l>Gerne keert al hair zaken</l>
<l>Si bad my dat ic woude maken</l>
<l>Die auentuer van reynaerde</l>
<l>Al berisp ic die musaerde</l>
<l n="35"><milestone unit="fol" n="1v"/> Ende die dorpers ende die doren</l>
<l>Jc wil wel dat die geen diet horen</l>
<l>Die gerne plegen der eren</l>
<l>Ende haren syn dair toe keren</l>
<l>Dat sy leuen in heuscheiden</l>
<l n="40">Nv hoort ic sel v voort besceiden</l>
<l>Den syn des woorts na dit prologe</l>
<l>Mer ic bid v so wat ic toge</l>
<l>Hoort die woorden ende merct den syn</l>
<l>Onthout dair leit veel wijsheit in.</l>
<l n="45"><hi rend="bold">H</hi>Et was op enen pijnxster dach</l>
<l>Dat men woude ende velde sach</l>
<l>Groen staen myt louer ende grass</l>
<l>Ende menich vogel blide wass</l>
<l><milestone unit="fol" n="2r"/> Mit sange in hagen ende in bomen</l>
<l n="50">Die crude sproten wt ende die bloemen</l>
<l>Die wel roken hier ende daer</l>
<l>Ende die dach was schoon ende claer</l>
<l>Nobel die coninc van allen dieren</l>
<l>Had sijn hoff doen kreygiren</l>
<l n="55">Sijn lant al door ende ouer al</l>
<l>Om dat hi waende had hijs geual</l>
<l>Vol hoff te houden myt groten loue</l>
<l>Doe quamen tot des conincs houe</l>
<l>Alle dieren groot ende cleyn</l>
<l n="60">Sonder voss reynaert alleyn</l>
<l>Hi had in thoff so veel misdaen</l>
<l>Dat hi dair niet en dorst comen gaen</l>
<l>Wie quaet doet die scuwet dat licht</l>
<l>Dat seit die scrift al ouer richt</l>
<l n="65">Also dede reynaert dat hoff</l>
<l>Dair hi in hadde krancke loff</l>
<l>Doe al dit hoff versament was</l>
<l>En was dair nyement dan die das</l>
<l>Hy en had te clagen oeuer reynaert</l>
<l n="70">Den fellen mitten roden baert</l>
<l>Nv gatet hier op een clagen</l>
<l>Jsegrym ende sijn magen</l>
<l>Ghingen voor den coninck staen</l>
<l>Jsegrim begonde zaen</l>
<l n="75">Ende sprac her coninck lieue heer</l>
<l>Door v edelheit ende door v eer</l>
<l>Seide door recht ende door genaden</l>
<l>Ontfermt v der groter scaden</l>
<l>Die my reynaert heeft gedaen</l>
<l n="80">Dair ic dick off heb ontfaen</l>
<l>Grote scande swaer verlies</l>
<l>Voor alle saken ontfermt v dies</l>
<l><milestone unit="fol" n="2v"/> Dat hi mijn goede wijff verdoort</l>
<l>Ende mijn kijnder so vermoort</l>
<l n="85">Dat hi die beseycte dair sy lagen</l>
<l>Datter geen synt nye en sagen</l>
<l>Ende sijn al gader staet blynt</l>
<l>Nochtant hoende hi my noch synt</l>
<l>Want het was so ver gecomen</l>
<l n="90">Datter een was van op genomen</l>
<l>Ende reynaert soude hebben gedaen</l>
<l>Sijn onscout. ende also zaen</l>
<l>Als die heiligen waren voort gebrocht</l>
<l>Was reynaert anders syns bedocht</l>
<l n="95">Ende ontvoer ons in sijn veste</l>
<l>Heer dat weten noch die beste</l>
<l>Die tot uwen houe sijn al hier</l>
<l>My heeft reynaert dat felle dier</l>
<l>So veel gedaen te leide</l>
<l n="100">Hy en leeft niet diet v seide</l>
<l>Ja al waert al perkement</l>
<l>Dat laken dat men maect te ghent</l>
<l>Men zouts dair in niet connen scyuen</l>
<l>Dit laet ic noch al after bliuen</l>
<l n="105">Mer mijns wijfs laster</l>
<l>En mach niet bliuen after</l>
<l><milestone unit="fol" n="3r"/> Noch ongebetert off ongewroken</l>
<l>Als ysegrym dese woord had gesproken</l>
<l>Stont op een hondekijn ende hiet corttoys</l>
<l n="110">Ende claechde den coninc in fransoys</l>
<l>Hoe dat so arm was wilen eer</l>
<l>Dattet alles goets en had niet meer</l>
<l>in enen winter in enen vorst</l>
<l>Dan alleen een cleyne worst</l>
<l n="115">Ende hem reynaert die selue nam</l>
<l>Tybert die cater doe voort quam</l>
<l>Al toornich ende spranc inden rynck</l>
<l>Ende seide lieue heer coninck</l>
<l>Om dat gi reynaert zijt so hout</l>
<l n="120">So en is hier nyement ionc off out</l>
<l>Hy en heeft te wroegen voor v</l>
<l>Dat cortoys hier claget nv</l>
<l>Dats ouer mennich iaer gesciet</l>
<l>Die worst was mijn al en clach ic niet</l>
<l n="125">Jc hadze mijnre list gewonnen</l>
<l>Dair ic by nacht quam geronnen</l>
<l>Om mijn beiach in eenre molen</l>
<l>Dair had ic die worst gestolen</l>
<l>Enen slapende molen man</l>
<l n="130">Mer had dair corttoys yet [.]</l>
<l>Dat en was by nyemen dan by my</l>
<l>Het is best dat ontboren sy</l>
<l>Der clagen die cortoys nv doet</l>
<l>Panther sprac dochtet v nv goet</l>
<l n="135">Tybert dat men der clagen ontbaer</l>
<l>Reynaer die is een mordenaer</l>
<l>Ende een treker ende een dief</l>
<l>Hy en heeft nyement also lief</l>
<l>Noch selue den coninc onse heer</l>
<l n="140">Hy en woude dat hi goet ende eer</l>
<l>Veloor. mocht hi dair aen wynnen</l>
<l><milestone unit="fol" n="3v"/> Een vet morseel van eenre hennen</l>
<l>Wat seg di van eenre sagen</l>
<l>Hi dede gisteren aenden dagen</l>
<l n="145">Een die meeste ouerdaet</l>
<l>Aen kuwart den haess die daer staet</l>
<l>Dat nye enich dier en gedede</l>
<l>Want hi hem bynnen des conincs vrede</l>
<l>Ende bynnen des conincs geleide</l>
<l n="150">Geloofde te leren synen crede</l>
<l>En souden maken goet cappellaen</l>
<l>Ende deden voor sytten gaen</l>
<l>Ende hielten vast tusschen sijn been</l>
<l>Doe begonnen sy al in een</l>
<l n="155">Te lesen ende te syngen bede</l>
<l>Ende riepen beide lude credo crede</l>
<l>Ende my geuiel ten seluen tiden</l>
<l>Dat ic dair verby soude liden</l>
<l>Dair hoorde ic haerre beider sanck</l>
<l n="160">Doe maecte ic derwaert mynen ganck</l>
<l>Mit eenre herder snelre vaert</l>
<l>Dair so vandic meyster reynaert</l>
<l>Die sijn lesse had begeuen</l>
<l>Dat hi vanden eersten had opgeheuen</l>
<l n="165">Ende diende van synen ouden speel</l>
<l>Want hi had kuwart bider keel</l>
<l>En soude hem tlijff hebben genomen</l>
<l>Wair ic hem niet te hulp gecomen</l>
<l>By auentueren ten seluen stonden</l>
<l n="170">Aensiet hier noch die versche wonden</l>
<l>Van kuwart den eellynck</l>
<l>Jc segge v wel heer coninck</l>
<l>Laet gi dit nv ongewroken</l>
<l>Dat v vrede dus is gebroken</l>
<l n="175">Gy en rechtet als v mannen wisen</l>
<l><milestone unit="fol" n="4r"/> Men en selt uwen kijnderen niet prisen</l>
<l>Hier na ouer mennich iaer</l>
<l>Seker panther gi segt my waer</l>
<l>Sprac ysegrim dair hi stoet</l>
<l n="180">Wair reynaert doot het waer ons goet</l>
<l>Ons allen die gern in vreden leuen</l>
<l>Mer wart hem dit nv dus vergeuen</l>
<l>Hy sel sel noch honen bynnen deser maent</l>
<l>Sulken dies nv luttel waent</l>
<l n="185">Doe spranc op grymbaert die das</l>
<l>Die reynaerts brueders zoen was</l>
<l>Ende sprac myt eenre grymmender tale</l>
<l>Heer ysegrim gi en segt nyet wale</l>
<l>Mer doch het is een out bispel</l>
<l n="190">Dat viants mont sprect selden wel</l>
<l>Wat wijt gi reynaert mynen oom</l>
<l>Jc wil hi henge aen enen boom</l>
<l><milestone unit="fol" n="4v"/> By sijnre kelen als een dieff</l>
<l>Her ysegrim waert v seluer lieff</l>
<l n="195">Ende ghijt dorst also aen aen gaen</l>
<l>Die den anderen meest had mysdaen</l>
<l>Van mynen oom ende van v</l>
<l>Al en claecht hi niet ouer v</l>
<l>Mer wair hi also wel te houe</l>
<l n="200">Ende stonde hi so wel in sconincs loue</l>
<l>Her ysegrim als gi doet</l>
<l>Ten soude hem niet duncken goet</l>
<l>Ende gi en blijft niet ongewroken</l>
<l>Dat gi mynen oom dus hebt beropen</l>
<l n="205">Dicke ouer v felle tanden</l>
<l>Ende hem gedaen hebt dick veel scanden</l>
<l>Dat hijs niet en conde verandwoorden</l>
<l>Sijns vrienden dies nyet gern en hoorden</l>
<l>Gi heb ten mennich werff bedrogen</l>
<l n="210">Meer dan ic seggen soude mogen</l>
<l>Mer doch wil ic v zommich punt bewisen</l>
<l>Gi mysdeilde hem aen der pladyzen</l>
<l>Die hi v werp al vander kerren</l>
<l>Doe gi hem navolchde van verren</l>
<l n="215">Ende die goede pladizen op laset</l>
<l>Dair gi selue mede aset</l>
<l>En gaeft hem dair off groot noch cleyn</l>
<l>Dan der pladisen graet alleyn</l>
<l>Die gi hem tegen brocht</l>
<l n="220">Om dat gijs seluer niet en mocht</l>
<l>Ende also dedi oec vanden baeck</l>
<l>Die vet was ende van goeden smaeck</l>
<l>Dien scoot gi al in v buuckzeel</l>
<l>Doe reynaert eyschde v sijn deel</l>
<l n="225">Ende oec had gegeten gern</l>
<l>Andwoorde gi hem tot uwen schern</l>
<l><milestone unit="fol" n="5r"/> Reynaert scone iongelinck</l>
<l>Die visch dair den baec aen hynck</l>
<l>Dien liet gi lopen door v zet</l>
<l n="230">Reynaert was des lutel te bet</l>
<l>Dat hi den goeden baeck wan</l>
<l>Jn sulker wijs datter een man</l>
<l>Quam. dien werp in enen zack</l>
<l>Dair hi en myt groten anxt wt brack</l>
<l n="235">Ende was wel na op die doot</l>
<l>Dit mysual ende desen noot</l>
<l>Heeft reynaert geleden door ysegrim</l>
<l>Ende twee warff noch in meerre pijn</l>
<l><hi rend="bold">G</hi>Hi heren dunct v dit genoech</l>
<l n="240">Nochtant ist meerre ongeuoch</l>
<l>Dat gi laet clagen ouer sijn wijff</l>
<l>Die reynaert al hair lijff</l>
<l>Heeft gemynt so doet hi haer</l>
<l>Ja het is langer dan zeuen iaer</l>
<l n="245">Dat mijn oom heeft hair trouwe</l>
<l>Off dan vrouwe ersswijn die vrouwe</l>
<l>Dair mijn eynde door huescheide</l>
<l>Reynaert synen wille dede</l>
<l>Wats dan sy was te vreden ende cort genesen</l>
<l n="250">Wat clage soude dair meer off wesen</l>
<l>Wair ysegrim hier hi souds ontberen</l>
<l>Hy doet hem selue luttel eren</l>
<l>Dat hi sijn wijff aldus bedraecht</l>
<l>Ende sy selue niet en claecht</l>
<l n="255">Nv maect hier kuwaert die haze</l>
<l>Een clage ende een vijsuase</l>
<l>Off hi sijn less niet en lass</l>
<l>Reynaert die sijn meyster wass</l>
<l>Most hi sijn scolier niet slaen</l>
<l n="260">Dat wair onrecht ende mysdaen</l>
<l><milestone unit="fol" n="5v"/> Ende wennen hem van sijn tuusscherien</l>
<l>Jc segt openbair ic wilt wel lyen</l>
<l>Nvmmer en leerden sy te degen</l>
<l>Nv claecht cortoys dat hi had vercregen</l>
<l n="265">Myt pinen een goede worst</l>
<l>Die clage die wair best geuorst</l>
<l>Ja hoordi wel sy was gestolen</l>
<l>Hi en hads geleert in geenre scolen</l>
<l>Male quesijt male perdijt</l>
<l n="270">Mit recht so wartmens qualic quijt</l>
<l>Dat men qualic heeft gewonnen</l>
<l>Wie sel reynaert des vergonnen</l>
<l>Dat hi gestolen goet vanct an</l>
<l>Yement die recht sceiden can</l>
<l n="275">Tis reden die hem rechts verstaet</l>
<l>Dat hi dieflic goet aen vaet</l>
<l>Ja dyent van edelre hoger geboort</l>
<l>Also wel alst mynen oom toebehoort</l>
<l>Al had hi al cortoys gehangen</l>
<l n="280">Doe hi hem myt diefte had beuangen</l>
<l>Hi en had daer niet veel aen mysdaen</l>
<l>Dan tegen die croon had gegaen</l>
<l>Te rechten buten oorlofs ons heren</l>
<l>Dair om liet hijt den coninck teren</l>
<l n="285">Al heeft hijs crancken danck beiaget</l>
<l>Wat scaet hem al is hier beclaget</l>
<l>Reynaert is een gerechtich man</l>
<l>Die geen onrecht gedogen en kan</l>
<l>Ende dair om haet hi die quade</l>
<l n="290">Ende hi leeft bij sijns meysters rade</l>
<l>Want synt die coninck dede</l>
<l>Roepen. ende kundigen mede</l>
<l>Synen vrede. socht hi op nyement geen beiach</l>
<l>Hy en et mer eens op enen dach</l>
<l n="295"><milestone unit="fol" n="6r"/> Ende leeft recht als een clusenaer</l>
<l>Naest synen liue draecht hi een haer</l>
<l>Ende castijt sijn lichaem seer</l>
<l>Jn enen iaer off in meer</l>
<l>En had hi vleysch wilt ofte dam</l>
<l n="300">Dat seide een die gisteren van hem quam</l>
<l>Mapertuus heeft hi begeuen</l>
<l>Sijn casteel ende heeft verheuen</l>
<l>Een cluse dair hi licht in</l>
<l>Ander beiach noch anders gewyn</l>
<l n="305">Waen ic wel dat hi niet en heeft</l>
<l>Yet of niet dair hi of leeft</l>
<l>Bleeck ende mager is hi van pinen</l>
<l>Honger ende dorst ende swaer termynen</l>
<l>Doget hi voor sijn sonden</l>
<l n="310">Recht in desen seluen stonden</l>
<l>Dat grymbaert stont in deser talen</l>
<l>Sagen sy neder wart ten dalen</l>
<l>Cantecleer comen geuaren</l>
<l>Ende brochten op eenre baren</l>
<l n="315">Een dode henne ende hiet coppe</l>
<l>Die reynaert had biden croppe</l>
<l>Den hals ende heeft off gebeten</l>
<l>Dit most nv die coninck weten</l>
<l><milestone unit="fol" n="6v"/> <hi rend="bold">C</hi>Antecleer die quam voor gaende</l>
<l n="320">Mit synen vederen zeer slaende</l>
<l>Aen elliker zide vander baren</l>
<l>Gyngen twee hanen die droeuich waren</l>
<l>Die een haen heet cantecleer</l>
<l>Dair na geheten wart wilen eer</l>
<l n="325">Vrou alente hair goede haen</l>
<l>Die ander hiet na mynen waen</l>
<l>Die goede haen craeyaert</l>
<l>Die stoutste die men vant</l>
<l>Tusschen hollant ende ordanen</l>
<l n="330">Ellic van desen voorseiden hanen</l>
<l>Droech wyeroock ende stallicht</l>
<l>Die beide lanck waren ende richt</l>
<l>Die waren coppens brueders twee</l>
<l>Ende riepen wach ende wee</l>
<l n="335">Om haerre zuster coppens doot</l>
<l>Sy dreuen rouwe ende droefheit groot</l>
<l>Pijnte ende sproete drogen die baer</l>
<l>Hem was te moede herde swaer</l>
<l>Om coppen die sy hadden verloren</l>
<l n="340">Men mochtse herde ver horen</l>
<l>Haerre beider kermynge</l>
<l>Aldus quamen sy in tgedynge</l>
<l>Cantecleer spranck inden rijnck</l>
<l>Ende seide lieue heer coninck</l>
<l n="345">Hoort na my door v genaden</l>
<l>Ende ontfermt v der groter scaden</l>
<l>Die my reynaert heeft gedaen</l>
<l>Ende mynen kijnderen die hier staen</l>
<l>Dies zeer hebben haren onwille</l>
<l n="350">Ten inganck van aprille</l>
<l>Als die wijnter leden was</l>
<l>Ende men sach louer ende gras</l>
<l><milestone unit="fol" n="7r"/> Scoon bloeyen ende staen groen</l>
<l>Doe was ic fier ende harde coen</l>
<l n="355">Van mynen groten geslachte</l>
<l>Jc hadde der ionger sonen achte</l>
<l>Ende dochteren schoon zeuen</l>
<l>Die al wel lusten te leuen</l>
<l>Die mijn wijff coppen die vroede</l>
<l n="360">Herde wijsselic opvoede</l>
<l>Sy waren vet ende sterck</l>
<l>Ende gyngen te samen in een perck</l>
<l>Dat was besloten myt eenre mueren</l>
<l>Dair bynnen stont eens monics scuere</l>
<l n="365">Dair sess stercke hond toe hoorden</l>
<l>Die mennige dieren den pels scoorden</l>
<l>Des waren mijn kijnder onuervaert</l>
<l>Dit benyde die dieff vos reynaert</l>
<l>Dat sy so vast waren dair bynnen</l>
<l n="370">Ende haerre geen en const hi gewynnen</l>
<l>Reynaert die felle gebuere</l>
<l>Hoe dick ghinc hi om die muere</l>
<l>Ende leide om ons sijn lagen</l>
<l>Ende als hem dan die honde zagen</l>
<l n="375">Setten sy hem aen myt alre cracht</l>
<l>Ende eens doe was hi op die dracht</l>
<l>By auentueren after lopen</l>
<l>Dair zach ic hem een deel becopen</l>
<l>Sijnre dieften ende synen rooff</l>
<l n="380">So dat hem synen pels stooff</l>
<l>Nochtant ontquam hi bi beraet</l>
<l>Van danen datten goede verwaet</l>
<l><hi rend="bold">D</hi>Aer mede waren wijss lange quijt</l>
<l>Synt quam hi als een heremijt</l>
<l n="385">Reynaert die moordadige dieff</l>
<l>Ende bracht myt hem enen brieff</l>
<l><milestone unit="fol" n="7v"/> Te lesen lieue heer coninck</l>
<l>Daer v selfs zegel aen hynck</l>
<l>Doe ic den brief had gelesen</l>
<l n="390">Docht my dair in gescreuen wesen</l>
<l>Dat gi had koenlike</l>
<l>Ouer al v conincrike</l>
<l>Alle dieren gegeuen vrede</l>
<l>Ende oec allen vogelen mede</l>
<l n="395">Oec brocht hi my een ander maer</l>
<l>Ende seide ons dat hi waer</l>
<l>Een begeuen clvsenaer</l>
<l>Ende leefde in penitentien swaer</l>
<l>Hi had ontfaen om die sonden sijn</l>
<l n="400">Hi toonde my pelse ende slavijn</l>
<l>Die hi brochte van elemaer</l>
<l>En dair onder had hi een scerpe haer</l>
<l>Doe sprac hi dus her cantecleer</l>
<l>Nv mochdi wel voort aen meer</l>
<l n="405">Van my sonder sorge leuen</l>
<l>Want ic heb voor aen begeuen</l>
<l>Alle versch vleysch ende sout</l>
<l>Want ic bin worden so out</l>
<l>Dat ic mijnre zielen moet telen</l>
<l n="410">Ende ic wil v god beuelen</l>
<l>Jc ga dair ic heb te doen</l>
<l>Jc heb noch sext ende noen</l>
<l>Ende vesper te lesen vanden dage</l>
<l>Doe nam hi onder enen hage</l>
<l n="415">Synen wech tenen gesceyde</l>
<l>Ghinck hi al lesende synen crede</l>
<l>Doe was blyde ende onverueert</l>
<l>Ende ghinc tot mynen kinderen weert</l>
<l>Ende was so wel sonder hoede</l>
<l n="420">Dat ic alle myt mynen broede</l>
<l><milestone unit="fol" n="8r"/> Wanderen ghinck buten der mveren</l>
<l>Dair ons geuielen quaed auentueren</l>
<l>Want reynaert had geleit sijn lage</l>
<l>Ende quam gecropen wt eenre hage</l>
<l n="425">Ende heeft ons die poorte onder gaen</l>
<l>So dat hi mijnre kijnderen zaen</l>
<l>Een heeft geprijnt wtten getale</l>
<l>Dat leide hi doe in sijn male</l>
<l>Dair ons groot mysual doe naecte</l>
<l n="430">Want synt dat hi der een smaecte</l>
<l>Jn synen gierigen vuylen mont</l>
<l>En konde iager noch hont</l>
<l>Ons bewaren noch bescermen</l>
<l>Heer coninc laet v dit ontfermen</l>
<l n="435">Reynaert leide sijn lagen</l>
<l>Beide bi nachte ende bi dage</l>
<l>Ende beroofde mijn kijnder</l>
<l>So veel dat tgetal is te mynder</l>
<l>Dan tgewoen was te sijn</l>
<l n="440">Dat die vijftien kijnder mijn</l>
<l>Sijn gedegen al op vier</l>
<l>So na heeft die valsche gier</l>
<l>Reynaert in synen beck verslonden</l>
<l>Noch gisteren was hi mitten honden</l>
<l n="445">Mijn dochter ontiaget coppen die mare</l>
<l>Die hier doot leit op die bare</l>
<l>Dit clage ic v myt groten zeer</l>
<l>Ontfermt v mijns her coninc heer</l>
<l><milestone unit="fol" n="8v"/> <hi rend="bold">D</hi>Je coninc sprac hoordi hier her das</l>
<l n="450">V oom die een clusenaer was</l>
<l>Heeft geuast sulke karynen</l>
<l>Leef ic een iaer het sel hem hem aenschinen</l>
<l>Nv hoort heer cantecleer</l>
<l>Wat sel deser talen meer</l>
<l n="455">V dochter leit hier verslegen</l>
<l>Dair willen wy eens doden recht me plegen</l>
<l>Want wi en mogense niet langer houwen</l>
<l>Want wi willent gode laten gewouwen</l>
<l>Ende doen vigelie voor hoor ziel singen</l>
<l n="460">Dair na willen wise brengen</l>
<l>Ter eerden myt groten eren</l>
<l>Dan zel wi ons myt desen heren</l>
<l><milestone unit="fol" n="9r"/> Beraden ende ons bespreken</l>
<l>Hoe dat wi ons best mogen wreken</l>
<l n="465">Op reynaert van desen moort</l>
<l>Doe hi geseit had dese woort</l>
<l>Geboot hi iongen ende ouden</l>
<l>Dat sy vigelie singen souden</l>
<l>Sijn gebet was schier gedaen</l>
<l n="470">Doe ginck men dair aen slaen</l>
<l>Van placebo domino</l>
<l>Ende die veerss dair toe also</l>
<l>Jc seide v meer mer twair te lanck</l>
<l>Ende die responsen die dair toe hoorden</l>
<l n="475">Dair om cort ic desen worden</l>
<l>Doe die lessen ten eynden strecten</l>
<l>Ende die psalmen mitten collecten</l>
<l>Was die commeda gelesen myt besceit</l>
<l>Ende sy was in dat graff geleit</l>
<l n="480">Dair op een mermer steen die was</l>
<l>Gepolijst als een gelass</l>
<l>Mit letteren groot dair in gehouwen</l>
<l>Dat men claerlic mocht aenscouwen</l>
<l>Wie dair onder lach begrauen</l>
<l n="485">Dus spraken die boecstauen</l>
<l>Coppe cantecleers wijff die beste</l>
<l>Die ye eyer leide op neste</l>
<l>Off die myt voeten const gescrauen</l>
<l>Die leit onder desen serck begrauen</l>
<l n="490">Reynaert die fel diese verbeet</l>
<l>Sonder bescheit myt valschen lagen</l>
<l>Sy willen dat alle die werelt weet</l>
<l>Op damense te meer mach beclagen</l>
<l>Aldus nam dit gescrift een eynde</l>
<l n="495">Die coninck ontboot alle die hi kende</l>
<l>Wijs van rade om hem te bespreken</l>
<l><milestone unit="fol" n="9v"/> Op reynaert van deser ondaet</l>
<l>Doe andwoorde also die raet</l>
<l>Dat sy den coninc voor tbeste rieden</l>
<l n="500">Dat hi reynaert soud ontbieden</l>
<l>Dat hi door scade noch door vrome</l>
<l>Des niet en laet ten houe hi come</l>
<l>Totten coninck tsyne gedynge</l>
<l>Ende men hier off sonderlinge</l>
<l n="505">Brwn die boodscap soud doen laten</l>
<l>Des was die coninc al van staden</l>
<l>Ende mitten wisen wel beraden</l>
<l>Ende sprac tot brunen den beer</l>
<l>Her brwn ic zegge v als een heer</l>
<l n="510">Dat gi dese boodscap doet</l>
<l>Mer vmmer ziet dat gi v hoet</l>
<l>Want reynaert is fel ende quaet</l>
<l>Ende weet mennigen losen raet</l>
<l>Hi sel v smeken ende liegen</l>
<l n="515">Mach hi. hi sel v bedriegen</l>
<l>Ende honen of te schern driuen</l>
<l>Ay lieue heer laet dat bliuen</l>
<l>So geeff my god ongeual</l>
<l>Off my reynaert yet honen sal</l>
<l n="520">Jc en sel hem weder dat in wriuen</l>
<l>Dat hi aen tkortste eeynd sel bliuen</l>
<l>Dus schiet hi blide ende vro van daen</l>
<l>Mer eer hij keert selt anders gaen</l>
<l><hi rend="bold">N</hi>V is brwn op die vaert</l>
<l n="525">Stout van moede ende onueruaert</l>
<l>Datten reynaert honen soude</l>
<l>Door dat doncker vanden woude</l>
<l>Quam hi gelopen in eenre woestijn</l>
<l>Dair reynaert die pade sijn</l>
<l n="530">Dick had gehouden om sijn beiach</l>
<l><milestone unit="fol" n="10r"/> Besiden der woestynen lach</l>
<l>Een wech hooch ende lanck</l>
<l>Dair most bruun synen ganck</l>
<l>Te mydde duer recht maken</l>
<l n="535">Soude hi tot mapertuus geraken</l>
<l>Reynaert die had mennich huus</l>
<l>Mer dat casteel tot mapertuus</l>
<l>Was dat beste van synen borgen</l>
<l>Dair lach hi in als hi was in zorgen</l>
<l n="540">Off myt eniger noot beuaen</l>
<l>Nv is bruun so lang gegaen</l>
<l>Dat hi tot mapertuus is comen</l>
<l>Ende heeft die poort gesloten wonden</l>
<l>Dair reynaert wt plach te gaen</l>
<l n="545">Doe ginck hi voor die barbecaen</l>
<l>Neder sitten op sinen stert</l>
<l>Ende riep si di in huus reynert</l>
<l>Jc bin bruun des conincs bode</l>
<l>Hi heeft my gesworen bi sinen gode</l>
<l n="550">En coomt gi niet totten gedynge</l>
<l>End ic v niet myt my en brynge</l>
<l>Recht te nemen en te geuen</l>
<l>Dattet v costen sel v leuen</l>
<l>Ende men sel v hangen ende setten op een rat</l>
<l n="555">Reynaert ic rade v dat</l>
<l>Trect myt my te houewaert</l>
<l>Dit verhoorde wel reynaert</l>
<l>Die bynnen voor die poorte lach</l>
<l>Dair hi dicke te leggen plach</l>
<l n="560">Om die warmte vander sonnen</l>
<l>Als bruun die tael had begonnen</l>
<l>Hoordse ten eersten wel reynaert</l>
<l>Ende hi trat bet in sijn hol waert</l>
<l>Want mapertuus dat was al vol</l>
<l n="565"><milestone unit="fol" n="10v"/> Hier een gat ginder een hol</l>
<l>Nau crom ende lanck</l>
<l>Ende had mennigen wtganck</l>
<l>Die hi ondede sloot ende ontsloot</l>
<l>Als hi vernam dats hem was noot</l>
<l n="570">Wanneer hi enige proy brochte</l>
<l>Off als hi wiste datmen hem sochte</l>
<l>Om ondaet die hi had mysdaen</l>
<l>So ontliep hi sijn vianden saen</l>
<l>Jn sijn heymelike hagedochte</l>
<l n="575">Dat hem nyement vinden en mochte</l>
<l>Ende dier had hi gemaect so veel</l>
<l>Dattet mennigen dieren ginck wtten speel</l>
<l>Dier in verdwaelden dair hise beliep</l>
<l>Mennich pensen hooch ende diep</l>
<l n="580">Docht nv reynert hoe hi den beer</l>
<l>Dien myt woorden ouerliep so zeer</l>
<l>Alre best tot spotte dreue</l>
<l>Ende selue in die eer bleue</l>
<l><milestone unit="fol" n="11r"/> <hi rend="bold">N</hi>A desen gedochten hi wt trat</l>
<l n="585">Tot brunen den beer ende sprac</l>
<l>Brwn oom wellecoom mot ghi wesen</l>
<l>Jc heb ter stont vesper gelesen</l>
<l>Dat dedet dat ic vluchts niet en quam</l>
<l>Doe ic v tale eerst vernam</l>
<l n="590">Sijt wellecoom oom lieue vrient</l>
<l>Hy en heeft v niet wel gedient</l>
<l>Ende ic en weets hem genen danck</l>
<l>Die v desen berch lanck</l>
<l>Dede ouer comen dats my leet</l>
<l n="595">Want gi zijt so muede dat v sweet</l>
<l>Wt uwen lijff loopt ic ziet</l>
<l>Ende al en waerdi hier comen niet</l>
<l>Jc wair te houe comen morgen</l>
<l>Mer nv bin ic myn in zorgen</l>
<l n="600">Dat ic v weet hier so by</l>
<l>Want uwen vroeden raet die sal my</l>
<l>Te houe hoop ic helpen zeer</l>
<l>Ende want die coninc onse heer</l>
<l>Ghenen mynderen bode dan v</l>
<l n="605">Want naest den coninck zi di nv</l>
<l>Die edelste ende die meeste van loue</l>
<l>Van alden lande. ic wilde wi te houe</l>
<l>Nv waren. want my ducht mijn waen</l>
<l>Dat ic niet en sel mogen ontgaen</l>
<l n="610">Want ic heb gegeten so veel</l>
<l>Dat mijn buuck en mijn keel</l>
<l>My duncken spliten ic bin so sat</l>
<l>Het was nywe spise die ic at</l>
<l>Dair om nam icker veel te meer</l>
<l n="615">Wat aet gi reynaert seid die beer</l>
<l>Dat v so zade. oom wat ic at</l>
<l>Wat holp v dat. al seid ic v dat</l>
<l><milestone unit="fol" n="11v"/> Jc at een cranck haue</l>
<l>Een arm man en is geen graue</l>
<l n="620">Dat moechdi aen my wel weten</l>
<l>Wi arme lude wi moeten eten</l>
<l>Wisten wi raet dat wi nootste aten</l>
<l>Grote varssche honich raten</l>
<l>Die moet ic eten door den noot</l>
<l n="625">Mer si maken my den buuc so groot</l>
<l>Als ic se in heb en can gedueren</l>
<l>Brwn sprac in corter vren</l>
<l>Help doer die doot reynaert</l>
<l>Maect gi den honich so onwaert</l>
<l n="630">Honich is een zuete spise</l>
<l>Die ic voor allen gerechten prise</l>
<l>Ende voor allen spise mynne</l>
<l>Lieue neue help my dats ics gewynne</l>
<l>Reinaert wel lieue zuete neue</l>
<l n="635">Also lange als ic leue</l>
<l>Wil ic sijn v getruwe vrient</l>
<l>Jst dat gi my vanden honych dient</l>
<l><hi rend="bold">B</hi>Rwn oom ic waen gi hout v spot</l>
<l>Jc en doe neue so help my got</l>
<l n="640">Jc soude myt v spotten node</l>
<l>Jst v eernst sprac die rode</l>
<l>Dat segt my mooch di honich eten</l>
<l>Jc sels v so vol doen meten</l>
<l>Gi en aets nye so veel bi uwen</l>
<l n="645">Waen ic v huld dair meed verdienen</l>
<l>Mit my tienden hoe soud dat wesen</l>
<l>Reynaert hout uwen mont van desen</l>
<l>Ende zijt des seker ende gewis</l>
<l>Al dat honich dat nv is</l>
<l n="650">Tusschen hier ende portegael</l>
<l>Aet ic wel tot enen mael</l>
<l><milestone unit="fol" n="12r"/> Reynaert sprac oom wat seg di</l>
<l>Een kerl heet lanfreit woent hier bi</l>
<l>Hy heeft honichs so veel twaren</l>
<l n="655">Ghi en aets niet op in drien</l>
<l>Dat sel di hebben in v gewout</l>
<l>Wil di my helpen end wesen hout</l>
<l>Tegens mijn vianden in sconincs hoff</l>
<l>Des dede hi hem een zeker geloff</l>
<l n="660">Ende swoer bi sijnre truwen dat</l>
<l>Woude hi hem honichs maken sat</l>
<l>Des hi en koene ontbieden sal</l>
<l>Hy soude hem wesen ouer al</l>
<l>Getruwe vrient ende goet geselle</l>
<l n="665">Hier om loech reynaert die felle</l>
<l>Ende sprac oom wair v also na by</l>
<l>Dusent nobel als die honich sy</l>
<l>Al woudijs hebben zeuen amen</l>
<l>Dese woorde bruun zeer wel bequamen</l>
<l n="670">End loech dat hi wel na screyde</l>
<l>Doe docht reynaert ende seide</l>
<l>Valt my ic salt v noch huden laten</l>
<l>Dair gi lachen sult te maten</l>
<l>Reynaert sprac hier en dooch geen langer staen</l>
<l n="675">Hoe qualic dat ic oec mach gaen</l>
<l>Jc moet door uwen wil pinen</l>
<l>Rechte truwe moet vmmer schinen</l>
<l>Die ic myt gunsten tot v drage</l>
<l>Jc en weet onder alle myne mage</l>
<l n="680">Nyement dair ic my dus om moyde</l>
<l>Dess dancte hem brwn want hem vernoyde</l>
<l>Dat hijt maecte also lanck</l>
<l>Nv ga wi oom enen snellen ganck</l>
<l>Ende volcht my na al desen pat</l>
<l n="685">Jc sel v dess honychs maken zat</l>
<l><milestone unit="fol" n="12v"/> Van also veel als gi moget dragen</l>
<l>Mer reynaert meende van groten slagen</l>
<l>Dit was dat hi hem behiet</l>
<l>Mer die katijff en versyndes niet</l>
<l n="690">Wair reynaert die tael weynde</l>
<l>Hi volchde na recht als die blynde</l>
<l>Die hem inden put laet leyden</l>
<l>So lang gingen si onder hem beiden</l>
<l>Dat sy tot lantfreits bynnen den twn</l>
<l n="695">Quamen. doe verblide hem brwn</l>
<l>Mer het is dic also gesciet</l>
<l>Dat hem die mennich verblijt om niet</l>
<l>Nv mochedy horen van lanfreit</l>
<l>Hi was ist wair dat men my seit</l>
<l n="700">Een tymmerman van groten loue</l>
<l>Ende had bynnen synen houe</l>
<l>Een eyck gebrocht wtten woude</l>
<l>Die hi des anderen dages clouen soude</l>
<l>Ende dair had hi twe beitelen in geslagen</l>
<l n="705">Als tymmerlude gerne plegen</l>
<l>Ende had een eynd ondaen wide</l>
<l>Des was reynaert harde blide</l>
<l>Want dat was recht na sijn begeer</l>
<l>Al lachende sprac hi totten beer</l>
<l n="710">Merct nau toe ende neems wel goom</l>
<l>Al hier in desen seluen boom</l>
<l>Js honichs wtter maten veel</l>
<l>Prueft mocht dijs in uwe keel</l>
<l>Ende in uwen buuck yet brengen</l>
<l n="715">Nochtan sel di v seluen dwingen</l>
<l>Al duncken v goet die honich raten</l>
<l>Neemter vmmer niet bouen maten</l>
<l>So dattet uwen liue yet deert</l>
<l>Want ic wair dair mede onteert</l>
<l n="720"><milestone unit="fol" n="13r"/> Wel lieue oom mysquaem v yet</l>
<l>Reynaert neue en sorcht niet</l>
<l>Waendi dat ic bin onvroet</l>
<l>Maet is tot alle spele goet</l>
<l>Ghi segt wair sprac reynaert</l>
<l n="725">Wair om bin ic oec veruaert</l>
<l>Gaet toe gereet ende crupet in</l>
<l>Brwn die docht om sijn gewin</l>
<l>Ende liet hem also verdoren</l>
<l>Dat hi thooft al ouer die oren</l>
<l n="730">Ende sijn vorste twe voeten in stack</l>
<l>Reynaert pijnde hem dat hi track</l>
<l>Die beitelen beide wtter eken</l>
<l>Dair en halp brwn scelden noch smeken</l>
<l>Hi bleeff geclemmet inden boom</l>
<l n="735">Aldus heuet die neue den oom</l>
<l>Gebrocht myt loosheit in sulker achten</l>
<l>Dat hi myt konsten noch myt crachten</l>
<l>Wtten boom en const ontgaen</l>
<l>Want mitten hoofde stont hi geuaen</l>
<l n="740"><hi rend="bold">W</hi>At raedi brunen nv te doen</l>
<l>Dat hi sterck is ende koen</l>
<l>Ten sel hem niet helpen mogen</l>
<l>Hy siet wel dat hi is bedrogen</l>
<l><milestone unit="fol" n="13v"/> Hi began te hulsen en te hulen</l>
<l n="745">Ende mitten afstersten voet te trappen</l>
<l>Ende maecte so groot geluut</l>
<l>Dat lanfreit mitter haest quam wt</l>
<l>Ende hem had wonder wat wesen mochte</l>
<l>Enen scerpen haec hi myt hem brochte</l>
<l n="750">Op auentuer oft wair noot</l>
<l>Brwn lach in anxte groot</l>
<l>Ende die cloue die hem so neep</l>
<l>Hi tooch hi worstelde ende peep</l>
<l>Mer dat was pijn om niet gedaen</l>
<l n="755">Hi en waende nvmmer meer tontgaen</l>
<l>Reynaert die sach van verre toe</l>
<l>Lanfreit comen ende sprac doe</l>
<l>Brwn ist honich goet hoe staet</l>
<l>Etes niet te veel het wair v quaet</l>
<l n="760">Gi en soud te houe niet mogen gaen</l>
<l>Hier coomt lanfreit hi sal v slaen</l>
<l>Saen nv schencken had dijs gegeten bet</l>
<l>Het is goet dat men die spise wel net</l>
<l><milestone unit="fol" n="14r"/> <hi rend="bold">M</hi>Jt deser talen ghinc reynaert</l>
<l n="765">Weder tot synen casteer waert</l>
<l>Doe quam lantfreit ende vanden beer</l>
<l>Geuaen doe ginck hi lopen zeer</l>
<l>Dair hi wist sijn gebueren naest</l>
<l>Ende riep aldoe mitter haest</l>
<l n="770">Jn mijn hoff is een beer geuaen</l>
<l>Dese maer spranc wt wel saen</l>
<l>Jn dorp en bleef oec wijf noch man</l>
<l>Ellic liep aldat hi lopen can</l>
<l>Ende droegen myt hem haer weer</l>
<l n="775">Lanfreit volchde een groot heer</l>
<l>Sulc droech een loet sulc eer raeck</l>
<l>Sulc een besom sulc een twij staeck</l>
<l>Ende sulc een vlegel wt sijn werck</l>
<l>Selue die paep vander kerck</l>
<l n="780">Die droech selfs enen cruus staff</l>
<l>Die hem die coster node gaff</l>
<l>Selue die coster droech een vaen</l>
<l>Den armen bruun mede te slaen</l>
<l>Des papen wijff vrou Julocke</l>
<l n="785">Quam myt haren spinrocke</l>
<l>Dair si des daechs om had gesponnen</l>
<l>Dair quamen sulcke quenen geronnen</l>
<l>Die nau van ouder had twee tande</l>
<l>Nv nakede brwn veel scande</l>
<l n="790">Dair hi stoet in ongeual</l>
<l>Doch sette hi al tegen al</l>
<l>Doe hi tgeruft so groot hoorde</l>
<l>Ende tooch so dat hi scoorde</l>
<l>Van synen aengesicht die huut</l>
<l n="795">Dus brocht hi thooft myt pinen wt</l>
<l>Dair bleuen die oren ende beide die lier</l>
<l>Nyeman en sach leliker dier</l>
<l><milestone unit="fol" n="14v"/> Dat bloet hem ouer die oren ran</l>
<l>Al brocht hi thooft wt nochtan</l>
<l n="800">Eer hi die voeten wt cond gewynnen</l>
<l>Bleuen alle sijn clawen dair bynnen</l>
<l>Ende sijn ruge hantscoen beide</l>
<l>Die vaert quam hem tot groten leyde</l>
<l>Want hi en waende te gaen nemmermeer</l>
<l n="805">Want die voeten deden hem so zeer</l>
<l>Ende hi en mocht vanden bloede niet sien</l>
<l>Ende lantfreit quam tot hem mittien</l>
<l>Die paep myt alle sijn prochiaen</l>
<l>Ende te steken wel gedichte</l>
<l n="810">Op dat hooft ende bi sijn aensichte</l>
<l>Hi ontfenck mennigen steeck ende slach</l>
<l>Dair bi wachs hem wie so mach</l>
<l>Heeft een scande ende ongeual</l>
<l>Ouer hem so wil dat volc al</l>
<l n="815"><hi rend="bold">D</hi>Jt scheen aen brvnen wel</l>
<l>Si waren hem alle had en fel</l>
<l>Dair wasser geen so cleen</l>
<l>Huge mitten crommen been</l>
<l>Ende ludolf mitter breder nese</l>
<l n="820">Seer wreet waren hem aldese</l>
<l>Die een had enen verheuen cloot</l>
<l>Die ander een lootwerper groot</l>
<l>Dair hi al om mede ghinc slingeren</l>
<l>Her bertout mitten langen vingeren</l>
<l n="825">Lantfreit ende oterum lang tee</l>
<l>Dese deden brunen seer wee</l>
<l>Ende meer pijn dan dander deden</l>
<l>Deen had een haec van scerpen sneden</l>
<l>Ende dander had een lange loete</l>
<l n="830">Baerdeloge ende auesoete</l>
<l>Abelquack ende vrou baue</l>
<l><milestone unit="fol" n="15r"/> Ende die paep myt synen cruus staue</l>
<l>Ende vrou Julocke sijn wijff</l>
<l>Dese stonden al na brvnen lijff</l>
<l n="835">Ellic stac en sloech al dat hi conde</l>
<l>Brwn suchte ende stan myt gronde</l>
<l>Ende nam dat men hem gaff</l>
<l>Die paep liet den cruus staff</l>
<l>Dicke gaen omtrent sijn hals</l>
<l n="840">Die coster maecte hem oec zeer mals</l>
<l>Mitter vanen die hi myt hem brachte</l>
<l>Mer lantfreit maecte tmeeste crachte</l>
<l>Want hi was die edelste van geboorten</l>
<l>Vrou Julocke vander after poorten</l>
<l n="845">Was sijn moeder. ende sijn vader</l>
<l>Was. macop die stoppel maker</l>
<l>Een stout man dair hi was alleen</l>
<l>Brwn most van mennigen steen</l>
<l>Een worp gemueten ende ontstaen</l>
<l n="850">Voor hem allen sprac doe saen</l>
<l>Lantfeits brueder myt eenre ameyde</l>
<l>Dien hi brunen opt hooft leyde</l>
<l>Ende gaff hem enen groten slach</l>
<l>Dat hi en hoorde noch en sach</l>
<l n="855">Ende verspranck vanden groten slagen</l>
<l>Tusschen der ryuieren en der hauen</l>
<l>Jn een trop van ouden wyuen</l>
<l>Ende werpper een getal van vyuen</l>
<l>Jn een ryuier die dair liep</l>
<l n="860">Die beide wijdt was ende diep</l>
<l>Deess papen wijff wasser een</l>
<l>Des was des papen bliscap cleen</l>
<l>Doe hi sijn wijff sach in die vliet</l>
<l>Hem en luste langer niet</l>
<l n="865">Brwn te steken off te slaen</l>
<l><milestone unit="fol" n="15v"/> Hy riep edel prochiaen</l>
<l>Ghinder drijfft vrou Julocke</l>
<l>Beide myt pelse ende myt rocke</l>
<l>Nv toe dien hair helpen mach</l>
<l n="870">Jc geef hem jaer ende dach</l>
<l>Vol paerdoen ende recht oflaet</l>
<l>Van alle sondeliker daet</l>
<l>Beide man ende wijff</l>
<l>Lieten brunen den catijff</l>
<l n="875">Leggen mat ende ouer doot</l>
<l>Ende gingen dair die paep geboot</l>
<l>Als brwn sach dat die lieden</l>
<l>Altemael van hem scieden</l>
<l>Ende trecken gingen ouer dat oude wijff</l>
<l n="880">Spranc hi in twater heen ginc hi driuen</l>
<l>Ende swymmen mitten liue</l>
<l>Doe maecten die dorpers groot geruchte</l>
<l>Hi dreef heen myt crancker luste</l>
<l>Ende liepen hem na seer gram</l>
<l n="885">Dat was om niet want hi ontquam</l>
<l>Des waren die dorpers tongemake</l>
<l>Sy riepen hem na myt leliker sprake</l>
<l>Coomt heer keer weder oorloos dieff</l>
<l>Dat brwn svam dair hi besief</l>
<l n="890">Den meesten stroom ende lietse kallen</l>
<l>Tot dien dat hem was geuallen</l>
<l>Was hi blide dat hi ontginck</l>
<l>Hi vlocte den boom die hem so vinck</l>
<l>Dat hi dair beide sijn oren liet</l>
<l n="895">En reynaert mede dien verriet</l>
<l>En so diep in dede crupen</l>
<l>Dair hem lantfreit vant ter stupen</l>
<l>Dien so zeer mishandelen dede</l>
<l>Jn aldustaniger gebede</l>
<l n="900"><milestone unit="fol" n="16r"/> Js hi wel een mijl gedreuen</l>
<l>Van dair die dorpers waren bleuen</l>
<l>Doe wart hi moede ende seer beswaert</l>
<l>Dat hi croop te lande wart</l>
<l>Ende ginck leggen rusten opten oeuer</l>
<l n="905">Nye en saech di enen droeuer</l>
<l>Hi croonde seer ende stan</l>
<l>Dat bloeyt hem ouer die oren ran</l>
<l>Wanneer hi thooft yet verdroech</l>
<l>Hi lach mitten lancken ende sloech</l>
<l n="910">Als een die den aden wacht</l>
<l>Nv hoort wes reynaert was bedacht</l>
<l>Eer hi van lantfreit was gegaen</l>
<l>Had hi een vet hoen geuaen</l>
<l>Dat hi heymelic myt hem droech</l>
<l n="915">Buten weechs daert eenlic was genoech</l>
<l>Dat voor nyement dorste rvmen</l>
<l>Doe hi dat hoen al totten plumen</l>
<l>Had geleit al in sijn mael</l>
<l>Ghinc hi neder waert ten dael</l>
<l n="920">Want hi begeerde die ryuier</l>
<l>Dat sweet liep hem ouer die lier</l>
<l>Van lopen dat weder was heet</l>
<l>Hi was so blide dat hi en weet</l>
<l>Hoe geberen van bliscap groot</l>
<l n="925">Van hope dat die beer wair doot</l>
<l>Hi sprac nv heb ic nv heb ic wel geuaren</l>
<l>Die my te hooff meest soude deren</l>
<l>Die heb ic doot in desen dage</l>
<l>Nochtant waen ic des sonder clage</l>
<l n="930">Ende sonder wan gunsten bliuen</l>
<l>Jc mach myt recht wel bliscap driuen</l>
<l><milestone unit="fol" n="16v"/> <hi rend="bold">R</hi>Echt myt desen sach reynaert</l>
<l>Neder ter riuieren waert</l>
<l>Ende sach wair brwn lach die beer</l>
<l n="935">Doe bedroefde hi hem alte zeer</l>
<l>Dat hi te voren was verblijt</l>
<l>Nv heeft hi toorn had ende nijt</l>
<l>Dair eerst genuecht ende bliscap was</l>
<l>Och onbekende onsalich dwas</l>
<l n="940">Vuyl keerl lantfreyt sprac hy</l>
<l>So wair du biste god scheyn di</l>
<l>Dattu dus goede spise dus vet</l>
<l>Die mennige man so gern et</l>
<l>Di aldus hebs laten ontgaen</l>
<l n="945">Die di te voren was geuaen</l>
<l>O wi lantfreit verscouen druut</l>
<l>Hoe rikelic eens beren huut</l>
<l>Hebste verloren in desen dage</l>
<l>Dus sceldende ende myt deser clage</l>
<l n="950">Js reynaert ter riuieren comen</l>
<l>Dair hi brvnen heeft vernomen</l>
<l>Gewont bebloeyt sieck ende cranck</l>
<l><milestone unit="fol" n="17r"/> Dess mocht hi reynaert weten danck</l>
<l>Dien in dier droefheit sach gern</l>
<l n="955">Doe sprac hi aldus tot sinen schern</l>
<l>Sire priestere dieux vous saluut</l>
<l>Wildi reynaert den rybaut</l>
<l>Den roden scalc dat felle dier</l>
<l>Bescouwen so ziet en hier</l>
<l n="960">Hebdi tot lantfreits yet vergeten</l>
<l>Jc wilt hem gern laten weten</l>
<l>Heb di hem oec niet wel betaelt</l>
<l>Sijn honich roten die gi hem staelt</l>
<l>Dat is v een lelike saeck</l>
<l n="965">Wast honich oec van goede smaeck</l>
<l>Jc weets noch meer inden seluen coop</l>
<l>Lieue segt my eer ick loop</l>
<l>Jn wat oorden wil di v doen</l>
<l>Dat gi draecht dat rode caproen</l>
<l n="970">Wair si di monick of si di abt</l>
<l>Hi heeft al na uwen oren gehapt</l>
<l>Die v die crune heeft gescoren</l>
<l>Ghi hebt uwe top verloren</l>
<l>Ende uwe hantscoen of gedaen</l>
<l n="975">Jc waen gi wilt singen gaen</l>
<l>Van uwer complete dat getide</l>
<l>Dit hoorde brwn ende was onblide</l>
<l>Wat mocht hi doen hi en konds niet wreken</l>
<l>Hi liet hem synen spreken</l>
<l n="980">Ende sloech weder in dat ryuier</l>
<l>Hy en wilde van desen fellen dier</l>
<l>Niet meer horen die ouer tael</l>
<l>Hi swam neder wart ten dael</l>
<l>Mitten stroom an dat ander lant</l>
<l n="985">Nv ist hem zeer zorchelic bewant</l>
<l>Hoe hi te houe comen sal</l>
<l><milestone unit="fol" n="17v"/> Want hi had verloren al</l>
<l>Dat vel van beiden voeten voren</l>
<l>Ende die claeuwen ende die oren</l>
<l n="990">Al sloech men doot hi en cond niet gaen</l>
<l>Doch most hi die vaert bestaen</l>
<l>Ende al en wist hi niet wel hoe</l>
<l>Nv hoort hoe hi hem eerst ginc toe</l>
<l>Hy zat ouer sijn hammen</l>
<l n="995">Ende began myt groten scanden</l>
<l>Te rutselen ouer synen stert</l>
<l>Ende als hi des moede wart</l>
<l>Doe weyntelde hi licht voort twee mylen</l>
<l>Dit dede hi so lange wilen</l>
<l n="1000">Mit pinen dat hi te houe quam</l>
<l>Ende alsmen brwn dair vernam</l>
<l>Also berecht van verre comen</l>
<l>Wart dair getwiuelt vanden vromen</l>
<l>Wat dair geweyntelt quam also</l>
<l n="1005">Die coninck verkenden ende was vro</l>
<l>Ende sprac. dits brwn mijn sergant</l>
<l>Deus wie heeften dus genant</l>
<l>Wie heeft hem thooft gemaect so root</l>
<l>Hi is gewont al totter doot</l>
<l n="1010">Jn wat gelage is hi geraect</l>
<l>Mit desen is brwn bi geraect</l>
<l>Voorden coninc ende sprack</l>
<l>Jc clage v heer dit ongemack</l>
<l>En bid v dat gi my wreech hier</l>
<l n="1015">Ouer reynaert dat felle dier</l>
<l>Die my beide mij beide mijn voeten voren</l>
<l>Ende mijn wangen ende mijn oren</l>
<l>Verliesen dede bi synen rade</l>
<l>Die coninc sprac heer god genade</l>
<l n="1020">Hoe dorst dit doen die felle reynaert</l>
<l><milestone unit="fol" n="18r"/> Nvmmermeer en moet ic sweert</l>
<l>Gorden aen my noch dragen croon</l>
<l>Heer brwn ic en sel v schoon</l>
<l>Wreken. gi sels my weten danck</l>
<l n="1025">Doe ghinc hi wilen lanck</l>
<l>Te rade myt alle sijn baroen</l>
<l>Te wreken reynaerts grote ondaet</l>
<l>Doe droech ouer een die raet</l>
<l>Beide ionck ende oud</l>
<l n="1030">Dat men anderwerff ontbieden soud</l>
<l>Dat hi vmmer te houe quame</l>
<l>Ende recht gaue ende name</l>
<l>Van allen eyssche ende van alre clage</l>
<l>Ende tybaert die cater die boodscap drage</l>
<l n="1035">Tot reynaert want hi is vroet</l>
<l>Desen raet docht den coninck goet.</l>
<l><hi rend="bold">L</hi>Joen die coninck sprac. her tybaert</l>
<l>Gaet ende gi weder keert</l>
<l>Segt reynaert dat hi com</l>
<l n="1040">Dese heren seggen zom</l>
<l>Al is hi anderen dieren fel</l>
<l>Hy belooft v herde wel</l>
<l>Ende doet gerne dat gi hem raet</l>
<l><milestone unit="fol" n="18v"/> En doet hijs niet het is hem quaet</l>
<l n="1045">Ende men sellen derdewarff dagen</l>
<l>Te scanden alle sijn magen</l>
<l>Ende ouer hen rechten myt ongenaden</l>
<l>Ay heer coninck die v dit raden</l>
<l>En hebben niet lieff mijn vrome</l>
<l n="1050">Wat sal ic doen alsic dair come</l>
<l>Door my en doet men of en laet</l>
<l>Seynt dair een ander dats mijn raet</l>
<l>Want ic bin een cleyn dier</l>
<l>Brwn die sterc is ende fier</l>
<l n="1055">En conste reynaert niet verwynnen</l>
<l>Jn welker wijs sel ics begynnen</l>
<l>Neen wats dan her tybeert</l>
<l>Ghi sijt wijs ende wel geleert</l>
<l>Al en si di niet groot wats dan</l>
<l n="1060">Het is mennich die myt listen can</l>
<l>Meer dan sulc myt crachten doet</l>
<l>Tybert sprac na dat wesen moet</l>
<l>Heer so moetics bestaen</l>
<l>Te goede so moetet my vergaen</l>
<l n="1065">Mer my is harde swair te moede</l>
<l>Tybert maecte hem wech myt spoede</l>
<l>Ende tooch te mapertuus waert</l>
<l>Dair hi sel vijnden reynaert</l>
<l>Hy zach van verre ende vernam</l>
<l n="1070">Wair sinte mertens vogel quam</l>
<l>So riep hi al heyl edel vogel</l>
<l>Keer herwaert dinen vlogel</l>
<l>Ende vlicht tot mijnre rechter zide</l>
<l>Die vogel vlooch ende nam sijn lijde</l>
<l n="1075">Op enen boom die hi dair vant</l>
<l>Ende vlooch tybert ter luchter hant</l>
<l>Dit maecte tybaert quaet gemoet</l>
<l><milestone unit="fol" n="19r"/> Ende hi ducht te hebben ontspoet</l>
<l>Mer had die vogel ter rechter side</l>
<l n="1080">Geulogen so wair hi blide</l>
<l>Ende van goeden geluc in waen</l>
<l>Des hi nv is al ontgaen</l>
<l>Nochtans dede hi als die mennich doet</l>
<l>Ende maecte hem seluer goede moet</l>
<l n="1085">Dan hem dat hert van bynnen was</l>
<l>So lang liep hi den draff</l>
<l>Den wech en was hem niet een caff</l>
<l>Dat hi quam te mapertuus</l>
<l>Ende vant reynaert voor sijn huus</l>
<l n="1090">Alleen staende verweendelike</l>
<l>Doe sprac tybert god die rike</l>
<l>Moet v goeden auont geuen</l>
<l>Die coninck dreiget v van tleuen</l>
<l>En coomdi niet hooff myt my</l>
<l n="1095">Reynaert wellecome gi</l>
<l>Tybert neue recht wellecome</l>
<l>God geeff v geluc ende vrome</l>
<l>Seker des gan ic v wael</l>
<l>Wat coste rernaert scone tael</l>
<l n="1100">Al seyt sijn tonge wel</l>
<l>Sijn hert dat is van bynnen fel</l>
<l>Dat sel wel schinen eer si sceiden</l>
<l>Reynaert sprac neue onder ons beiden</l>
<l>Willen wi beide te houe waert</l>
<l n="1105">Mer tauont wil ic sijn v weert</l>
<l>Tot morgen dan ga wi mitten dage</l>
<l>Jc en heb onder alle myne mage</l>
<l>Tybert dair ic my toe verlaet nv</l>
<l>Also wel als ic doe tot v</l>
<l n="1110">Hier quam brwn die vraet</l>
<l>Hy toonde my so quaet gelaet</l>
<l><milestone unit="fol" n="19v"/> Ende hi docht my so sterck</l>
<l>Dat ic niet om dusent merck</l>
<l>Den wech myt hem oec had bestaen</l>
<l n="1115">Mer neue ic wil wel myt v gaen</l>
<l>Morgen mitter dageraet</l>
<l>Dat dunct my den besten raet</l>
<l>Tybert sprac twair beter dat wi</l>
<l>Nv te hant gaen dat duncket my</l>
<l n="1120">Te houe waert onder ons beiden</l>
<l>Want die maend schijnd aender heiden</l>
<l>Also licht oft wair schoon dach</l>
<l>Jc waen dat nyement en sach</l>
<l>Beter weer tot onser vaert</l>
<l n="1125">Neen lieue neue sprac reynaert</l>
<l>Sulc mocht ons bi dage moeten</l>
<l>Hi soude ons herde scoon groeten</l>
<l>Quaem hi bi nacht in ons gemoet</l>
<l>Hi en dede ons nvmmer goet</l>
<l n="1130">Dair om blijft te nacht myt my</l>
<l>Tybert sprac wat soud wy</l>
<l>Eten off ic hier bleue</l>
<l>Reynaert wel lieue neve</l>
<l>Hier is goede spise quaden tijt</l>
<l n="1135">Gi moget eten begeer dijt</l>
<l>Goede vette honich raten</l>
<l>Versch ende goet bouen maten</l>
<l>Wat seg di tybert moechdise yet</l>
<l>Tybert sprac ic en machse niet</l>
<l n="1140">Hebdi anders niet in thuus</l>
<l>Gaef di my een vette mws</l>
<l>Dair mede wair ic wel bewaert</l>
<l>Een vette muys sprac reynaert</l>
<l>Goede tybert wat seg dy</l>
<l n="1145">Hier woont een paep vaste by</l>
<l><milestone unit="fol" n="20r"/> Dair staet een schuer aen sijn huus</l>
<l>Dair in sijn so veel mwys</l>
<l>Dat si niet dragen soude een wagen</l>
<l>Hoe dick hoor ic den paep clagen</l>
<l n="1150">Dat si hem doen so groten scade</l>
<l>Och reynaert neue op genade</l>
<l>Ende op truwen leit my daer</l>
<l>Ja tybert seg di my waer</l>
<l>Wildi mvsen myt goeden wille</l>
<l n="1155">Reynaert maect des een gestille</l>
<l>Jc myn muse bouen alle saken</l>
<l>En weet gi niet mvse smaken</l>
<l>Bet dan enich venysoen</l>
<l>Ende wildi mynen wil doen</l>
<l n="1160">So leid my dair die musen sijn</l>
<l>Dair bi mocht gi die hulde mijn</l>
<l>Hebben. al haddi mynen vader</l>
<l>Doot ende mijn geslacht algader</l>
<l><hi rend="bold">R</hi>Eynaert sprac gi hout v spot</l>
<l n="1165">Jc en doe neue so help my got</l>
<l>Seker tybert wist ic dat</l>
<l>Jc maecte v mvsen tauont sat</l>
<l>Wat reynaert neue dat wair veel</l>
<l>Tybert ic waen gi segt in speel</l>
<l n="1170">Jc en doe reynaert bi mijn wet</l>
<l>Had ic een mws en sy wair vet</l>
<l>Jc en gaefse niet om een bisant</l>
<l>So ga wy tybert alte hant</l>
<l>Jc wil v leiden tot eenre stat</l>
<l n="1175">Ende maken v van mvsen sat</l>
<l>Eer ic tauont van v sceide</l>
<l>Reynaert neue op v geleide</l>
<l>Ga ic my v al waert te mompelier</l>
<l>Sa ga wi dan wi sijn nv hier</l>
<l n="1180"><milestone unit="fol" n="20v"/> Alte lanck sprac reynaert</l>
<l>Dus deden sy hem op die vaert</l>
<l>Ende gingen eer si op hilden</l>
<l>Ter stat dair sy wesen wilden</l>
<l>Dat was tot des papen scwyer</l>
<l n="1185">Die myt eenre steenre mwyr</l>
<l>Al om ende om was beloken</l>
<l>Dair reynaert in was te broken</l>
<l>Opten anderen nacht te voren</l>
<l>Doe die paep had verloren</l>
<l n="1190">Enen haen die hi hem nam</l>
<l>Hier om was toornich ende gram</l>
<l>Des papen soon metynet</l>
<l>Ende had voor dat gat geset</l>
<l>Een strick des voss mede te vaen</l>
<l n="1195">Dus gern wrake hy sinen haen</l>
<l><hi rend="bold">D</hi>Jt wiste reynaert wel dit felle dier</l>
<l>Het is beter sprac hi neue al hier</l>
<l>Cruupt in dit selue gat</l>
<l>Ende en weest traech noch mat</l>
<l n="1200">Ghi selt dair musen bi hopen gripen</l>
<l>Hoort hoe si van welicheit pipen</l>
<l>Keert weder als gi sijt zat</l>
<l>Jc sel uwes verbeiden voor dit gat</l>
<l>Wi en mogen tauont meer niet sceiden</l>
<l n="1205">Mergen ga wi onder ons beiden</l>
<l>Te samen gi ende ic te houe waert</l>
<l>Tybert hoe coomt dat gi spaert</l>
<l>Coomt des off ende laet ons keren</l>
<l>Tot mynen wiue die ons myt eren</l>
<l n="1210">Ende myt bliscap sel ontfaen</l>
<l>Wil ic tot desen gaet in gaen</l>
<l>Reynaert neue ist v raet</l>
<l>Dees papen konnen mennigen quaet</l>
<l><milestone unit="fol" n="21r"/> Jc bestaets nv herde node</l>
<l n="1215">Waen tybert gi en waert nye blode</l>
<l>Waen mach v comen desen wanck</l>
<l>Tybert scaemde hem ende spranck</l>
<l>Dair hi in vant seer groot verdriet</l>
<l>Want eer hijt wist was hi int strick</l>
<l n="1220">Geuaen biden hals al wast</l>
<l>Dus huufde reynaert synen gast</l>
<l><hi rend="bold">A</hi>Ls tybart wart gewaer</l>
<l>Van desen strick was hi in vaer</l>
<l>Hi spranc voort die stric ghinc toe</l>
<l n="1225">Tybart most roepen doe</l>
<l>Ende hem seluen door den noot</l>
<l>Hy maude ende maecte gescal groot</l>
<l>Mit enen herden droeuen gelaet</l>
<l>Dat reynaert hoorde buten gaet</l>
<l n="1230">Die in sijn hert dreef groot spel</l>
<l>Ende tybert mochdise wel</l>
<l>Die mvse sijn sy goet ende vet</l>
<l>Wist die paep mertynet</l>
<l>Dat gi sijn wilbraet aet also</l>
<l n="1235">Hi soude v saus brengen dair toe</l>
<l>So huefschen man is mertynet</l>
<l><milestone unit="fol" n="21v"/> Tybert my dunct gi singt als gi et</l>
<l>Doet mens ter heren hooff des</l>
<l>Vergaue god die aelmachtich es</l>
<l n="1240">Dat ysegrim dair bi v waer</l>
<l>Die felle dieff die moordenaer</l>
<l>Jn sulc gemack als gi nv zijt</l>
<l>So wair mijn hert zeer verblijt</l>
<l>So dic heft hi my lede gedaen</l>
<l n="1245">Tybart die niet en kan ontgaen</l>
<l>Lach so lude ende gal</l>
<l>Dat hi thuus verstoorde al</l>
<l>Ende mertynet dair by ontspranck</l>
<l>Die wel lude riep god danck</l>
<l n="1250">Ter goeder tijt so heeft gestaen</l>
<l>Mijn strick. want nv dair is geuaen</l>
<l>Die hoenre dieff na mynen waen</l>
<l>Nv toe vergelden wi hem onsen haen</l>
<l><hi rend="bold">M</hi>Jt dien woorden scoot hi ten viere</l>
<l n="1255">Ende ontstac een stroowisch scyere</l>
<l>Hi wecte moeder ende vader</l>
<l>Ende die kijnder alle gader</l>
<l>Staet op die dieff is geuaen</l>
<l>Doe liepen sy derwaert wel zaen</l>
<l n="1260">Alle die inden huse waren</l>
<l>Selue die paep is op geuaren</l>
<l>Vanden bedde al moeder naect</l>
<l>Ende meertynet die is geraect</l>
<l>Tot tybart ende seide hi is hier</l>
<l n="1265">Die paep spranc after tvier</l>
<l>Ende greep sijns wijffs rocken</l>
<l>Een offerkeers nam vrou Julocken</l>
<l>En deedse barnen mitter haest</l>
<l>Die paep liep tybart alre naest</l>
<l n="1270">Ende ghinc hem mitten rocken slaen</l>
<l><milestone unit="fol" n="22r"/> Dair most tybart doe ontfaen</l>
<l>Grote slage op elker syden</l>
<l>Mertinet spranc toe myt nyden</l>
<l>Ende sloech tibart een oge wt</l>
<l n="1275">Die paep stont al mitter naecter wt</l>
<l>Ende hieff op enen groten slach</l>
<l>Ende doe tybart dat zach</l>
<l>Dat hi vmmer steruen soude</l>
<l>Dede hi eens deels als die boude</l>
<l n="1280">Datten paep verghinc te scanden</l>
<l>Beide myt clawen ende myt tanden</l>
<l>Scoot hi den paep tusschen die been</l>
<l>Ende haelde hem dat een</l>
<l>Vanden tween dat ronde dinck</l>
<l n="1285">Dat tusschen sijn been hinck</l>
<l>Jn dat budelkijn sonder naet</l>
<l>Desen spronc was den paep quaet</l>
<l><hi rend="bold">D</hi>At dinck viel neder op die vloer</l>
<l>Vrou Julocke seide ende swoer</l>
<l n="1290">Bider zielen haers vaders</l>
<l>Sy woude dattet hair gecost wair algader</l>
<l>Die offerhande van enen iaer</l>
<l>Ende dat dit niet gesciet en waer</l>
<l>Den paep die scande ende die blame</l>
<l n="1295">Sy sprac in des duuels name</l>
<l>Most dat strick dat sijn geset</l>
<l>Sich lieue soen martinet</l>
<l>Dit is van dijns vaders gewade</l>
<l>Dit is sijn scande ende scade</l>
<l n="1300">Al genase hi vanden wonden</l>
<l>Vmmermeer tot enigen stonden</l>
<l>Blijft hi ten sueten spele mat</l>
<l>Reynaert stont buten voor dat gat</l>
<l>Dair hi alle dese tael hoorde</l>
<l n="1305"><milestone unit="fol" n="22v"/> Hy loech volna dat hi scoorde</l>
<l>Dat hem achter craecte sijn tauerne</l>
<l>Hy sprac aldus tot synen scherne</l>
<l>Swiget stille Julocke vrouwe</l>
<l>Laet sincken uwen groten rouwe</l>
<l n="1310">Al heeft hi een kul verloren v heer</l>
<l>Dat en scaet hem myn noch meer</l>
<l>Hy sel wel dienen van achter</l>
<l>Ten is der cappellen geen lachter</l>
<l>Dat men lwt myt eenre clocken</l>
<l n="1315">Dus trooste reynaert vrou Julocken</l>
<l>Die hair alte zeer myshielt</l>
<l>Die paep en mochte langer nyet</l>
<l>Staen hi viel al in onmacht</l>
<l>Sy hieffen op ende heften gebracht</l>
<l n="1320">Te bedde doe ginck reynaert</l>
<l>Weder tot sinen castele waert</l>
<l>Ende liet tybert in groter noot</l>
<l>Hy was in vresen vander doot</l>
<l>Mer doe hi se al onledich sach</l>
<l n="1325">Ouer den paep die dair lach</l>
<l>Doe ghinc hi knagen myt groter pynen</l>
<l>So dat hi mitten tanden synen</l>
<l>Dat strick te midden brac ontwee</l>
<l>Doe en wilde hi dair niet letten mee</l>
<l n="1330">Hy spranc gereet al wtten gaet</l>
<l>Ende dede hem wech al sijnre straet</l>
<l>Die tot des conincs hoff lach</l>
<l>Eer hi dair quam so wast scoon dach</l>
<l>Ende die son began te rysen</l>
<l n="1335">Na haerre ouder wisen</l>
<l>Ende quam na eens arms wichts wise</l>
<l>Quam hi in dat hoff geronnen</l>
<l>Des papen huus had hi gewonen</l>
<l><milestone unit="fol" n="23r"/> By reynaerts hulp had hi veel scanden</l>
<l n="1340">Hem was te broken al sijn lenden</l>
<l>Van slagen mitten enen oge blint</l>
<l>Doet die coninck vernam hi ginc</l>
<l>Dat tybart berecht quam also</l>
<l>Doe was hi toornich ende onvro</l>
<l n="1345">Hy dreichde seer den dief reynaert</l>
<l>Die coninck langer niet en spaert</l>
<l>Ende ontboot te rade sine baroen</l>
<l>Wat sy hem best rieden te doen</l>
<l>Dat men reynaert ten rechte brochte</l>
<l n="1350">Die dus grote ondaet wrochte</l>
<l><hi rend="bold">D</hi>Oe spranc voort grymbaert die dass</l>
<l>Die reynaerts brueders sone wass</l>
<l>Ghi heren sprac hi hier is mennich raet</l>
<l>Al wair mijn oom noch so quaet</l>
<l n="1355">Selmen nochtan vri recht voort dragen</l>
<l>So selmen derdewerff oec dagen</l>
<l>Alsmen doet enen vryen man</l>
<l>Ende en coomt hi niet nochtan</l>
<l>So is hi sculdich alle dinck</l>
<l n="1360">Die men voorscreuen den coninck</l>
<l>Te houe op hem beclaecht</l>
<l>Wi wil di grymbart datten daecht</l>
<l>Sprac die conick wie is hier</l>
<l>Die een oge off een lier</l>
<l n="1365">Off sijn lijff set ter auentuer</l>
<l>Om enen fellen creatuer</l>
<l>Want ic waen hier nyement is so sot</l>
<l>Grymbart sprac so help my got</l>
<l>Jc bin so sot wel ende so coen</l>
<l n="1370">Dese boodscap aen reynaert te doen</l>
<l>Heer coninck heer gebie dijt</l>
<l>Nv gaet grymbert ende sijt</l>
<l><milestone unit="fol" n="23v"/> Wel verhoet tegen verraet</l>
<l>Reynaert is loos fel ende quaet</l>
<l n="1375">Ghi behoeft v te wachten wel</l>
<l>Grymbart sprac heer ic sel</l>
<l>Doe ghinc grymbart te maperthuus</l>
<l>Ende vant reynaert in sijn huus</l>
<l>Ende sijn wijff vrou ermelijn</l>
<l n="1380">Die sat al bi hair wiegelijn</l>
<l>En lach in die doncker hagedochte</l>
<l>Teerst dat sy spreken mochte</l>
<l>Gruete hi sijn oom ende sijn moye</l>
<l>Laet u niet vernoye</l>
<l n="1385">Sprac hi. vanden geruft dair gi in zijt</l>
<l>Mer docht v goet so waert wel tijt</l>
<l>Dat te houe myt my woud comen</l>
<l>Te vertrecken en mach v niet vromen</l>
<l>Dair is so veel ouer v geclaecht</l>
<l n="1390">Hier om sy di voor den coninck gedaecht</l>
<l>Ende verbeiden wi mergen dien dach</l>
<l>So seg ic dat v niet en mach</l>
<l>Geen auentuer meer gescien</l>
<l>Ghi selt in drien dagen sien</l>
<l n="1395">Al om end om beleit v huus</l>
<l>Ende voort casteel van mapertuus</l>
<l>Een galge gerecht ende een rat</l>
<l>Voorwair seg ic v dat</l>
<l>Beide v kijnders wijff</l>
<l n="1400">Sel die coninc doen nemen tlijff</l>
<l>Ende selue en moechdi niet ontgaen</l>
<l>Dair om si ist nv best gedaen</l>
<l>Dat gi te houe myt my gaet</l>
<l>Ghi cond doch so mennich quaet</l>
<l n="1405">Dat v licht wel baten mach</l>
<l>Het is dick op enen dach</l>
<l><milestone unit="fol" n="24r"/> So veel auentueren geuallen</l>
<l>Dan off gi quijt ghinct voor hem allen</l>
<l>Ende si alleen in die scande bleuen</l>
<l n="1410">Ghi hebt doch dit meer bedreuen</l>
<l><hi rend="bold">R</hi>Eynaert sprac gi segt waer</l>
<l>Tis best dat ic myt v ga daer</l>
<l>Want dair is gebrec van mynen rade</l>
<l>Die coninc sel my doch doen genade</l>
<l n="1415">Can ic hem onder die ogen zien</l>
<l>Ende ic mijnre talen mach plien</l>
<l>Al had ic noch meer mysdaen</l>
<l>Want thoff en mach buten my niet staen</l>
<l>Dat bedect die coninc wel</l>
<l n="1420">Al sijn my nv die zommich fel</l>
<l>Dat en gaet hem niet ter herten in</l>
<l>Want sy en weten raet noch syn</l>
<l>Al die raet sluut meest in my</l>
<l>Jn wat houe oec dattet sy</l>
<l n="1425">Dair coningen ofte heren versamen</l>
<l>Dair men subtijt raet sel ramen</l>
<l>Dair moet reynaert die vonde vijnden</l>
<l>Al sijn dair ander dies hem bewijnden</l>
<l>Dat mijn best ende tgaet voren</l>
<l n="1430">Nochtant heeft er veel gesworen</l>
<l>Mijn quaetste te doen die nv dair sijn</l>
<l>Dit maect bedruct dat herte mijn</l>
<l>Want dair veel sijn gemeen</l>
<l>Die mogen meer dan ic alleen</l>
<l n="1435">Dit heb ic anxt sel my dair deren</l>
<l>Nochtant is beter dat ic dair mitter eren</l>
<l>Te houe myt v trecke neue</l>
<l>Ende reden voor my seluen geue</l>
<l>Dan dat ic wijff ende kijnder liet</l>
<l n="1440">Jn anxt. in sorgen. ende in verdriet</l>
<l><milestone unit="fol" n="24v"/> Dat al verloren soude wesen</l>
<l>Jc genese so ics mach genesen</l>
<l>Wanneer gi wilt so porren wy</l>
<l>Die coninc is te machtich my</l>
<l n="1445">Wanneert wesen soude</l>
<l>So most ic doen al dat hi woude</l>
<l>Ende want ic dan niet bet en mach</l>
<l>So en is niet beter dan verdrach</l>
<l><hi rend="bold">R</hi>Eynaert sprac vrou ermelijn</l>
<l n="1450">Jc beueel v die kijnde mijn</l>
<l>Dat gise wel bewaret nv</l>
<l>Ende bouen al so beueel ic v</l>
<l>Mynen ioncsten soen reynaerdijn</l>
<l>Hem staen so wel sijn granekijn</l>
<l n="1455">Om synen eynde ouer al</l>
<l>Jc hoop hi my wel sclachten sal</l>
<l>Ende hier is roosteel een schoon dieff</l>
<l>Desen heb ic wel also lieff</l>
<l>Als yement sijn kijnder doet</l>
<l n="1460">Doe dy mynen kijnderen goet</l>
<l>Ende gans my god dat ic ontga</l>
<l>So selt my gangen also na</l>
<l>Dat ict v weder sel lonen</l>
<l>Mit sueten woorden ende sconen</l>
<l n="1465">Nam reynaert aldus oorloff</l>
<l>Ende rwmde sijns selfs hoff</l>
<l>Seer droef bleef ermelijn</l>
<l>Mit haren cleynen kijnderlijn</l>
<l>Om dat hi sceide van mapertuus</l>
<l n="1470">Ende liet sijns selfs casteel ende huus</l>
<l>Also onberaden staen</l>
<l>Ende als sy een stuck waren gegaen</l>
<l>Reynaert ende grymbart onder hem beiden</l>
<l>Sprac reynaert aldus ende seyde</l>
<l n="1475"><milestone unit="fol" n="25r"/> Hoort na my lieue neue</l>
<l>Van anxte sorch ic ende beue</l>
<l>Want ic in vrese ga vander doot</l>
<l>Ende mijn berouwenisse is so groot</l>
<l>Van sonden die ic heb mysdaen</l>
<l n="1480">Lieue neue ic wil nv gaen</l>
<l>Te biechte hier tot v</l>
<l>Hier en is geen ander paep nv</l>
<l>Byn ic gebiecht van mynen mysdaen</l>
<l>Misselic hoet myt my wil gaen</l>
<l n="1485">Mijn ziel sel te claerre wesen</l>
<l>Grymbart andwoorde na desen</l>
<l>Oom wil di te biechte gaen</l>
<l>So moet gi verlouen saen</l>
<l>Alre dieuerie ende rooff</l>
<l n="1490">Ende des so sel di hebben groot looff</l>
<l>Dat weet ic wel sprac reynaert</l>
<l>Nv hoort na my neue grymbaert</l>
<l>Confiteor tibi pater mater</l>
<l>Dat ic den otter ende den cater</l>
<l n="1495">Ende alle dieren heb mysdaen</l>
<l>Des wilic gern in boete gaen</l>
<l>Grymbaert sprac wat</l>
<l>Wildi biechten dat segget my</l>
<l>Jn duutsche so mach ict verstaen</l>
<l n="1500">Reynaert sprac ic heb misdaen</l>
<l>Tegen allen dieren die nv leuen</l>
<l>Bidt hem dat sijt my vergeuen</l>
<l>Ende want ic mynen oom brwn</l>
<l>Al bloedich maecte syne crwn</l>
<l n="1505">Ende tybart leerdic muse vaen</l>
<l>Dair icken seer dede slaen</l>
<l>Want icken int strick lopen dede</l>
<l>Oeck heb ic si er misdaen mede</l>
<l><milestone unit="fol" n="25v"/> Cantecleer ende sijn kijndere</l>
<l n="1510">Waren sy meerre ofte mynre</l>
<l>Vmmer maecte icse hem loss</l>
<l>Mit recht claecht hi ouer die voss</l>
<l><hi rend="bold">D</hi>Je coninc en is my niet ontgaen</l>
<l>Jc heb hem dicke scand gedaen</l>
<l n="1515">Ende synen wyue der coningynnen</l>
<l>Dat sy spaede sel verwynnen</l>
<l>Sy sijn gescandaliseert bi my</l>
<l>Noch heb ic dat seg ic dy</l>
<l>Jsegrym meer bedrogen</l>
<l n="1520">Dan ic soude seggen mogen</l>
<l>Dat icken oon hiet dat was verraet</l>
<l>Jsegrym die my niet en bestaet</l>
<l>Jc maecten monick ter elmaren</l>
<l>Dair wi beide begeuen waren</l>
<l n="1525">Dat hem seer quam te pynen</l>
<l>Jc dede hem aen die cloc lynen</l>
<l>Bijnden beide syne voeten</l>
<l>Dat docht hem wesen seer soete</l>
<l>Dat hijt vmmer woude leren</l>
<l n="1530">Mer dat was luttel tsijnre eren</l>
<l>Want hi lude so wttermaten</l>
<l>Dat alle die lude bider straten</l>
<l>Diet hoorden worden dair off in vaer</l>
<l>Ende waenden dat die duuel waer</l>
<l n="1535">Sy liepen dair sijt luden hoorden</l>
<l>Ende eer sy conden in corten woorden</l>
<l>Geseggen ic wil my begeuen</l>
<l>Was hem wel na genomen tleuen</l>
<l>Jc dede hem off bernen thaer</l>
<l n="1540">So nau der vel dattet wel naer</l>
<l>Die swaerde aenden liue cramp</l>
<l>Synt leyd ic hem dat was sijn ramp</l>
<l><milestone unit="fol" n="26r"/> Visschen vangen op enen dach</l>
<l>Dair hi ontfenck mennigen slach</l>
<l n="1545">Oec leid icken tes papen van vyanoys</l>
<l>Jn al dat lant van vermedoys</l>
<l>En woonde geen pape riker</l>
<l>Dese paep had enen spiker</l>
<l>Dair mennich goet barm in lach</l>
<l n="1550">Dair ic my dicke op te saden plach</l>
<l>Aenden kelre had ic een gat</l>
<l>Selue gemaect ende in dat</l>
<l>Dede ic ysegrim gaen crupen</l>
<l>Dair hi rvntvleisch vant in cupen</l>
<l n="1555">Ende vetter vercken also veel</l>
<l>Die liet hi gaen al door sijn keel</l>
<l>So groten hoop bouen den mate</l>
<l>Dat hi wtten seluen gate</l>
<l>Niet wt en mocht dair hi in quam</l>
<l n="1560">Dat hem sijn groten buuck benam</l>
<l>Doe most hi clagen sulck gewyn</l>
<l>Want hi hongerich dair quam yn</l>
<l>En mocht hi sat niet comen wt</l>
<l>Jc ghinc ende maecte groot geluut</l>
<l n="1565">Jn dat dorp ende groot geruchte</l>
<l>Nv hoort hoe ict dair toe brochte</l>
<l>Jc liep dair die paep sat</l>
<l>Ouer die tafel ende at</l>
<l>Ende voor hem stont een scoon cappoen</l>
<l n="1570">Dat was een dat beste hoen</l>
<l>Dat men wist in enich lant</l>
<l>Dat hoen ic ter vaert prant</l>
<l>Ende liep heen al dat ic mochte</l>
<l>Doe maecte die paep groot geruchte</l>
<l n="1575">Ende riep lude vanck ende slach</l>
<l>Jc waen nye man sulc wonder sach</l>
<l><milestone unit="fol" n="26v"/> Dat my een vos roofft van mijn cappoen</l>
<l>Jn mijn huus wie zach ye man so koen</l>
<l>Dieff ende ic zach selue oec toe</l>
<l n="1580">Sijn tafelmes greep hi doe</l>
<l>Ende werp na my mer ic ontvoer</l>
<l>Dat mess bleeff steken in die vloer</l>
<l>Hi stiet die tafel dat sy vlooch</l>
<l>Ende volchde my myt stemmen hooch</l>
<l n="1585">Roepende slach ende va</l>
<l>Jc liep voor ende hi my na</l>
<l>Ende myt hem luden een groot getal</l>
<l>Die mijn quaetste meenden al</l>
<l><hi rend="bold">S</hi>O lange liep ic dat ic quam</l>
<l n="1590">Dair ysegrim vernam</l>
<l>Dat hoen liet ic vallen dair</l>
<l>Wat het was my alte swair</l>
<l>Des most ics mijns ondanx laten</l>
<l>Ende ic liep henen mijnre straten</l>
<l n="1595">Doort gat. dat ic wesen woude</l>
<l>Ende doe hi thoen op boren soude</l>
<l>Dit heeft die paep gerynck vernomen</l>
<l>Tot allen die myt hem waren comen</l>
<l>Ryepen lieue vrienden slaet</l>
<l n="1600">Hier is wolff een dieff quaet</l>
<l>Siet dat hi v niet ontgaet</l>
<l>Doe scoten sy hem alle na</l>
<l>Sulc myt sulc myt stauen</l>
<l>Mennigen slach dat sy hem gauen</l>
<l n="1605">Ende maecten so groot geluut</l>
<l>Dat alle die gebuer quamen wt</l>
<l>Ende maecten cont ouer al geheel</l>
<l>Dair most hi van mennigen steen</l>
<l>Den worp ontfaen ende mennigen slach</l>
<l n="1610">So dat hi neder viel ende lach</l>
<l><milestone unit="fol" n="27r"/> Jn onmacht ende ouerdoot</l>
<l>Dae wasser mennich die aen hem scoot</l>
<l>Ende sleepten myt groten geruchte</l>
<l>Ouer steen ende ouer struuck</l>
<l n="1615">Buten den dorp in een graft</l>
<l>Dair lach hi alle die nacht</l>
<l>Jn onmacht ender ouerdoot</l>
<l>Ende ic en weet hoe hi ontvoer</l>
<l>Synt verwerff ic dat hy my swoer</l>
<l n="1620">Sijn hulp te doen een iaer omtrent</l>
<l>Mer dat was op een conuent</l>
<l>Dat icken hoenre soud maken sat</l>
<l>Doe leyd icken teenre stat</l>
<l>Dair ic hem dede verstaen</l>
<l n="1625">Dat seuen hennen ende enen haen</l>
<l>Op die haenbalc zaten</l>
<l>Die vet waren wtermaten</l>
<l>Ende dair stont een valduer by</l>
<l>Op dat huus so clommen wy</l>
<l n="1630">Jsegrym end ic dair bouen</l>
<l>Jc seide hem woude hi my gelouen</l>
<l>Dat hi croop al in die duer</l>
<l>Al dair so soud hi vinden vuer</l>
<l>Van vetten hoenre sijn gevoech</l>
<l n="1635">Ter dueren ghinc hi ende loech</l>
<l>Een deel croop hi in myt vaer</l>
<l>Ende ghinc tasten haer en daer</l>
<l>Doe sprac reynaert wi sijn vermelt</l>
<l>Off het is boert dat gi my telt</l>
<l n="1640">Want wat ic zueck ic en vijnd niet</l>
<l>Jc sprac oeck wats gesciet</l>
<l>Cruupt een luttel bet in</l>
<l>Men moet wel pinem om gewyn</l>
<l>Jc hebse wech die dair saten voren</l>
<l n="1645"><milestone unit="fol" n="27v"/> Dus liet hem ysegrim verdoren</l>
<l>Dat hi die hoenre te veer in sochte</l>
<l>Jc zach dat ic hem honen mochte</l>
<l>En stieten dat hi ouer voer</l>
<l>En quam geuallen op die vloer</l>
<l n="1650">Want die haenbalc was zeer smal</l>
<l>So dat hi viel enen groten val</l>
<l>Dat si ontsprongen al die dair sliepen</l>
<l>Die zommich totten vierwart liepen</l>
<l>Om te weten wat duer dat gat</l>
<l n="1655">Geuallen wair si en wisten wat</l>
<l><hi rend="bold">S</hi>J stonden ende onstaken lucht</l>
<l>Een ygelic die was beducht</l>
<l>Doe sy en sagen doe wart hi oeck</l>
<l>Geslegen. gewont. al totter doot</l>
<l n="1660">Jc hebben gebrocht in menniger noot</l>
<l>Meer dan ic kan genoemen</l>
<l>Jc souder noch wel door comen</l>
<l>Waert dat ic dair wat om dochte</l>
<l>Veel meer dan icker voort brochte</l>
<l n="1665">Jc selse v efter wel ontbijnden</l>
<l>Ende oec heb ic myt vrou eerswijnden</l>
<l>Syne wiue dat bedreuen</l>
<l>Jc woudet achter wair gebleuen</l>
<l>Het is my leet mer tiss gedaen</l>
<l n="1670">Want si dair scande off had ontfaen</l>
<l>So veel dats my seer verdriet</l>
<l>Oom dit en versta ic nyet</l>
<l>Jc heb mysdaen myt synen wiue</l>
<l>Ghi biecht recht of gi een scyue</l>
<l n="1675">Jn die hant hielt after meed aen te gaen</l>
<l>Het is al buten mijn verstaen</l>
<l>Jc en weet waer gi die tale keert</l>
<l>Kyr lieue neue her grymbeert</l>
<l><milestone unit="fol" n="28r"/> Wair dat niet scande groot</l>
<l n="1680">Dat ic die reden seide al bloot</l>
<l>Jc heb geslapen bi mijnre moeyen</l>
<l>Jc bin v oom v souds vernoeyen</l>
<l>Spraeckic van vrouwen dorperheit</l>
<l>Neue ic heb v nv geseit</l>
<l n="1685">Al dat ic kan gedencken nv</l>
<l>Absolueert my nv dat ic bidic v</l>
<l>Ende set my dat v duncket goet</l>
<l>Grymbert was listich ende vroet</l>
<l>Ende brac een rijs van eenre hage</l>
<l n="1690">Ende sprac om nv slaet drie slage</l>
<l>Op v huut myt deser gheerde</l>
<l>Dair na legt se neder op die eerde</l>
<l>Ende sprinct dair driewarff ouer aen een</l>
<l>Sonder sneuelen off bugen been</l>
<l n="1695">Dan kuste se vriendelic sonder nijt</l>
<l>Jn teiken dat gi gehoorsam zijt</l>
<l>Dese peniten ic v set</l>
<l>Hier mede sidi van alre smet</l>
<l>Quijt ende van allen sonden</l>
<l n="1700">Die gi ye gedeed voor dese stonde</l>
<l>Want ic vergeefse v altemael</l>
<l>Reynaert was blide van deser tael</l>
<l>Ende dede dat hem sijn neue riet</l>
<l>Doe sprac grymbert oom nv siet</l>
<l n="1705">Dat gi voort aen doet goede werken</l>
<l>Leest v salmen ende gaet te kerken</l>
<l>Vast ende viert die heilige dagen</l>
<l>Ende wijst die wegen die v vragen</l>
<l>Aelmissen sel di geuen</l>
<l n="1710">Ende versweren v bose leuen</l>
<l>Rouen stellen ende verraden</l>
<l>So suldi comen tot gemaden</l>
<l><milestone unit="fol" n="28v"/> Dit geloofde hem al reynaert</l>
<l>Doe gingen si te houe waert</l>
<l n="1715"><hi rend="bold">B</hi>Esiden den wech dair sy ronnen</l>
<l>Stont een clooster van swarten nonnen</l>
<l>Dair mennich ganss ende hoen</l>
<l>Ende mennige hen ende cappoen</l>
<l>Dair plegen te wesen bynnen mveren</l>
<l n="1720">Die wiste die felle creature</l>
<l>Reynaert sprac totten dass</l>
<l>Hier besiden ouer dit pass</l>
<l>Dair leit onse rechte straet</l>
<l>Ende myt dusdanigen beraet</l>
<l n="1725">Leide hi hem neuen der mueren</l>
<l>Dair die hoenre bider schueren</l>
<l>Ghingen weiden haer ende daer</l>
<l>Der hoenre wart reynaert gewaer</l>
<l>Sijn ogen begonden al om te gaen</l>
<l n="1730">Buten hem allen ginck een haen</l>
<l>Die vet was groot ende ionck</l>
<l>Dair na gaff reynaert enen spronck</l>
<l>So dat hem die plumen stouen</l>
<l>Grymbert sprac gi dunct my douen</l>
<l n="1735">Onsalich oom wat wildi doen</l>
<l>Wildi weder om een hoen</l>
<l>Jn alle die grote sonden slaen</l>
<l>Dair gi v biecht off hebt gedaen</l>
<l>Dat mach v zeer wel rouwen</l>
<l n="1740">Reynaert sprac in rechter trouwen</l>
<l>Jc hads vergeten wel lieue neue</l>
<l>Bidt god dat hijt my vergeue</l>
<l>Jc en doet voort nemmermeer</l>
<l>Doe deden sy weder enen keer</l>
<l n="1745">Ouer ene smale brugge</l>
<l>Hoe dicke sach reynaert ouer rugge</l>
<l><milestone unit="fol" n="29r"/> Weder dair die hoenre gingen</l>
<l>Hy en conde hem seluen niet bedwingen</l>
<l>Hy en most sijn oude sede plegen</l>
<l n="1750">Al had men hem thooft off geslegen</l>
<l>Het had ten hoenre wart geulogen</l>
<l>Also verre alst had gemogen</l>
<l>Grymbaert zach wel dat gelaet</l>
<l>Ende hi sprac vuyl onreyne vraet</l>
<l n="1755">Hoe laet gi v ogen ommegaen</l>
<l>Reynaert sprac neue tis mysdaen</l>
<l>Dat gi myt uwen ouerlopende woord</l>
<l>My wt mynen gebede dus stoort</l>
<l>Laet my lesen een pater noster te trooster</l>
<l n="1760">Voor der hoenre zielen vanden clooster</l>
<l>Ende gansen ter genaden</l>
<l>Die ic dicke heb verraden</l>
<l>Doe icse desen nonnen</l>
<l>Mit mijnre listen off heb gewonnen</l>
<l n="1765">Grymbert balch hem mer reynaert</l>
<l>Had altijt thooft ten hoenre waert</l>
<l>Tent sy quamen ter rechter straten</l>
<l>Die sy te voren hadden gelaten</l>
<l>Dair keerden sy ten houe waert</l>
<l n="1770">Och hoe zeer beefde reynaet</l>
<l>Doe hi ten houe began te naken</l>
<l>Dair hi zeer in waende mysraken</l>
<l><hi rend="bold">D</hi>At eerst dat in thoff was vernomen</l>
<l>Dat reynaert dair in was comen</l>
<l n="1775">Mit grymbaert synen neue die das</l>
<l>Jc waen wel datter nyement en was</l>
<l>So arm off so cranck van magen</l>
<l>Sy en keerden hem ter clagen</l>
<l>Ende altemael tegen reynaert</l>
<l n="1780">Nochtan dede hi als die onveruaet</l>
<l><milestone unit="fol" n="29v"/> Ende geliet bet dan hem was</l>
<l>Ende hi ginck myt synen neue den das</l>
<l>Herde fierlic door die hoge straet</l>
<l>Also moedich van gelaet</l>
<l n="1785">Als off hijs conincs zoen wair</l>
<l>Ende hi oec van enen hair</l>
<l>Tegens nyement en had misdaen</l>
<l>Voor nobel den coninck ginck hi staen</l>
<l>Midden inder heren rynck</l>
<l n="1790">Ende seide god gruet v heer coninck</l>
<l>Jc gruet v gerne ic hebs recht</l>
<l>Ten had nye coninc enen knecht</l>
<l>So getruwe tegen hem</l>
<l>Als ic v ye was ende noch ben</l>
<l n="1795">Tis dicwil worden aenschijn</l>
<l>Nochtan die sulc die hier sijn</l>
<l>Souden my gern v hulde rouen</l>
<l>Mit logen woudijs hem gelouen</l>
<l>Mer neen gi niet god moets v lonen</l>
<l n="1800">Het en betaemt oec niet der cronen</l>
<l>Dat gi den scalcken en den fellen</l>
<l>Te licht gelooft van dat si tellen</l>
<l>Nochtan wil ic gode clagen</l>
<l>Dair isser te veel in onsen dagen</l>
<l n="1805">Die myt boosheit die sy connen</l>
<l>Die vorder hant hebben gewonnen</l>
<l>Ouer al in heren houen</l>
<l>Dat sy so ver sijn comen bouen</l>
<l>Die scalke sijn in dien geboren</l>
<l n="1810">Dat sy den goeden beraden thoren</l>
<l>Dat wil god wreken aen hair leuen</l>
<l>Ende moet sulken loon des geuen</l>
<l>Als sy van recht wel sijn waert</l>
<l>Die coninck sprac ay reynaert</l>
<l n="1815"><milestone unit="fol" n="30r"/> O vuyle onreyn bose drwt</l>
<l>Hoe wel condi v saluut</l>
<l>Mer ten baet v niet een caff</l>
<l>Coomt uwes smekens aff</l>
<l>Jc en ward bi smeken niet v vrient</l>
<l n="1820">Dat gi my dicwijl heb gedient</l>
<l>Dat wart v nv te recht gegouden</l>
<l>Gy hebt den vrede wel gehouden</l>
<l>Dien ic geboot ende had gesworen</l>
<l>O wi wat heb ic verloren</l>
<l n="1825">Sprac cantecleer die dair stont</l>
<l>Die coninck sprac hout uwen mont</l>
<l>Her cantecleer laet my spreken</l>
<l>Jc moet andwoorden op sijn treken</l>
<l>Quaet dieff sprac hi fel reyneert</l>
<l n="1830">Dat gi my lief hebt ende weert</l>
<l>Dat heb di inden lachter mijn</l>
<l>Mynen geboden gedaen aenschijn</l>
<l>Aen arm man tybaert ende bruun</l>
<l>Die noch al bloedich is die cruun</l>
<l n="1835">Jc en wil niet veel scelden</l>
<l>Mer ic denck v dies te gelden</l>
<l>Noch huden op een wile</l>
<l>Nomen pater christe file</l>
<l>Sprac reynaert heer of brune</l>
<l n="1840">Noch al bloedich wair die crune</l>
<l>Heet coninc wat bestaet my dat</l>
<l>Off hi lantfreits honich at</l>
<l>Ende hem die keer lachter deden</l>
<l>Noch heeft brwn so stercke leden</l>
<l n="1845">Was hi geslegen of versproken</l>
<l>Wair hi goet hi had gewroken</l>
<l>Eer hi quam in dat water</l>
<l>Efter van tybert die cater</l>
<l><milestone unit="fol" n="30v"/> Die ic herberchde ende wel ontfinck</l>
<l n="1850">Ende off hi wt om stelen ghinck</l>
<l>Tot des papen huus sonder raet</l>
<l>Ende hem die paep dede quaet</l>
<l>Bi lode soud ic des ontgelden</l>
<l>So mocht ic mijn geluc wel scelden</l>
<l n="1855">Nie dair bi heer coninc lyoen</l>
<l>Wat gi wilt dat moechdi doen</l>
<l>Ende gebieden ouer my</l>
<l>Hoe groot hoe goet mijn sake sy</l>
<l>Ghi moecht my vromen ende scaden</l>
<l n="1860">Wildi my zieden ofte braden</l>
<l>Ofte hangen ofte blenden</l>
<l>Jc en mach v niet ontwenden</l>
<l>Wi sijn al in v bedwanck</l>
<l>Ghi zijt sterc ende ic bin cranck</l>
<l n="1865">Mijn hulp is cleyn die v is groot</l>
<l>Twaren al sloech di my doot</l>
<l>Dat wair een crancke wrake</l>
<l>&#x00B6; Recht in deser seluer sprake</l>
<l>Spranc op bellijn die ram</l>
<l n="1870">Ende sijn oey die myt hem quam</l>
<l>Dat was vrou olewi</l>
<l>Bellijn sprac nv toe gawi</l>
<l>Al voort myt onser clagen</l>
<l>Ende brwn spranc op myt sinen magen</l>
<l n="1875">Ende tybert sijn geselle</l>
<l>Ende ysegrim die snelle</l>
<l>Die haze en dat euerswijn</l>
<l>Ellic wilde in die clage sijn</l>
<l>Pantheer die kemel ende dat brvneel</l>
<l n="1880">Die ganss dat tijtsel ende tlampreel</l>
<l>Herri die ezel. boreel die stier</l>
<l>Dat hermel. die wesel waren oec hier</l>
<l><milestone unit="fol" n="31r"/> Ende cantecleer ende sijn kijnder</l>
<l>Die claechden zeer haren hijnder</l>
<l n="1885">Ende maecten groot veder slach</l>
<l>Dat knoesel ende een cleyn beiach</l>
<l>Die liepen oec mede in dese scaer</l>
<l>Al dese gingen openbaer</l>
<l>Voor haren heer den coninc staen</l>
<l n="1890">Ende deden voss reynaert vaen</l>
<l><hi rend="bold">N</hi>V ginct hier op een perlement</l>
<l>Die dieren die reynaert stonden omtrent</l>
<l>Willen hem sijn lijff off wynnen</l>
<l>Wat talen dat sy op hem begynnen</l>
<l n="1895">Dair gaff hi elken op andwoort</l>
<l><milestone unit="fol" n="31v"/> Nye en quam man die ye hoord</l>
<l>Scoonre ontscout ende meerre clage</l>
<l>Dan men en dede in dien dage</l>
<l>Ja van sulken wilden dieren</l>
<l n="1900">Van nauwen rade ende subtijl visieren</l>
<l>Wart dair geuonden op dien dach</l>
<l>Jn orconde diet hoorde ende sach</l>
<l>So wie een zaeck ziet off hoort</l>
<l>Mach wel gelouen ende seggen voort</l>
<l n="1905">Ende also geuiel aldaer</l>
<l>Jc wilt v corten ende seggen twaer</l>
<l>Hoet myt reynaert dair verginck</l>
<l>Des conincs raet ende die coninck</l>
<l>Die hoorden getuge van sijnre misdaet</l>
<l n="1910">Het ginck myt hem alst dicwil gaet</l>
<l>Die crancste heeft die mynste crode</l>
<l>Sy gauen oordel dat men dode</l>
<l>Ende hangen soud by sijnre kelen</l>
<l>Doe ginct myt hem al wtten spele</l>
<l n="1915">Hem en mochten helpen gene treken</l>
<l>Hoe scoon hi oec conde spreken</l>
<l>Dat oordel dat dair gewijst was</l>
<l>Dat most wisen grymbaert die das</l>
<l>Ende een groot deel van reynaert magen</l>
<l n="1920">En mochten niet zien oft verdragen</l>
<l>Datmen doden soude also</l>
<l>Si namen oorloff ende waren onvro</l>
<l>Ende rwmden des conincs hoff</l>
<l>Die coninc bedocht hem wel dair off</l>
<l n="1925">Hy mercte hoe mennich iongelinck</l>
<l>Al screyende van dane ghinck</l>
<l>Die reynaert al na bestonden</l>
<l>Doe dochte hi myt vroeden gronde</l>
<l>Hier toe hoorde wel ander raet</l>
<l n="1930"><milestone unit="fol" n="32r"/> Al is reynaert fel ende quaet</l>
<l>Hy heeft mennigen goeden maech</l>
<l>Tybert sprac hoe si di dus traech</l>
<l>Her ysegrim ende her brwn</l>
<l>Hier is mennich end twn</l>
<l n="1935">Ende het is den auont by</l>
<l>Hier is reynert ontsprinct hi</l>
<l>Ende hi ontcoomt wt desen noot</l>
<l>Sijn listen die sijn so groot</l>
<l>Ende hi weet so mennigen keer</l>
<l n="1940">Hy en wart geuangen nemmermeer</l>
<l>Selmen hangen wat beyd di dan</l>
<l>Ende eer men bereiden can</l>
<l>Een galge so ist nacht</l>
<l>Jsegrim die was zaen bedacht</l>
<l n="1945">Ende sprac hier is een galge bi</l>
<l>Ende myt desen woorden versuchte hi</l>
<l>So dattet tybert wart ontwaer</l>
<l>Ende sprac tybert gi zijt in vaer</l>
<l>Her ysegrim ofs v gedochte</l>
<l n="1950">Gedenct v niet dat gi eens brochte</l>
<l>Reynaert ende selue mede ginck</l>
<l>Dair men beide v brueders hinck</l>
<l>Rvmen en wide lancken</l>
<l>Het wair wel tijt soud gijs hem dancken</l>
<l n="1955">Wair di oec goet het wair geschiet</l>
<l>Hij en wair oec noch ontgangen niet</l>
<l><hi rend="bold">I</hi>Ssegrim balch hem ende sprac</l>
<l>Gi maect ons allen groot getrac</l>
<l>Her tybert hadden wi een strop</l>
<l n="1960">Het wist lange reynaerts crop</l>
<l>Wat sijn lijff mochte wegen</l>
<l>Reynaert die lange had geswegen</l>
<l>Sprac. ysegrim cort mijn pijn</l>
<l><milestone unit="fol" n="32v"/> Tybert heeft een sterke lijn</l>
<l n="1965">Die hem omtrent die keel neep</l>
<l>Tot des papen huus dair hi so peep</l>
<l>Doe hi den paep sijn cul of beet</l>
<l>Hi can wel clymmen hi sel gereet</l>
<l>Die lijnde op dragen hi is so snel</l>
<l n="1970">Her ysegrim het voecht v wel</l>
<l>Ende brwn dat gi doet v neue</l>
<l>Het is my leet dat ic so lange leue</l>
<l>Haest uwer gi zijt dair toe geset</l>
<l>Tis quaet dat gi so lange let</l>
<l n="1975">Brwn gaet voor ende leyt my</l>
<l>Tybert west hem vaste by</l>
<l>Wacht wel dat hi v niet ontgaet</l>
<l>Brwn sprac dat is die beste raet</l>
<l>Die ic ye gehoorde die reyer seit</l>
<l n="1980">Ende ysegrim beual gereit</l>
<l>Al synen vrienden ende magen</l>
<l>Dat sy wel tot reyner zagen</l>
<l>Ende dat sy hem traden also na</l>
<l>Dat hi hem vmmer niet ontga</l>
<l n="1985">Ende sonderlinge sinen wiue</l>
<l>Hiet hi als bi haren liue</l>
<l>Dat sy en vaste hielden biden baerde</l>
<l>Ende sijns wel zeker namen waerde</l>
<l>Dat hi hem vmmer niet ontspringe</l>
<l n="1990">Reynaert hoorde al dese dinge</l>
<l>Het dede hem zeer nochtan sprac hi</l>
<l>Och lieue oom my duncket dat gi</l>
<l>V seer pijnt om myne scade</l>
<l>Dorst ic by haluer genade</l>
<l n="1995">Al is v lief tot mijnre armoede</l>
<l>Jc weet wel soude v wijf mijn moeye</l>
<l>Na recht dencken om oude daet</l>
<l><milestone unit="fol" n="33r"/> Sy en dede my nvmmer quaet</l>
<l>Doch ic bynt dairt nv ouer gaen moet</l>
<l n="2000">Ende off gi niet al v quaeste en doet</l>
<l>Aen my gi bruun ende tybeert</l>
<l>So moet gi sijn van gode onteert</l>
<l>Jc bins getroost te dese werue</l>
<l>Doch ic en mach mer eens steruen</l>
<l n="2005">Ende dat woudic dattet wair gesciet</l>
<l>Want doe mijn vader sijn leuen liet</l>
<l>Doe wast kort myt hem gedaen</l>
<l>Doe sprac ysegrim so laet ons gaen</l>
<l>Ghi vluect ons off wi v langer sparen</l>
<l n="2010">Ende qualic so moet wi varen</l>
<l>Off wijt langer maken beide</l>
<l>Aen reyer als hi dit seide</l>
<l>Scoot hi myt enen groten nyde</l>
<l>Ende brwn ter ander zyde</l>
<l n="2015">End leiden vast ter galgen waert</l>
<l>Tybert liep voor ongespaert</l>
<l>Ende droech tot reyes behoef dat strop</l>
<l>Hem was al wee in synen crop</l>
<l>Van den stric dat hem vynck</l>
<l n="2020">Tot des papen huus daert hem qualic ginck</l>
<l>Dat laet hi sonder cronen</l>
<l>Want hijt nv reyer meent te lonen</l>
<l><hi rend="bold">S</hi>J sprongen ouer mennigen twn</l>
<l>Tybert. ysegrim. ende brwn</l>
<l n="2025">Mit reynaert den scalcken roden</l>
<l>Eer sy quamen dair men soude doden</l>
<l>Dair men plach den doden te nemen tlijff</l>
<l>Die coninck nobel ende sijn wijff</l>
<l>Ende alle die inden houe waren</l>
<l n="2030">Volchden na myt groten scaren</l>
<l>Om teynde dair off te sien</l>
<l><milestone unit="fol" n="33v"/> Reynaert die hem van mysschien</l>
<l>Seer ontsach en bedocht hem dick</l>
<l>Hoe hi by enigen stick</l>
<l n="2035">Mocht vander doot verdingen</l>
<l>Ende die geen die dair so springen</l>
<l>Ende sijn scand sagen so gern</l>
<l>Verscalken mocht ende driuen tschern</l>
<l>Ende den coninc myt verraet</l>
<l n="2040">Te hulpe crege tot sijnre baet</l>
<l>Hier op was al sijn studeren</l>
<l>Hy sprac tot hem seluen ic moet sweren</l>
<l>En helpen my loosheit off ic kan</l>
<l>Want die noot die gaet my an</l>
<l n="2045">Al is die coninc gram op my</l>
<l>Ende mennich die hier is by</l>
<l>Wats dan dat heb ic wel verdient</l>
<l>Jc ward noch licht hair liefte vrient</l>
<l>Nochtan en deed ic hem nemmer goet</l>
<l n="2050">Die coninc is sterc sijn raet is vroet</l>
<l>Nochtant soud ic se wel behalen</l>
<l>Mocht ic gebruken mijnre talen</l>
<l>Jc weet so mennigen losen vont</l>
<l>Nv quamen sy dair die galge stont</l>
<l n="2055">Doe sprac ysegrim her brwn</l>
<l>Denct nv om die rode crwn</l>
<l>Die gi ontfenct bi reyers scout</l>
<l>Twair tijt dat ghijs hem nv vergout</l>
<l>Die quaetheit die hi v ye gedede</l>
<l n="2060">Wy hebbens nv wel onss tijt ende stede</l>
<l>Tybert haest v ende clymt op</l>
<l>Knoopt aen die lijnde ende maect den strop</l>
<l>Ghi zijt die lichte van ons drien</l>
<l>Ghi sult uwen wil noch huden zien</l>
<l n="2065">Van hem dien gi so zeer haet</l>
<l><milestone unit="fol" n="34r"/> Brwn wacht dat hi v niet en ontgaet</l>
<l>Hout hem vast ende ziet wel toe</l>
<l>Jc moet pinen dat ic doe</l>
<l>Die leder op rechten hem op te gaen</l>
<l n="2070">Brwn sprac dats wel gedaen</l>
<l>Doet dat sel hem wel bewaren</l>
<l>Reynaert sprac my mach wel verswaren</l>
<l>Mijn hert. mijn syn. van anxte groot</l>
<l>Want ic sie voor mijn ogen die doot</l>
<l n="2075">Dien ic niet en mach ontgaen</l>
<l>Heer coninc ende alle die hier staen</l>
<l>V. allen bid ic een bede</l>
<l>Eer ic vander werelt scede</l>
<l>Dat ic mijn biecht doch mach spreken</l>
<l n="2080">Ende voor v allen mach mijn gebreken</l>
<l>Claerlic vertrecken op dat dair by</l>
<l>Min ziel des onbecommert sy</l>
<l>Ende men mijn diefte ende verraet</l>
<l>Enen anderen dies niet en bestaet</l>
<l n="2085">Niet en betije na desen tiden</l>
<l>Jc sal den doot te sachter liden</l>
<l>Ende bid alle dan voor my</l>
<l>Dat god mijnre zielen genadich sy</l>
<l><milestone unit="fol" n="34v"/> Alle die geen die dese tael hoorden</l>
<l n="2090">Dien iamerden van synen woorden</l>
<l>Ende seiden het wair een cleyn bede</l>
<l>Ende baden den coninck dat hi dede</l>
<l>So. dats hem die coninck gaff oorloff</l>
<l>Reynaert die blide was hier off</l>
<l n="2095">Docht het mocht noch beter vallen</l>
<l>Doe sprac hi aldus voor hem allen</l>
<l>Nv helpt my spiritus domini</l>
<l>Want ic en zie hier nyement by</l>
<l>Jc en bin dair mysdadich tegen</l>
<l n="2100">Nochtant was ic in allen wegen</l>
<l>Dat goedertierentste ionge kijnt</l>
<l>Dat men vant off noch vijnt</l>
<l>Tot datmen my spaende vander mammen</l>
<l>Doe ic ginck spelen mitten lammen</l>
<l n="2105">Om te horen dat gebleet</l>
<l>So lange dat ic dair een verbeet</l>
<l>Het smaecte wel het docht my goet</l>
<l>So dat ic tvleisch oec meed ontgan</l>
<l>Dair leerd ic leckerny eerst an</l>
<l n="2110">So veel dat ic liep totten geiten</l>
<l>Jnt wout dair icse hoorde bleken</l>
<l>Dair verbeet haerre twee</l>
<l>Doe tast ic voort ende deed meer</l>
<l>Ende ic wart boude ende koenre</l>
<l n="2115">Ende ic verbeet vogel ende hoenre</l>
<l>Ende ganse dair ic se vant</l>
<l>So dat my bloedich wart mijn tant</l>
<l>Doe wart ic so fel ende so wreet</l>
<l>Dat icket dair al op beet</l>
<l n="2120">Al dat ic vant ende dat my dochte</l>
<l>Dat my wel bequam dat ic mochte</l>
<l>Dair na quam ic aen ysegrim</l>
<l><milestone unit="fol" n="35r"/> Te wijnter aen den ouden rijn</l>
<l>Ende scuulde onder enen boom</l>
<l n="2125">Ende rekende dat hi waer mijn oom</l>
<l>Als ic hem dus maesscap hoorde tellen</l>
<l>So worden wi al dair gesellen</l>
<l>Dat my wel myt recht mach rouwen</l>
<l>Dair geloofden wi myt trouwen</l>
<l n="2130">Goet geselscap malcander te doen</l>
<l>Ende gingen tsamen myt herten koen</l>
<l>Hy stal dat groot ende ic dat cleen</l>
<l>Dat wi cregen dat was gemeen</l>
<l>Ende oec niet gemeen also</l>
<l n="2135">Hi en was in huegen vro</l>
<l>Mer ic en had mijn deel niet halff</l>
<l>Als ysegrym had een calff</l>
<l>Off een weder off een ram</l>
<l>So grymde hi ende maecte hem gram</l>
<l n="2140">Op my op dat hi my van hem dreeff</l>
<l>Ende hem mijn deel alleen bleeff</l>
<l>Doch was dit vanden mynsten al</l>
<l>Mer als wi hadden al sulc geual</l>
<l>Dat wi een oss off een koe</l>
<l n="2145">Geuangen hadden so quam dair toe</l>
<l>Sijn wijff ende haers neuen kijnder</l>
<l>So en mocht my nau warden ghijnder</l>
<l>Een vanden mynsten rebben</l>
<l>Nochtan eer ic dat mochte hebben</l>
<l n="2150">Hadden sy tvleysch al off geknagen</l>
<l>Hier op mostic my doe bedragen</l>
<l>Nochtan god danck ic en hads geen noot</l>
<l>Want ic heb noch den scat so groot</l>
<l>Beide aen siluer ende aen goude</l>
<l n="2155">Dattet een wagen niet en soude</l>
<l>Mit seuen reysen niet wech vueren</l>
<l><milestone unit="fol" n="35v"/> Die coninck began sijn bloet te rueren</l>
<l>Als hi den groten scat hoorde noemen</l>
<l>Ende sprac waen is hi v gecomen</l>
<l n="2160">Reynaert die scat dat segt my zaen</l>
<l>Edel heer het wart gedaen</l>
<l>Jc salt v seggen synt gi my hiet</l>
<l>Noch door noch door leet</l>
<l>En salt door my sijn verholen</l>
<l n="2165">Heer die scat die was gestolen</l>
<l>Ende en wair hi oec gestolen nyet</l>
<l>Dair wair groot moort off gesciet</l>
<l>Aen v selfs edel lijff</l>
<l>Doe dit die coninck ende sijn wijff</l>
<l n="2170">Hoorden worden sy veruaert</l>
<l>Ende wopen riep sy reynaert</l>
<l>O wi reynaert o wach o wy</l>
<l>Wee my reynaert wat seg dy</l>
<l>Jc vermaen v reynaert</l>
<l n="2175">Op die lange henevaert</l>
<l>Die v ziel varen sal</l>
<l>Dat gi die wairheit segget al</l>
<l>Ende openbaer brengt voort</l>
<l>Al dat v cont is vanden moort</l>
<l n="2180">Die tiegen mijn heer ende my gaet</l>
<l>Ende gi des vmmer niet en laet</l>
<l>So dat wijt alle mogen horen</l>
<l>Nv hoort hoe reynaert sel verdoren</l>
<l>Den coninck en der coninghynne</l>
<l n="2185">Ende haerre beider gewynnen</l>
<l>Ende nochtan dair toe verweruen</l>
<l>Dat hi die geen sel verderuen</l>
<l>Die nv so staen na synen doot</l>
<l>Nv ist hem gecomen inden scoot</l>
<l n="2190">Ende wil nv synen sack ontbijnden</l>
<l><milestone unit="fol" n="36r"/> Ende sien off hi dair in can vijnden</l>
<l>Dat hem mach comen te baten</l>
<l>Nv wil hi so liegen wttermaten</l>
<l>Ende dat so schoon brengen voort</l>
<l n="2195">Dat ellic sel wanen waers diet hoort</l>
<l><hi rend="bold">I</hi>N enen gelaet van droeuen syn</l>
<l>Sprac reynaert vrou edel coninghin</l>
<l>Al en had di my niet so hooch vermaent</l>
<l>Jc bynt die nv steruen waent</l>
<l n="2200">Jc en laet niet staen op mijn ziel</l>
<l>Want licht dat my geuiel</l>
<l>Jn die hel dair om te sijn</l>
<l>Dair torment is ende ewich pijn</l>
<l>Jn dien dat my die coninc mylde</l>
<l n="2205">Een gestil nv maken wilde</l>
<l>Jc soud hem seggen al myt staden</l>
<l><milestone unit="fol" n="36v"/> Hoe iamerlic dat hi was verraden</l>
<l>Te moorden van sijns sels lieden</l>
<l>Nochtan diet alre meest berieden</l>
<l n="2210">Sijn zom van mynen liefsten magen</l>
<l>Die ic zeer node soud bedragen</l>
<l>En dede my die zorge vander hellen</l>
<l>Dair men seit dat si in quellen</l>
<l>Die hier weten verraet off moort</l>
<l n="2215">Ende dat niet en brengen voort</l>
<l>Den coninck die wart dat hert zeer swaer</l>
<l>Ende sprac segstu my waer</l>
<l>O wi sprac reynaert waendi des</l>
<l>Ghi ziet doch wel hoet myt my es</l>
<l n="2220">Wat waendi des edel heer</l>
<l>Al bin ic anders besundicht zeer</l>
<l>Dat ic mijn ziel wil verdoemen</l>
<l>Wat soud my te baten comen</l>
<l>Dat ic anders seide dan het waer</l>
<l n="2225">Mijn doot die is my also swaer</l>
<l>My en mach helpen bede noch goet</l>
<l>Doe beefde reynaert dair hi stoet</l>
<l>Jn enen geueysden schijn van vresen</l>
<l>Der coninghinne iammerde van desen</l>
<l n="2230">Ende bat den coninc op genaden</l>
<l>Om te scutten meerre scaden</l>
<l>Dat hi den volc bode sylency</l>
<l>Ende reynaert gaue audiency</l>
<l>Sijn tael te spreken al wt</l>
<l n="2235">Doe dede die coninc ouerluut</l>
<l>Gebieden dat ellic swege al stille</l>
<l>Ende liet reynaert synen wille</l>
<l>Onberispt ten eynde spreken</l>
<l>Reynaert die vol was loser treken</l>
<l n="2240">Hem dochte beteren sijn geual</l>
<l><milestone unit="fol" n="37r"/> Nv swijcht hi seit hi ouer al</l>
<l>Synt dat mijn heer die coninc is lief</l>
<l>Jc selt v lesen sonder brief</l>
<l>Die verradenisse openbaer</l>
<l n="2245">Dair ic nyement in en spaer</l>
<l>Dien ic sculdich te wroegen ben</l>
<l>Dies laster heeft die scaems hem</l>
<l><hi rend="bold">N</hi>V hoort hoe reynaert des began</l>
<l>Dat hi den vader die hem wan</l>
<l n="2250">Jn verradenissen wil bedragen</l>
<l>Ende een van synen liefsten magen</l>
<l>Dat was grymbert die dass</l>
<l>Die hout van herten hem altijt wass</l>
<l>Dit dede hi al om dat</l>
<l n="2255">Dat men sijnre woorden te bat</l>
<l>Gelouen soude die hi sprake</l>
<l>Ende hi dan die selue sake</l>
<l>Op sijn vyande te bet mocht leggen</l>
<l>Aldus began teerst van synen zeggen</l>
<l n="2260">Hy sprac wileneer tot enen stonden</l>
<l>Had mijn heer mijn vader vonden</l>
<l>Des conincs heymelicste scat</l>
<l>Jn enen verholentliken pat</l>
<l>Ende doe hi had aldus groot goet</l>
<l n="2265">Wart hi so fier so hooch gemoet</l>
<l>Dat hi myt sijnre groter houeerde</l>
<l>Alle dieren ver onweerde</l>
<l>Die sijn gesellen te voren waren</l>
<l>Hi dede tybert den cater varen</l>
<l n="2270">Jn ardennen dat wilde lant</l>
<l>Dair hi brwn den beer vant</l>
<l>Hy ontboot sine houde</l>
<l>Ende dat hi in vlaenderen varen soude</l>
<l>Ende off hi coninc wilde wesen</l>
<l n="2275"><milestone unit="fol" n="37v"/> Brwn wart zeer blide van desen</l>
<l>Want hi hads lange tijt begeert</l>
<l>Ende hi maecte hem te vlaenderen weert</l>
<l>Dair hi mynen vader vant</l>
<l>Dien wel ontfenck doe te hant</l>
<l n="2280">Seynde hi om grymbert den wisen</l>
<l>Ende om ysegrim den grysen</l>
<l>Ende tybert die cater dat was die wijfte</l>
<l>Ende quamen bi een dorp heet hijfte</l>
<l>Tusschen risel ende ghent</l>
<l n="2285">Hielden sy haer perlement</l>
<l>Jn enen donckeren langen nacht</l>
<l>Ouermits des viant cracht</l>
<l>Ende mijn vaders gewelde</l>
<l>Dien dwanc myt synen gelde</l>
<l n="2290">Swoeren si dair des conincs doot</l>
<l>Nv hoort hier een wonder groot</l>
<l>Sy zwoeren op ysegrims crwn</l>
<l>Alle viue datse brwn</l>
<l>Coninck ende heer souden maken</l>
<l n="2295">Ende setten hem inden stoel taken</l>
<l>Op sijn hooft die croon van goude</l>
<l>Ende wair yement diet keren woude</l>
<l>Van des conincs vriende ende magen</l>
<l>Mijn vader soudze al veriagen</l>
<l n="2300">Mit synen scat ende steken achter</l>
<l>Ende bliuen souden inden lachter</l>
<l><hi rend="bold">D</hi>Jt weet ic wel ende seg v hoe</l>
<l>Het geuiel op enen morge vroe</l>
<l>Dat mijn neue grymbart die dass</l>
<l n="2305">Van wijn een deel droncken wass</l>
<l>So dat hi vrou sloppel kaerde</l>
<l>Synen wiue seide in rade</l>
<l>Ende hiet hair dat sijt zoude helen</l>
<l><milestone unit="fol" n="38r"/> Ende sy vergat al sijn beuelen</l>
<l n="2310">Want sijt voort in biechte seide</l>
<l>Myne wiue op eenre heide</l>
<l>Dair sy bedeuaert gingen tsamen</l>
<l>Mer si most bider drie coningen namen</l>
<l>Eerst sweren ende bi haerre trouwe</l>
<l n="2315">Dat zijt door lieue noch door rouwe</l>
<l>Nemmermeer zoud seggen voort</l>
<l>Mer mijn wijff en hielt nye hair woort</l>
<l>Want teerst dat si bi my quam</l>
<l>Seide sy my wat sy vernam</l>
<l n="2320">Mer si seit my in stillre teyken</l>
<l>Mede seide si my sulck litteyken</l>
<l>Dat ic kende also ende waer</l>
<l>So dat my alle mijn haer</l>
<l>Opwaert stonden van vare groot</l>
<l n="2325">Mijn hert wart swaerre dan een loot</l>
<l>Ende veel couder dan een ijss</l>
<l>Jc sels v maken merkelic wijss</l>
<l>Die puden die voormaels waren vry</l>
<l>Ende hoe dat si claechden dat sy</l>
<l n="2330">Te weel waren onbedwangen</l>
<l>Ende riepen op gode myt luden tongen</l>
<l>Dat hi hem gaue enen heer</l>
<l>Diese bedwonge na sijnre geer</l>
<l>Want ten dooch geen meent sonder dwanck</l>
<l n="2335">Dit was alder puden sanck</l>
<l>Ende god die dede hair begeer</l>
<l>Ende sette hem enen heer</l>
<l>End seynde hem enen oudevader</l>
<l>Die verslant ende verbeetse algader</l>
<l n="2340">Jn allen steden dair hi se vant</l>
<l>Wast te water off opt lant</l>
<l>Altijt deed hi hem ongenade</l>
<l><milestone unit="fol" n="38v"/> Doe claechden sy doe wast te spade</l>
<l>Het was te spade te seggen o wy</l>
<l n="2345">Sy die te voren waren vry</l>
<l>Ende niet en achten op yements dreigen</l>
<l>Sijn ewelic scalc ende eygen</l>
<l>Ende moeten bliuen onselinck</l>
<l>Onder horen oudenvader den coninck</l>
<l n="2350">Dair om gi arm ende gi rike</l>
<l>Jc ducht aldes gelike</l>
<l>Mit ons oec mocht geuallen</l>
<l>Dus droech ic zorch voor v allen</l>
<l><hi rend="bold">H</hi>Eer dus sorchdic voor v</l>
<l n="2355">Des gi my luttel dancket nv</l>
<l>Jc ken brwn scalck ende quaet</l>
<l>Ende vol van groter ouerdaet</l>
<l>Dair om onsach ic hem zeer</l>
<l>Ende peynsde word hi ons heer</l>
<l n="2360">Dat wi alle waren verloren</l>
<l>Jc kende den coninc wel geboren</l>
<l>Mogende ende goedertieren</l>
<l><milestone unit="fol" n="39r"/> Ende genadich allen dieren</l>
<l>Dus docht ic by veel dingen</l>
<l n="2365">Dattet wair quade wisselingen</l>
<l>Dair ons altoos off soude comen</l>
<l>Veel pinen ende veel onvromen</l>
<l>Mennige zorch mijn herte doochde</l>
<l>Nauwe pijnde ic ende poochde</l>
<l n="2370">Hoe ic gedede enige zaken</l>
<l>Dair bi ic scoorden ende braken</l>
<l>Mijns vaders bosen raet</l>
<l>Die enen dorper ende enen vraet</l>
<l>Coninc ende heer maken waende</l>
<l n="2375">Altoos bad ic gode ende maende</l>
<l>Dat hi den coninc mynen heer</l>
<l>Behielde sijn weerlike eer</l>
<l>Mer wel beuroede ic altijt dat</l>
<l>Behelde mijn vader sijn scat</l>
<l n="2380">Hy soude myt synen valschen gespelen</l>
<l>Den raet vijnden ende telen</l>
<l>Dat die coninc worde verstoten</l>
<l>Die in diepen penzen ende in groten</l>
<l>Was ic dicke hoe ic dat</l>
<l n="2385">Weten soude wair die scat</l>
<l>Lach. die mijn vader had geuonden</l>
<l>Jc wachte nauwe tallen stonden</l>
<l>Jn bosch in hage. in veld in wouden</l>
<l>Wanneer mijn vader die listige ouden</l>
<l n="2390">Henen tooch off liep</l>
<l>Wast heet. cout. nat. ofte diep</l>
<l>Wast bi nachte off bi dage</l>
<l>Vmmer was ic in sijn lage</l>
<l><hi rend="bold">T</hi>Enen tiden lach ic in die eerde</l>
<l n="2395">Ende wachte als die zeer begeerde</l>
<l>Hoe ic best weten conde</l>
<l><milestone unit="fol" n="39v"/> Wair ic den scat geuonde</l>
<l>Dair ic ghern off had vernomen</l>
<l>Doe zach ic mynen vader comen</l>
<l n="2400">Wt enen hool oec ser gelopen</l>
<l>So dat ic dair scats in hopen</l>
<l>Was by doen zien dat ic zach</l>
<l>Hem driuen als ic v zeggen mach</l>
<l>Want ic aen hem dit vernam</l>
<l n="2405">Dat hi wtten hole quam</l>
<l>Al om ziende mercte hy</l>
<l>Off hem yement wair by</l>
<l>Ende als hi nergent nyement en zach</l>
<l>So beide hi went opten dach</l>
<l n="2410">Ende stopte sijn hol weder myt zande</l>
<l>Ende maecte weder gelijc de lande</l>
<l>Dat ic dat zach en wist hi niet</l>
<l>Oec zach ic eer hi van dane sciet</l>
<l>Dat hi sijn stert dair ouer liet gaen</l>
<l n="2415">Dair sijn voeten hadden gestaen</l>
<l>Ende decte sijn voetstappen mitten monde</l>
<l>Dit leerd ic dair tot dier stonde</l>
<l>Aen mynen valschen ouden vader</l>
<l>Die dese liste cond alle gader</l>
<l n="2420">Dair ic te voren off en wist niet</l>
<l>Mittien hi van dane schiet</l>
<l>Ende liep ten dorp waer om sijn genereren</l>
<l>Om dies ic niet en woud ontberen</l>
<l>Spranc ic op die vaert ende liep ten holle</l>
<l n="2425">Oec so en was ic doe niet dolle</l>
<l>Jc en genaecte doe te hant</l>
<l>Dair ic scraefde op dat sant</l>
<l>Myt mynen voeten ende croop dair in</l>
<l>Dair ic vant een groot gewyn</l>
<l n="2430">Fijn siluer ende root gout</l>
<l><milestone unit="fol" n="40r"/> Hier en is nyement so bout</l>
<l>Dies ye so veel te gader zach</l>
<l>Doe en spaerde ic nacht noch dach</l>
<l>Jc en ghinc slepen ende dragen</l>
<l n="2435">Sonder kerre ende sonder wagen</l>
<l>My halp mijn wijff vrou ermelijn</l>
<l>Dus doochden wy grote pijn</l>
<l>Eer dat wi den groten scat</l>
<l>Brochten op een ander stat</l>
<l n="2440">Dair hi bet lach tot onsen gelage</l>
<l>Wy droegen onder enen hage</l>
<l>Jn een hol in die eerde wel diep</l>
<l>Bynnen deser tijt mijn vader liep</l>
<l>Tottien den coninc wouden verraden</l>
<l n="2445">Nv mogedi horen wat sy daden</l>
<l>Brwn ende ysegrim seynden wt</l>
<l>Hair brieue ende groot saluut</l>
<l>Aen allen die soudi wouden wynnen</l>
<l>Brwn die beer soudse scryuen ynne</l>
<l n="2450">Ende dat si scier tot hem quamen</l>
<l>Ende hair soudi te voren namen</l>
<l>Hy soud hem geuen myt mylder hant</l>
<l>Doe liep mijn vader al door dat lant</l>
<l>Ende droech haerre tweer brieue</l>
<l n="2455">Hoe luttel wist hi dat die dieue</l>
<l>Hem synen scat hadden genomen</l>
<l>Ja al had hem mogen vromen</l>
<l>Al had hem al die werlt wtten gronde</l>
<l>Hy en had dair niet een penninck vonden</l>
<l n="2460"><hi rend="bold">D</hi>Oe mijn vader al om end om</l>
<l>Tusschen der eluen en der som</l>
<l>Hadden gelopen al door tlant</l>
<l>Ende mennigen sergant</l>
<l>Had gewonnen myt sinen goude</l>
<l n="2465"><milestone unit="fol" n="40v"/> Die brvnen te hulpe comen soude</l>
<l>Als die zomer quaem in tlant</l>
<l>Doe keerde hi weder dair hi vant</l>
<l>Brunen mitten gesellen sijn</l>
<l>Ende hi seide hem hoe groot pijn</l>
<l n="2470">Ende die menichfoudige zorge</l>
<l>Die hi voor die hoge borge</l>
<l>Jn tlant van zassen had geleden</l>
<l>Dair die iagers na hem reden</l>
<l>Mit haren honden alle dage</l>
<l n="2475">So dat hi nau ondroech die crage</l>
<l>Dit telde hi den vier felle verrader</l>
<l>Dair na toenden hem al gader</l>
<l>Brvnen enen brieff dair in sy vernamen</l>
<l>Wel twael hondert al by namen</l>
<l n="2480">Van ysegrims magen al in stonden</l>
<l>Mit scerpen tanden myt widen monden</l>
<l>Sonder die katers ende die beren</l>
<l>Die al in brvnen hulpe weren</l>
<l>Ende die vossen mytten dassen</l>
<l n="2485">Beide van dooryngen ende van zassen</l>
<l>Dese hadden al myt hem gesworen</l>
<l>Jn dien dat men hem gaeff te voren</l>
<l>Van drien weken hoor soudi</l>
<l>Si souden comen geweldelic by</l>
<l n="2490">Tot brunen mitten eersten bode</l>
<l>Dit benam ic al des danck ic gode</l>
<l>Mijn vader ghinc na deser tale</l>
<l>Totten hole na desen male</l>
<l>Dair sijn scat hi woud bescouwen</l>
<l n="2495">Mer doe ghinct tot groten rouwe</l>
<l>Want wat hi socht hi en vant niet</l>
<l>Ende sijn hol hi alte broken ziet</l>
<l>Ende sijn scat al wech gedragen</l>
<l><milestone unit="fol" n="41r"/> Doe dede hi dat ic lange mach clage</l>
<l n="2500">Want hi van toorn hem seluen hynck</l>
<l>Dus bleef achter brvnen dinck</l>
<l>By mijnre behendicheit al</l>
<l>Nv merct hier mijn ongeual</l>
<l>Jsegrym ende brwn die quade vraet</l>
<l n="2505">Hebben nv al den nausten raet</l>
<l>Biden coninc ter hoochster banck</l>
<l>Erm man reynaert is sonder danck</l>
<l>Ende ic heb mijn vader begeuen</l>
<l>Om den coninc te behouden sijn leuen</l>
<l n="2510">Wair sijn sy hier die dat doen souden</l>
<l>Hem seluen te verderuen om hem te houden</l>
<l><hi rend="bold">D</hi>Je coninck ende die coninghinne</l>
<l>Die beide hoopte van gewynne</l>
<l>Seyden reynaert buten rade</l>
<l n="2515">En baden hem dat hi wel dade</l>
<l>Ende hem wijsde sinen scat</l>
<l>Als reynaert verhoorde dat</l>
<l>Sprac hi. soud ic wisen mijn goet</l>
<l>Den coninck die my hangen doet</l>
<l n="2520">Om dat verraders ende mordenaren</l>
<l>Mit langen tongen my willen beswaren</l>
<l>So wair ic vmmer wt mijn syn</l>
<l>Neen reynaert sprac die conincyn</l>
<l>Mijn heer sal v laten dat leuen</l>
<l n="2525">Ende v vriendelic vergeuen</l>
<l>Al gader synen euelen moet</l>
<l>Ende gi selt voort aen wesen vroet</l>
<l>Ende mijn heer wesen altoos getrouwe</l>
<l>Reynaert andwoorde lieue vrouwe</l>
<l n="2530">Jn dien dat my die conincghinne nv</l>
<l>Dit vast gelouen wil voor v</l>
<l>Ende gi my geeft sijn hulde</l>
<l><milestone unit="fol" n="41v"/> Ende alle brueken ende alle sculde</l>
<l>Ende alle aenticht wil vergeuen</l>
<l n="2535">So wart nye coninck in sinen leuen</l>
<l>So rijck als ic maken sal</l>
<l>Want die scat is sonder getal</l>
<l>Die ic hem wisen sel al dair hi leit</l>
<l>Dair toe so bin ic al bereit</l>
<l n="2540">Die coninc sprac wil di reyner gelouen</l>
<l>Hem is dat stelen en dat rouen</l>
<l>Ende dat liegen geboren int been</l>
<l>Die conincyn sprac heer neen</l>
<l>Ghi muecht hem nv gelouen wel</l>
<l n="2545">Al was hi tevoren loos en fel</l>
<l>Hy en is niet dat hi was</l>
<l>Ghi hebt gehoort dat hi den dass</l>
<l>Ende sinen vader heeft bedragen</l>
<l>Als hi in synen woorden doet gewagen</l>
<l n="2550">Noch hebben ander dieren</l>
<l>Woud hi wesen quadertieren</l>
<l>Ofte fel off ongetrou</l>
<l>Die coninck sprac wildijt dan vrou</l>
<l>Ende wildijt voor v beste raden</l>
<l n="2555">Al waendic dat my soude scaden</l>
<l>Jc wil dese broken ende getwi</l>
<l>Van reynaert nemen al op my</l>
<l>Ende gelouens sijnre woorden schoon</l>
<l>Mer ic sweer hem dat by mijnre croon</l>
<l n="2560">Waert dat hi vmmermeer mysdede</l>
<l>Alle die hem ten tyenden lede</l>
<l>Aen gaen die soudent becopen</l>
<l>Reynaert sach den coninc belopen</l>
<l>Des wart hi blide in synen moet</l>
<l n="2565">Heer sprac hi ic wair onvroet</l>
<l>Seide ic waer ten waer also</l>
<l><milestone unit="fol" n="42r"/> Die coninc nam vander eerd een stro</l>
<l>Ende vergaft reynaert alle gader</l>
<l>Die ongunst meed van sinen vader</l>
<l n="2570">End van hem seluen oec also</l>
<l>Al was reynaert nv blide ende vro</l>
<l>Dat en docht my geen wonder wesen</l>
<l>Want hi was van der doot genesen</l>
<l><hi rend="bold">R</hi>Eynaert sprac wel heer</l>
<l n="2575">God moet v lonen deser eer</l>
<l>En mijnre vrouwen die gi my doet</l>
<l>Jc sel dair om dencken bin ic vroet</l>
<l>Ende v des dancken hogelijck</l>
<l>Dat gi bouen allen heren selt warden rijck</l>
<l n="2580">Want hi en leeft niet onder die zonne</l>
<l>Dien ic also wel gonne</l>
<l>Mijn scat als ic doe v beiden</l>
<l>Doe nam bi een stroo op vander heiden</l>
<l>Ende boot dat den coninc zaen</l>
<l n="2585">Mijn heer sprac hi wilt ontfaen</l>
<l>Min scat hier mede want icken v vry</l>
<l>Ende claerlic dair off verty</l>
<l>Die wilen ermelinc besat</l>
<l>Die coninck namt stro en dancte hem dat</l>
<l n="2590">Mit bliden aenschijn ende vro</l>
<l>Doe loech reynaert in hem seluen so</l>
<l>So zeer dat ment wel na vernam</l>
<l>Dat die coninck hem so gehoorzam</l>
<l>Al gader was tot sinen wil</l>
<l n="2595">Heer sprac hi nv swiget stil</l>
<l>Ende merct wel wair mijn reden gaet</l>
<l>Jnt oost van vlaenderen staet</l>
<l>Een boosch dat heet hulsteloo</l>
<l>Sijn rechte naem is aso</l>
<l n="2600">Pvnt v wel tonthouden dit</l>
<l><milestone unit="fol" n="42v"/> Een water heet krieken pit</l>
<l>Het staet dair bi niet ver van dan</l>
<l>Dair en coomt wijff noch man</l>
<l>Dicke in enen haluen iaer</l>
<l n="2605">So grote wildernis is daer</l>
<l>Sonder die wl ende scwfwt</l>
<l>Heer dat leit die scat gehuut</l>
<l>Die stede die heet krieken pit</l>
<l>Tis v nvt verstaen wel dit</l>
<l n="2610">Ghi selt dair gaen myt ende mijn vrou</l>
<l>Jc en weet oec nyement also trou</l>
<l>Die moocht kyesen tenen bode</l>
<l>Want ic v scade sage node</l>
<l>En gaet dair selue ende als ghi</l>
<l n="2615">Krieken pit coomt bi</l>
<l>Suldi dair vijnden twee ionge berken</l>
<l>Heer coninc dit suldi mercken</l>
<l>Die alre naest den pit staet</l>
<l>Heer tot dier berken gaet</l>
<l n="2620">Dair leit die scat onder begreuen</l>
<l>Dair seldi deluen ende screuen</l>
<l>Een luttel moss aen deen zide</l>
<l>Dair suldi vijnden mennich gesmyde</l>
<l>Van goude rikelic ende schoon</l>
<l n="2625">Ghi sult dair vijnden oec die croon</l>
<l>Die ermeric droech in sinen dagen</l>
<l>Die soude brwn hebben gedragen</l>
<l>Had synen wil mogen gescien</l>
<l>Ghi selt dair mennige scierheit zien</l>
<l n="2630">Edel steen ende gulden werck</l>
<l>Die weert sijn mennich dusent merck</l>
<l>Heer coninc als gi hebt dit goet</l>
<l>Hoe dick sel di in uwen moet</l>
<l>Dencken reynaert getruwe voss</l>
<l n="2635"><milestone unit="fol" n="43r"/> Die hier groeues in dit moss</l>
<l>Desen scat myt dijnre list</l>
<l>God geeff di eer so wair du bist</l>
<l><hi rend="bold">G</hi>Hi moet mede aen onse vaert</l>
<l>Ssprac die coninc heer reynaert</l>
<l n="2640">End helpen ons den scat ondeluen</l>
<l>Jc en waende by my seluen</l>
<l>Nvmmer meer connen geraken</l>
<l>Jc heb gehoort noemen aken</l>
<l>Parijs. kolen ende duwa</l>
<l n="2645">Mer also ic my versta</l>
<l>So spot gi mit my ende v droomt</l>
<l>Want krieken pit dat gi ons noomt</l>
<l>Dat is een gevensde naem</l>
<l>Dit was reynaert onbequaem</l>
<l n="2650">Hy vensde hem ende sprac ia ia</l>
<l>Gy zit dair heer coninc also na</l>
<l>Als van romen tot valeye</l>
<l>Waen di dat ic v die leye</l>
<l>Wisen wil ter flvuie iordaen</l>
<l n="2655">Jc sel v brengen wtten waen</l>
<l>Mit goeder orcond openbaer</l>
<l>Lude riep hi kuwaert nv coomt haer</l>
<l>Coomt voor den coninc haess kuwaert</l>
<l>Die dieren zagen al derwaert</l>
<l n="2660">Hem wonderde wat die coninc woude</l>
<l>Reynaert sprac kuwaert hebdi coude</l>
<l>Hoe beef di so hebt genen vaer</l>
<l>En segt mynen heer den coninc waer</l>
<l>Des maen ic v bider trouwen</l>
<l n="2665">Die gi mynen heer ende mijnre vrouwen</l>
<l>Sculdich zijt van des ic vrage</l>
<l>Al soud my gaen aen mijn crage</l>
<l>Dat auentuerde ic eer ict loge</l>
<l><milestone unit="fol" n="43v"/> Ghi hebt my gemaent also hoge</l>
<l n="2670">Bider truwen die ic hem</l>
<l>Mynen heer ende mijn vrou sculdich ben</l>
<l>Sprac kuwaert ist dat ict weet</l>
<l>So segt hem weet gi yet wair steet</l>
<l>Krieken pit ist v yet cont</l>
<l n="2675">Jc wist wel ouer .xij. iaer waert stont</l>
<l>Sprac kuwart hoe vraech di so</l>
<l>Het staet int bosch van hulster lo</l>
<l>Op die warand in die woestijn</l>
<l>Jc heb dair geleden mennige pijn</l>
<l n="2680">So mennigen honger ende dorst</l>
<l>Hagel snee ende grote vorst</l>
<l>Dat ict node soude vergeten</l>
<l>Dair en was te biten noch te eten</l>
<l>Hoe mocht ic dan vergeten dies</l>
<l>Symonet die rike vriess</l>
<l>Plach dair tslaen sijn valsche gelt</l>
<l>Dair hi hem altijt op onthelt</l>
<l>Ende alle die gesellen sijn</l>
<l>Mer dat was eer ic myt rijn</l>
<l n="2690">Mijn geselscap maecte vast</l>
<l>Die my gequijt heeft wt mennigen last</l>
<l>O wi sprac hi lieue rijn</l>
<l>Lieue hont lieue geselle mijn</l>
<l>Gaue god dat gi waert hier</l>
<l n="2695">Ghi zout hier voor desen dieren fier</l>
<l>Onser beider leuen ende spel</l>
<l>Jn sconen rymen vertrecken wel</l>
<l>Dat ic nye in geenre steden</l>
<l>Tegen mijn heer geen zaeck en dede</l>
<l n="2700">Anders dan ic doen mocht myt recht</l>
<l>Gaet weder onder geen knecht</l>
<l>Sprac reynaert kuwaert dat seg ic v</l>
<l><milestone unit="fol" n="44r"/> Mijn heer die coninc en begeert nv</l>
<l>Niet te weten van v meer</l>
<l n="2705">Doe dede kuwart enen keer</l>
<l>Tot dair hi was eer hi quam daer</l>
<l>Reynaert sprac heer coninc ist waer</l>
<l>Dat ic v seide reynaert iaet</l>
<l>Vergeeft dat my ic seide quaet</l>
<l n="2710">Dat ic v mistrouwe hiet</l>
<l>Reynaert vrient nv besiet</l>
<l>Den raet dair gi mede gaet</l>
<l>Ten put dair die berck staet</l>
<l>Dair die scat leit onder</l>
<l n="2715">Reynaert sprac heer gi zegt wonder</l>
<l>Waendi ic en seg v waerlic vro</l>
<l>Of dat myt my stont also</l>
<l>Dat ic myt v wanderen mochte</l>
<l>Also als ons beide dochte</l>
<l n="2720">Ende gijs bleeft al sonder sonde</l>
<l>Neemt wat ic v orconde</l>
<l>Ende seggen moet al ist mijn scame</l>
<l>Doe ysegrym een duuels name</l>
<l>Jn die oorde ghinc hier te voren</l>
<l n="2725">Ende hi monick wart bescoren</l>
<l>Doe en conde hem die prouen niet genoegen</l>
<l>Dair hem sess monicken op bedroegen</l>
<l>Hy claechde altoos ende kermde</l>
<l>So zeer dats my ontfermde</l>
<l n="2730">Want hi wart cranck ende traech</l>
<l>Doe halp ic hem als maech</l>
<l>En gaff hem raet dat hi ontran</l>
<l>Hier om bin ic in des paeus ban</l>
<l>Morgen als die son op gaet</l>
<l n="2735">Wil ic te romen om oflaet</l>
<l>Van romen wil ic ouerzee</l>
<l><milestone unit="fol" n="44v"/> Ende van daen keren nvmmermeer</l>
<l>Eer ic so veel heb gedaen</l>
<l>Dat ic myt eren by v mach gaen</l>
<l n="2740">Want het wair v grote blaem</l>
<l>Dat men soude seggen wair ic quaem</l>
<l>Dat gi maket v wandelinge</l>
<l>Mit enen verwaten bandelinge</l>
<l>Die coninc sprac na dat gi zijt</l>
<l n="2745">Te ban. men souts my doen verwijt</l>
<l>Reynaert liet ic v myt my wanderen</l>
<l>Jc sel kuwaert off een anderen</l>
<l>Ten put laten gaen myt my</l>
<l>Reynaert ic rade v dat gi</l>
<l n="2750">V seluen wtten ban doet</l>
<l>Heer dair om ist dat ic moet</l>
<l>Te romen wesen so ic eerst mach</l>
<l>Jc en let nacht noch dach</l>
<l>Voor dat ic bin geabsolueert</l>
<l n="2755">Reynaert gi zijt wel bekeert</l>
<l>Dat dunct my tot goeden dingen</l>
<l>God die latet v volbringen</l>
<l><hi rend="bold">R</hi>Echt als dese tael was gedaen</l>
<l>Ghinc nobel die coninc staen</l>
<l n="2760">Op een hoge rootze van steen</l>
<l>Ende hiet die dieren al gemeen</l>
<l>Swigen ende sitten neder in tgras</l>
<l>Ellic na dat hi geboren was</l>
<l>Reynaert stont bider conincynnen</l>
<l n="2765">Die hi te recht wel mochte mynnen</l>
<l>Doe sprac die coninc sonder gelijck</l>
<l>Hoort alle gader arm ende rijck</l>
<l>Beide cleyn ende groot</l>
<l>Mijn baroen mijn huusgenoot</l>
<l n="2770">Reynaert staet hier als die boude</l>
<l><milestone unit="fol" n="45r"/> Diemen huden hangen soude</l>
<l>Nv heeft hier gedaen te houe</l>
<l>So veel dat ic hem geloue</l>
<l>Mijn hulde ende mijn mynne</l>
<l n="2775">Ende mijn wijff die coninchinne</l>
<l>Heeft so veel gebeden voor hem</l>
<l>Dat ic sijn vrient geworden ben</l>
<l>Ende hi gesoent is tegen my</l>
<l>Ende ic heb hem gegeuen vry</l>
<l n="2780">Beide lijff ende lede</l>
<l>En dair toe geef ic hem een vollen vrede</l>
<l>Ende gebiede v allen by v liue</l>
<l>Dat gi reynaert ende synen wyue</l>
<l>Ende synen kijnderen eer doet</l>
<l n="2785">So wair si comen in v gemoet.</l>
<l>Jst bi nachte ist by dage</l>
<l>Jc en wil oec geen meer clage</l>
<l>Van reynaerts wege horen</l>
<l>Al misdede hi te voren</l>
<l n="2790">Hy wil hem beteren ic seg v hoe</l>
<l>Reynaert die wil morgen vroe</l>
<l>Palster ende scerp ontfaen</l>
<l>Ende totten paeus te romen gaen</l>
<l>Van danen wil hi ouer zee</l>
<l n="2795">Ende hier niet comen wee</l>
<l>Eer hi heeft vol offelaet</l>
<l>Van sondeliker swaerre daet</l>
<l>Dese tael hoorde dat tyeselijn</l>
<l>Ende liep daer was ysegrim</l>
<l n="2800">Brwn ende tybaert waren</l>
<l>Vuyl katyue sprac hi hoe ist geuaren</l>
<l>Onsalich volc wat doe di hier</l>
<l>Reynaert is meister bottelgier</l>
<l>Jnt hoff ende mogende wttermaten</l>
<l n="2805"><milestone unit="fol" n="45v"/> Die coninc heeften quijt gelaten</l>
<l>Alle sijn brueken ende misdaden</l>
<l>Ende gi zijt alle drie verraden</l>
<l>Jsegrim sprac hoe mach dat sijn</l>
<l>Jc waen gi ons lieget tyselijn</l>
<l n="2810">Jc en doe seker sprac die rauen</l>
<l>Doe gingen die derwaert scrauen</l>
<l>Die wolf ende brwn ten coninc waert</l>
<l>Tybaert sprac ende was veruaert</l>
<l>Ende in zorgen so wttermaten</l>
<l n="2815">Dat hi ghern wilde laten</l>
<l>Sijn oge varen om niet</l>
<l>Dat hi tot des papen huus liet</l>
<l>Op dat hi reynaerts vrient waer</l>
<l>Hi en weet wat doen van vaer</l>
<l n="2820">Hi claechde gode sijn ellende</l>
<l>Dat hi reynaert ye gekende.</l>
<l><hi rend="bold">I</hi>Segrim quam myt gewelt</l>
<l>Voor den coninc op dat velt</l>
<l>Ende dranck voor die coninghinne</l>
<l n="2825"><milestone unit="fol" n="46r"/> Ende sprac myt enen fellen synne</l>
<l>Op reynaert also verre</l>
<l>Dat die coninc wart erre</l>
<l>So dat si ysegrim deden vaen</l>
<l>Ende brvnen vangen also zaen</l>
<l n="2830">Worden sy geuangen ende gebonden</l>
<l>Ghi en zaecht nye so verwoede honden</l>
<l>Aen doen meer pinen dan men hem dede</l>
<l>Men bantse vast alle bede</l>
<l>Ja so seer dat si van alder nacht</l>
<l n="2835">Aen hand aen voeten en hadden macht</l>
<l>Sy en mochten niet een lit verroeren</l>
<l>Nv hoort hoe si al voeren</l>
<l>Reynaert diese al had leet</l>
<l>Hy bewarff dat men sneet</l>
<l n="2840">Van brvnen rug een vel aff</l>
<l>Dat men hem teenre scerpe gaff</l>
<l>Voets lanck ende voets breet</l>
<l>Nv wair reynaert al bereet</l>
<l>Had hi vier vaste scoen</l>
<l n="2845">Hoort wat hi dair toe sel doen</l>
<l>Om sijn scoen te gewynnen</l>
<l>Hi sprac totter coninghinnen</l>
<l>Vrou ic bin hier v pelgerym</l>
<l>Hier is mijn oom heer ysegrim</l>
<l n="2850">Die heeft vier vaste scoen</l>
<l>Woud hi my twee dair off doen</l>
<l>Jc naem v ziel in mijn plecht</l>
<l>Want het is ellic goet pelgryms recht</l>
<l>Dat hi gedenc in sijn gebede</l>
<l n="2855">Alles goets dat men hem dede</l>
<l>Gi moget v ziel aen my nv scoeyen</l>
<l>Ende doet my ysegrim mijnre moeyen</l>
<l>Geuen oec twee van haren scoen</l>
<l><milestone unit="fol" n="46v"/> Ghi moechtet wel myt eren doen</l>
<l n="2860">Want sy blijft thuus in haer gemaec</l>
<l>Mit dien die coninghynne sprac</l>
<l>Reynaert gi en muecht der niet ontberen</l>
<l>Gy en hebt scoen gemaect van eren</l>
<l>Dair gi v voet gans in hout</l>
<l n="2865">Ouer die berge menichfout</l>
<l>Te treden ouer struuck ouer steen</l>
<l>Gy en moget hebben schoen en geen</l>
<l>Die v waren bet te maet</l>
<l>Want si sijn vast ende dick hoet gaet</l>
<l n="2870">Die ysegrim ende sijn wijff</l>
<l>Al sout hem gaen aen haer lijff</l>
<l>Elker lijck moet v geuen twee scoen</l>
<l>V hoge bedeuaert mede te doen</l>
<l><hi rend="bold">N</hi>V heeft die valsche pelgerym</l>
<l n="2875">Beworuen dat ysegrym</l>
<l>Al totten zenen heeft verloren</l>
<l>Van beide sijn voeten voren</l>
<l>Dat vel te samen mytten claeuwen</l>
<l>Ghi en zaget nye vogel so braeuwen</l>
<l n="2880">Die stilre hielt sijn lede</l>
<l>Dan ysegrim die sijn en dede</l>
<l>Doemen dus onscoeyde</l>
<l>Dat bloet hem ouer die oren vloeyde</l>
<l>Doe ysegrim onscoeyt was</l>
<l n="2885">Most hi gaen leggen in dat gras</l>
<l>Vrou erswijnde die wolfynne</l>
<l>Mit enen zeer droeuen synne</l>
<l>Sy liet hair off doen dat vel</l>
<l>Ende die claeuwen also wel</l>
<l n="2890">Achter van haren voeten</l>
<l>Nv begonde zeer te zoeten</l>
<l>Reynaert synen droeuen moet</l>
<l><milestone unit="fol" n="47r"/> Hoort wat clage hi nv noch doet</l>
<l>Moeye seit hi lieue moeye</l>
<l n="2895">Jn hoe mennige vernoeye</l>
<l>Heb di om mynen wille gewesen</l>
<l>Dats my leet sonderlinck van desen</l>
<l>So ist my lief ic seg v twy</l>
<l>Ghi zijt des gelouet my</l>
<l n="2900">Een die liefste van mynen magen</l>
<l>Dair om wil ic v schoen dragen</l>
<l>Ende gi sult deylen aen perdoen</l>
<l>Dat ic moey myt uwen schoen</l>
<l>Sel beiagen ouer zee</l>
<l n="2905">Vrou eerswijn was also wee</l>
<l>Dat sy nau en conde spreken</l>
<l>Ay reynaert god moet ons wreken</l>
<l>Dat gi dus wel ziet uwen wil</l>
<l>Jsegrim die sweech al stil</l>
<l n="2910">Ende sijn gesel brwn voorwaer</l>
<l>Hem beide was te moede swaer</l>
<l>Want si waren gebonden gewont</l>
<l>End had oec dair ter seluer stont</l>
<l>Al dair geweest tybert die cater</l>
<l n="2915">Hy had hem oec gewarmt een water</l>
<l>So dat hi niet en had ontgaen</l>
<l>Hi en had scand en scaey ontfaen</l>
<l><hi rend="bold">W</hi>At holpt dat ict maecte lanck</l>
<l>Des anderen dages na sonnen op ganck</l>
<l n="2920">Dede reynaert sijn scoene smeren</l>
<l>Die ysegrims te voren weren</l>
<l>Ende synen wiue vrou eerswijnden</l>
<l>Reynaert die deedse binden</l>
<l>Om sijn voeten ende ghinck</l>
<l n="2925">Dair hi vant den coninck</l>
<l>Ende sijn wijff die coninghinne</l>
<l><milestone unit="fol" n="47v"/> Ende sprac myt bliden synne</l>
<l>Heer god geeff v goeden dach</l>
<l>Ende mijnre vrouwen die ic mach</l>
<l n="2930">Geuen prijs myt groten recht</l>
<l>Nv doet geuen reynaert uwen knecht</l>
<l>Een palster ende scerp ende laet my gaen</l>
<l>Doe dede die coninc vragen saen</l>
<l>Om den paep bellijn den ram</l>
<l n="2935">Ende als hi voor den coninc quam</l>
<l>Sprac die coninc bellijn hier es</l>
<l>Reynaert doet hem een geles</l>
<l>Ende geeft hem scerp ende staff</l>
<l>Bellijn den coninc andwoort gaff</l>
<l n="2940">Lieue heer en derfs doen niet</l>
<l>Want hi seit selue of ghijs gebiet</l>
<l>Dat hi is in des paeus ban</l>
<l>Die coninc sprac bellijn wats dan</l>
<l>Meister gelis doet ons verstaen</l>
<l n="2945">Al had een man alleen gedaen</l>
<l>So veel sonden als al die leuen</l>
<l>Ende woud hi ontfaen ende begeuen</l>
<l>Ende woude dan te biechte gaen</l>
<l>Ende penitencie dair voor ontfaen</l>
<l n="2950">Ende voldoen bi des priesters rade</l>
<l>God die soude hem doen genade</l>
<l>Nv wil reynaert ouer die zee varen</l>
<l>Dair mede mach hi hem wel verclaren</l>
<l>Bellijn sprac den coninc slecht</l>
<l n="2955">Jc en doe reynaert crom noch recht</l>
<l>Ghi en hout my quijt ende scadeloos</l>
<l>Van scadeliker dinck altoes</l>
<l>Voor losevont den prouisoor</l>
<l>Ende voor den biscop prendeloor</l>
<l n="2960">Ende rapiamus sinen deken</l>
<l><milestone unit="fol" n="48r"/> Jc en bid v in acht weken</l>
<l>Sprac die coninc aldus veel</l>
<l>Oec had ic lieuer dat v keel</l>
<l>Henge. tis my leet dat ic v bat</l>
<l n="2965">Als bellijn verhoorde dat</l>
<l>Dat die coninc toornich wart</l>
<l>Wart hi alte zeer veruaert</l>
<l>Dat hi was in groten vaer</l>
<l>Ende ghinc staen voor sijn outaer</l>
<l n="2970">Jn sijn boec singen ende lesen</l>
<l>Sulc als hem goet docht wesen</l>
<l>Ouer reynert dies luttel rochte</l>
<l>Het dude also veel alst mochte.</l>
<l><hi rend="bold">D</hi>Oe bellijn die cappellaen</l>
<l n="2975">Oetmoedelic had gedaen</l>
<l>Die getide vanden dage</l>
<l>Doe henck hi aen reynaerts crage</l>
<l>Een scerp van brvnen vel</l>
<l>Nv hoort den losen gesel</l>
<l n="2980"><milestone unit="fol" n="48v"/> Heeft hem gedaen een cleyn palster dair by</l>
<l>Tot synen genuegen doe was hi bly</l>
<l>End al bereet tot sijnre vaert</l>
<l>Doe sach hi ten coninc waert</l>
<l>Ende liet hem ontfallen gevensde tranen</l>
<l n="2985">Die liepen ouer sijn rode granen</l>
<l>Als oft hem iamerde in sijn herte</l>
<l>Van rouwen had hi al den smerte</l>
<l>Dat was dair om en anders niet</l>
<l>Dat hi hem allen die hi dair liet</l>
<l n="2990">Niet en mocht beraden alsulke pijn</l>
<l>Als hi dede brwn ende ysegrijm</l>
<l>Om dat hem dit niet en mocht geuallen</l>
<l>Nochtans stont hi ende bat hem allen</l>
<l>Dat sy voor hem bidden souden</l>
<l n="2995">Also getrouwe als sy wouden</l>
<l>Dat hi voor hem allen bade</l>
<l>Dat oorloff nemen doecht hem te spade</l>
<l>Want hi ghern van danen waer</l>
<l>Hy was altoos in sulken vaer</l>
<l n="3000">Also hi hem seluen sculdich wist</l>
<l>Dus bereide hi hem myt groter list</l>
<l>Die coninc sprac my is wel leet</l>
<l>Reynaert by god diet weet</l>
<l>Dat gi dus zeer haestich zijt</l>
<l n="3005">Neen heer het is groot tijt</l>
<l>Men en sel geen weldaet sparen</l>
<l>Geeft my oorloff ic wil varen</l>
<l>Die coninc sprac hebt goods oorlooff</l>
<l>Doe geboot hi ouer al dat hoff</l>
<l n="3010">Dat sy myt reynaert wt soude gaen</l>
<l>Sonder die dair waren geuaen</l>
<l>Jsegrim ende brwn die beer</l>
<l>Sy waren gewont also zeer</l>
<l><milestone unit="fol" n="49r"/> Dat sy wenschten om den doot</l>
<l n="3015">Ten heeft nyement rou so groot</l>
<l>Off en mach so droeuich sijn</l>
<l>Had hi reynaert den pelgrijm</l>
<l>Ghesien hoe vromelic dat hi ghinck</l>
<l>Ende hoe gevensdelic dat hem hinck</l>
<l n="3020">Scerp ende palster om den hals</l>
<l>Ende sijn scoen als end als</l>
<l>Die hi droech aen sijn voeten</l>
<l>Hy had lachen moeten</l>
<l>Nochtan liet hem des genoech</l>
<l n="3025">Jn sijn hert hi sere loech</l>
<l>Dat si alle myt hem gyngen</l>
<l>Mit so groter zamenyngen</l>
<l>Die hem te voren waren zeer wreet</l>
<l>Ende hi den coninc die had so leet</l>
<l n="3030">So wel had gebrocht te dwaze</l>
<l>Het was een pelgryn van deusaze.</l>
<l><hi rend="bold">H</hi>Eer coninc sprac hi nv keert weder</l>
<l>Door hooch noch door neder</l>
<l>En wil ic dat gi vorder gaet</l>
<l n="3035">Jc ducht dattet v sel wesen quaet</l>
<l>Ghi hebt geuangen twee mordenaren</l>
<l>Geualtet dat sy v ontvaren</l>
<l>Ghi sout v voort moeten wachten zeer</l>
<l>Dan gi te voren deed ende meer</l>
<l n="3040">Blijft gesont ende laet my gaen</l>
<l>Ende mitter tael ghinc hi staen</l>
<l>Op sijn achterste twee voeten</l>
<l>Ende maende hem allen groot ende cleyn myt moeten</l>
<l>Dat sy alle voor hem baden</l>
<l n="3045">Off sy aen sijn weldaden</l>
<l>Rechte deylinge hebben wouden</l>
<l>Sy seiden alle dat sy souden</l>
<l><milestone unit="fol" n="49v"/> Sijns gedencken in haren gebede</l>
<l>Nv hoort wat reynaert dede</l>
<l n="3050">Dair hi vanden coninc schiet</l>
<l>Hoe droeffelic dat hi hem geliet</l>
<l>So dattet haerre zom ontfermde</l>
<l>Op kuwert den haze hi karmde</l>
<l>Owi kuwert sellen wi nv sceiden</l>
<l n="3055">Oft god wil gi selt my geleiden</l>
<l>Ende bellijn mijn vrient den ram</l>
<l>Ghi twee en maket my niet gram</l>
<l>Ghi twee gi moet my wel voort brengen</l>
<l>Ghi zijt van sueter wandelingen</l>
<l n="3060">Onberoepen ende goedertieren</l>
<l>Ende onbeclaecht van allen dieren</l>
<l>Geestelic ende van goede zede</l>
<l>Ghi leeft beyde als ic dede</l>
<l>Doe ic clusenaer was</l>
<l n="3065">Heb di louer ende gras</l>
<l>Ghi en geeft niet meer om uwen eysch</l>
<l>Noch om broot noch om vleysch</l>
<l>Noch om sonderlinge spise</l>
<l>Mit dusdanigen geprise</l>
<l n="3070">Heeft reynaert dese twee verdoort</l>
<l>Dat si myt hem gingen voort</l>
<l>Tot dat sy quamen voor sijn huus</l>
<l>Aen dat casteel van maperthuus</l>
<l><hi rend="bold">A</hi>Ls reynaert voor die poort quam</l>
<l n="3075">Sprac hi neue bellijn den ram</l>
<l>Ghi moet alhier buten staen</l>
<l>Jc moet in mijn gaen</l>
<l>Kuwaert sel in gaen myt my</l>
<l>Bids hem bellijn ende oec dat hy</l>
<l n="3080">Wil troosten mijn wijff ermelijn</l>
<l>Mit haren kijnderen ende die mijn</l>
<l><milestone unit="fol" n="50r"/> Als ic aen haer geen oorlof bat</l>
<l>Bellijn sprac ic bid hem dat</l>
<l>Dat hise vmmer troost doch wael</l>
<l n="3085">Ende reynaert myt schoenre tael</l>
<l>Mit smeken ende myt flatteren</l>
<l>So dat hi tot synen oneren</l>
<l>Jn sijn hol leyde kuweerd</l>
<l>Dair vonden sy leggen op die eerd</l>
<l n="3090">Vrou ermelijn by haren iongen</l>
<l>Die zorge hadse zeer gedwongen</l>
<l>Ende dien anxt van reynaerts doot</l>
<l>Mer nv so was hair bliscap groot</l>
<l>Doe sy hem sach also in comen</l>
<l n="3095">Mer als sy heeft die serpe vernomen</l>
<l>En die palster ende die scoen</l>
<l>Dochter haer een vreemt doen</l>
<l>Ende sprac lieue reynaert segget my</l>
<l>Hoe is v vergaen die vaert</l>
<l n="3100">Jc was sprac hi in thoff geuaen</l>
<l>Mer die coninc liet my gaen</l>
<l>Jc moet warden pelgrym</l>
<l>Ende brwn ende ysegrym</l>
<l>Sijn borge geworden voor my</l>
<l n="3105">Die koninc heeft danck heb hy</l>
<l>Kuwert gegeuen in rechter soen</l>
<l>Onse wil dair mede te doen</l>
<l>Die coninc gelidet seluer dass</l>
<l>Dat kuwart die eerste wass</l>
<l n="3110">Die ons verriet tegen hem</l>
<l>Ende bider trouwen die ic v ben</l>
<l>Sculdich bin vrou ermelijn</l>
<l>Kuwaert genaecte nv grote pijn</l>
<l>Jc bin op hem recht gram</l>
<l n="3115">Als kuwaert die tael vernam</l>
<l><milestone unit="fol" n="50v"/> Was hi verueert ende wilde vlien</l>
<l>Mer ten mocht hem niet geschien</l>
<l>Want reynaert heeft hem ondergaen</l>
<l>Die poort ende greep hem zaen</l>
<l n="3120">Bider kelen mordelike</l>
<l>Doe riep hi herde vreeselike</l>
<l>Help bellijn wair si di</l>
<l>Dese pelgrim moort my</l>
<l>Mer dat roepen was cort gedaen</l>
<l n="3125">Want reynaert die hadden saen</l>
<l>Sijn keel ontwe gebeten</l>
<l>Doe sprac hi nv ga wi eten</l>
<l>Desen goeden vetten haze</l>
<l>Die ionge welpen liepen te aze</l>
<l n="3130">Ende gingen eten al gemene</l>
<l>Haer feest en was niet clene</l>
<l>Want kuwart had een vet lijff</l>
<l>Ermelijn reynaerts wijff</l>
<l>Al dat vleisch ende bloet</l>
<l n="3135">Den coninc bad sy dicke goet</l>
<l>Dat hise so wel had verhuecht</l>
<l>Reynaert sprac eet dat gi muecht</l>
<l>Hy sels genoech voor ons betalen</l>
<l>Hy en geert niet bet dan wijt halen</l>
<l n="3140"><hi rend="bold">H</hi>J sprac reynaert gi spot ic waen</l>
<l>Doet my die wairheit verstaen</l>
<l>Hoe gi van daen gecomen zijt</l>
<l>Vrou ic heb gehuuft den coninc myt vlijt</l>
<l>Ende sijn wijff die coninghinne</l>
<l n="3145">So dattie vrientscap is zeer dynne</l>
<l>Tusschen ons dat weet ic wel</l>
<l>End noch crancker wesen sel</l>
<l>Als hi van als wet dat waer</l>
<l>Hy sel my haestelic volgen naer</l>
<l n="3150"><milestone unit="fol" n="51r"/> Ende sel my hangen kan hi my krigen</l>
<l>Dair om wil ic van hier gaen vigen</l>
<l>Jn een schoon ander foreest</l>
<l>Dair mogen wi wesen ongeureest</l>
<l>Seuen iaer ende meer nochtan</l>
<l n="3155">Eer men ons dair vijnden can</l>
<l>Dair is planteit van goeder spisen</l>
<l>Dair sijn snyppen ende patrysen</l>
<l>Ende veel ander vogelwilt</l>
<l>Vrou op dat gi myt wilt</l>
<l n="3160">Jc wil myt v bestaen die vaert</l>
<l>Dair sijn fonteyn van zueter aert</l>
<l>Ende lopende beken schoen en claer</l>
<l>Deus wat zueter lucht is daer</l>
<l>Wy hebben dair gemaec en vrede</l>
<l n="3165">Ende leuen in groter weellichede</l>
<l>Want die coninc liet my op dat</l>
<l>Gaen. dat ic hem enen scat</l>
<l>Wijsde al gynder op kryeken pit</l>
<l>Mer hi en vijnter dat noch dit</l>
<l n="3170">Al zocht dair oec vmmermeer</l>
<l>Dit selhem toornen alte zeer</l>
<l>Als hi hem dus vijnt bedrogen</l>
<l>Wat waendi hoe mennige scoon logen</l>
<l>Brocht ic voort eer ic ontginck</l>
<l n="3175">Het was nau dat hi my niet en hynck</l>
<l>Jc en leet nye meerre noot</l>
<l>Noch en creech ic anxt so groot</l>
<l>Als ic dair voor mijn ogen zach</l>
<l>Het verga my hoe dat mach</l>
<l n="3180">Jc en laet my niet meer dair toe raden</l>
<l>Te comen in des conincs genaden</l>
<l>Jc heb mijn dwm wt synen mont</l>
<l>Danck hebben mijn subtilen vont.</l>
<l><milestone unit="fol" n="51v"/> <hi rend="bold">I</hi>C en rade ons niet sprac ermelijn</l>
<l n="3185">Te varen in een ander woestijn</l>
<l>Dair wi ellendich ende vreemde weren</l>
<l>Wy hebben hier al ons begeren</l>
<l>Ende gi zijt meyster uwer gebueren</l>
<l>Wair om woud dijt dan auentueren</l>
<l n="3190">Ende nement quaet ende latent goed</l>
<l>Wy mogen hier leuen in sekerre hoed</l>
<l>Onse borch is goet ende vast</l>
<l>Al woud ons die coninc doen ouerlast</l>
<l>Ende hi ons myt machte bezaet</l>
<l n="3195">Hier sijn so veel zidel gaet</l>
<l>Dat wi wel te tide ontrumen</l>
<l>Wy en mogen myt bliuen niet versvmen</l>
<l>Wy weten die wege ouer al</l>
<l>Eer hi ons dan vangen sal</l>
<l n="3200">Mit crachten. dair sel veel toe horen</l>
<l>Mer dat gi hem hebt gesworen</l>
<l>Dat gi selt varen ouer zee</l>
<l>Ende dair te bliuen vmmer mee</l>
<l>Dats dair ic my aen stoot meest</l>
<l n="3205">Neen vrou zijt dair om niet beureest</l>
<l>So meer gesworen so meer gelogen</l>
<l>Js my dic gecomen voor dogen</l>
<l>Jc rade dair ic my mede beriet</l>
<l>Dat bedwongen ede en duden niet</l>
<l n="3210">Al voldeed ic dese vaert</l>
<l>Ten bate niet eenre catten staert</l>
<l>Jc wil hier bliuen nv gijt my raet</l>
<l>Jc mochtet wel vijnden also quaet</l>
<l>Dair ic quame als ict heb hier</l>
<l n="3215">Wil my in verdriet die coninc fier</l>
<l>Brengen. des wilic altemael wachten</l>
<l>Al is hi my te sterck van crachten</l>
<l><milestone unit="fol" n="52r"/> Nochtan waen ic hem wel te vercloeken</l>
<l>Hi en selt hier so quaet niet zoeken</l>
<l n="3220">Hy en selt dair noch quader vijnden</l>
<l>Wil ic mynen sack ontbijnden</l>
<l><hi rend="bold">N</hi>V balch hem zeer bellijn die ram</l>
<l>Dat kuwaert sijn gesel niet en quam</l>
<l>Ende in dat hol so lange merrde</l>
<l n="3225">Hy riep lude als die hem errde</l>
<l>En seide kuwaert laet den duuel wouden</l>
<l>Hoe lange sel v reynaert houden</l>
<l>Haest v hier wt ende laet ons gaen</l>
<l>Als reynaert dit heeft verstaen</l>
<l n="3230">So gynck wt tot bellijn</l>
<l>Ende sprac hem al stillekijn</l>
<l>Ay lieue bellijn wair om bellich di</l>
<l>V. al sprac kuwaert tegen my</l>
<l>Ende tegens sijnre lieuer moeyen</l>
<l n="3235">Dat en sel v billix niet vernoeyen</l>
<l>Kuwaert dede my verstaen</l>
<l>Ghi mocht wel zachte voren gaen</l>
<l>Op dat gi hier niet langer en wilt sijn</l>
<l>Hy moet hier bliuen een luttelkijn</l>
<l n="3240">By sijnre moeyen vrou ermelijn</l>
<l>Ende by haren welpekijn</l>
<l>Die zeer screyen ende misbaren</l>
<l>Om dat ic hem sel ontvaren</l>
<l>Doe sprac bellijn nv segget my</l>
<l n="3245">Heer reynaert wat heb dy</l>
<l>Kuwaert so lede gedaen</l>
<l>Want heb ic te recht verstaen</l>
<l>So riep hi lude helpt my</l>
<l>Reynaert sprac wat seg dy</l>
<l n="3250">Bellijn gi moet v beraden</l>
<l>Jc zegge v wat wi doe daden</l>
<l><milestone unit="fol" n="52v"/> Doe ic int huus gegaen quam</l>
<l>Ende armelijn aen my vernam</l>
<l>Dat ic woude varen ouer zee</l>
<l n="3255">Dat hert wart hair doe so wee</l>
<l>Dat sy lange beswijmt lach</l>
<l>Ende als kuwaert dat zach</l>
<l>Riep hi bellijn heelt vry</l>
<l>Coomt hier ende helpt my</l>
<l n="3260">Mijn moeye lauen sy is in onmacht</l>
<l>Dit riep hi myt felre cracht</l>
<l>Do sprac die ram die niet was fel</l>
<l>En trouwen ic verstont oec wel</l>
<l>Dat kuwaert dreef groot misbaer</l>
<l n="3265">Jc waende wel dat anders waer</l>
<l>Reynaert sprac neent niet</l>
<l>Jc had lieuer misquaem hem yet</l>
<l>Dat mynen kijnderen ende mynen wiue</l>
<l>Dan mynen neue kuwerts liue.</l>
<l n="3270"><hi rend="bold">R</hi>Eynaert sprac bellijn huecht v niet</l>
<l>Dat my die coninc gisteren hiet</l>
<l>Voor herde veel sijnre lieden</l>
<l>Eer ic wtten lande scieden</l>
<l>Dat ic hem een paer brieue screue</l>
<l n="3275">Seldise hem dragen lieue neue</l>
<l>Sy sijn gescreuen ende al gereet</l>
<l>Bellijn sprac reynaert ic en weet</l>
<l>Wist ic wel dat v gedichte</l>
<l>Goet wair gi mocht my lichte</l>
<l n="3280">Gebieden dat ic den coninc</l>
<l>Droege had ick enich dinck</l>
<l>Dair ict in mochte steken</l>
<l>Reynaert sprac v en sel niet gebreken</l>
<l>Jn te doen eer si hier bleuen</l>
<l n="3285">Jc soude v eer die scerpe geuen</l>
<l><milestone unit="fol" n="53r"/> Heer bellijn die ic selue drage</l>
<l>Ende hangense al aen v crage</l>
<l>Des conincs brieue al dair in</l>
<l>Ghi selt dair off hebben groot gewyn</l>
<l n="3290">Des conincs danck ende groot eer</l>
<l>Ghi selt den coninc mynen heer</l>
<l>Herde wellecoom sijn</l>
<l>Op desen troost loofde bellijn</l>
<l>Dat hi die brieue dragen soude</l>
<l n="3295">Doe keerde reynaert als die boude</l>
<l>Weder in sijn hagedochte</l>
<l>Ende nam die scerpe die hi brochte</l>
<l>Bellijn dair had hi in gesteken</l>
<l>Kuwarts hooft bi valschen treken</l>
<l n="3300">Dien hi had gebeten doot</l>
<l>Om bellijn te brengen in meerre noot</l>
<l>Ende hencse hem vast aen synen hals</l>
<l>Ende beual hem als ende als</l>
<l>Dat hi niet die brieue en zoude</l>
<l n="3305">Niet besien off hijt gern woude</l>
<l>Tot des conincs vrientscap soude naken</l>
<l>Ende wildi dat bouen alle saken</l>
<l>Die coninc v sel hebben lieff</l>
<l>So segget dat gi self den brieff</l>
<l n="3310">Gedicht hebt ende oec gescreuen</l>
<l>Ende den raet dair toe gegeuen</l>
<l>Ghi selt des hebben groten danck</l>
<l>Bellijn wart blide ende spranck</l>
<l>Vander steden dair hi stoet</l>
<l n="3315">Hoger dan anderhaluen voet</l>
<l>Ende sprac reynaert neue ende heer</l>
<l>Nv weet ic dat gi my doet eer</l>
<l>Jc sel hebben groot loff</l>
<l>By v als men in dat hoff</l>
<l n="3320"><milestone unit="fol" n="53v"/> Siet dat ic dus wel dichten can</l>
<l>Jn sconen woorden ende in slichten</l>
<l>Al ist dat ics niet en can</l>
<l>Men seit dic dat mennich man</l>
<l>Eer is gesciet want hem god goste</l>
<l n="3325">Van saken die hi selue niet en woste</l>
<l>So sel my aen deser vaert</l>
<l>Nv wat radi lieue reynaert</l>
<l>Sel kuwaert mede te houe gaen</l>
<l>Neen hi sprac reynaert hi sel v zaen</l>
<l n="3330">Volgen bi desen pade</l>
<l>Hy en heefts nv geen groot scade</l>
<l><hi rend="bold">N</hi>V gaet voren myt gemaeck</l>
<l>Jc sel kuwert sulken zaeck</l>
<l>Ondecken die noch sijn verholen</l>
<l n="3335">Reynaert so blijft gode beuolen</l>
<l>Sprac bellijn. ende ghinc te houe waert</l>
<l>Ende haeste so seer van reynaert</l>
<l>Mit lopen. dat hi voor middach</l>
<l>Quam dair hi den coninc sach</l>
<l n="3340">Jn sijn hooff myt sijn baroen</l>
<l>Die coninc wonderde vanden doen</l>
<l>Dat hi die scerpe weder brochte</l>
<l>Dair brwn die beer so onsochte</l>
<l>Te voren om was gedaen</l>
<l n="3345">Die coninc sprac tot bellijn saen</l>
<l>Segt ons bellijn waen coom dy</l>
<l>Wair is reynaert hoe coomt dat hi</l>
<l>Die scerp myt hem niet en draecht</l>
<l>Bellijn sprac ic maecht</l>
<l n="3350">Seggen als ic best can ende weet</l>
<l>Doe reynaert al was bereet</l>
<l>Ende hi henen sceiden soude</l>
<l>Vraechde hi my off ic woude</l>
<l><milestone unit="fol" n="54r"/> Twee brieue brengen door v lieue</l>
<l n="3355">Jc seide meer dan negen brieue</l>
<l>Soudic dragen door v eer</l>
<l>Doe brocht hi my gedragen heer</l>
<l>Die scerpe dair dese brieue in sijn</l>
<l>Die sijn mitter konsten mijn</l>
<l n="3360">Beide gedicht ende oec gescreuen</l>
<l>Ende heb dair den raet off gegeuen</l>
<l>Het vergaet myt my hoet mach vergaen</l>
<l>Jc waen men selden heeft verstaen</l>
<l>Brieue lesen bet gedicht</l>
<l n="3365">Die coninc dede comen te richt</l>
<l>Voor hem koekaert synen clerck</l>
<l>Dat was sijn ambocht ende werck</l>
<l>Dat hi die brieff te houe lass</l>
<l>Die men dair seynde want hi was</l>
<l n="3370">Subtijl ende verstont veel spraken</l>
<l>Tybaert ende hi die traken</l>
<l>Die scerpe vanden halss bellijn</l>
<l>Die hier doe bider domheit sijn</l>
<l>Heeft gesproken also verre</l>
<l n="3375">Dat hijs licht mach warden erre</l>
<l><hi rend="bold">D</hi>Je scerpe ondede kockaert die clerc</l>
<l>Doe most bliken reynaerts werc</l>
<l>Als dat hi thooft dair wt track</l>
<l>Doe hijt zach wel staende hi sprack</l>
<l n="3380">Helpe wat brieue sijn dit</l>
<l>Heer coninc by mijnre wit</l>
<l>Dit is dat hooft van kuwaert</l>
<l>Och arme dat ic ye reynaert</l>
<l>Gelouen soude also verre</l>
<l n="3385">Doe moecht men zien droeff ende erre</l>
<l>Die coninc en die coninghinne</l>
<l>Die coninc stont in droeuen synne</l>
<l><milestone unit="fol" n="54v"/> Ende sloech sijn hooft neder</l>
<l>Ouerlanck hielt hy op weder</l>
<l n="3390">Ende begonde te werpen wt</l>
<l>Een dat vreesselixste geluut</l>
<l>Dat ye van dieren gehoort wart</l>
<l>Alle dieren worden veruaert</l>
<l>Doe spranc voort her fyrapeel</l>
<l n="3395">Die lupaert hi was hi was een deel</l>
<l>Des conincs mach hi dorst wel doen</l>
<l>Gadi nv aen heer coninc een ongewoen</l>
<l>Heer lyon hoe drijfdi dees ongenoech</l>
<l>Ghi mysbaert v sonder gevoech</l>
<l n="3400">Al die coninghinne doot</l>
<l>Laet varen desen rouwe groot</l>
<l>Ende grijp een moed het is groot scand</l>
<l>Si di niet heer van alden land</l>
<l>Jst niet onder v al dat hier is</l>
<l n="3405">Heer fyrapeel wat mach ic dies</l>
<l>Dat ic my dus myslaet</l>
<l>Hy heeft myt sinen losen beraet</l>
<l>Een quaet scalc so veer gebrocht</l>
<l>Dat hy mijn vriende heeft verwrocht</l>
<l n="3410">Den stoutste brwn ende ysegrijm</l>
<l>Dat rouwet my in therte mijn</l>
<l>Het sel my aen mijn eer gaen</l>
<l>Dat ic so vele hebbe mysdaen</l>
<l>Tegen mijn beste baroene</l>
<l n="3415">Ende ic den quaden hoeren sone</l>
<l>Also ver soude betrouwen</l>
<l>Mer het quam toe by mijnre vrouwen</l>
<l>Sy bat dair my so zere voren</l>
<l>Dat ic hair bede moste horen</l>
<l n="3420">Dats my leet al ist te spade</l>
<l>Wats dan heer coninc warts anders te rade</l>
<l><milestone unit="fol" n="55r"/> Js dair mysdaen men salt soenen</l>
<l>Men sel den wolff ende brwn doen comen</l>
<l>Ende vrou eerswijnde also wel</l>
<l n="3425">Ouer schoeyn ende ouer vel</l>
<l>Ende ouer toorn ende ouer pijn</l>
<l>Gheuen den ram bellijn</l>
<l>Want hijt selue lijt al bloot</l>
<l>Dat hy raet gaff tot kuwaerts doot</l>
<l n="3430">Hy heeft mysdaen hi selt becopen</l>
<l>Dair na sellen wi alle lopen</l>
<l>Na reynaert ende sellen vangen</l>
<l>Ende by sijnre kelen hangen</l>
<l>Sonder vonnisse ende sonder recht</l>
<l n="3435">Hier mede so wart alle dinge slecht.</l>
<l><hi rend="bold">D</hi>Jt doe ic gern sprac die coninck</l>
<l>Fyrapeel die lupart ghinck</l>
<l>Dair hi die geuangen vant</l>
<l>Jc waen hi eerst ontbant</l>
<l n="3440">Dair na sprac hi gi heren beide</l>
<l>Jc breng v een vast geleide</l>
<l>Ende mijns heren vrientscap nv</l>
<l>Hem is leet dat hi tegens v</l>
<l>Yet heeft mysproken of mysdaen</l>
<l n="3445">Ende dair voor seldi ontfaen</l>
<l>Schoon scoen ende so wi is gram</l>
<l>Hi sel v geuen bellijn den ram</l>
<l>Ende dair toe alle sine mage</l>
<l>Van nv tot aen den doemsdage</l>
<l n="3450">Jst int wout off op dat velt</l>
<l>So wair dat gi se vijnden selt</l>
<l>Dat gi se verbijt ende et</l>
<l>Die coninc geeft v dair toe met</l>
<l>Dat gi sonder enige mysdaet</l>
<l n="3455">Reynaert toorn doet ende quaet</l>
<l><milestone unit="fol" n="55v"/> Ende oec alle sijn magen</l>
<l>So wair gise cont beiagen</l>
<l>Dese schoon vriheden</l>
<l>Wil v die coninc geuen heden</l>
<l n="3460">Van hem te houden ewelijck</l>
<l>Ende hier bi so wil die coninc rijck</l>
<l>Dat ghi hem sweert vaste hulde</l>
<l>Hy en wil oec bi sijnre hulde</l>
<l>Tiegen v mysdoen vmmer meer</l>
<l n="3465">Dit moechdi myt groter eer</l>
<l>Neemt dit ic raet v wel te doen</l>
<l>Aldus was gemaect die soen</l>
<l>By fyrapeel den lupaert</l>
<l>Dat moste bellijns tabbaert</l>
<l n="3470">Costen ende sijn crage</l>
<l>Want noch huden ysegryms mage</l>
<l>Die vete ende die nijt myt crachte</l>
<l>Op bellijn ende al sijn geslachte</l>
<l>Sy verbitense dair si connen</l>
<l n="3475">Die vete was cort begonnen</l>
<l>Want mense nye gesoenen en conde</l>
<l>Die coninc dede op die stonde</l>
<l>Twaleff dage verlenge sijn hoff</l>
<l>Om dair mede eer ende loff</l>
<l n="3480">Brwn ende ysegrim te doen</l>
<l>Zeer blide was hi van deser zoen</l>
<l><hi rend="bold">T</hi>Ot desen houe quam mennich dier</l>
<l>Want die coninc deed dair ende hier</l>
<l>Ouer al te weten dese feest</l>
<l n="3485">Dair was bliscap alre meest</l>
<l>Die ye wart gesien van dieren</l>
<l>Men danste den hofdans bi manieren</l>
<l>Mit trompen ende myt scalmeyen</l>
<l>Die coninc had so veel doen reyen</l>
<l n="3490"><milestone unit="fol" n="56r"/> Dat ellic vol op ende genoech vant</l>
<l>Want dair en was in al sijn lant</l>
<l>Geen so cleynen dier ten was aldair</l>
<l>Ende oec van vogelen mennich paer</l>
<l>Ja al dat sijnre vrientscap geerde</l>
<l n="3495">Sonder die felle vos reyneerde</l>
<l>Die rode scalke pelger</l>
<l>Die al op die hoede sijn</l>
<l>En docht hi most dair scuwen den ganck</l>
<l>Die spise vloyde ende die dranck</l>
<l n="3500">Men sprac dair sproken ende stampien</l>
<l>Dat hoff was al vol melodien</l>
<l>Het mocht een lusten die sulken hoff sage</l>
<l>Ende recht doet leden was acht dage</l>
<l>Opten myddach off later een deel</l>
<l n="3505">Quam dat conijn her lapeel</l>
<l>Voor des conincs tafel dair hi zat</l>
<l>Mit synen heren dranck ende at</l>
<l>Ende myt synen wiue die coninghinne</l>
<l>Ende hi sprac myt enen droeuen synne</l>
<l n="3510">Heer coninc ende al die hier sijn</l>
<l>Ontfermt v der clagen mijn</l>
<l>Jc waen men selden heeft gehoort</l>
<l>Quader verraet ende arger moort</l>
<l>Dan reynaert aen my heeft gedaen</l>
<l n="3515">Gisteren morgen quam ic gaen</l>
<l>By sijnre feest te maperthuus</l>
<l>Dat sat hi buten voor sijn huus</l>
<l>Recht als een pelgrim gedaen</l>
<l>Jc waende myt vreden verbi hem gaen</l>
<l n="3520">Ende hier tot uwen houe te comen</l>
<l>Recht doe hi my had vernomen</l>
<l>Recht hi hem op syne voete</l>
<l>Ende quam my tegen te gemoete</l>
<l><milestone unit="fol" n="56v"/> Al lesende sijn gebede</l>
<l n="3525">My docht recht aen sijn zede</l>
<l>Off hi al goet tot my woude</l>
<l>Ende recht als ic hem liden soude</l>
<l>Jn enen smalen nauwen pat</l>
<l>Groet ic hem hi en sprac dit noch dat</l>
<l n="3530">Mer hi tooch wt een ruge want</l>
<l>Die hi droech aen sijn rechter hant</l>
<l>Hi duwede sijn claeuwen tusschen mijn oren</l>
<l>Dat ic waende in my hebben verloren</l>
<l>Mer des so weet ic gode danck</l>
<l n="3535">Jc was so licht dat ic ontspranck</l>
<l>Wt synen poten ende ic ontquam.</l>
<l>Hy grymde seer als die was gram</l>
<l>Om dat hy my niet houden en mocht</l>
<l>Doch hoe lichtelic ic wech rocht</l>
<l n="3540">Jc most dair mijn een oor laten</l>
<l>Ende in mijn hooft vier grote gaten</l>
<l>Van synen nagelen scerp ende lanck</l>
<l>So dat my tbloet zeer licht wt spranck</l>
<l>Ende ic welna in ommacht vel</l>
<l n="3545">Mer die anxt maecte my so snel</l>
<l>Die ic had vander doot</l>
<l>Dat ic altemael onscoot</l>
<l>Ende maecte my wt sijn beryde</l>
<l>Siet hier noch die wonden wyde</l>
<l n="3550">Die hi my mitten claeuwen sloech</l>
<l>Laet v ontfermen dit ongeuoech</l>
<l>Dat men dus breket v geleide</l>
<l>Dair en sel nyement ouer die heide</l>
<l>Dorre varen noch oec keren</l>
<l n="3555">Sel reynaert noch dus lang regneren</l>
<l>Hier coomt carbout ende scerpenebbe</l>
<l>Die oec zeer grote clage hebbe.</l>
<l><milestone unit="fol" n="57r"/> <hi rend="bold">R</hi>Echt doe dese tael was vertogen</l>
<l>Quam corbout die die roeck geulogen</l>
<l n="3560">Voor den coninck in tgedinge</l>
<l>Ende sprac heer hoort ic bringe</l>
<l>Een meer een iamerlic dinck</l>
<l>Huden morgen ic spelen ghinck</l>
<l>Mit scerpen neb mynen wiue</l>
<l n="3565">Dair lach gelijc enen doden katyue</l>
<l>Reynaert die voss die op die heide</l>
<l>Sijn ogen stonden te staer beide</l>
<l>Sijn tonge heync ver wt synen mont</l>
<l>Recht gelijc enen doden hont</l>
<l n="3570">Mit op gelokenre wider kele</l>
<l>Wy dreuen beide rouwen vele</l>
<l>Om synen doot mijn wijff en ick</l>
<l>Wy tasten sijn buuck ende rick</l>
<l>Mer wy en vonden dair aen geen lijff</l>
<l n="3575">Doen gynck staen luusteren mijn wijff</l>
<l><milestone unit="fol" n="57v"/> Aen synen mont ende aen sijn kyn</l>
<l>Off hi enigen adem had yn</l>
<l>Daert hair zeer in mysvel</l>
<l>Want hi die valsch is ende fel</l>
<l n="3580">Wachte wel nauwe synen slach</l>
<l>Want doe hise sonder hoede sach</l>
<l>Aen synen mont also staen mercken</l>
<l>Sloech hi sijn tande tsamen stercken</l>
<l>Mit nyde ende beet haer off dat hooft</l>
<l n="3585">Van anxte was ic so berooft</l>
<l>Dat ic lude riep o wy</l>
<l>Doe stont hi op ende snaude na my</l>
<l>Mer ic ontvlooch myt anxte groot</l>
<l>Anders wair ic bleuen doot</l>
<l n="3590">Het was oec nau dat ic ontquam</l>
<l>Op enen boom ic mijn vlucht nam</l>
<l>End zach van verre hoe die katijff</l>
<l>Ghinc staen eten mijn goede wijff</l>
<l>Hy en liet aen vleisch noch aen been</l>
<l n="3595">Niet dan die vederen sommich een</l>
<l>Die cleyn plumen gingen oec op</l>
<l>So was hem verhongert den crop</l>
<l>Doe en bleef hi dair niet meer</l>
<l>Hi had wel gegeter zeer</l>
<l n="3600">Hy liep heen sijnre straten iagen</l>
<l>Doe vloochic op myt groten mishagen</l>
<l>Mit groten rou ende mysbaer</l>
<l>Ende las die vederen op van haer</l>
<l>Om dat ic se v wilde togen</l>
<l n="3605">Jc en woud noch sulken anxt niet dogen</l>
<l>Als ic dair leet om dusent merck</l>
<l>Heer ziet hier een ontfermelic werck</l>
<l>Dit sijn die vederen van scerpe nebben</l>
<l>Heer wildi macht off eer hebben</l>
<l n="3610"><milestone unit="fol" n="58r"/> So doet hier off sulke wraeck</l>
<l>Dat hem ellic huede van zulker saeck</l>
<l>Want laet gi dus v geleide breken</l>
<l>So war dy selue in tleste versteken</l>
<l>Wat heer die niet en recht ouer die quade</l>
<l n="3615">Die hem sculdich haerre misdade</l>
<l>Ende ellic wil selue dair heer wesen</l>
<l>Heer coninc huet v wel van desen.</l>
<l><hi rend="bold">N</hi>Obel die coninc wart zeer ontstelt</l>
<l>Als die roeck had vertelt</l>
<l n="3620">Dese tael ende dat conijn</l>
<l>wart gruwelic in taenschijn</l>
<l>Sijn ogen barnden als een vier</l>
<l>Ende briesscede als een stier</l>
<l>So lude dat al thooff verstoorde</l>
<l n="3625">Ten lesten sprac hi dese woorde</l>
<l>By mijnre cronen bi mijnre trouwen</l>
<l>Die ic sculdich bin mijnre vrouwen</l>
<l>Jc sel dese daet so hoge wreken</l>
<l>Dat men dair off sel spreken</l>
<l n="3630">Dat mijn geleide ende mijn gebot</l>
<l>Dus is te broken ic was een zot</l>
<l>Dat ic so lichtelic geloofde</l>
<l>Den scalc die my verdoofde</l>
<l>Mit sijnre geuensder talen</l>
<l n="3635">Jc gaff hem palster ende malen</l>
<l>Ende maecte dair off een pelgrijm</l>
<l>Hy seide hi wilde te romen sijn</l>
<l>Ende van daen ouer meer</l>
<l>Ay my wat can hi lozer keer</l>
<l n="3640">Hoe wel maecte hi ons die mouwe</l>
<l>Mer dede al mijn vrouwe</l>
<l>Bi haren raet ist al gesciet</l>
<l>Doch ic en byns alleen niet</l>
<l><milestone unit="fol" n="58v"/> Die bedrogen is bi vrouwen rade</l>
<l n="3645">Dair heeft mennich of groot scade</l>
<l>By geleden ende groten tooren</l>
<l>Jc gebiede ende bidde te voren</l>
<l>hem allen die gern die hulde mijn</l>
<l>Sijn si hier off wair sy sijn</l>
<l n="3650">Dat sy myt werken ende myt rade</l>
<l>My helpen wreken dese ouerdade</l>
<l>So dat ics bliue in mijnre eer</l>
<l>Ende ons dat vuyle wicht niet meer</l>
<l>Te spot en driue ende oec te schern</l>
<l n="3655">Jc wil dair mitten liue ghern</l>
<l>Selue toe helpen al dat ic mach</l>
<l>Beide ouer nacht ende ouer dach</l>
<l>JSegrim die behagede wael</l>
<l>Ende brwn des conincs tael</l>
<l n="3660">Ende hoopten noch gesijn te wroken</l>
<l>Op reynaert conden zijt toe gestoken</l>
<l>Mer sy en dorsten niet spreken een woort</l>
<l>Die coninc was so zeer gestoort</l>
<l>Noch nyement die ten houe was ynne</l>
<l n="3665">Ten lesten sprac die coninghynne</l>
<l>Sier pour dieu ne croys mye</l>
<l>Toutes tsieres que on voys dye</l>
<l>Et nyernes pays legierement</l>
<l>Want ten sel geen man van eren</l>
<l n="3670">Te licht gelouen noch hoge sweren</l>
<l>Eer hi claer wel weet die zake</l>
<l>Ende hoort die weder sprake</l>
<l>Sulc doen opten anderen clage</l>
<l>Wair hi by hem ende hy en zage</l>
<l n="3675">Het mocht licht dat hijs hem verdroege</l>
<l>Ende gaen myt hem al int geuoege</l>
<l>Dair staet oec gescreuen me</l>
<l><milestone unit="fol" n="59r"/> Alteram partem audite</l>
<l>Die sulc die claecht en selue meest misdoet</l>
<l n="3680">Jc hielt reynaert ouer goet</l>
<l>En dat hi om geen loosheit en dochte</l>
<l>Dair om halp ic hem dair ic mochte</l>
<l>Dat deed ic heer al om v vrome</l>
<l>Mer hoet gaet off hoet so come</l>
<l n="3685">Hy is quaet off hi is goet</l>
<l>Hy is wijs ende van rade vroet</l>
<l>Ende dair van groten gesclachte</l>
<l>Mer dat ic alre meest achte</l>
<l>Dat gi verhaesten soud v eer</l>
<l n="3690">Op hem dat mystond v zeer</l>
<l>Want hi en mach v niet ontbliuen</l>
<l>Wil dien vangen off ontliuen</l>
<l>Hy moet hem liden voordel</l>
<l>Doe sprac die lupaert fyrapeel</l>
<l n="3695">Heer mijn vrouwe seit v waer</l>
<l>Doet wel ende volges haer</l>
<l>Neemt raet dair off myt v baroen</l>
<l>Ende vijnt men hem sculdich int misdoen</l>
<l>Als wy nv hebben horen spreken</l>
<l n="3700">So laet ons hoochlic op hem wreken</l>
<l>Coomt hi niet. eer sceit dit hoff</l>
<l>Ende doet al sulc ontscout dair off</l>
<l>Als hi na recht billix sal</l>
<l>Doet dan dat gi te rade wart al</l>
<l n="3705">Mer wair hi nochtans also quaet</l>
<l>So en gaaf ic dair toe genen raet</l>
<l>Dat men bouen recht yet dede</l>
<l>Seide fyrapeel des volgen wi mede</l>
<l>Alle gader sprac ysegrim</l>
<l n="3710">Die tael mach niet verbetert sijn</l>
<l>Op dat mijn heer also begeert</l>
<l><milestone unit="fol" n="59v"/> Mer wair hier alte hant reyneert</l>
<l>Ende hem ontsculdichde sulker saken</l>
<l>Als dese twee nv op hem spraken</l>
<l n="3715">So soudic nochtan brengen voort</l>
<l>Dair hi tlijff aen heeft geboort</l>
<l>Mer ic wil nv swigen des</l>
<l>Want hi dair niet tegenwoordich en es</l>
<l>Ende nochtan heeft hi bouen al</l>
<l n="3720">Den coninc gemaect so mal</l>
<l>Ende heeft hem gewijst den scat</l>
<l>Dair niet en was dit noch dat</l>
<l>Jn hulster lo bi krieken pit</l>
<l>Meerre logen dan dit</l>
<l n="3725">Weet ic wel was nye gelogen</l>
<l>Dair toe heeft hi ons al bedrogen</l>
<l>Ende brwn zeer gescent ende my</l>
<l>Dair wil ic mijn lijf setten by</l>
<l>Dat hi een woort waers niet en seide</l>
<l n="3730">Nv rooft ende moort hi op geen heide</l>
<l>Al dat coomt op sijn op sijn casteel</l>
<l>Niet dair her firapeel</l>
<l>Wes den coninc ende v dunct goet</l>
<l>Dats billix dat men also doet</l>
<l n="3735">Mer had hi hier willen comen</l>
<l>Hi heest die mare wel vernomen</l>
<l>Van des houe by sinen bode</l>
<l>Nv willen wi hem ontbieden den rode</l>
<l>Sprac die coninc hier te commen</l>
<l n="3740">Mer hem allen ende myt hem zommen</l>
<l>Gebiede ic die gern mijn eer zagen</l>
<l>Dat sy gereet sijn bynnen zess dagen</l>
<l>Ende wel voorzien om oorlogen</l>
<l>Alle die scut hebben off bogen</l>
<l n="3745">Donre bussen ende bombaerden</l>
<l><milestone unit="fol" n="60r"/> Beide voet gangers ende te peerde</l>
<l>Als behoort ten besit tot maperthuus</l>
<l>Jc sal maken reynaert so confuus</l>
<l>Jst dat ic coninc heet lyoen</l>
<l n="3750">Wat seg di gi heren wildijt doen</l>
<l>Ja wi riepen si gemeenlic zeer</l>
<l>Wanneer gi vaert wi volgen v heer</l>
<l>Al sout ons costen lijff ende goet</l>
<l>Hier op heer coninc weest wel gemoet</l>
<l n="3755"><hi rend="bold">D</hi>Jt hoorde grymbaert die das</l>
<l>Och hoe toornich dat hi was</l>
<l>Ende rouwich haddet mogen baten</l>
<l>Hy liep henen die rechte straten</l>
<l>Die te maperthuus lagen</l>
<l n="3760">Hy en spaerde bosch noch hagen</l>
<l>So zeer liep hi dat hem dat zweet</l>
<l>Tot allen leden wt brac gereet</l>
<l>Om synen oom reynaert den roden</l>
<l>O wi lieue oom in wat noden</l>
<l n="3765">Sy di comen wair seldy bliuen</l>
<l>Sel ic v zien dus ontliuen</l>
<l>Off wtten lande sien iagen</l>
<l>So mach ic wel myt rechte clagen</l>
<l>Ghi zijt thooft van onsen geslachte</l>
<l n="3770">Wijs van rade bi dage en by nachte</l>
<l>Al uwen vrienden altijt bereit</l>
<l>So wair gi spreect dair vyndi die pleit</l>
<l>So schoon kundi v fallacien</l>
<l>Mit dus groter lamentatien</l>
<l n="3775">Quam hi tot maperthuus gegaen</l>
<l>Ende vant reynaert dair voor staen</l>
<l>Hy had geuaen twee ionge duuen</l>
<l>Al tot synen behoeff te cluuen</l>
<l>Dair sy te voren hair eerste spronck</l>
<l n="3780"><milestone unit="fol" n="60v"/> Wvt vliegen oeck soude ionck</l>
<l>En prueuen off sy ter eren</l>
<l>Hair yet mochte generen</l>
<l>Jnder lucht dair vyelen sy neder</l>
<l>Jn onmacht hair vederen waren teder</l>
<l n="3785">Ende hair vluegelen veel te cort</l>
<l>Reynaert die des gewaer wort</l>
<l>Want wt gegaen was om proye</l>
<l>Hy greepse beide myt groten yoie</l>
<l>Ende is dair mede te huus gecomen</l>
<l n="3790">Mer nv hi grymbaert heeft vernomen</l>
<l>Verbeide hi sijns ende sprac hem an</l>
<l>Vellecoom neue voor enich man</l>
<l>Die ic in ons en geslachte weet</l>
<l>Ghi loopt so zeer dat gi zweet</l>
<l n="3795">Hebdi yet van my vernomen</l>
<l>Och oom het is v qualic becomen</l>
<l>Lijff en goet is al verloren</l>
<l>Die coninc heeft selue gesworen</l>
<l>Dat hi v scandelic sal doden</l>
<l n="3800">Ende heeft heeruaert geboden</l>
<l>Alle sijn volc ouer zess dagen</l>
<l>Gescut peerd ende wagen</l>
<l>Bombaerden ende donrebossen</l>
<l>Hyet hi laden ende trossen</l>
<l n="3805">Tenten ende paulyoene</l>
<l>Siet voor v gi hebts te doene</l>
<l>Wan ysegrim ende brwn sijn nv</l>
<l>Bet biden coninc dan ic bi v</l>
<l>Al dat si willen dats gedaen</l>
<l n="3810">Ysegrim heeft hem doen verstaen</l>
<l>Dat gi rooft. ende moort tot alre tijt</l>
<l>Hi draget op v had ende nijt</l>
<l>Hi wart maerscalc int assaut</l>
<l><milestone unit="fol" n="61r"/> Dat conijn ende die roeck corbaut</l>
<l n="3815">Hebben grote clage op v gedragen</l>
<l>Jc zorch voor v ende al v magen</l>
<l>Dat my van anxt geen goet en schiet</l>
<l>Och lieue neve ist anders niet</l>
<l>Sy di hier off dus zeer verueert</l>
<l n="3820">Set v te vreden sprac reyneert</l>
<l>Al had die coninc selue gesworen</l>
<l>Ende alle die tot sinen houe horen</l>
<l>Als ic my seluen raet wil geuen</l>
<l>Jc word noch bouen al verheuen</l>
<l n="3825">Si mogen veel raden of sy</l>
<l>Mer het hoff en dooch niet buten my.</l>
<l><hi rend="bold">G</hi>Aet dar varen lieue neve</l>
<l>Coomt in en ziet wat ic geue</l>
<l>Een paer duuen ionc ende vet</l>
<l n="3830">Jc en mach geen spise bet</l>
<l>Want si sijn goet te verduwen</l>
<l>Men machse swelgen sonder kuwen</l>
<l>Ende die beenre smaken so zoet</l>
<l>Want het is half morch ende bloet</l>
<l n="3835">Die laet ic alle mede in gaen dore</l>
<l>Jc vuel in mijn mage humore</l>
<l>Dair om eet ic gern lichte spise</l>
<l>Mijn wijff ermelijn die wise</l>
<l>Die sel ons herde wel ontfaen</l>
<l n="3840">Mer en laet haer niet verstaen</l>
<l>Van onsen saken oec yet horen</l>
<l>Want sy soude hair alte zeer verstoren</l>
<l>Sy soud in onmacht vallen van vaer</l>
<l>Want een cleyn dinck gaet hair naer</l>
<l n="3845">Sy is zeer teder van herten toe</l>
<l>Morgen ga ic myt v vroe</l>
<l>Te houe ende sel mijn zaken</l>
<l><milestone unit="fol" n="61v"/> So verandwoorden mach ic te spraken</l>
<l>Comen dat sulke te na sel gaen</l>
<l n="3850">Neue sel dy my staen</l>
<l>Als een vrient den anderen doet</l>
<l>Ja ic lieue neue lijff ende goet</l>
<l>Dat is tot uwer liefd bereit</l>
<l>Danck hebt neue das wel geseit</l>
<l n="3855">Mach ic leuen het sel v vromen</l>
<l>Oom ende oec mooch di wel comen</l>
<l>Voor alle die heren tot ontscouden</l>
<l>Men sel niet vangen nochte houden</l>
<l>Also lange als gi sprect v tale</l>
<l n="3860">Dit heeft die coninghinne wale</l>
<l>En die lupert besproken also</l>
<l>Reynaert sprac so bin ic vro</l>
<l>So en ducht ic van nyement een haer</l>
<l>Ende ic en hoorde nye lieuer maer</l>
<l n="3865">Jc sel mijn recht nv wel bedringen</l>
<l>Doe zwegen sy van desen dingen</l>
<l>Ende sijn bynnen den berch gecomen</l>
<l>Dair hebben si armelijn vernomen</l>
<l>Ende lach bi haren iongen</l>
<l n="3870">Ende is ter vaert op gesprongen</l>
<l>Ende ontfencse beide wael</l>
<l>Grymbaert gruetse myt zueter tael</l>
<l>Sijnre moyen ende hair kijnder</l>
<l>Men reyde ter maeltijt gijnder</l>
<l n="3875">Die duuen ionck die reynaert brochte</l>
<l>Ellic die at dat hem geboren mochte</l>
<l>Nochtan so en waren wi niet zat</l>
<l>Al hadder ellic noch een gehat</l>
<l>Dair en had niet veel gebleuen</l>
<l n="3880">Reynaert sprac ziet lieue neue</l>
<l>Hoe behagen v die kijnder mijn</l>
<l><milestone unit="fol" n="62r"/> Rossel ende reynaerdijn</l>
<l>Sy sellen onse geslachte meren</l>
<l>Sy beghynnen hem vast te generen</l>
<l n="3885">Die een vanct een dander een kuken</l>
<l>Sy connen oec wel in twater duken</l>
<l>Na kuken en na enden</l>
<l>Jc sou dees dicker om proy wt senden</l>
<l>Jc wilse leren eerst beuroeden</l>
<l n="3890">Hoe sy hem voor die stric sellen hoeden</l>
<l>Voor die iagers ende voor die honden</l>
<l>Waert dat si den aert wel conden</l>
<l>So wair ic wel op hem gerust</l>
<l>Sy souden dic onsen lust</l>
<l n="3895">Van mennigerhand spise boeten</l>
<l>Die wi van node deruen moeten</l>
<l>Ende sy slachten my zeer wel</l>
<l>Want grymmende spelen si hair spel</l>
<l>Ende gene die sy haten</l>
<l n="3900">Ende hem vriendelic gelaten</l>
<l>Om dat hijs te myn verhoet</l>
<l>So brengen size so onder die voet</l>
<l>En biten hem ontwee die keel</l>
<l>Dats den aert van reynaerts speel</l>
<l n="3905">Ende oec sijn si ter grepen snel</l>
<l>Dat behoort ons toe zeer wel.</l>
<l><hi rend="bold">C</hi>Om gi moocht v wel verbliden</l>
<l>Want het is een scoon toe tiden</l>
<l>Te hebben kijnder die sijn so vroom</l>
<l n="3910">Jc verblijts hoet so coom</l>
<l>Dat icse in mijn geslachte weet</l>
<l>Grymbert neue gi hebt gesweet</l>
<l>Ende zijt moede het waer wel tijt</l>
<l>Dat gi ginct op v rust oom wildijt</l>
<l n="3915">So dunket my goet gedaen</l>
<l><milestone unit="fol" n="62v"/> Doe ginc hi neder leggen zaen</l>
<l>Op een letier gemaect van stroy</l>
<l>Reynaert ende sijn wijf ende al die proy</l>
<l>Ghingen oec slapen mer niet reynaert</l>
<l n="3920">Was myt zorgen zeer beswaert</l>
<l>Hoe hi hem best onsculdigen mocht</l>
<l>Alden nacht lach hi en docht</l>
<l>Ende socht in hem seluen raet</l>
<l>Des morgens mitter dageraet</l>
<l n="3925">Rwmde hi myt grymbaert sijn hooff</l>
<l>Mer eerst so nam hi schoon oorloff</l>
<l>Aen sijn wijf vrou ermelijn</l>
<l>Ende oock aen die kijnder sijn</l>
<l>Hy sprac laet v niet verlangen</l>
<l n="3930">Jc moet vmmer te houe gangen</l>
<l>Mit grymbert mynen neue</l>
<l>Ende off ic yet te lange bleue</l>
<l>Dair om en zijt niet in vaer</l>
<l>Al hoordi oec enige lede maer</l>
<l n="3935">Die sel di altoos slaen int goede</l>
<l>Mer vmmer zijt op v hoede</l>
<l>End verwaert onse veste</l>
<l>Jc sel gynder vorderen dat beste</l>
<l>Nadien dat ict gelegen zie</l>
<l n="3940">Och reynaert so en was ic dus droeuich nye</l>
<l>Dat gi vmmer wijt van desen</l>
<l>Ghi waert dair lest in groter vresen</l>
<l>Dat gi leuende nau ontquaemt</l>
<l>Ende gi seit ende had geraemt</l>
<l n="3945">Dat gi dair niet weder en wout</l>
<l>Vrou die auentuer is mennichfout</l>
<l>Het gaet bi wilen buten gissen</l>
<l>Sulc die waent hebben hi moets missen</l>
<l>Jc moet vmmer dair wesen nv</l>
<l n="3950"><milestone unit="fol" n="63r"/> Weest te vreden des bid ic v</l>
<l>Want het is al sonder anxt</l>
<l>Jc coom weder opt alre lanxt</l>
<l>Bynnen vijff dagen ist dat ic kan</l>
<l>Hier mede scieden van dan</l>
<l n="3955">Reynaert ende die dass te samen</l>
<l>Ende doe sy op die heide quamen</l>
<l>Sprac reynaert. neue hoort my nv</l>
<l>Synt ic lest biechte tegen v</l>
<l>Heb ic mysdaen dat moet horen</l>
<l n="3960">Men sel die quaetheit brengen voren</l>
<l>Jn biechten die men heeft gedaen</l>
<l>Men derff die duecht niet doen verstaen</l>
<l>Diemen doet dat en is geen sonde</l>
<l>Jc maecte brwn een grot wonde</l>
<l n="3965">Ende een scerp snyden wt sinen liue</l>
<l>Ende ic dede den volf ende synen wiue</l>
<l>Die schoen vullen myt horen voeten</l>
<l>Jc dede den coninc tot my waert zoeten</l>
<l>Sinen toorn ende maecten te vriende</l>
<l n="3970">Dat ic luegen al verdiende</l>
<l>Jc seide dat brwn ende ysegrim</l>
<l>Stonden na dat leuen sijn</l>
<l>Ende dat sy hem verraden souden</l>
<l>Dus maect ic buten horen scouden</l>
<l n="3975">Dat hem die coninck wart zeer hat</l>
<l>Ende al myt luegen deed ic dat</l>
<l>Oeck wijsde ic den coninck enen scat</l>
<l>Des hem nye en wart te bat</l>
<l>Want ic loocht al dat ic seide</l>
<l n="3980">Bellijn den ram ic myt my leide</l>
<l>Ende kuwart die ic tlijff roofde</l>
<l>Ende seynde bellijn mitten hoofde</l>
<l>Totten coninc om sinen toren</l>
<l><milestone unit="fol" n="63v"/> Jc duwede dat conijn tusschen sijn oren</l>
<l n="3985">Dat ic hem wel na dat leuen nam</l>
<l>Ende het was my leet dat hi ontquam</l>
<l>Mer het was my alte cloeck</l>
<l>Mit recht claech ic ouer die roeck</l>
<l>Want ic at sijn wijff scerpe nebbe</l>
<l n="3990">Lieue neue ende oec so hebbe</l>
<l>Jc my bedocht van enen dinck</l>
<l>Dat ic vergat doe ic lest ginck</l>
<l>Te biechten dat moet ic seggen mede</l>
<l>Het was een hoesheit die ic dede</l>
<l n="3995">Den wolf. my wair leet deed men my</l>
<l>Wi quamen gaende ic ende hi</l>
<l>Tusschen honthorst ende euerdingen</l>
<l>Dair zagen wi dat voor ons gingen</l>
<l>Een mery root ende haer vole</l>
<l n="4000">Dat so swert was als een cole</l>
<l>Ende vet vier maende groot</l>
<l>Jsegrim was volna doot</l>
<l>Van honger. ende bad my dat ic liep</l>
<l>Totter mery ende haer aen riep</l>
<l n="4005">Of sy tvolen woude vercopen</l>
<l>Jc haeste my ende ic ginck lopen</l>
<l>Totter mery ende vraechde hair dat</l>
<l>Ende si seide my si vercoft my om een scat</l>
<l>Jc vraechde huer hoe zijt woude geuen</l>
<l n="4010">Sy sprac reynaert het staet gescreuen</l>
<l>Achter onder mynen rechter voet</l>
<l>Si di van clergien vroet</l>
<l>En wildijt zien ic laet v lesen</l>
<l>Doe hoordic wair sy wouden wesen</l>
<l n="4015">Jc seide neen in goeder trouwen</l>
<l>Vermery het mocht my rouwen</l>
<l>Jc en can lesen niet een veer</l>
<l><milestone unit="fol" n="64r"/> En te copen ic niet en geer</l>
<l>Dat nv is v enich kijnt</l>
<l n="4020">Jsegrinn heft my hier gesent</l>
<l>Ende wist gern hier off dat waer</l>
<l>So laten seluer doen comen haer</l>
<l>Sprac si ic sels hem maken vroet</l>
<l>Jc seide ic sel. ende mitter spoet</l>
<l n="4025">Liep ic daer ysegrim sat</l>
<l>Sy seiden oom wil di eten dat</l>
<l>Vanden voel so lopet zeer</l>
<l>Totter mery si verbeit v ter eer</l>
<l>Sy heeft onder hair voet gescreuen</l>
<l n="4030">Den coop hoe zijt wil geuen</l>
<l><hi rend="bold">S</hi>J woud my hebben lesen laten</l>
<l>Mer wat soude my dat baten</l>
<l>Want ic een leter en kenne niet</l>
<l>Des dooch ic in mijn hert verdriet</l>
<l n="4035">Dat ic nie en ghinc ter scool</l>
<l>Oom wil di copen dat vool</l>
<l>So mochdijt hebben condi lesen</l>
<l>Ay my wat zoud my wesen</l>
<l>Ja ic walsch duutsch ende latijn</l>
<l n="4040">Op vestualen ende te prouijn</l>
<l>Ende gegaen tot hoger scolen</l>
<l>Mit ouden wisen sonder folen</l>
<l>Meysters van audientien</l>
<l>Questie gegeuen ende sentencien</l>
<l n="4045">Ende was in loeyen lycensiert</l>
<l>So wat scriften dat men visiert</l>
<l>Can ic lesen gelijc mijn naem</l>
<l>Jc wil tot hair lopen ic raem</l>
<l>Dat ic den coop sel weten ter vaert</l>
<l n="4050">Wair toe bistu goet reynaert</l>
<l>Dattu lesen en const noch scryuen</l>
<l><milestone unit="fol" n="64v"/> Doe liep hi heen ende liet my bliuen</l>
<l>Dat ic sijns verbeiden soude</l>
<l>Totter mery ende vraechde off si woude</l>
<l n="4055">Hair vuellen geuen of dat sijt helde</l>
<l>Sy sprac die som vanden gelde</l>
<l>Staet after aen mijn rechter voet</l>
<l>So laet my lesen si sprac ic doet</l>
<l>Ende haren voet verdragen</l>
<l n="4060">Die wel myt yser was beslagen</l>
<l>Al nywe myt hoefnagelen sess</l>
<l>Ende raemde niet alte mess</l>
<l>Want sy smeten so voor sijn hoofft</l>
<l>Dat hi storte ende was verdoeft</l>
<l n="4065">Ende viel ouerdoot dair neder</l>
<l>Eer hi bequam off op stont weder</l>
<l>Mocht men een mijl hebben gereden</l>
<l>Die mery liep myt groter haesten</l>
<l>Mit haren vuellen haerre straten</l>
<l n="4070">Ende heeft ysegrim dair gelaten</l>
<l>Seer mysmaect ende gewont</l>
<l>Hy lach en huylde als een hont</l>
<l>Doe bequam doe bloyde hi zeer</l>
<l>Jc ghinc tot hem ende seide heer</l>
<l n="4075">Ysegrim lieue oom hoe staet</l>
<l>Si di van den vool wel gesaet</l>
<l>Hoe en deildi my niet wat mede</l>
<l>Ende ic doch v bootscap dede</l>
<l>Hebdi geslapen op v mael</l>
<l n="4080">Wair wast walsch ofte vocael</l>
<l>Dat gescrift onder hair voet</l>
<l>Jc wist wel gi zijt so vroet</l>
<l>Dat nyement bet lesen en can gi</l>
<l>O wi reynaert neue o wi</l>
<l n="4085">Jc bid v dat gi v spotten laet</l>
<l><milestone unit="fol" n="65r"/> Jc bin so qualiken begaet</l>
<l>Het mocht ontfermen herde stenen</l>
<l>Die hoeyr mitten langen benen</l>
<l>Had haren voet so hooch op verheuen</l>
<l n="4090">Jc waendet hadden geweest letteren gescreuen</l>
<l>Die nagelen die dair in stonden</l>
<l>Si sloech my zess groter wonden</l>
<l>Ten eersten slage dat sy smeet</l>
<l>Dat my thooft wel na spleet</l>
<l n="4095">Ende mijn herssenbecken al ontwee</l>
<l>Sulc lesen en geer ic niet mee</l>
<l><hi rend="bold">L</hi>Jue oom ist wair dat gi telt</l>
<l>Dat heeft my wonder want ic helt</l>
<l>V voorden den besten clerc die nv leeft</l>
<l n="4100">Nv hoor ic wel dat men my heeft</l>
<l>Wel eer geseit ende oec gelesen</l>
<l>Jn boeken dat wel wair mach wesen</l>
<l>Dats dat die beste clercke fijn</l>
<l>Dicwijl die wijste lude niet en sijn</l>
<l n="4105">Die leken veruroeden se by wilen</l>
<l>Dat doet dat sy so versubtilen</l>
<l>Jn kunsten dat sy dair in verdwalen</l>
<l>Dus brocht ic ysegrim in dwalen</l>
<l>Dat hi nauwe sijn lijff behelt</l>
<l n="4110">Siet neue ic heb v nv vertelt</l>
<l>Ad dat ic weet van mijnre</l>
<l>Misselic hoet myt my vergaet</l>
<l>Te houe nochtan bin ic sonder vaer</l>
<l>Want ic bin nv sonder sunde claer</l>
<l n="4115">Ende ic wil gern bi uwen rade</l>
<l>Beteren ende comen te genade</l>
<l>Grymbaert die mysdaet is groot</l>
<l>Die doot is moet bliuen doot</l>
<l>Men machs niet weder doen leuen</l>
<l n="4120"><milestone unit="fol" n="65v"/> Mer oom dit wil ic v al vergeuen</l>
<l>Om den anxt die gi dair om liden moet</l>
<l>Eer gi dair off v ontscout doet</l>
<l>Ende hier op wil ic v absolueren</l>
<l>Mer dat v alre meest sal deren</l>
<l n="4125">Dats dat gi kuwaerts hooft dair sende</l>
<l>Ende den coninck myt logen verblende</l>
<l>Och oom dat was zeer mysdaen</l>
<l>Neef die door die werelt sel gaen</l>
<l>Moet dick horen tsijn vertrecken</l>
<l n="4130">Hy moet hem besmytten ende beulecken</l>
<l>Wie honich handelt vinger lect</l>
<l>Jc ward dicwil gewect</l>
<l>Van mijnre conscientien bynnen</l>
<l>Gode bouen al te mynnen</l>
<l n="4135">Ende mynen euen kersten als my</l>
<l>Dattet goods liefste wille sy</l>
<l>Ende dat dit wair dat beste recht</l>
<l>Wat waendi dat die reden vecht</l>
<l>Van bynen tegens die vterste wille</l>
<l n="4140">Dan sta ic in my seluen stille</l>
<l>Op mijn eygen vry vernuft</l>
<l>En warde van synnen so versuft</l>
<l>Dat ic niet en weet wat mijns gesciet</l>
<l>Jc bin in een bloet niet</l>
<l n="4145">Jc heb en bin van allen gelaten</l>
<l>Dat wil ic van my steken ende haten</l>
<l>Al dat mynre is dan got</l>
<l>Ende hoge clymmen bouen sijn gebot</l>
<l>Ende bescouwen der contemplacien</l>
<l n="4150">Mer dese sonderlinge gratien</l>
<l>Gescien my als ic bin alleen</l>
<l>Mitter werlt noch myt mensch gemeen</l>
<l>Ende ic my seluen van bynnen zie claer</l>
<l><milestone unit="fol" n="66r"/> Mer ouer een corte wijl dair naer</l>
<l n="4155">Als ic der werelt ward gemeen</l>
<l>So vijnd ic so veel steen</l>
<l>Jn mynen wech achter ende voren</l>
<l>Ende ic zie die voet sporen</l>
<l>Dair dese prelaten in gaen</l>
<l n="4160">So ward ic weder vluysch geuaen</l>
<l>So coomt die werelt en wil dat vleisch</l>
<l>Mit groter genuechten sonder eysch</l>
<l>Ende leggen my so veel te voren</l>
<l>Dat ic die vriheit heb verloren</l>
<l n="4165">End dat leuen dair ic eerst in was</l>
<l>So hoor ic sanck ende pijp geblas</l>
<l>Lachen spelen end vrolicheit</l>
<l>Jc hoor dat dese off gemeen seit</l>
<l>Die anders seggen ofte penzen</l>
<l n="4170">Dair leer ic liegen ende venzen</l>
<l>Jn sonderlingen heren houe</l>
<l>Dair sprect meest alte loue</l>
<l>Heren vrouwen papen clercken</l>
<l>Dit sijn die geen die meest die luegen stercken</l>
<l n="4175">Men der die heren niet tseggen twair</l>
<l>Lieue neue hier leer ic naer</l>
<l>Jc moet mede louentuten</l>
<l>Ofte men soude my buten sluten</l>
<l>Jc heb veel lude dic horen spreken</l>
<l n="4180">Die reckelic ende wairach leken</l>
<l>Als sy een reden vertogen</l>
<l>Veel ontwee enyge logen</l>
<l>Die hoor redene mocht geliken</l>
<l>Sy lietense mede door striken</l>
<l n="4185">Op dat hair tael wair te scoonre</l>
<l>Nyet dan die luegenaer waeir coenre</l>
<l>Mit verrade inder reden begyn</l>
<l><milestone unit="fol" n="66v"/> Mer die reden wil dair in</l>
<l>Ymmer sijn ende wantse wel clede</l>
<l n="4190">So liet hise dair varen mede</l>
<l><hi rend="bold">N</hi>Eue dus moet men hier ende dair</l>
<l>Nv liegen ende zeggen wair</l>
<l>Dreigen smeken bidden ende vloeken</l>
<l>Ende ellic op sijn hooft zoeken</l>
<l n="4195">Die die werelt wil hantieren</l>
<l>Ende een luegen wil vysieren</l>
<l>Ende op hair scoonste dan setten voort</l>
<l>Ende so bewympelen dair mense hoort</l>
<l>Mit doeken die hi dair om wijnt</l>
<l n="4200">Datmense voor die wairheit mynt</l>
<l>Die en is sijn meyster niet ontlopen</l>
<l>Can hise so subtilic knopen</l>
<l>Dat hi niet en stamert in sijn tael</l>
<l>Ende dan dat hi gehoort is wael</l>
<l n="4205">Neue dese mach wonder maken</l>
<l>Hy mach bont dragen ende scaerlaken</l>
<l>Jnt geestlic end int weerlic recht</l>
<l>Hy wint wair hi vecht</l>
<l>Nochtan en trect hi sweert noch knijff</l>
<l n="4210">Nv vijnt men mennigen losen katijff</l>
<l>Diet zeer benijt dat hi ziet</l>
<l>Dat desen dus vordel gesciet</l>
<l>Ende meent dat hijt wel can</l>
<l>Liegen ende grijpt een luegen an</l>
<l n="4215">Die hi verschoont ende voort wil setten</l>
<l>Hy aet oec gern vanden vetten</l>
<l>Mer hi en is gelooft noch gehoort</l>
<l>Ende sulc is so plomp als hi sijn woort</l>
<l>Ten besten waent seggen ende sluten</l>
<l n="4220">Valt hi al sijnre materien buten</l>
<l>Ende en cant so wel niet zaluen</l>
<l><milestone unit="fol" n="67r"/> Hy en laet sijn reden staen ten haluen</l>
<l>Sonder hooft off sonder steert</l>
<l>So wart hi voor een dwaes vermeert</l>
<l n="4225">Ende men hout dair mede spot</l>
<l>Mer die een luegen geeft een slot</l>
<l>Ende seit sijn reden sonder sneuen</l>
<l>Als oft voor hem stont gescreuen</l>
<l>Ende maectse alle gader dooff</l>
<l n="4230">Dat men se bet gelooft</l>
<l>Dan die wairheit dats die man</l>
<l>Wat const ende wijsheit is dair an</l>
<l>Die wairheit te seggen dat is goet te doen</l>
<l>Hoe lachen sy dan onder hair caproen</l>
<l n="4235">Die lose scalcken geuen den raet</l>
<l>Ende die geen die die logen aen gaet</l>
<l>Als hair onrecht gaet te bouen</l>
<l>Ende trecht wart afterwaert gescouen</l>
<l>Och neue dan sy alte vroe</l>
<l n="4240">Scout scepen rade dair toe</l>
<l>Achterbaets ende helpent sijt in setten</l>
<l>Off rechters van anderen wetten</l>
<l>Ende leren door die vinger sien</l>
<l>Op datsi mede genyeten in dien</l>
<l n="4245">Off in hoore vrienden gonst</l>
<l>Och neue dats een quade const</l>
<l>Die sprekers die hair tonge verhueren</l>
<l>Mogen hier in veel verbueren</l>
<l>Logen te spreken myt berade</l>
<l n="4250">Dair scand off coomt ende lijfs scade</l>
<l><hi rend="bold">I</hi>C en seg niet men moet wel biwilen</l>
<l>Spotten. boerten. liegen. gilen</l>
<l>Jn dingen van mysseliken zake</l>
<l>Want die altoos die wairheit sprake</l>
<l n="4255">En conde die strate nergent houwen</l>
<l><milestone unit="fol" n="67v"/> Sulc sweert ende seit by sijnre trouwen</l>
<l>Ende spreken in placebo</l>
<l>Dat hi mach doern herde no</l>
<l>Wil hi leuen myt gemake</l>
<l n="4260">Die altoos die waerheit sprake</l>
<l>Soud dicwil vijnder wederstoot</l>
<l>Men moet wel liegen alst doet noot</l>
<l>En dair na beteren by rade</l>
<l>Tot allen mysdoen staet genade</l>
<l n="4265">Ten is nyement hi en dwaelt bitiden</l>
<l>Wat oom v en can niet ontgliden</l>
<l>Gi weet dat nauste op alle dingen</l>
<l>Gi soud my wel brengen in dwalingen</l>
<l>V. reden is buten mijn verstaen</l>
<l n="4270">Wat noot is v te biecht te gaen</l>
<l>Ghi soud selue sijn die paep</l>
<l>Ende laten my ende ander scaep</l>
<l>Tegens v biechten ende nemen raet</l>
<l>Ghi weet so claer der werelt staet</l>
<l n="4275">Dat nyement en mach voor v gaen manck</l>
<l>Mit deser talen ende niet lanck</l>
<l>Quamen sy int hoff gegaen</l>
<l>Reynaert wart een deel ondaen</l>
<l>Van twyuel in synen moet</l>
<l n="4280">Nochtans dede hi dairt hem toe stoet</l>
<l>Ende maecte int herte coen</l>
<l>Hy streeck door alle die baroen</l>
<l>Tot dair die coninc selue was</l>
<l>Ende het ghinc by hem die dass</l>
<l n="4285">Die tot hem seide oom reynaert</l>
<l>Weest goets moets en onueruaert</l>
<l>Die blode en dooch tot geenre wr</l>
<l>Den coenen helpt die auentuer</l>
<l>Een dach is beter dan sulc een iaer</l>
<l n="4290"><milestone unit="fol" n="68r"/> Reynaert sprac neue gi segt waer</l>
<l>God danck v gi troost my wael</l>
<l>Eer hi began enige tael</l>
<l>Maecte hi een gelaet so fier</l>
<l>Ende zach dair ende hier</l>
<l n="4295">Als wie wat wil die come haer</l>
<l>Hy zach dair veel in die scaer</l>
<l>Van synen magen die dair stonden</l>
<l>Die hem nochtan geen goet en gonden</l>
<l>Ende dat conde hi wel verdienen</l>
<l n="4300">Die otter. die beer myt hem tyenen</l>
<l>Die ic hier noch wel sel noemen</l>
<l>Doch was dair oec sulc comen</l>
<l>Dien mynden ende hadden lieff</l>
<l>Reynaert knyelde ende op hieff</l>
<l n="4305">Sijn tael ende voorden coninck</l>
<l>Hy sprac god die nye en verghinck</l>
<l>Ende alles machtich blijft altoos</l>
<l>Bewair mijn heer den coninc altoos</l>
<l>Ende sijnre vrouwen der coninghin</l>
<l n="4310">En geef hem wijsheit ende syn</l>
<l>Wie dat recht off onrecht heeft</l>
<l>Want dair veel op eerden leeft</l>
<l>Die van buten dragen schijn</l>
<l>Anders dan si van bynnen sijn</l>
<l n="4315">Jc woud god toonde openbaer</l>
<l>Ende voor thooft gescreuen waer</l>
<l>Jc liets my costen een lieff dinck</l>
<l>Ende ghijt also wist heer coninck</l>
<l>Van allen saken als ic doe</l>
<l n="4320">Jc heb geweest laet ende vroe</l>
<l>Altoos in uwen dienst geuoecht</l>
<l>En dair om bin ic dus gewroecht</l>
<l>Mit logen voor v vanden quaden</l>
<l><milestone unit="fol" n="68v"/> Die my gern souden scaden</l>
<l n="4325">Ende doen verliesen v hulde</l>
<l>Mit onrecht ende sonder sculde</l>
<l>Des roep ic wopen ouer hair lijff</l>
<l>Doch hoop Jc heer ende v goede wijff</l>
<l>Sijt so wijs ende so besceiden</l>
<l n="4330">Dat gi so niet en sijt te verleiden</l>
<l>Mit loosheit off myt logentaelen</l>
<l>Dat gi trecht yet laet verdwalen</l>
<l>Want gi en hebs nye geplogen</l>
<l>Dair om heer hebt voor ogen</l>
<l n="4335">Na den recht alle saken</l>
<l>Jst in daden of in spraken</l>
<l>Ende doet ellic gelijc wet</l>
<l>Dats my genoech en geer niet bet</l>
<l>Die sculdich is die scaem hem</l>
<l n="4340">Men sel wel weten wie ic ben</l>
<l>Jc en can smeken off flatteren</l>
<l>Jc wil mijn hooft ondecken myt eren</l>
<l><hi rend="bold">A</hi>Lle die int pallaes waren</l>
<l>Swegen ende haddens wonder twaren</l>
<l n="4345">Dat reynaert sprac so stoute tael</l>
<l>Die coninc seide och hoe wael</l>
<l>Reynaert condi v fallaci</l>
<l>V scone bootsen ende saluaci</l>
<l>En sel v niet baten veel</l>
<l n="4350">Jc waen noch huden v keel</l>
<l>V wercken sel ontgelden</l>
<l>Jc en wil niet veel myt v scelden</l>
<l>Mer ic sel corten v pijn</l>
<l>Dat gi ons lief hebt dat is aenschijn</l>
<l n="4355">Aent conijn ende aen corbout</l>
<l>V scalcke vond loos ende stout</l>
<l>Sellen v doen steruen sonder zuuct</l>
<l><milestone unit="fol" n="69r"/> So lange gaet te water die kruuck</l>
<l>Dat sy brect ende valt aen sticken</l>
<l n="4360">Jc waen die kruuck die ons so dicken</l>
<l>Heeft bedrogen haest sel breken</l>
<l>Reynaert die was om dit spreken</l>
<l>Jn groten anxt ende in vaer</l>
<l>Hy woude dat hi tot colen waer</l>
<l n="4365">Ende hi dair niet en wair gecomen</l>
<l>Doe dochte hi wat mach my vromen</l>
<l>Jc moet der duer so hoe ict make</l>
<l>Heer coninc sprac hi gi sout mijn sprake</l>
<l>Wt horen dat wair reden goet</l>
<l n="4370">Al wair ic geoordelt totter doet</l>
<l>Nochtan soud men mijn tael horen</l>
<l>Jc heb v doch hier te voren</l>
<l>Mennigen nvtten raet gegeuen</l>
<l>Ende ic bin ter noot bi v gebleuen</l>
<l n="4375">Dicke dair v die ander ontweken</l>
<l>Off my die lose myt valschen treken</l>
<l>Tonrecht tegen v my hebben belogen</l>
<l>Ende ic des geen onscout en moet togen</l>
<l>So mach ic mijn misual wel clagen</l>
<l n="4380">Jc heb gesien in ouden dagen</l>
<l>Dat ic gehoort was voer een ander</l>
<l>Noch mocht die dach comen voir ander</l>
<l>Ende comen in haren ouden staet</l>
<l>Men sel gedencken ouder daet</l>
<l n="4385">Ende myt besceide dair in voort gaen</l>
<l>Jc zie hier noch so veel staen</l>
<l>Mijnre magen ende geslachten</l>
<l>Die luttel schinen mijns te achten</l>
<l>Diet nochtant soude deren</l>
<l n="4390">Heer coninc dat gi my sout ontheren</l>
<l>Off verderuen myt onrecht.</l>
<l><milestone unit="fol" n="69v"/> So deed gijt oec een den getruutsten knecht</l>
<l>Die gi hebt in al v lant</l>
<l>Wat waendi heer had ic becant</l>
<l n="4395">Jn my enige brueke ofte smette</l>
<l>Dat ic te rechte of te wette</l>
<l>Jn v oge hier gecomen waer</l>
<l>Ende onder mijnre viande scaer</l>
<l>Neen ic om een werelt van goude</l>
<l n="4400">Jc was dair ic wesen woude</l>
<l>Op mijn rwmt ende op mijn vry</l>
<l>Mer god danck ic ken my</l>
<l>So claer sonder enige vlecken</l>
<l>Dat ic wel openbaer der trecken</l>
<l n="4405">Jnt licht en spreken voir die goede</l>
<l>Mer my was so wee te moede</l>
<l>Doe my grymbert brocht die maer</l>
<l>Dat ic al om liep haer en daer</l>
<l>Bijster als een onvroet man</l>
<l n="4410">Ende wair dat ic was inden ban</l>
<l>Jc wair hier gecomen sonder beiden</l>
<l>Dair ic dus dwaelde aen die heiden</l>
<l>Quam mijn oom mertijn die aep</l>
<l>Die wiser is dan enich paep</l>
<l n="4415">Van gramarien inder practiken</l>
<l>Hy was des biscops van cameriken</l>
<l>Aduocaet wel negen iaer</l>
<l>Hy zach my dryuen groot misbaer</l>
<l>Ende sprac neue wat is dat v let</l>
<l n="4420">Ghi dunct wesen al onset</l>
<l>Segt my wiet v heeft gedaen</l>
<l>Men selt den vrienden doen verstaen</l>
<l>Swaer saken die gaen ter noot</l>
<l>Een tru vrient is een hulpe groot</l>
<l n="4425">Hy vijnt dicke beteren raet</l>
<l><milestone unit="fol" n="70r"/> Ter noot dan diet aen gaet</l>
<l>Al is hi nochtan niet so vroet</l>
<l>Dat doet den man ontgaet den moet</l>
<l>En die wijsheit also zeer</l>
<l n="4430">Alst hem aen tlijff gaet off aen deer</l>
<l>Ende is so myt hem begaen</l>
<l>Hy en weet wat doen off eerst bestaen</l>
<l>Recht off hi wair sonder syn</l>
<l>Och lieue oom seide ic meer off myn</l>
<l n="4435">Also gi my seg is my gesciet</l>
<l>Jc coom in groten swaren verdriet</l>
<l>Sonder scout ende onuerdient</l>
<l>Van hem dien ic so groten vrient</l>
<l>Van herten altoos heb gesijn</l>
<l n="4440">Dat is een dat lampreel ende conijn</l>
<l>Dat deet my quam gisteren morgen</l>
<l>Dair ic sat voir mijn borge</l>
<l>Ende soude mijn getide lesen</l>
<l>Hy seide dat hi te houe woude wesen</l>
<l n="4445">Hy gruete my schoon ende ic hem</l>
<l>Doe seide hi reynaert ic ben</l>
<l>Moede gelopen ende hongerich mede</l>
<l>Heb di ye teten door mijnre bede</l>
<l>Jc seide ia ic genoech coomt haer</l>
<l n="4450">Doe dede ic hem geuen een paer</l>
<l>Kersspette dair botter op lach</l>
<l>Want het was op enen woensdach</l>
<l>Dat ic geen vleisch en plach te eten</l>
<l>Ende oec vaste ic sel di weten</l>
<l n="4455">Tegens pijnsteren die ons nv naect</l>
<l>Want die hoochste wijsheit die smaect</l>
<l>Ende geestelic leuen wil leyden</l>
<l>Die sel hem tegen die hoochtijt bereiden</l>
<l>Te veruulen des heren gebot</l>
<l n="4460"><milestone unit="fol" n="70v"/> Het was estote parati seit got</l>
<l>Jn dat ewangelium lieue oom</l>
<l>Jc dede sijns nemen goede goom</l>
<l>Van boeten ende van sconen brode</l>
<l>Dats goede haue voir hongers node.</l>
<l n="4465"><hi rend="bold">E</hi>Nde doe hi sat gegeten was lampreel</l>
<l>Quam mijn ionxste soen geheel</l>
<l>Ende woude wech doen dat relijff</l>
<l>Want ionge kijnder eten lief</l>
<l>Doe hi taste na dat conijn</l>
<l n="4470">Slochen voir die tande sijn</l>
<l>Dat hem dat bloed wt ran ten ogen</l>
<l>Ende viel in onmacht in swaren dogen</l>
<l>Doe reynaert mijn outste zoen</l>
<l>Dit sach liep hi ende geerde loen</l>
<l n="4475">Ende greep biden hoofde dat lampreel</l>
<l>Jc hadden gestuert totten morseel</l>
<l>Ten waer dat ict hem benam</l>
<l>Dair halp ic hem dat hi ontquam</l>
<l>En sceidse ende sloech mijn kijnt zeer</l>
<l n="4480">Dat conijn liep tot mynen heer</l>
<l>Den coninc ende seide ic wilden moorden</l>
<l>Siet oom dus coomtet inden worden</l>
<l>My is groot ongelijc gesciet</l>
<l>Nochtan claecht hi ende ic niet.</l>
<l n="4485">Hier na quam corbout geulogen</l>
<l>Die my een droef gelaet ginc togen</l>
<l>Jc seide wat is dy laet dijn kermen</l>
<l>Hy sprac mijn wijff is doot ochermen</l>
<l>Ghinder leyt een doot aes vol maeden</l>
<l n="4490">Dair mede woud sy hair saden</l>
<l>Ende at vanden wormen so veel</l>
<l>Dat sy hair spleten wtter keel</l>
<l>Ende sterff en cond hair niet verbieden</l>
<l><milestone unit="fol" n="71r"/> Jc bad hem dat hi my bedieden</l>
<l n="4495">Soude. wat dair wair gesciet</l>
<l>Doe vlooch hi henen ende liet</l>
<l>Mi staen en conde niet van hem weten</l>
<l>Nv seit hi ic heb die hoer doot gesmeten</l>
<l>Off ic hebse doot gebeten</l>
<l n="4500">Alst niet en is dat moet god weten</l>
<l>Hoe soud ic comen so na</l>
<l>Want sy vlieget ende ic ga</l>
<l>Siet oom dus bin ic bedragen</l>
<l>Jc mach mijn auentuer wel clagen</l>
<l n="4505">Dat geluc is my zeer onthout</l>
<l>Mer licht het is mijnre sonden scout</l>
<l>Het is my goet cond ict geliden</l>
<l>Neue gi sult te houe tiden</l>
<l>Ende doen v ontscout voor den heren</l>
<l n="4510">Och oom des moet ic al ontberen</l>
<l>Want my heer herman die provisoor</l>
<l>Jn spaeus ban heeft swaerlic voor</l>
<l>Om dat ic ysegrim raet gaff</l>
<l>Dat hi sciet ende sijn oorden ouer gaff</l>
<l n="4515">Ter elmaer dair hi in was begeuen</l>
<l>Hy seide het was so swaren leuen</l>
<l>Hy soude steruen soud lange dueren</l>
<l>My iamerde sijn karmen ende trueren</l>
<l>Ende halp hem als een vrient getrouwe</l>
<l n="4520">Dat hi wt quam des heb ic rouwe</l>
<l>Want hi meent bouen alle dinck</l>
<l>My te behangen voor den coninck</l>
<l>Dus loont hi my goet myt quaet</l>
<l>Siet oom dus bin ic teynden mijn raet</l>
<l n="4525">Jc moet te romen om een absoluci</l>
<l>Ende so naect grote persecuci</l>
<l>Mynen wiue ende mynen kijnderen</l>
<l><milestone unit="fol" n="71v"/> Want dese quadien die my dus hijnderen</l>
<l>Sellen altemael onteren</l>
<l n="4530">Ende dit soud ic gerne keren</l>
<l>Wair ic vanden ban vry</l>
<l>So ginck ic ende ver andwoorde my</l>
<l>Nv en derfs ic niet bestaen</l>
<l>Dus soud ic onder goede lude gaen</l>
<l n="4535">Jc heb anxt god soud my plagen</l>
<l>Neen neue laet v niet versagen</l>
<l>Eer ic v dus verdrucken laet</l>
<l>Jc ken te romen wel den staet</l>
<l>Ende versta my wel opt werck</l>
<l n="4540">Jc heet mertijn des biscops clerck</l>
<l>Jc sel den prouisoor doen cytiren</l>
<l>Te romen ende tegen hem pleytiren</l>
<l>Neue ende doen v exsecuci</l>
<l>Ende brengen v een absoluci</l>
<l n="4545">Sijns ondanckens al waert hem leet</l>
<l>Want ic in thoff den loop wel weet</l>
<l>Wat ic laten sel off doen</l>
<l>Dair is oec mijn oom symoen</l>
<l>Die machtich is ende seer verheuen</l>
<l n="4550">Hi helpt gern die wat geuen</l>
<l>Dair is prentout ende luyster wel</l>
<l>Scalcuont ende geeft my greep snel</l>
<l>Dat sijn al onss naeste magen</l>
<l>Ende oec sel ic myt my dragen</l>
<l n="4555">Een deel gelts off ics had te doen</l>
<l>Die bede is mitter giften coen</l>
<l>Men sel den penninck houden leren</l>
<l>Ter noot dat onrecht me te keren</l>
<l>Een trouwe vrient sel lijff en goet</l>
<l n="4560">Voor sinen vrient setten alst noot doet</l>
<l>Wel is die vrient ende gelt verdoemt</l>
<l><milestone unit="fol" n="72r"/> Dair nyement troost off baet off coomt</l>
<l><hi rend="bold">N</hi>Eue troost v hier wel toe</l>
<l>Jc en rust niet na morgen vroe</l>
<l n="4565">Eer ic te houe bin voor die heren</l>
<l>Jc sel v saken al inpetreren</l>
<l>Gaet te houe als gi eerst moget</l>
<l>Alle die sonde ende ondoget</l>
<l>Dair v in verswaren mach die ban</l>
<l n="4570">Die treck ic my seluen an</l>
<l>Jc laetse v quijt en neemse op my</l>
<l>Als gi te houe coomt dair seldi</l>
<l>Rukenau mijn vijff vijnden</l>
<l>Ende hair zuster ende mijn kijnder</l>
<l n="4575">Ende uwer magen veel nochtan</l>
<l>Neue die sprect dan coenlic an</l>
<l>Mijn wijff is sonderlinge goet</l>
<l>Ende die gern om die vrienden doet</l>
<l>Ghi selt dair aen vijnden vrientscap groot</l>
<l n="4580">Want trecht heeft dicwil hulpe noot</l>
<l>Die vriend sijn altoos goet besocht</l>
<l>Al had mense oec een deel verwrocht</l>
<l>Waert dat v geen recht schien en mach</l>
<l>Seynt ouer nacht ende ouer dach</l>
<l n="4585">Jnt hooff om my ende laet my weten</l>
<l>Alle die in tlant sijn geseten</l>
<l>Jst coninck ist vrou ist wijff off man</l>
<l>Sel ic brengen in des paeus ban</l>
<l>Ende seynden een interdict so swaer</l>
<l n="4590">Dat men en sel voor noch naer</l>
<l>Doden grauen singen noch lesen</l>
<l>Dair en sel oec nyement gedoopt wesen</l>
<l>Noch geen sacrament ontfaen</l>
<l>Ten is eerst vol recht gedaen</l>
<l n="4595">Neue dat sal ic v te hant beiagen</l>
<l><milestone unit="fol" n="72v"/> Want die paeus is out van dagen</l>
<l>Also dat mens niet veel en acht</l>
<l>Mer altemael des hoofs macht</l>
<l>Heeft die cardenael van valoot</l>
<l n="4600">Hy is ionc ende van magen groot</l>
<l>Nv heeft hi een cobijn</l>
<l>Ende hi is oec also in schijn</l>
<l>Bouen allen dingen lief ende weert</l>
<l>So wat hi aen hem begeert</l>
<l n="4605">Dat vercrijcht si alte licht</l>
<l>Siet neue dit is mijn nycht</l>
<l>Ende dair bin ic so wael mede</l>
<l>Dat sy altoos mijn bede</l>
<l>Doet vorderen so wat ic begeer</l>
<l n="4610">Doch neue bid ic den coninc mynen heer</l>
<l>Om hulp dat v recht gesciet</l>
<l>Jc weet wel hi en weigert my niet</l>
<l>Ende trecht is elken swair genoech</l>
<l>Heer coninc doe ic dit hoorde ic loech</l>
<l n="4615">Mit groter bliscap quam ic haer</l>
<l>Ende heb v geseit alt waer</l>
<l>Mach yement enich ander dingen</l>
<l>Mit goeden tugen op my bringen</l>
<l>Als men billix sel doen enen edelen man</l>
<l n="4620">Lat my na recht beteren dan</l>
<l>Off willen sijs my doen geen verdrach</l>
<l>Men set my velt ende dach</l>
<l>Ende enen goeden man tegen my</l>
<l>Die my gelijc geboren sy</l>
<l n="4625">Ende laet ellic dair sijn recht bekynnen</l>
<l>Welc die eer wynt men laetse myt mynnen</l>
<l>Dit recht heeft hier altoos gestaen</l>
<l>Dair om en latet nv niet vergaen</l>
<l>Ouer my alst is nv ouer mijn.</l>
<l n="4630"><milestone unit="fol" n="73r"/> Het mach hier namaels een ander sijn</l>
<l>Dat recht en doet nyement ongelijc</l>
<l>Sy swegen al arm ende rijck</l>
<l>Doe dus coenlic sprac reynaert</l>
<l>Dat conijn was zeer veruaet</l>
<l n="4635">Ende die roeck si en dorsten niet spreken</l>
<l>Ende sijn beide wtten houe gestreken</l>
<l>Ende spraken doe sy opt rwm waren</l>
<l>God geef dat sy qualic moeten varen</l>
<l>Dese valsche moordenaer fel</l>
<l n="4640">Hy can sijn loosheit cleden so wel</l>
<l>Recht off ewangelien waren</l>
<l>Hier off en weet nyement twaren</l>
<l>Dan wi souden wijt dan betugen</l>
<l>Tis beter dat wi nygen ende bugen</l>
<l n="4645">Ende wie dair tegen hem om vochten</l>
<l>Want wi ons niet verweren en mochten</l>
<l>Hy is so quaet alwair dair viue</l>
<l>Der onser hi beroofde ons vanden liue</l>
<l><hi rend="bold">D</hi>Oe was ysegrim te moede wee</l>
<l n="4650">Ende brwn doe van toorn sijn dese twee</l>
<l>Wtten houe ontrumen sagen</l>
<l>Die coninc sprac wil yement clagen</l>
<l>Die coom voort ende laet ons horen</l>
<l>Hier quam dair ghister soveel te voren</l>
<l n="4655">Wair sijn sy nv reynaert is hier</l>
<l>Heer coninc sprac dat felle dier</l>
<l>Sulc claecht zage hi sijn aduersarijs</l>
<l>Hy sweech der clage en dat dit wair is</l>
<l>Mer ic lampreel ende carbout</l>
<l n="4660">Die my voor v so mennichfout</l>
<l>Belogen hebben. dair ic niet en was by</l>
<l>Mer doe ic quam doe vlogen sy</l>
<l>Sy ende dorsten by haren worden niet bliuen</l>
<l><milestone unit="fol" n="73v"/> Dair om soudmen loze katyuen</l>
<l n="4665">Gelouen van al datsy spraken</l>
<l>Dair soude veel misual off laken</l>
<l>Aen my alleen lage cleyn zake</l>
<l>Nochtan heer coninc hadden sy</l>
<l>Genade ic segget sonder twy</l>
<l n="4670">By uwen bode aen my begeert</l>
<l>Hoe gern dat sy my hadden gedeert</l>
<l>Jc had hem vriendelic vergeuen</l>
<l>Want ic en wil in haet niet leuen</l>
<l>Noch clage. noch wrake op mijn vianden</l>
<l n="4675">Mer ic settet gode in handen</l>
<l>Hy selt wel wreken als hem dunct goet</l>
<l>Dat set ic vast in mynen moet</l>
<l>Die coninc sprac reynaert gi zijt</l>
<l>Jnt herte al verblijt</l>
<l n="4680">Ende gi zijt in groter mvten</l>
<l>Jst v van bynnen off van buten</l>
<l><hi rend="bold">H</hi>Eer ic waent noch nergent naer</l>
<l>Also slecht off also claer</l>
<l>Jn v staet als gi wt met</l>
<l n="4685">Jc moet v seggen wat my let</l>
<l>Op v. eer gi enige meerre kijff</l>
<l>Aen my bewijst myt herten stijff</l>
<l>My te doen noch meerre confuse</l>
<l>Doe gi waert wt mynen huse</l>
<l n="4690">Ende ict v al had vergeuen</l>
<l>Die quaetheit die gi had bedreuen</l>
<l>Ende ghi scerp ende staff</l>
<l>Van my ontfenct die ic v gaff</l>
<l>Op dat gi ouer zee sout varen</l>
<l n="4695">Ende v van allen sonden zout claren</l>
<l>Ende voort aen leuen in goeden staet</l>
<l>Doe gi my seynde onreyn quaet</l>
<l><milestone unit="fol" n="74r"/> Die scerpe weder ende kuwerts hooft</l>
<l>Dair in so waerdi so verdooft</l>
<l n="4700">Dat gi my dorst doen sulcke scande</l>
<l>Het was een onbequaem offerhande</l>
<l>Enen knecht te seynden synen heer</l>
<l>Hier tegen en weet gi geen weer</l>
<l>Want selue die cappellaen bellijn</l>
<l n="4705">Most hier off die bode sijn</l>
<l>Diet ons al seide hoet verghinck</l>
<l>Alsullic loon als hi ontfinck</l>
<l>Om dat hi die boodscap dede</l>
<l>Seldi oec ontfangen mede</l>
<l n="4710">Off my sel rechts ende wet ontbreken</l>
<l>Reynaer en weet nv wat spreken</l>
<l>So doorzeer wart hi veruaert</l>
<l>Hem dunct het gaet al achterwaert</l>
<l>Ende al sijn raet en baet hem niet</l>
<l n="4715">Ontfermelic staet hi ende siet</l>
<l>Bleeck van verwen wart hi gedaen</l>
<l>Hi en weet niet wat bestaen</l>
<l>Hy sach dair veel van sinen magen</l>
<l>Die alle swegen hoorden en zagen</l>
<l n="4720">Mer nyement en boot hem noch die hant</l>
<l>Die coninck sprac segt loos calant</l>
<l>Si di nv stom en spreect ghi niet</l>
<l>So stont hi in groot verdriet</l>
<l>Hi had quader dant hem dochte</l>
<l n="4725">Hi versuchte hem onsochte</l>
<l>Dat sijt hoorden altemael</l>
<l>Dat behageden brwn herde wael</l>
<l>Ende ysegrim dat sy loegen</l>
<l>Vrou rukenau en doch niet wel voegen</l>
<l n="4730">Reynaerts moeye die apynne</l>
<l>Dese was mitter coninghinne</l>
<l><milestone unit="fol" n="74v"/> Wel gemynt ende liefgetal</l>
<l>Dat was reynaert goet geual</l>
<l>Dat sy dair was op die stont</l>
<l n="4735">Want hair was mennige wijsheit cont.</l>
<l>Ende si dorst wel spreken daert was te doen</l>
<l>Sy was sterck cloeck ende coen</l>
<l>Men ontsachse wair sy quam</l>
<l>Heer coninc sprac si en weest niet gram</l>
<l n="4740">Wanneer dat gi te recht sit</l>
<l>Want uwer edelheit en vuecht niet dit</l>
<l>So wat heer dat gramscap draecht</l>
<l>Dair ist recht al wt geiaecht</l>
<l>Een heer sel hebben altoos discrecie</l>
<l n="4745">Dats der rechter wijsheit specie</l>
<l>Mi sijn die pvnten van recht wel cont</l>
<l>Bet dan die sulcken die draget bont</l>
<l>Want ic dair so veel off heb geleert</l>
<l>Dat ic dair in was gefundeert</l>
<l n="4750">Een verheuen meyster in loye</l>
<l>Men maecte my een letter van hoeye</l>
<l>Jnt spaeus hoff door mijn weerde</l>
<l>Dair ander beest lagen opt eerde</l>
<l>Oec had ic altoos die voorsprake</l>
<l n="4755">Als ic te doen had enige sake</l>
<l>Om dattet myt recht my was cont</l>
<l>Senica sprect ons wt synen mont</l>
<l>Een heer sel recht doen ouer al</l>
<l>Nyement hi oec beswaren sal</l>
<l n="4760">Dien hi gegeuen heeft geleide</l>
<l>Buten recht off buten besceide</l>
<l>Men sel trecht door nyement meyncken</l>
<l>Wilde ellic hem seluen bedencken</l>
<l>Van den genen die hier staen</l>
<l n="4765">Wat hi bedreuen off gedaen</l>
<l><milestone unit="fol" n="75r"/> Ende noch doet alst valt bi tiden</l>
<l>Hy soude te bet myt reynaert liden</l>
<l>Ellic ken hem seluen dat is mijn raet</l>
<l>Wie is hier die altoos vast staet</l>
<l n="4770">Hy en valt zomtijt ende gelijt</l>
<l>Die nye en myste tot geenre tijt</l>
<l>Die is heilich ende zeer goet</l>
<l>Bi rade te beteren als hi mysdoet</l>
<l>Dats menschelic ende is dic geplogen</l>
<l n="4775">Mer sonder beteren mysdoen ten wil dogen</l>
<l>Dats duuelic leuen en sonderlinc quaet</l>
<l>Merct wat dair gescreuen staet</l>
<l>Jnder ewangelien less</l>
<l>Estote misericordes</l>
<l n="4780">Weest ontfermich noch staet dair meer</l>
<l>Nolite iudicare</l>
<l>Et non iudicabimini</l>
<l>Oordelt nyement so en sel dy</l>
<l>Selue oordel liden geen</l>
<l n="4785">Dair staet oec hoe die pharizeen</l>
<l>Jn ouerspel vengen een wijff</l>
<l>Sy wildense stenen ende nemen tlijff</l>
<l>Onse heer vraechde wat sy rieden</l>
<l>Hy sprac so wie van v lieden</l>
<l n="4790">Hem seluen kent van sonden reen</l>
<l>Die warp op hair den eersten steen</l>
<l>Doe vlogen si alle ende lietense dair</l>
<l>Want sy en waren niet van sonden claer</l>
<l><hi rend="bold">L</hi>Jcht mochtet hier sijn also</l>
<l n="4795">Sulc ziet in eens anders oge een stro</l>
<l>Die selue in sijn oge een balc heeft</l>
<l>Tis mennich die ouer een ander geeft</l>
<l>Een ordel ende hi is selue die quaetste</l>
<l>Al valt een dicke ende hi int laetste</l>
<l n="4800"><milestone unit="fol" n="75v"/> Opstaet ende te genade coemt</l>
<l>Dair om en is hi niet verdoemt</l>
<l>God ontfaetse die sijns begeren</l>
<l>Ende nyement den anderen condempneren</l>
<l>Al wist hi wat van sijn gebreke</l>
<l n="4805">Hi en dede eerst off sijns selfs bleke</l>
<l>Reynaert mijn neef en hads niet te quader</l>
<l>Want sijn vader ende sijn oudevader</l>
<l>Hebben altoos in meerre loue</l>
<l>Ende bet gedaen te houe</l>
<l n="4810">Ende beter geheten dan ysegrim</l>
<l>Noch brwn. noch alle die mage sijn</l>
<l>Het was een ongelike snede</l>
<l>Dair van eren ende van wijshede</l>
<l>Was te besigen mijn neue ende sy</l>
<l n="4815">Mer die werelt duncket my</l>
<l>Nv al verloren ick en weet hoet gaet</l>
<l>Die scalc risen in horen staet</l>
<l>Biden heren my valschen treken</l>
<l>Ende die goede warden versteken</l>
<l n="4820">Die dueget eer ende wijsheit plien</l>
<l>Jc en can niet wel gesien</l>
<l>Hoe dattet lange sel mogen staen</l>
<l>Vrou had hi v so veel misdaen</l>
<l>Als hi my doet het wair my leet</l>
<l n="4825">Jst wonder dat Jc hem bin wreet</l>
<l>Dat hi mijn geleide dus breken</l>
<l>En hoordi niet wat clagen sy op spreken</l>
<l>Van verradery. moort. ende dieften</l>
<l>Heb Di hem so vecoren in lieften</l>
<l n="4830">Ende hi dunct so goet so goet so claer</l>
<l>So setten op een outaer</l>
<l>En doetten voir een sant aenbeden</l>
<l>Mer hi en leeft niet op die werlt heden</l>
<l><milestone unit="fol" n="76r"/> Daer enich duecht off wet in waer</l>
<l n="4835">Ghi moget dair veel off zeggen nyemaer</l>
<l>Men en selt int eynd so niet vijnden</l>
<l>Hy en heeft oec nyement die sijns bewijnden</l>
<l>Hem en wil helpen maech noch vrient</l>
<l>Also heeft hijt ouer al verdient</l>
<l n="4840">Dair om so heeft my vreemt van v</l>
<l>Ende nye en hoord ic sonder nv</l>
<l>Dat hem yement van enich dinck</l>
<l>Bedancte dair hi mede om ghinck</l>
<l>Hy strijct altoos sinen steert</l>
<l n="4845">Heer ic hebben lieff ende weert</l>
<l>Ende oec weet ic van hem mede</l>
<l>Een grote duecht die hi v dede</l>
<l>Jn uwer tegenwoordicheit onlanck</l>
<l>Des gi hem doe wist groten danck</l>
<l n="4850">Al ist nv myt v aldus om geslegen</l>
<l>Dat swaerste moet noch meeste wegen</l>
<l>Een sel sijn lieff mynnen te maten</l>
<l>Ende sijn leet te zeer niet haten</l>
<l>Gestedicheit vuecht wel den heren</l>
<l n="4855">Tis misselic hoe die zaken verkeren</l>
<l>Men sel den dach te zeer niet</l>
<l>Louen noch laken eer men ziet</l>
<l>Dat hy ten auont is comen</l>
<l>Goet raet can dic den genen vromen</l>
<l n="4860">Die hem vlijt dair keret an</l>
<l>Ouer tween iaren quam een man</l>
<l>Hier tot uwen houe een serpent</l>
<l>Om een oordel dat onbekent</l>
<l>V was ende alle v rade</l>
<l n="4865">Dat serpent stont tot synen scade</l>
<l>Aen enen twn daert door waende gaen</l>
<l>Wart biden halse in een strick geuaen</l>
<l><milestone unit="fol" n="76v"/> Daert vmmer tlijff soude hebben gelaten</l>
<l>Mer dat die man tot sijnre baten</l>
<l n="4870">Verbi soud gaen ende zach hoet stoet</l>
<l>Daert zeer opriep al myt oetmoet</l>
<l>Dat hi hem holp dair wtter noot</l>
<l>Off het soude dair bliuen doot</l>
<l><hi rend="bold">D</hi>En man verdocht sijn verdriet</l>
<l n="4875">Looft dattu my niet</l>
<l>Venijnden en selste nochte scaden</l>
<l>Jc sel di wtter noot ontladen</l>
<l>Dat serpent was des bereet</l>
<l>Ende swoer hem enen dueren eet</l>
<l n="4880">Niet te scadigen in eniger saken</l>
<l>Doe loste hijt wtten ongemake</l>
<l>Ende sijn een stuck te samen gegaen</l>
<l>Doe wart dat serpen beuaen</l>
<l>Mit groten honger so beseten</l>
<l n="4885">Want het en had in langer tijt niet gegeten</l>
<l>So dattet waende bliuen doot</l>
<l>Ende mit dien na den man dattet scoot</l>
<l>Ende wilden ende eten dan</l>
<l>Mit groten anxt onspranc die man</l>
<l n="4890">Wt synen slaep ende sprac wat wilstu</l>
<l>Mi verderuen en hebstu nv</l>
<l>Vergeten die trouwe die ic di dede</l>
<l>Dair du my gaues dijn zekerhede</l>
<l>Dattu my niet soudste misbieden</l>
<l n="4895">Dat serpent sprac voor allen lieden</l>
<l>Mach ic verandwoorden dat ic doe</l>
<l>Want hongers noot dwinct my dair toe</l>
<l>Lijfs noot brect alle wet</l>
<l>Die man sprac macht niet vallen bet</l>
<l n="4900">So geeft my doch so lange vry</l>
<l>Dat wy yement vijnden die wy</l>
<l><milestone unit="fol" n="77r"/> Daer wi onse reden vertrecken al</l>
<l>Ende wiemen dan wisen sal</l>
<l>Jnt recht na onser beider boete</l>
<l n="4905">Dat hijt behoude ic bins te moete</l>
<l>Sprac dat serpent dus gingen sy te samen</l>
<l>So lang dat hem te moete quamen</l>
<l>Die roeck ende slijndepier sijn soen</l>
<l>Hair reden vertogen sy zeer schoon</l>
<l n="4910">Carbout wijsde totten man</l>
<l>Hy had dair oec ghern geweest an</l>
<l>Mit synen soen ende hem gesaet</l>
<l>Dat serpent sprac ten man hoet staet</l>
<l>Heb ics niet gewonnen hoe dunct v</l>
<l n="4915">Die man sprac hoe soud comen nv</l>
<l>Een rouer te wisen enich woort</l>
<l>Dat rouen hem oec toe behoort</l>
<l>Ende oec en mach een niet wisen alleen</l>
<l>Laet ons drie off vier gemeen</l>
<l n="4920">Horen spreken die hem rechts verstaen</l>
<l>Laet dan gaen daert sculdich is te gaen</l>
<l>Jc hebt nochtan quaet genoech</l>
<l>Dat serpent myt des ouerdroech</l>
<l>Ende gingen echter so lange stonden</l>
<l n="4925">Dat sy den beer ende den wolf vonden</l>
<l>Die sy alle hair zaeck seiden</l>
<l>Aldair wijsden sy onder hem beiden</l>
<l>Dat serpent den man soude doden</l>
<l>Want hongers dwanck ende lijfs noden</l>
<l n="4930">Brect alle ede ende alle ende alle trouwe</l>
<l>Die man had vaer ende groten rouwe</l>
<l>Doe hi dit hoorde van sinen liue</l>
<l>Dat serpent spranc na hem zeer ryue</l>
<l>Het scoot wt sijn venijn</l>
<l n="4935">Die man ontspranc myt groter pijn</l>
<l><milestone unit="fol" n="77v"/> Ende sprac gi doet my onrecht groot</l>
<l>Dat du dus stacs na mynen doot</l>
<l>Du en hads geen recht dair toe gehat</l>
<l>Dat serpent sprac wair om segstu dat</l>
<l n="4940">Het is di twewarf gewijst tegen</l>
<l>Dat vanden genen die selue plegen</l>
<l>Te moorden. te stelen ende te rouen</l>
<l>Aldat sy sweren off gelouen</l>
<l>Dat en houden sy myn noch meer</l>
<l n="4945">Mer voorden coninc onsen heer</l>
<l>Leit my dair in sijn hoff</l>
<l>Dair beroep ic di hier off</l>
<l>Ende dat moochstu weigeren niet</l>
<l>Ende wat my dair gesciet</l>
<l n="4950">Dat wil ic dulden ende dogen</l>
<l>Ende geen weer dair tegen pogen</l>
<l><hi rend="bold">B</hi>Rwn die beer ende ysegrim</l>
<l>Seiden totten man dit sal sijn</l>
<l>Dat serpent en sel niet bet geren</l>
<l n="4955">Ende meende quaemt int hof ons heren</l>
<l>Dattet al soude gaen na hare loue</l>
<l>Voor v heer ist v yet te hoge</l>
<l>Des wolfs kijnder ist die veel mogen</l>
<l>Ydenbalch ende selden sat</l>
<l n="4960">Quamen myt haren vader om dat</l>
<l>Sy den man meed souden eten</l>
<l>Want si van honger lude creten</l>
<l>Dat gi hem huus ende hof verboot</l>
<l>Doe stont die man in groter noot</l>
<l n="4965">Ende riep om groot genade</l>
<l>Hy claechde hoe hem tserpent woude scaden</l>
<l>Dien hi so grote duechd dede</l>
<l>Ende bouen trouwe ende sekerhede</l>
<l>Dien hi van hem had ontfaen</l>
<l n="4970"><milestone unit="fol" n="78r"/> Dat serpent sprac ic en heb niet mysdaen</l>
<l>Des ga ic aenden coninc al bloot</l>
<l>Want dat dede liues noot</l>
<l>Dat bouen allen node gaet</l>
<l>Ghi coninck ende al v raet</l>
<l n="4975">Waert hier zeer mede begaen</l>
<l>Want v coninclike edelhede</l>
<l>Ende oec v rechtueerdichede</l>
<l>Sach aen die trou vanden man</l>
<l>Ende en wout dair niet comen an</l>
<l n="4980">Dat hi den doot dair om lede</l>
<l>Want hijt op geloue dede</l>
<l>Want men sel billix houden trouwe</l>
<l>Ende vander ziden siet men nouwe</l>
<l>Die noot drijft alst gaet aenden liue</l>
<l n="4985">Heer dus haddi groten kyue</l>
<l>Dair en was nyement int hoff</l>
<l>Diet beste recht wist hier off</l>
<l>Mer dair waren sulc die myt willen</l>
<l>Den man gern hadden helpen villen</l>
<l n="4990">Haddet also mogen gaen</l>
<l>Jc zie noch hier die sulc staen</l>
<l>Jc weet wel wat sy doe seiden</l>
<l>Ten leste doet tot genen besceiden</l>
<l>En conde comen wat sy rieden</l>
<l n="4995">Dedi reynaert mynen neef ontbieden</l>
<l>Dat hi die sake soude verclaren</l>
<l>Des was hi bouen alle dier waren</l>
<l>Ghehoort ende bet gelooft voor v</l>
<l>Reynaert sprac gi moet ons nv</l>
<l n="5000">Dit sceiden na dat beste recht</l>
<l>Wi volgens al hoe dat gi segt</l>
<l>Want gi weet den rechten gront</l>
<l>Reynaert sprac heer my is onkont</l>
<l><milestone unit="fol" n="78v"/> Hoe ic dit na haren worden dele</l>
<l n="5005">Van horen seggen liecht men vele</l>
<l>Mer sage ic dat serpent staen</l>
<l>Jn sulker noot also geuaen</l>
<l>Als het stont doe die man vant</l>
<l>Dair hijt loste ende ontbant</l>
<l n="5010">So wist ic wat ick seggen woude</l>
<l>Mi dunct dat hi den recht misdede</l>
<l>Reynaert wi volgens uwe rede</l>
<l>Hier is nyement diet verbeteren kan</l>
<l>Dit deed die heer doe ginck die man</l>
<l n="5015">Mit v ende dat serpent mede ter stede</l>
<l>Dair hijt eerst vant in die droefhede</l>
<l>Jn allen schijn dat hijt doe vant</l>
<l>Als hijt eerste staende vant</l>
<l>Also reynaert had geheten</l>
<l n="5020">Doe seit gi reynaert laet my weten</l>
<l>Hoe dunct v best dat men dit sceide</l>
<l>Reynaert sprac nv sijn sy beyde</l>
<l>Ellic so sy waren te voren</l>
<l>Sy en hebben gewonnen noch verloren</l>
<l n="5025">Nv wijsic heer volcht des my</l>
<l>Dat die man mach wil hy</l>
<l>Dat serpent lossen als hi dede</l>
<l>Ende ontfaen des sekerhede</l>
<l>Want hi des bleef ongescaet</l>
<l n="5030">Ende meent hy dat hem tegen gaet</l>
<l>So wijs ic dat hi wel mach gaen</l>
<l>Dair hi wil en latent staen</l>
<l>Gebonden so als hi ten eersten mochte</l>
<l>Wantet ontrouwe aen hem sochte</l>
<l n="5035">Ende hijt halp wt sulker vrese</l>
<l>Nv dunct my recht oordel wesen</l>
<l>Dat die man heb die koore</l>
<l><milestone unit="fol" n="79r"/> Also wel als hi had te voren</l>
<l><hi rend="bold">S</hi>Jet heer dit oordel docht v goet</l>
<l n="5040">Ende al v raet die bi v stoet</l>
<l>Voclchdens ende prijsdent reynaert</l>
<l>Die man ghinc henen sijnre vaert</l>
<l>Quijt ende vri ende dancte v zeer</l>
<l>Aldus verwaerde reynaert v eer</l>
<l n="5045">Als een trou vrient doet synen heer</l>
<l>Wair heeft ysegrim of die beer</l>
<l>V so veel eren ye gedaen</l>
<l>Sy connen wel bulen myt hoy slaen</l>
<l>Ende scoon boffen ende blasen</l>
<l n="5050">Ende als sy zwellgen mogen ende asen</l>
<l>Die vette morseel ende die goede spise</l>
<l>So sijn vroeder dan die wise</l>
<l>Salomon off aristotiles</l>
<l>So is elken eens lewen moet gewes</l>
<l n="5055">Van coenheit ende van hoger daet</l>
<l>Mer als sy comen dair die noot aen gaet</l>
<l>So sijn sy die eerste die dair wiken</l>
<l>Die scamele moeten dan voorwart kyken</l>
<l>Ende verwaren die afterhoede</l>
<l n="5060">Och heer dit en sijn geen vroede</l>
<l>Dees verderuen volc. steden. ende lant</l>
<l>Sy en rueken niet wes huus dat brant</l>
<l>Des sy hem biden colen wermen</l>
<l>Al dat sy houden ofte schermen</l>
<l n="5065">Dats haers selfs baet ende geuoech</l>
<l>Men vijnt deser meer dan genoech</l>
<l>Mer voor dees en plagen</l>
<l>Reynaert niet off sijn magen</l>
<l>Als ander slapen so zorgen sy zeer</l>
<l n="5070">Om haers heren vordel ende sijn eer</l>
<l>Om wise vonden ende nauwen raet</l>
<l><milestone unit="fol" n="79v"/> Dat groten heren dicwil baet</l>
<l>Meer dan cracht ende ouermoet</l>
<l>Ende gelijc reynaert doet</l>
<l n="5075">Al en heeft hijs nv genen danck</l>
<l>Men sel noch vernemen omlanck</l>
<l>Wie best vordel weerdich is off sy</l>
<l>Van synen magen heer alsegdi</l>
<l>Dat si en verscuuen ende versteken</l>
<l n="5080">Om sijn loosheit ende sijn treken</l>
<l>Dat woudic dat een ander sprake</l>
<l>Dair off soude comen sulke wrake</l>
<l>Dat hem soud dencken alle sijn dagen</l>
<l>Mer heer v willen wi verdragen</l>
<l n="5085">Ghi en moocht ons niet myspreken</l>
<l>Wair yement die tegen v woude steken</l>
<l>Dat wair myt werken of myt talen</l>
<l>Dat wouden wi v so helpen verhalen</l>
<l>Dat men soude seggen dat wi dair waren</l>
<l n="5090">Wi en plegen ons niet veruaren</l>
<l>Dair wi camspel hebben mogen</l>
<l>Heer ic moet v vmmer togen</l>
<l>By oorloue reynaerts mage</l>
<l>Die lijff ende goet bi hem souden wagen</l>
<l n="5095">En lieten sijn niet door v bedwanc</l>
<l>Hem is die mennige na belanc</l>
<l>Dies niet en lijt in openbaer</l>
<l>Mi seluen maec ic voor een maer</l>
<l>Jc bin sijn moey al bin ic een wijff</l>
<l n="5100">Jc soude mijn goet end ooc mijn lijff</l>
<l>By hem setten had hi noot</l>
<l>Dair toe heb ic drie kijnder groot</l>
<l>Vol wassen van liue sterc ende coen</l>
<l>Die ic voor hem set had hijs te doen</l>
<l n="5105">Eer ic hem liet verderuen</l>
<l><milestone unit="fol" n="80r"/> Nochtan soud ic lieuer steruen</l>
<l>Dan ic se voor mijn dode sage</l>
<l>So grote liefte ic tot hem drage</l>
<l><hi rend="bold">D</hi>At eerste is biteluus mijn kijnt</l>
<l n="5110">Dien heb ic altoos gemynt</l>
<l>Want nye en sachmen enen so cloeck</l>
<l>Een out vuyl hemd of een broeck</l>
<l>Dat nadich is myt veel knopen</l>
<l>Dat te besien ende ouer te lopen</l>
<l n="5115">Ende te zueren vanden gaudynen</l>
<l>Rybauden boeuen ende cockynen</l>
<l>Hebben dair zeer vercoren om</l>
<l>Sy geuen hem apel haerre som</l>
<l>Die sy gecrigen ter luden huus</l>
<l n="5120">So gaet weder biteluus</l>
<l>Die hair tande dair door steken</l>
<l>Also sise door cloyen ende door beten</l>
<l>Ende latense rotten ende ongedwogen</l>
<l>So groeyen si die dair sitten plogen</l>
<l n="5125">Dat sise mitten nagelen verdriuen</l>
<l>Ende sleters ende wel te stucken wriuen</l>
<l>Hier kanse mijn soen so wel of claren</l>
<l>Dat sy sijns wel ontbaren</l>
<l>Ende brengen hem totten meerre baet</l>
<l n="5130">Dair crijcht sijn brueder of toeuerlaet</l>
<l>Sijn ander soen heet vuyl romp</l>
<l>Want hi is van synnen so plomp</l>
<l>Ende so slecht van synen dingen al</l>
<l>Hy en kent nau wit voir root smal</l>
<l n="5135">Hy soude dick liden groot gebrec</l>
<l>Mer biteluus vult hem den beck</l>
<l>Mitter spisen die men hem geeft</l>
<l>Doch een grote duecht vuyl romp heeft</l>
<l>Dats dat hi is so vreenthout</l>
<l n="5140"><milestone unit="fol" n="80v"/> Ende van herten oec so bout</l>
<l>Dat hi bi synen vrient sout bliuen doot</l>
<l>Eer hi hem ontginck ter noot</l>
<l>Hier om heb icken v zeer gemynt</l>
<l>Een dochter is mijn derde kynt</l>
<l n="5145">Die ic lieff heb heet hatenet</l>
<l>Dese weet ic oeck wel haer wet</l>
<l>Ende is voortgaende inder neringen</l>
<l>Op hoofd dien node scheert geringen</l>
<l>Mit langen hair ongedwogen</l>
<l n="5150">Dese dienst megen des gern plogen</l>
<l>Die lieuer dansen inden nacht</l>
<l>En smorgens slapen lanck en zacht</l>
<l>Ende tot alre ledicheit hem bet voegen</l>
<l>Dan dat sy hem kemden ende dwoegen</l>
<l n="5155">Ende latent verwoeyt groeyen vol neten</l>
<l>Diet door wroeten ende door steken</l>
<l>So gaen sy clouwen ende wriuen</l>
<l>Nochtan en connen sy se niet verdriuen</l>
<l>Mer sy biten veel te onsochter</l>
<l n="5160">So comen sy tot haer neet mijn dochter</l>
<l>Ende doen off huue ende caproen</l>
<l>Dese can hem best baet doen</l>
<l>Want sy is myt gripen snel</l>
<l>Hier om plegen sy ze wel</l>
<l n="5165">Mit apelen peren broot ende noot</l>
<l>Veel meer danss hem is noot</l>
<l>Dat deylt hi vuyl romp synen broeder</l>
<l>Dit zie ic gern ic bin hair moeder</l>
<l>Dat sy malcander sijn dus trouwe</l>
<l n="5170">Doe riep ic tot hair rukenouwe</l>
<l>Ende sy gingen bi hair staen</l>
<l>Elc was lelic als barlebaen</l>
<l>Groot als hair moeder ende niet mynder</l>
<l><milestone unit="fol" n="81r"/> Wellecoom seit lieue kijnder</l>
<l n="5175">Staet hier bi uwen neeff reynaert</l>
<l>Doe sprac si coomt al herwaert</l>
<l>Die reynaert bestaen ende my</l>
<l>Laet ons den coninc bidden dat hi</l>
<l>Hem trecht vanden land doe hier</l>
<l n="5180">Tot hair so quam mennich dier</l>
<l>Die dus myt enen snellen trade</l>
<l>Mit synen wiue vrou lupelkaerde</l>
<l>Dat eenkoorn ende dat mvshont</l>
<l>Die fluwijn dat maerter bont</l>
<l n="5185">Die beuer ende sijn wijff oerdegaelle</l>
<l>Die genette ende die oostraelle</l>
<l>Die bunsing ende dat forreed</l>
<l>Dese twee waren reynaert eerste leed</l>
<l>Want sy gern hoenre eten</l>
<l n="5190">Die otter soude hem node vergeten</l>
<l>Ende panthecrote sijn wijff hem by</l>
<l>Nochtant waren die beuer en sy</l>
<l>Reynaerts vianden dair te voren</l>
<l>Mer sy en dorsten niet verhoren</l>
<l n="5195">Vrou rukenau want sy ontsagen</l>
<l>Oec was sy thooft van synen magen</l>
<l>Wijs van rade ontsiende zeer</l>
<l>Dair quammer twijntich ofte meer</l>
<l>By reynaert door hair lieue</l>
<l n="5200">Vrou aelcrotte ende quantes kyeue</l>
<l>Hair twee zusteren quamen mede</l>
<l>Die wezel die egel ellic selue dede</l>
<l>Dat hermel ende die vledermuys</l>
<l>Hoe wel ontfenckse biteluus</l>
<l n="5205">Ende sijn moey vrou aelcoot</l>
<l>Want het waren hair speel genoot</l>
<l>Die water rot ende dat water mael</l>
<l><milestone unit="fol" n="81v"/> Dat fories dat lossen ende nochtan wael</l>
<l>Wel veertich die ic niet en can genoemen</l>
<l n="5210">Die sijn al by reynaert gecomen</l>
<l><hi rend="bold">R</hi>Vkenau sprac heer coninck</l>
<l>Nv moochdi zien op desen rinck</l>
<l>Off reynaert heeft enige magen</l>
<l>Heer gi moget ons node veriagen</l>
<l n="5215">Wy sijn v tru ondersaten</l>
<l>Die lijff en goet by v soude laten</l>
<l>Wair dat ghijs oec had te doen</l>
<l>Al si di machtich sterc ende coen</l>
<l>Ons vrientscap en mach v niet scaden</l>
<l n="5220">Laet reynaert hem wel beraden</l>
<l>Op die zaeck die gi hem tijt</l>
<l>En can hi hem onsculdigen nijt</l>
<l>So doet hem houes wet</l>
<l>Wy en eysschen niet noch en gheren bet</l>
<l n="5225">Dit en soud men weygeren nyement</l>
<l>Die coninghin sprac ic en doets ghiement</l>
<l>Vrou dit seide ic hem ghisteren wel</l>
<l>Mer hi was so door fel</l>
<l>Dat hi dair na niet horen en woude</l>
<l n="5230">Die lupaert ende fyrapeel die boude</l>
<l>Spraken heer gi moget niet nochtan</l>
<l>Veerre rechten dan wisen v man</l>
<l>Want woudi myt gewelt gaen voort</l>
<l>Als off gi v eer verloort</l>
<l n="5235">Hoort tael ende weder tael</l>
<l>Ende dan beraet v seluen wael</l>
<l>Hoe gi recht na tbeste besceit</l>
<l>Die coninc sprac dits al wairheit</l>
<l>Mer ic was so doer gram</l>
<l n="5240">Doet my inden mont quam</l>
<l>Van kuwaerts hooft ende sijn doot</l>
<l><milestone unit="fol" n="82r"/> Dat dede my dat ic so verscoot</l>
<l>Doch wil ic reynaert horen spreken</l>
<l>Kan hy die ondaet van hem steken</l>
<l n="5245">Die men seit dat hi heeft gedaen</l>
<l>Jc laten ghern quijt gaen</l>
<l>Ende meest om beden wil van sinen magen</l>
<l>Ende hi docht myt herten zere</l>
<l>God geef mijnre moeyen eere</l>
<l n="5250">Sy heeft mijn rijsgen wel doen bloeyen</l>
<l>Sy heeft wel aen mijn kar gecroegen</l>
<l>Sy heeft my geboden wel die hant</l>
<l>God danck dat sy den vont so vant</l>
<l>Jc heb nv enen goeden voet</l>
<l n="5255">Op te dansen bin ic vroet</l>
<l>Jc wil nv selue zien wt mijn ogen</l>
<l>Ende brengen voort deel schoon logen</l>
<l>Die ye gehoort is ouerluut</l>
<l>Om my te helpen self hier wt.</l>
<l n="5260"><hi rend="bold">D</hi>Oe sprac hi heer coninc o wy</l>
<l>Js kuwart doot wat zeg dy</l>
<l>Ende wair is bellijn die ram</l>
<l>Wat bracht hi v hier doe hi quam</l>
<l>Want ic hem drie Juwelen gaff</l>
<l n="5265">Dair ic dat waer gern wist aff</l>
<l>Wair dat sy sijn gebleuen</l>
<l>Dat een soude hi v hebben gegeuen</l>
<l>Ende mijnre vrouwen die ander twee</l>
<l>Bellijn en bracht ons myn noch mee</l>
<l n="5270">Dan kuwarts hooft al ic wilneer sprack</l>
<l>Dat ic vlusch op hem wrack</l>
<l>Want ic hem dede nemen tlijff</l>
<l>Want hi seide self die vuyl katijff</l>
<l>Dat hi den raet dair toe had gegeuen</l>
<l n="5275">Dat die brieue waren gescreuen</l>
<l><milestone unit="fol" n="82v"/> Die men in die scerpe vant al dair</l>
<l>Och arme heer ist vmmer wair</l>
<l>Tfy katijff dat ic ye was geboren</l>
<l>Sijn dan Juwelen verloren</l>
<l n="5280">Des claech ic mijnre lieuer vrouwen</l>
<l>Jc woude mijn hert brake van rouwe</l>
<l>Dat ic leue dat is my leet</l>
<l>Wat sel mijn wijff seggen als zijt weet</l>
<l>Sy sel onvroet wesen op my</l>
<l n="5285">Also node hengede sy</l>
<l>Dat ic die iuwelen hier seynde</l>
<l>Nvmmermeer is mijns leuens eynde</l>
<l>En ward ic goet vreent tegens haer</l>
<l>Sy sel als si weet voor waer</l>
<l n="5290">Driuen also groten rauwe</l>
<l>Wat neue sprac vrou rukenauwe</l>
<l>Wat baet dat gi droeft dus seer</l>
<l>Noemt ons die iuwelen hebt genen deer</l>
<l>Wy sellense by vrienden raet</l>
<l n="5295">Wel crigen tsy vroe off laet</l>
<l>Des sy bouen der eerden sijn</l>
<l>Van onsen meyster akarijn</l>
<l>Sel dair om lesen in sijn boeken</l>
<l>Wi sellen te ban doen ende vloeken</l>
<l n="5300">Jn allen kerken dier off weet</l>
<l>Tot dat hi dair off doet besceet</l>
<l>Het en mach ons niet ontstaen</l>
<l>Neen hebt des genen waen</l>
<l>So wiese heeft en sceit dair niet aeff</l>
<l n="5305">Nye en gaff coninck so riken gaeff</l>
<l>Als iuwelen sijn</l>
<l>Doch dat hert hebdi mijn</l>
<l>So zeer verlicht myt uwen troost</l>
<l>Mer ist dat my god verloost</l>
<l n="5310"><milestone unit="fol" n="83r"/> Tot mynen wil wt desen onrecht</l>
<l>Dair om dese lose knecht</l>
<l>Mit logentael hebben behangen</l>
<l>Al soud ic dese werelt door gangen</l>
<l>Ende dair om laten tleuen mijn</l>
<l n="5315">Jc sel weten wair dat sy sijn</l>
<l><hi rend="bold">M</hi>Jt eenre geuensder rouwiger clagen</l>
<l>Sprac reynaert hoort al mijn magen</l>
<l>Jc sal v noemen die iuwele</l>
<l>Doch moocgdi seggen dat ic fele</l>
<l n="5320">Gelucs ende eeren hebben verloren</l>
<l>Teen was een vingerlijn noem ic voren</l>
<l>Van fynen goude was dien rynck</l>
<l>Ende bynnen dat tegen den vynger ghinck</l>
<l>Stonte letteren geamelgiert</l>
<l n="5325">Van sabel ende van azuer vysiert</l>
<l>Ende dat hebreeusche namen</l>
<l>Jc en condse gespelden noch versamen</l>
<l>Want ic die tael niet en verstont</l>
<l>Mer een wijs man maecte my des cont</l>
<l n="5330">Het was meyster abrioen van tryer</l>
<l>Hier isser veel die sijn manier</l>
<l>Wel kennen hi verstaet alle dingen</l>
<l>Tusschen arkeloos ende drongelingen</l>
<l>Ende enam ende floorsbergen</l>
<l n="5335">Jn alle die wildernisse nergen</l>
<l>En is geen dier so sterck so coen</l>
<l>Ten is van meyster abrioen</l>
<l>Bedwongen als hijt aensiet</l>
<l>Ende moet al doen dat hy gebiet</l>
<l n="5340">Nochtan en looft hi niet aen gode</l>
<l>Mer het is die beste iode</l>
<l>Diemen in der werelt vijnt</l>
<l><milestone unit="fol" n="83v"/> Crude ende gesteente hi wel kynt</l>
<l>Hair virtuten ende wat dat sijn</l>
<l n="5345">Jc liet hem sien dit vingerlijn</l>
<l>Hy seide my dat drie namen</l>
<l>Eerst wtten paradise quamen</l>
<l>En datse seth synen vader brocht</l>
<l>Doe hi den ontfermigen oly zocht</l>
<l n="5350">So wie namen ouer hem draecht</l>
<l>Hy blijft altijt ongeplaecht</l>
<l>Vander temptatien ende vanden quaden</l>
<l>Donre blixom mach hem niet scaden</l>
<l>Touery noch alfs gedroch</l>
<l n="5355">Meerre lude duecht leytter an noch</l>
<l>Hy en mach niet verderuen van coude</l>
<l>Al lage hi nact in enen woude</l>
<l>Al moeder naect op een velt</l>
<l>Drie wijntersche nacht aen een getelt</l>
<l n="5360">Al vroost ende weidet wtten noorden</l>
<l>So grote cracht hebben die woorden</l>
<l>Jn orconde meyster abryoen</l>
<l>Een steen van wonderliken doen</l>
<l>Stont buten aent vingerlijn</l>
<l n="5365">Hy en mocht niet verbetert sijn</l>
<l>Ende was gedeilt van verwen drye</l>
<l>Als root cristal was deen pertye</l>
<l>Ende dat blencte so claer</l>
<l>Off hi barnenende vuyr wair</l>
<l n="5370">Also was hi altoos gedaen</l>
<l>So wair een woud by nachte gaen</l>
<l>Ende des hi myt hem droech den steen</l>
<l>Hy en behoefde lichts en geen</l>
<l>Van keersen want hi zach</l>
<l n="5375">So wel oft wair schoon dach</l>
<l><milestone unit="fol" n="84r"/> <hi rend="bold">M</hi>Jt sulke gelijc was dander twaer</l>
<l>So fijn ende so door claer</l>
<l>Als oft wair gebruneert</l>
<l>So wat mysquamen den ogen deert</l>
<l n="5380">Off aen den lichaem enich geswel</l>
<l>Dat conde dat wt boeten wel</l>
<l>Nie dan ment bestreeck dair mede</l>
<l>Jn allen hooftzweer ende swairhede</l>
<l>Off inden lichaem enich ongesond</l>
<l n="5385">Die van versumentheit comen cond</l>
<l>Van vergiffenisse ende venijn</l>
<l>Off enige ziecte die mach sijn</l>
<l>Lanc euel gycht. ende tysike</l>
<l>Fistel kancker ende artike</l>
<l n="5390">Ende alle siecte sonder die doot</l>
<l>Op dat men een luttel fonteynen goot</l>
<l>Dair men den witten steen in stack</l>
<l>En dat dranc al ongemack</l>
<l>Wort hy quijt cond hi geswelgen</l>
<l n="5395">Mit groten recht mach ic my belgen</l>
<l>Dat ic dus vulic heb verloren</l>
<l>Die derde verwe moochdi horen</l>
<l>Die was groen als een glas</l>
<l>Mer zommich dropel dair in was</l>
<l n="5400">Gemengt recht als purpur vaer</l>
<l>Die meyster seide my voorwaer</l>
<l>So wie dat droege sulcken steen</l>
<l>Van synen vianden en souden geen</l>
<l>So sterck wesen off so coen</l>
<l n="5405">Die hem macht had te mysdoen</l>
<l>Ende hi soude alle wege</l>
<l>So wair hi vocht hebben zege</l>
<l>Waert bi nachte off by dage</l>
<l><milestone unit="fol" n="84v"/> Dess hi den steen nuchteren aensage</l>
<l n="5410">Ende dair toe soude hi liefgetal</l>
<l>Sijn mitten luden ouer al</l>
<l>Al hadden si hem gehaet te voren</l>
<l>Hy soude vergeten alle toren</l>
<l>Ende droech hi den steen dat si en sagen</l>
<l n="5415">Ende en soude hi niet versagen</l>
<l>Door geen bedroch. door geen gewelt</l>
<l>Tegen hondert gewapend te voet</l>
<l>So soude hi blide ende wel gemoet</l>
<l>Ende vrolic van herten keren</l>
<l n="5420">Behoude sijns lijfs ende eren</l>
<l>Mer hi most sijn een edel man</l>
<l>Dair geen dorperheit wair an</l>
<l>Off alle dese cracht en holp hem niet</l>
<l>Lieue vrienden nv besiet</l>
<l n="5425">Hebdi ye in waren wort</l>
<l>Van steen meerre cracht gehoort</l>
<l>Ende om dat hi was so goet</l>
<l>So docht ic dat my niet en stoet</l>
<l>Te hebben so dueren scat</l>
<l n="5430">Ende had den coninc om dat</l>
<l>Mynen lieuen heer geseynt</l>
<l>Als een voor den edelsten die men vijnt</l>
<l>Ende wanttet al aen hem leit</l>
<l>Al onse eer en onse zalicheit</l>
<l n="5435">Op dat sijn lijff voor allen vresen</l>
<l>Te bet altoos bewaert soud wesen</l>
<l><hi rend="bold">E</hi>En spiegel ende een kam</l>
<l>Die ic ter seluer steden nam</l>
<l>Dair ic vant dat vingerlijn</l>
<l n="5440">Dus wil ict openbaer sijn</l>
<l>Dat was in mijns vaders scat</l>
<l><milestone unit="fol" n="85r"/> Ny en creech ick meer dan dat</l>
<l>Ende die woude vmmer hebben mijn wijf</l>
<l>So wel waren sy hair gerijf</l>
<l n="5445">Dat icse dair niet en mocht laten</l>
<l>Die had ic ter eren ende haerre baten</l>
<l>Der coninghin geseynt mijnre vrouwe</l>
<l>Want sy my vrientscap ende trouwe</l>
<l>Ende grote huescheit heeft bewijst</l>
<l n="5450">Die kan ende mocht niet sijn volprijst</l>
<l>Hy was gemaect van een been</l>
<l>End dat was suuer ende reen</l>
<l>Dat is geheten panthera</l>
<l>Tusschen dat groot Jndia</l>
<l n="5455">Ende dat eerdsche paradise</l>
<l>Voir dese beest ende oec hair spise</l>
<l>Van verwen is hi also schoon</l>
<l>Dat men onders hemels throon</l>
<l>Geen verwe en vijnt so diere</l>
<l n="5460">Panthera en heefs een maniere</l>
<l>Dair toe so ruuct hi also zoet</l>
<l>Dat sijn lucht can geuen boet</l>
<l>Van eniger groter quale</l>
<l>Sijn schoonheit ende dat hi ruuct so wale</l>
<l n="5465">Dat doet mennich dier dat hem volcht na</l>
<l>Een scouder been heeft panthera</l>
<l>Seer dvn breet ende dat so vast</l>
<l>Dat hem deren en mach geen last</l>
<l>Ende als men hem dat leuende wynt wt</l>
<l n="5470">So blijft hem altoos die virtuut</l>
<l>Vander zueter lucht ende roke</l>
<l>Ten mach niet rotten noch crigen broke</l>
<l>Nvmmermeer tot genen dagen</l>
<l>Water vuyr. steeck. noch slagen</l>
<l n="5475"><milestone unit="fol" n="85v"/> En mach hem niet scaden licht</l>
<l>So hert so vast ist en so dicht</l>
<l>Die zuete lucht die dair wt schiet</l>
<l>En soude die mennich louen niet</l>
<l>Het heeft al sulke cracht</l>
<l n="5480">Dat etens noch drinckens en acht</l>
<l>Die sijn zade dair by mach wesen</l>
<l>Die is alles euels genesen</l>
<l>Gesont van herten vri ende vro</l>
<l>Dit been is gepolijst also</l>
<l n="5485">Claer oft wair van suluer fijn</l>
<l>Dair toe wit alst mach sijn</l>
<l>Van yuorien off bockraen</l>
<l>Die tanden die dair aen staen</l>
<l>Sijn nauwe te maten ende smal</l>
<l n="5490">So slecht off sy waren van glasen al</l>
<l>En tusschen die tand ist velt so breet</l>
<l>Datter mennich beeld in steet</l>
<l>Van finen goude wel gesmeden</l>
<l>Half duuekels lanc en dair beneden</l>
<l n="5495">En sach nye sijns gelijcs in reden</l>
<l>Die velde sijn gescakiert</l>
<l>Van sabel van kelen geammelgiert</l>
<l>Van synoper ende van azuer</l>
<l>Ende is die hystorie ende auentuer</l>
<l n="5500">Hoe venus. Jvno. en pallas</l>
<l>Een apel die fijn gouden was</l>
<l>Onder hem drien hadden gemeen</l>
<l>Ende ellic wouden hebben alleen</l>
<l>Alle wijl sy dair om keuen</l>
<l n="5505">Ten lesten sijns zijs op een bleuen</l>
<l>Dat sy aen parijs ghingen</l>
<l>Ende hem den gouden appel bringen</l>
<l><milestone unit="fol" n="86r"/> Dat hi en gaue openbaer</l>
<l>Die van hem drien die scoonste waer</l>
<l n="5510"><hi rend="bold">P</hi>Arijs die schoon was ende haerde</l>
<l>Buten troyen op die heide</l>
<l>Jvno geloofde hem ende seide</l>
<l>Die meeste rijcheit te hebben dan</l>
<l>Die doe ter werelt had enich man</l>
<l n="5515">Op dat hi hair den appel wijsde toe</l>
<l>Pallas die geloofde hem doe</l>
<l>Woude hi hair den appel toe wisen</l>
<l>Sy souden hooch in machten doen rysen</l>
<l>Dat hi alle sijn viande soude</l>
<l n="5520">Onder hem dwingen hoe hi woude</l>
<l>Venus sprac wat seg di van scat</l>
<l>Off van gewelt berecht my dat</l>
<l>Js priamus niet dijn vader</l>
<l>Ende hector dijn brueder die algader</l>
<l n="5525">Tlant heeft bedwongen voor ende na</l>
<l>En is niet dijn moeder ecuba</l>
<l>En is troeyen niet dijn die grote stat</l>
<l>Jc sel di geuen die meeste scat</l>
<l>Den edelsten ende den besten dair by</l>
<l n="5530">Die in alle die werelt sy</l>
<l>Wilstu my voor die scoonste prisen</l>
<l>Ende den gouden appel my toe wisen</l>
<l>Du selste hebben dat scoonste wijff</l>
<l>Die ye ontfenck op eerden lijff</l>
<l n="5535">Ende vmmermeer gecrigen sal</l>
<l>So bistu rijck bouen al</l>
<l>So clymstu allen heren bouen</l>
<l>Dats een scat die nyement can vollouen</l>
<l>Want reyn vrouwen scoon ende goet</l>
<l n="5540">Die connen sterken mannes moet</l>
<l><milestone unit="fol" n="86v"/> Ende verdriuen alles herten leyt</l>
<l>Sijn doen plegen scamelheit</l>
<l>Sy doen duecht ende wijsheit keren</l>
<l>Parijs hoorde hair presenteren</l>
<l n="5545">Sijn hert wart in groter vroude</l>
<l>Hy bad dat sy hem nomen woude</l>
<l>Die scone vrouwe wie sy wair</l>
<l>Venus sprac ic seg di wair</l>
<l>Des conincs wijff van grieken helene</l>
<l n="5550">Scoonre vrou en leeft nv gene</l>
<l>Edel zedich . rijck ende wijs</l>
<l>Doe gaff hair den appel parijs</l>
<l>Ende seide dat si die scoonste waer</l>
<l>Hoe hi helenen creech dair naer</l>
<l n="5555">Ende namse den coninc menelaus</l>
<l>By hulpen der godynne venus</l>
<l>Ende brachtse te troyen bynnen</l>
<l>Dat grote solaes der herten mynnen</l>
<l>Dat sy twee te samen dreuen</l>
<l n="5560">Gout dair myt beelden op gegeuen</l>
<l>Ende letteren dair op gegreuen</l>
<l>Dair men bi mocht boecstauen gereet</l>
<l>Van ellic dinck dat ondersceet</l>
<l><hi rend="bold">N</hi>V hoort van dat spiegel goet</l>
<l n="5565">Dat glas dat dair in stoet</l>
<l>Dat was schoon ende onmaten claer</l>
<l>Dat men dair in sach ver ende naer</l>
<l>Al dat op mijl na gesciede</l>
<l>Wast aen beesten off aen liede</l>
<l n="5570">Van dingen die men weten wilde</l>
<l>Ende die oec voorden spiegel hilde</l>
<l>Sijn aengesicht ende hi dair in zaghe</l>
<l>Had hi sproete smette off vlage</l>
<l><milestone unit="fol" n="87r"/> Op sijn oge peerle off twitte</l>
<l n="5575">Vluys ofte cobe oft ander smitte</l>
<l>Dat genas hi claerlic al</l>
<l>So groot virtuut so groot gheual</l>
<l>Dat had dat spiegel glas in hem</l>
<l>Jst wonder dat ic mysmoedich ben</l>
<l n="5580">Te verliesen so groten vont</l>
<l>Dat hout dair dat glas in stont</l>
<l>Was licht ende vast ende heet eetijn</l>
<l>Het soude ewelike sijn</l>
<l>Eert rotte ende wormstake</l>
<l n="5585">Ende om dese selue sake</l>
<l>Dede die coninc salomon</l>
<l>Synen tempel bynnen doen</l>
<l>Mit desen hout al om gecleden</l>
<l>Om sijnre groter reynicheden</l>
<l n="5590">Men prijstet beter dan enich gout</l>
<l>Het is gelijc elenushout</l>
<l>Die wilen die coninc trompaert</l>
<l>Off had gemaect dat houten paert</l>
<l>Om lieften des maradigas</l>
<l n="5595">Dochter die so schoon was</l>
<l>Op dat hise waende wynnen</l>
<l>Dat peert was so gemaect van bynnen</l>
<l>So wie dair op sat ende hijs begeerden</l>
<l>Hy voer henen sijnre veerden</l>
<l n="5600">Hondert mylen bynnen eenre vren</l>
<l>Dat quam tot scerper auentueren</l>
<l>Cleomedis synen soen</l>
<l>Want hi en woude nie gelouen die goen</l>
<l>Dattet houten peert had sulken macht</l>
<l n="5605">Hy sat dair op ende besacht</l>
<l>Want hi was moedich ende koen</l>
<l>Ende geerde hoge dade te doen</l>
<l><milestone unit="fol" n="87v"/> Om der werelt prijs te ontfaen</l>
<l>Crompaert dreide om enen weruel saen</l>
<l n="5610">Die in des borst te voren stont</l>
<l>Doe hief peert op wt vryen gront</l>
<l>Ende voir ter veynster wt vander zael</l>
<l>Eer men een pater noster soude lesen wael</l>
<l>Hy seide hi was tien mylen ver</l>
<l n="5615">Clemoedes was droeue ende er</l>
<l>Hy en waende nummermeer keren</l>
<l>Die hystorien dair off ons leren</l>
<l>Wat groter anxt dat hi leet</l>
<l>Ende hoe ver dat hi reet</l>
<l n="5620">Op dat hi lemus houten paert</l>
<l>Eer hi vernemen conde den aert</l>
<l>Hoe ment weder keren dede</l>
<l>Hoe ment daelde ende op voer mede</l>
<l>Doch doe hijt wist so was hi vro</l>
<l n="5625">En dit quam meeste deel so</l>
<l>Bi des edels houts cracht</l>
<l>Dair sulcke kunst was in gevracht</l>
<l>Ende al des gelijcs so was</l>
<l>Dat hout dair op stont tspiegel glas</l>
<l n="5630">Ende was oec ander haluen voet</l>
<l>Breder dan dair dat glas in stoet</l>
<l>Buten om gaende alront</l>
<l>Dair mennich hystori vreemd in stont</l>
<l>Dat my te seggen wair te veel</l>
<l n="5635">Van goud. van sabel ende van keel</l>
<l>Azwer. suluer. ende synoper</l>
<l>Dese sess verwen waren proper</l>
<l>Dair in gewrocht daert behoorde</l>
<l>Ende onder ellic hystori die woorde</l>
<l n="5640">Gegreuen ende geammelgiert</l>
<l>Wat ellic bedude so wel visiert</l>
<l><milestone unit="fol" n="88r"/> Ende ten was nye spiegel na mynen waen</l>
<l>Jnt eerst stonter gemaect aen</l>
<l>Van enen peerd sterck ende vet</l>
<l n="5645">Dat seer myt nyde was besmet</l>
<l>Op enen hert die liep int wout</l>
<l>So licht so snel dat mennichfout</l>
<l>Den peerd die op wies den toren</l>
<l>Om dat hi altoos liep voren</l>
<l n="5650">En hette niet cond verswellen</l>
<l>Hem dochte het soude hem neder vellen</l>
<l>Al sout hem dair om raden we</l>
<l>Jc wil v seggen noch voort mee</l>
<l>Het ghinc ende sprac hem aldus aen</l>
<l n="5655">Hadstu enen hert geuaen</l>
<l>Die ic di wel soude wisen</l>
<l>Di soud dair grote baet off rysen</l>
<l>Sijn hoornen sijn vleisch ende vel</l>
<l>Dat soutstu vercopen wel</l>
<l n="5660">Die herde sprac nv segt my dan</l>
<l>Hoe sellen wi dair comen an</l>
<l>Dat peert sprac sit op ic sel di dragen</l>
<l>En laet dair ons om varen iagen</l>
<l>Die herde sat op ende sijn versien</l>
<l n="5665">Dit hert voor hem ghinc vlien</l>
<l>Want hi was licht ende snel</l>
<l>Ende ontliep dat peerd wel</l>
<l>Si iaechden so lanc tpeert wart mat</l>
<l>Ende sprac totten man die op hem sat</l>
<l n="5670">Jc wil my rusten nv sit off</l>
<l>Jc bin so moede gyff my oorlof</l>
<l>Die herde sprac ic heb di geuaen</l>
<l>Du en conste my nv niet ontfaen</l>
<l>Jc heb tuegel ende sporen</l>
<l n="5675">Jc dwing di alstuut gesworen</l>
<l><milestone unit="fol" n="88v"/> Nvmmer en moetstuus hebben danck</l>
<l>Siet heer hoet peert hem seluen dwanck</l>
<l>Ende vinck in sijns selfs net</l>
<l>Hoe mach een sijn geuangen bet</l>
<l n="5680">Dan die om synen fellen nijt</l>
<l>Hem seluen so vaet dat men hem rijt</l>
<l>Sulc pijnt zeer om sijns selfs scade</l>
<l>Ende het loont hem seluer almyt quade</l>
<l><hi rend="bold">H</hi>Et stont dair tot eenre stont</l>
<l n="5685">Een ezel waren end een hond</l>
<l>Onthouden myt enen riken man</l>
<l>Die den hont seer lieff gewan</l>
<l>Wan hi speelde dair tegen</l>
<l>Die hont spranc op ende queecte sinen staert</l>
<l n="5690">Ende lecte sijn heer omtrent sinen baert</l>
<l>Dit sach die ezel boudewijn</l>
<l>Die zeer deerde in therte sijn</l>
<l>Ende sprac hoe macht wesen</l>
<l>Wat ist dat mijn heer aen desen</l>
<l n="5695">Vuylen catijff heeft versien</l>
<l>Die ic nvmmer orbair en zie plien</l>
<l>Dat hi hem lect ende op hem sprinct</l>
<l>Mer my die men ten orber dwinct</l>
<l>Die sacken te dagen. te lopen te driuen</l>
<l n="5700">Hy en soude niet myt hem vyuen</l>
<l>Den arbeit doen in enen iaer</l>
<l>Die ic in eenre weeck volnaer</l>
<l>Nochtan sit hi by mynen heer</l>
<l>Ter tafel ende crijcht al sijn begeer</l>
<l n="5705">Van been te clvuen van vetten telyuren</l>
<l>Ende my en mach anders niet gebueren</l>
<l>Dan dijstel netel. ende scerpe kaerden</l>
<l>Ende des nachs te leggen op die aerde</l>
<l>Sonder stro ende sonder letier</l>
<l n="5710"><milestone unit="fol" n="89r"/> Dit is in my seer cranck bestier</l>
<l>Jc en wils niet langer dogen</l>
<l>Jc wil om mijns heren wil pogen</l>
<l>Te verweruen ende wesen sijn vrient</l>
<l>En dienen hem als die hont hem dient</l>
<l n="5715">Mittien so quam sijn heer sijn weert</l>
<l>Die ezel hief op synen steert</l>
<l>Mit synen steert dat hi spranck</l>
<l>Hy bleerde hi green hi sanck</l>
<l>Mit synen vorsten voeten voren</l>
<l n="5720">Vedelde hy sijns heren oren</l>
<l>Dat hi hem maecte grote bulen</l>
<l>Hy scoot gereets mitter mulen</l>
<l>Ende wilden cussen aen synen mont</l>
<l>Also hi had sien doen den hont</l>
<l n="5725">Doe riep sijn heer myt eernste groot</l>
<l>Help help desen ezel slaet my doot</l>
<l>Doe quamen die knapen toe gescoten</l>
<l>Mit stercken stocken ende myt groten</l>
<l>En sloegen so wtermaten</l>
<l n="5730">Dat hi sijn lijff dair waende laten</l>
<l>Doe liep weder op synen stal</l>
<l>Ende at dijstel end had ongeual</l>
<l>Netel kaerden ende gras</l>
<l>Ende bleeff een ezel als hi was</l>
<l n="5735">Die een anderen sijn veluaren vergan</l>
<l>Dat hem niet en cost nochtan</l>
<l>Ende al wair hi inden staet</l>
<l>Des geens geluc dien hi haet</l>
<l>Het soude hem recht so wael vuegen</l>
<l n="5740">Als myt lepelen teten der suegen</l>
<l>Dair om is die beste raet</l>
<l>Datmen den ezel den ezel laet</l>
<l>Dijstel eten ende dragen den sack</l>
<l><milestone unit="fol" n="89v"/> Hy en can hem vuegen in geen gemac</l>
<l n="5745">Al deed men hem oec duechd en eer</l>
<l>Hy pleecht altijt sijn oude leer</l>
<l>Wair ezels crigen heerscappien</l>
<l>Dair siet ment selden wel dyen</l>
<l>Want si op nyement off roeken</l>
<l n="5750">Dan hairs selfs bate zoeken</l>
<l>Nochtan rysen sy alle dage</l>
<l>Jn machten dits dat ic meest clage</l>
<l><hi rend="bold">E</hi>Nde betvoort stont dat mijn vader</l>
<l>Ende tybert gingen te gader</l>
<l n="5755">Ende hadden gesworen by haer trou</l>
<l>Dat sy om weelden noch om rou</l>
<l>Niet van malcander en souden sceiden</l>
<l>Ende wat sy cregen onder hem beiden</l>
<l>Dat souden deilen ten haluen ongetelt</l>
<l n="5760">Doe sagen sy comen ouer tfelt</l>
<l>Jagers gereden myt veel honden</l>
<l>Sy liepen in velt al dat si conden</l>
<l>Als die hairs lijfs hadden vaer</l>
<l>Tybert reynaert gi segt my waer</l>
<l n="5765">Hoe sellen wi best mogen vlien</l>
<l>Die iagers hebben ons versien</l>
<l>Weet gi enige goeden raet</l>
<l>Mijn vader die groot toeuerlaet</l>
<l>Aen hem vermoede op sijn gelof</l>
<l n="5770">Dat hi lem niet en ging off</l>
<l>Door genen noot sprac tybert neve</l>
<l>Een sac vol raets ic ons wel geue</l>
<l>Die weet ic wel heb wijs te doen</l>
<l>Bliuen wi bi een als heelden koen</l>
<l n="5775">Wy en dorren iagers noch honde duchten</l>
<l>Tybert die began hem te versuchten</l>
<l>Ende sprac reynaert wat baet</l>
<l><milestone unit="fol" n="90r"/> Jc en weet niet dan enen raet</l>
<l>Dair moet ic op nemen goom</l>
<l n="5780">Doe clam hi op enen boom</l>
<l>Bouen op ouerste onder die bladen</l>
<l>Dair en mocht hem nyement scaden</l>
<l>Ende liet mynen vader alleen staen</l>
<l>Jn groten anxt sijns lijfs beuaen</l>
<l n="5785">Want die iagers ende die honden</l>
<l>Setten hem na al wat sy conden</l>
<l>Men blies den hoorn men riep slach</l>
<l>Ende doe die cater tybert dit sach</l>
<l>Hielt hi sijn spot myt hem ende sprack</l>
<l n="5790">Wat reynaert ondoet nv uwen sack</l>
<l>Dair al die raet in is het tis tijt</l>
<l>Gi die so wijs geheten zijt</l>
<l>Bescud v seluen off v naect toren</l>
<l>Dit most nv mijn vader horen</l>
<l n="5795">Van dair hi hem meest toeverliet</l>
<l>En dien dus iamerlic verriet</l>
<l>So dat hi vol na bleef doot</l>
<l>Hy liep ende myt vresen groot</l>
<l>So zeer dat hem dat sweet wt brack</l>
<l n="5800">En sijn mael van achteren leet groot ongemack</l>
<l>Om dat hi te lichter soude wesen</l>
<l>Nochtan en mochtet niet baten in desen</l>
<l>Want die honden waren hem te snel</l>
<l>En souden hem hebben gebeten int vel</l>
<l n="5805">Mer dat hem die auentuer dat</l>
<l>Goste dat hi dair vant een gat</l>
<l>Een out hol in die eerde staen</l>
<l>Dair croop hi in ende is ontgaen</l>
<l>Den honden ende die iagers mede</l>
<l n="5810">Dus hielt tybert sijn zekerhede</l>
<l>Die hi hem loofde die lose droch</l>
<l><milestone unit="fol" n="90v"/> Och hoe veel vijntmender noch</l>
<l>Die luttel achten wat sy louen</l>
<l>Op dat sy haers willen comen bouen</l>
<l n="5815">Ende off ic tybaert noch hier om haet</l>
<l>Waert onreden off onmaet</l>
<l>Mer neen ic heb te lief mijn ziel</l>
<l>Nochtan sage ic dat hem misfiel</l>
<l>Aen lijff. aen goe . off aen eren</l>
<l n="5820">Jc ducht het en soude my niet deren</l>
<l>Op dat een ander deed dan ic ter tijt</l>
<l>Nochtan en wil ic hat noch nijt</l>
<l>Tot hem dragen ic wilt om god vergeuen</l>
<l>Mer noch en ist niet wt gewreuen</l>
<l n="5825">Jn mijn hert also claer</l>
<l>Dair en staet in mennich haer</l>
<l>Van ongunsten alst my coomt te voren</l>
<l>Doch dat doet dat vleysch</l>
<l>Dat dicke op reden vecht</l>
<l n="5830">En doet wil gaen voer recht</l>
<l><hi rend="bold">D</hi>Aer stont vanden wolf oec mede</l>
<l>Die sijns dancks nye goet en dede</l>
<l>Hoe hi eens op een heide wilt</l>
<l>Vant een doot peert geuilt</l>
<l n="5835">Mer dat vleisch was al op geten</l>
<l>Doe ghinc hi biten grote beten</l>
<l>Aen die beenre die hi in swalch</l>
<l>Drie vier teuens in sijn balch</l>
<l>Want hi had den honger groot</l>
<l n="5840">So gierich was hi dat hem scoot</l>
<l>Jn been dwars in sijn keel</l>
<l>Dair hi om leet smerten veel</l>
<l>Hy socht al om meysters vroet</l>
<l>Ende geloofde hem groot goet</l>
<l n="5845">Dat hem beterde sijn mysual</l>
<l><milestone unit="fol" n="91r"/> Ten lesten doe hi ouer al</l>
<l>Sochte ende geen baet en vernam</l>
<l>Aen enen craen dat hi doe quam</l>
<l>Die enen langen hals had ende vet</l>
<l n="5850">Die bad hi dat hi sijn gebrec</l>
<l>Beterde hi sout hem wel lonen</l>
<l>Ende het soude hem ewelic versconen</l>
<l>Die craen hoorde hoe scoon hi boot</l>
<l>Ende synen hals in sijn stroot</l>
<l n="5855">Ende tooch hem been wt synen beck</l>
<l>Die wolf vergifte mytten streck</l>
<l>Wopen riep hi du doets my wee</l>
<l>Jc vergeeft di en doets niet mee</l>
<l>Jc en wouts niet van enen anderen liden</l>
<l n="5860">Jsegrim nv ganc di verbliden</l>
<l>Sprac die craen gi zijt genesen</l>
<l>Nv geeft my dat mijn sal wesen</l>
<l>Die wolf sprac nv hoort desen geck</l>
<l>Jc bin seluer aent gebreck</l>
<l n="5865">Ende hi wil van my goet hebben toe</l>
<l>Hy en denct der duecht niet die ic hem doe</l>
<l>Want hi stac sijn hooft in mynen mont</l>
<l>Ende ic liet hem wt trecken gesont</l>
<l>Ende heeft my dair toe zeer gedaen</l>
<l n="5870">En soud dair dan yement of baet ontfaen</l>
<l>So wair sy my mit allen recht</l>
<l>Eens lonen scalcken haren knecht</l>
<l>Den genen die hem ducht bewisen</l>
<l>Wair men den scalc laet risen</l>
<l n="5875">So gaet te niet recht ende eer</l>
<l>Het is mennich die enen anderen zeer</l>
<l>Wil doen ende sijn gebrec verswaren</l>
<l>Mer soude hi hem seluen claren</l>
<l>Te grond hi souds meer aen hem vijnden</l>
<l n="5880"><milestone unit="fol" n="91v"/> Dair om seit men en tis waer</l>
<l>Wie scelden wil sel wesen claer</l>
<l><hi rend="bold">A</hi>L dit en veel mennich nochtan</l>
<l>Dat ic wel genoemen kan</l>
<l>Was inden spiegel wel gewrocht</l>
<l n="5885">Die meyster had veel gesocht</l>
<l>Dien maecte was van consten vroet</l>
<l>Ende om dat my veel te goet</l>
<l>Te houden waren sulke Juwelen</l>
<l>Had ic se den coninc tot synen delen</l>
<l n="5890">Ende mijnre lieuer vrouwen ter eren gesent</l>
<l>Wair sijn nv die sulke present</l>
<l>Op trouwen haren haren heer geuen</l>
<l>Dien rouwe die mijn twe kijnder dreuen</l>
<l>Om dat spiegel dat was te vele</l>
<l n="5895">Want sier hem dic myt groten spele</l>
<l>Jn plagen te spiegelen ende voor te springen</l>
<l>Ende zagen hoe hair stertgens hingen</l>
<l>Ende hoe hem hair mwlken stont</l>
<l>Ocharmen my was onkont</l>
<l n="5900">Dat kuwaert was so na den doot</l>
<l>Hoe ic hem op trouwen groot</l>
<l>Die scerpe gaff myt die iuwelen</l>
<l>Jc en wistet nyement bet te beuelen</l>
<l>Jc had gewesen op dat lijff mijn</l>
<l n="5905">Dan hem ende den ram bellijn</l>
<l>Het waren die trouste vrienden twee</l>
<l>Die ic waen te krigen vmmermee</l>
<l>Wopen ouer den mordenaer</l>
<l>Jc sel dair noch off weten twaer</l>
<l n="5910">Al soud ic die werlt dair om door dolen</l>
<l>Want mordaet en bleef nye verholen</l>
<l>Het mach licht dat hi hier by ons staet</l>
<l>Onder den hoop hier dier of weet hoet gaet</l>
<l><milestone unit="fol" n="92r"/> Waer kuwart bleef al en seit hijs niet</l>
<l n="5915">Want mennich scalc die loosheit pliet</l>
<l>Wandelt dic mitten goeden</l>
<l>Dair hem nyement en can voir hoeden</l>
<l>Sy connen herde wel haren aert bedecken</l>
<l>Dat my meest doet verwecken</l>
<l n="5920">Dats dat my die coninc onse heer</l>
<l>Op loopt dus fellic ende dus zeer</l>
<l>Ende seit mijn vader ende ic mede</l>
<l>Hem noch den syne nye goet en deden</l>
<l>Dit heeft my vreemt van enen coninck</l>
<l n="5925">Mer hem coomt so mennich dinck</l>
<l>Te voren dair hi syn op let</l>
<l>Dat hi dat een mitten anderen verget</l>
<l>Ende licht is dit aldus gesciet</l>
<l>Lieue heer en gedenct v niet</l>
<l n="5930">Hoe v vader den coninck</l>
<l>Leefde ende gi een iongelinck</l>
<l>Van tween iaren niet veel myn</l>
<l>Dat mijn vader quam hier in</l>
<l>Vander scolen tot mompelier</l>
<l n="5935">Dair hi studeerde der iaren vier</l>
<l>Jn recepten van medecinen</l>
<l>Ende alle die teyken van vrynen</l>
<l>Kende hi so wel als sijn hant</l>
<l>Ende alle die crude die men vant</l>
<l n="5940">Treckende van viscoppen ende laxitiue</l>
<l>Die kende hi bet dan suke viue</l>
<l>Die grote meisters nv willen wesen</l>
<l>Hy was van consten so wt gelesen</l>
<l>Dat hi syden ende bont moch dragen</l>
<l n="5945">Hy vant den coninc in groten plagen</l>
<l>Van suucte doe hi te houe quam</l>
<l>Dat hi swaer ter herten vernam</l>
<l><milestone unit="fol" n="92v"/> Want hi en mynde bouen allen heren</l>
<l>Die coninck en mocht sijns niet ontberen</l>
<l n="5950">So wanneer hi was int hoff</l>
<l>Alle die ander hadden dan loff</l>
<l>Hy en geloofde nyement voor hem</l>
<l>Reynaert sprac hi oec ic ben</l>
<l>Die ziecten crijcht so langer so quader</l>
<l n="5955">Lieue heer coninc sprac mijn vader</l>
<l>Hier is een glas maect v vryne</l>
<l>Jc sal v dan seggen zekerlic v pyne</l>
<l>Also zaen als ic se aensie myt ogen</l>
<l>Ende hoe men v sel helpen mogen</l>
<l n="5960">Mijn heer dede dat hi hem riet</l>
<l>Want hi en geloofde doe niet</l>
<l>Dair hi meerre geloof op droech</l>
<l>Al wast dat hi synt omsloech</l>
<l>Aen mynen heer die hier staet</l>
<l n="5965">Bi quaden geelen bi valschen raet</l>
<l>Het geeft my wonder alre meest</l>
<l>Dat so verkeerde synen geest</l>
<l>Mer het was seker tegens synen doot</l>
<l>Hy wart van synnen zeer wonderlic groot</l>
<l n="5970">Dat hi so raesde ende dutte</l>
<l>Heer coninc sprac hi v is nutte</l>
<l>Suldi vmmermeer genesen</l>
<l>Ende dat moet entelic wesen</l>
<l>Eens wolfs leuer van zeuen iaren</l>
<l n="5975">Hier en moet gi niet me sparen</l>
<l>Die suldi eten off gi sijt doot</l>
<l>Want v vrijn tuget al bloot</l>
<l>Ende haest dair mede voir alle dinck</l>
<l>Die wolff stont doe dair aen den rinck</l>
<l n="5980">Ende hoorde toe ende sweech al stille</l>
<l>Mer doe die coninc synen onwille</l>
<l><milestone unit="fol" n="93r"/> Hem claechde ende sprac her ysegrijm</l>
<l>Nv hoordi wel hoet hier moet sijn</l>
<l>V leuer moet my genesen</l>
<l n="5985">Doe sprac hi heer ten mach niet wesen</l>
<l>Want ic weet wel dat wair</l>
<l>Dat ic noch niet out en bin vijf iaer</l>
<l>Jc heb mijnre moeder horen seggen</l>
<l>Mijn vader sprac heer wat mach v leggen</l>
<l n="5990">Aen sijn woorden doeten spouwen</l>
<l>Gi doet wel myt sijnre ouwen</l>
<l>Jc sel wel aen die leuer zien</l>
<l>Off hi wair seit ende mittien</l>
<l>Most die wolf ter kueken gaen</l>
<l n="5995">Die leuer wart hem wt gedaen</l>
<l>Die coninc atse ende hi genas</l>
<l>Van allen suucten die in he was</l>
<l>Des danckede hi synen vader</l>
<l>Ende sijn gesyn hiet hi al gader</l>
<l n="6000">Dat men voort meyster reynaert hie[te]</l>
<l>Ende op sijn lijff dat nyement en liete</l>
<l><hi rend="bold">H</hi>y bleef voort bi den coninck</l>
<l>Ende was gelooft van alle dinck</l>
<l>Altoos most hi hem naeste gaen</l>
<l n="6005">Ende op sijn hooft was gestaen</l>
<l>Een scoon fiolen rosen crans</l>
<l>Die hem den coninc myt eren gans</l>
<l>Gaff ende deedse hem myt eren dragen</l>
<l>Nv is dit alte samen ouer geslagen</l>
<l n="6010">Ende men verget al ouder duecht</l>
<l>Die gierige scalken werden verhuecht</l>
<l>En die wijsheit set men achter</l>
<l>Des hebben die heren groot lachter</l>
<l>Ende dalen so lanc so meer</l>
<l n="6015">Want als een dorper gier wert heer</l>
<l><milestone unit="fol" n="93v"/> Ende bouen synen bueren crijcht macht</l>
<l>So en weet selue niet wie hi slacht</l>
<l>Hy en kent niet waen hi comen sy</l>
<l>Ende om nyement liden en droeft hy</l>
<l n="6020">Hy en hoort oec nyements bede</l>
<l>Dair en volcht die gifte mede</l>
<l>Al sijn menich dats brengt hier</l>
<l>Och hoe mennich dorper ghier</l>
<l>Sijn nv te houe biden heeren</l>
<l n="6025">Die zeer smeken ende smeren</l>
<l>Mer mochten sy haers heren leuen</l>
<l>Behouden myt een oor te geuen</l>
<l>Si lieten steruen eer zijt gauen</l>
<l>Si slachten den wolf die node lauen</l>
<l n="6030">Den coninc sijnre leuer woude</l>
<l>Noch had ic lieuer eer dat ic soude</l>
<l>Die coninc steruen ende sijn goede wijff</l>
<l>Dat hondert wolf verlorent tlijff</l>
<l>Ende het wair oec mynre scade</l>
<l n="6035">Want wat coomt van quaden zade</l>
<l>Sijns dancks doet hi selden duecht</l>
<l>Heer coninc dit sciede in uwer Juecht</l>
<l>Dat uwen vader dat was gedaen</l>
<l>Dair bi ist licht v ontgaen</l>
<l n="6040">Ende oec so hebb ic selue mede</l>
<l>Gedaen eer ende huefshede</l>
<l>Die doe wel behagede v</l>
<l>Al danct di my so luttel nv</l>
<l>Mer v en gedencs so ic waen</l>
<l n="6045">Dair bi ist noot dat ics vermaen</l>
<l>Niet dat ict doe om enich verwijt</l>
<l>Want ic bin sculdich tot alre tijt</l>
<l>Door v te doen wes ic vermach</l>
<l>Jc quam gaende op enen dach</l>
<l n="6050"><milestone unit="fol" n="94r"/> Mitten wolf her ysegrijm</l>
<l>Wy hadden geuaen tesamen een swijn</l>
<l>Dat beten wi doot voor tlude garren</l>
<l>Heer doe quaem dy van verren</l>
<l>Wt eenre hagen ons in tgemoet</l>
<l n="6055">Ghi gruete ons myt scoonre groet</l>
<l>Ende spraect gi twee sijt wellcome</l>
<l>Die honger doet my also wee</l>
<l>Ende mynen wiue die hier coomt achter</l>
<l>Woud di ons deilen ons soud te sachter</l>
<l n="6060">Te moede wesen van uwen gewynne</l>
<l>Her ysegrim sprac biden kynne</l>
<l>Ja so dat men nauwe verstont</l>
<l>Mer ic riep myt luder mont</l>
<l>Ja wi heer al waert veel meer</l>
<l n="6065">Wie wildi dattet deilt nv heer</l>
<l>Dat sel dy wolf heer spraect gi doe</l>
<l>Des was ysegrym doe wel vroe</l>
<l>En deildent als hi was gewoen</l>
<l>Die een heelft nam hi tot sijn verdoen</l>
<l n="6070">Te vorenwt ende tvierendeel</l>
<l>End dat ander deel mijnre vrouwen</l>
<l>Doe ghinc hi biten ende knouwen</l>
<l>Ende haeste hem dat hijt op at</l>
<l>Dat oor mitten naes gat</l>
<l n="6075">Ende half die longen gaff hi my</l>
<l>Ende al dat ander behielt hy</l>
<l><hi rend="bold">A</hi>Ldus toonde hi sijn edelheit</l>
<l>Eer men eens credo had geseit</l>
<l>So had hi sijn deel op als gi selt weten</l>
<l n="6080">Nochtan had hi geern meer gegeten</l>
<l>Want hi en was noch niet sat</l>
<l>Doe baed gi ysegrim noch om wat</l>
<l>Mer heer hi en gaff v niet een koot</l>
<l><milestone unit="fol" n="94v"/> Doe hief dy op uwen rechteren poot</l>
<l n="6085">En sloechten so tusschen sijn oren</l>
<l>Dat hem dat fel mochte schoren</l>
<l>Vander nasen totten ogen</l>
<l>Doe en cond hi niet gedogen</l>
<l>Die smerte hi huylde ende bloyde zeer</l>
<l n="6090">Ende liep wech myt snelre keer</l>
<l>Ende liet sijn deel dair leggen neder</l>
<l>Ende brengt ons meer hoe ghijt raemt</l>
<l>Ende ziet dat gi v bet meer scaemt</l>
<l>Als gi deilt op een ander tijt</l>
<l n="6095">Doe seide ic heer gebiet ghijt</l>
<l>Jc ga myt hem ic weet wel wat</l>
<l>Ghi seit ic liep na dat</l>
<l>Mit hem hi carmde zeer ende stan</l>
<l>Ende croonde hoe qualic hi dair was an</l>
<l n="6100">Mer hi en dorst niet wel clagen</l>
<l>So lange liep wi te samen iagen</l>
<l>Dat wi een vet calf vengen</l>
<l>Ende doe ghijt ons saget brengen</l>
<l>Lachde gi ende het behagede v wel</l>
<l n="6105">Reynaert sprac gi zijt snel</l>
<l>Ter iacht als gijt v wilt onderwijnden</l>
<l>Jc zie gi cont wel wat vijnden</l>
<l>Gi zijt goet wt geseynt ter noot</l>
<l>Dit calf is vet ende groot</l>
<l n="6110">Hier moget gi seluer deilre of sijn</l>
<l>Jc doet gern seide ic lieue heer mijn</l>
<l>Die een helft is v wt te voren</l>
<l>Die ander moet uwen wiue toe behoren</l>
<l>Pensen leuer dermen ende longen</l>
<l n="6115">Die sellen hebben v iongen</l>
<l>Dat hooft sel hebben ysegrijm</l>
<l>Ende die voeten die sijn mijn</l>
<l><milestone unit="fol" n="95r"/> Doe gi dit hoorde waer di vro</l>
<l>Reynaert wie leerde v also</l>
<l n="6120">Huesschelic deilen doet my verstaen</l>
<l>Heer dat heeft dese knaep gedaen</l>
<l>Die mitter roder crvnen sit hier</l>
<l>Om dat hi hem maecte so fier</l>
<l>Huden doe deilde dat swijn</l>
<l n="6125">Dus was gelopen isegrijm</l>
<l>Dat hi creech scade ende scande mede</l>
<l>Mit sijnre onhuesscher gierichede</l>
<l>Oec dat men wolff noh huden vijnt</l>
<l>Die sonder eet ende verslijnt</l>
<l n="6130">Die geen dair hi ouer mach</l>
<l>Hem naect mennigen droeuen dach</l>
<l>Die die wolue zaden moet</l>
<l>Want sy en sparen vleisch noch bloet</l>
<l>Al dat sy vijnden nemen sy mede</l>
<l n="6135">Wee der landen ende der stede</l>
<l>Dair die woluen hebben die ouerhant</l>
<l>Sy en sparen vrient noch [vyant]</l>
<l>So wat sy crigen dat hem genuecht</l>
<l>Dat ende mennigerhande duecht</l>
<l n="6140">Heer heb ic voor v gedaen</l>
<l>Die ic v wel soude doen verstaen</l>
<l>En viel die reden niet te lanck</l>
<l>Des gi my segt zeer luttel danck</l>
<l>Naden woorden die ic van v hoor</l>
<l n="6145">My dunct zaech di al dinc wel door</l>
<l>Dat gi wel myt my mocht liden</l>
<l>Byn ic die ezel die men sel riden</l>
<l>Off dat lamkijn dat men eten moet</l>
<l>Wair mijn auentuer goet</l>
<l n="6150">Jc soude ander snodel eten</l>
<l>Jc plach goet ende quaet te weten</l>
<l><milestone unit="fol" n="95v"/> Bet dan sulc ander ende was oec mde</l>
<l>Wel gelooft van dat ic dede</l>
<l>Jc const voir vrouwen en voor heren</l>
<l n="6155">Een saeck in setten ende ordineren</l>
<l>Dair macht aenlach ende bet voorsien</l>
<l>Wat vanden dingen mocht gescien</l>
<l>Dair sulc tien daert nv aen staet</l>
<l>Men plach genen wisen nauwen raet</l>
<l n="6160">Te sluten. Jc en wass dair by</l>
<l>Al heeft dat ongeual nv my</l>
<l>Aldus onder tnet geuaen</l>
<l>Dat blat dat mocht noch ommeslaen</l>
<l>Ende dat rat van auentueren</l>
<l n="6165">Mocht my noch oec gebueren</l>
<l>Dat mijn recht ende oec mijn woort</l>
<l>Gelijc enen anderen soude gaen voort</l>
<l>Want ic en eysch geen verdrach</l>
<l>Jst datment my betugen mach</l>
<l n="6170">Na den recht in enigen broken</l>
<l>Jc wil dat aen my sy gewroken</l>
<l>Ende seit my yement yet op dat hi</l>
<l>Toe mach brengen die set by</l>
<l>Nader gewoente vanden houe</l>
<l n="6175">Heer conic by uwen oorloue</l>
<l>Bidic dat v dit genuege</l>
<l>Reynaert gi sprect al te gevuege</l>
<l>Vwer talen volch ic al</l>
<l>My en is oec niet tot ongeual</l>
<l n="6180">Cond wi weten wi kuwaerts leuen nam</l>
<l>Anders dan ons bellijn den ram</l>
<l>Sijn hooft in die scerp brocht</l>
<l>Jc laet v quijt van desen gerocht</l>
<l>En ic en wil niet meer op v cronen</l>
<l n="6185">Lieue heer god moets v lonen</l>
<l><milestone unit="fol" n="96r"/> Seker gi moget oec wel also</l>
<l>Sijn doot maect my so onvro</l>
<l>Dat my dat hert dunct versieden</l>
<l>Och doe sy beide van my scieden</l>
<l n="6190">Cuwert ende mijn vrient bellijn</l>
<l>Hoe swaer wart dat herte mijn</l>
<l>My docht dat ic beswijmde al</l>
<l>Jc meen het was tegen dit ongeual</l>
<l>Dat my leider was so naer</l>
<l n="6195">Alle die meeste hoop die was daer</l>
<l>Die reynaerts tael hebben gehoort</l>
<l>Van Juwelen ende hoe sy voort</l>
<l>Dair op storte sijn gelaet</l>
<l>Meenden dat was sonder beraet</l>
<l n="6200">En dat hi niet dan wair en sprac</l>
<l>Sij claechden seer sijn ongemac</l>
<l>Synen scaed ende synen rouwe</l>
<l>Die coninc selue ende sijn vrouwe</l>
<l>Ontfermden sijnre ionck ende oude</l>
<l n="6205">Ende seiden dat hi troosten soude</l>
<l>Ende pijnde hem te zueken die iuwele</l>
<l>Want hi hadse geprijst so vele</l>
<l>Datter hem zeer die syn op stoet</l>
<l>Ende om dat hi hem maecte vroet</l>
<l n="6210">Dat hise hem beiden had gesant</l>
<l>Al quam hem niet in die hant</l>
<l>Nochtan hadden sise gern genomen</l>
<l>Hadden sy geweten wair aen comen</l>
<l><hi rend="bold">R</hi>Eynaert die wel die meninge verstont</l>
<l n="6215">Die weynich goets had in synen gront</l>
<l>Sprac god danck v heer ende vrouwe</l>
<l>Dat gi my troost in mynen rouwe</l>
<l>Jc en sel rusten nach noch dach</l>
<l>Noch nyement die ics bidden mach</l>
<l n="6220"><milestone unit="fol" n="96v"/> Jc sel lopen ende iagen</l>
<l>Smeken bidden ende vragen</l>
<l>Die werelt duer die vier hoeken</l>
<l>Al soudic ewelic zoeken</l>
<l>Tot dat ic weet wair sy sijn</l>
<l n="6225">Ende ic bid v lieue here mijn</l>
<l>Off si waren oec tot sulcker stede</l>
<l>Dat mijn cracht mijn bede</l>
<l>Niet helpen en mocht dat gi my dan</l>
<l>Wilt helpen want het gaet v an</l>
<l n="6230">Het goet is v ende v toebehoort</l>
<l>Te rechten voor rooff offte moort</l>
<l>Die leider dair om is gesciet</l>
<l>Reynaert des en laet ic niet</l>
<l>Wanneer gi weet wair sy sijn</l>
<l n="6235">Ende gi begeert die hulpe mijn</l>
<l>Die sel v altoos sijn bereit</l>
<l>Och heer dats alte wel geseit</l>
<l>Cond ic noch ic souts v lonen</l>
<l>Nv dunct reynaert sijn zaken zeer sconen</l>
<l n="6240">Hy heeft den coninc tot synen wil</l>
<l>Die hem viant was openbaer ende stil</l>
<l>Hy denct macht hier dus gaen wt</l>
<l>Datter toe was goede gruut</l>
<l>Na dien gescepen stont te voren</l>
<l n="6245">Hy heeft hem allen so veel in doren</l>
<l>Luegen geslagen ende doen verstaen</l>
<l>Dat hi wel vri waent henen gaen</l>
<l>Sonder van yement beroepen sijn</l>
<l>So had hi oec mer ysegrijm</l>
<l n="6250">Wart toornich ende mysmoedich zeer</l>
<l>Hy sprac heer coninc edel heer</l>
<l>Si di dus kijnts dat gi gelooft</l>
<l>Den losen scalc die v verdooft</l>
<l><milestone unit="fol" n="97r"/> Mit gevensder logentael gescal</l>
<l n="6255">Dat heeft my wonder al</l>
<l>Jc soud hem tru gelouen spade</l>
<l>Hy is van moort ende van verrade</l>
<l>Door togen ende men houtet al voir spel</l>
<l>Dat sal ic hem bewisen wel</l>
<l n="6260">Eer dat hi noch sceit van my</l>
<l>Mi is lief dat hi hier is so by</l>
<l>Sijn liegen en sel hem hier niet vromen</l>
<l>Dat hy van my yet can comen</l>
<l><hi rend="bold">S</hi>Jet heer dese loze catijff</l>
<l n="6265">Verriet eens alte zeer mijn wijff</l>
<l>Hy deedse eens alte diep waden int slijck</l>
<l>Bijt water onder enen hogen dijck</l>
<l>Ende maecte hair wijs dat sy den steert</l>
<l>Jnt vater staec dair soud ter veert</l>
<l n="6270">Also veel visch aen biten gi sult weten</l>
<l>Sy en soudse niet myt hair vierde eten</l>
<l>Sy waende waers die arme dwaes</l>
<l>Ende ten buuck toe in die maes</l>
<l>Eer sy totten water quam</l>
<l n="6275">Dair sy doe totten stert in swam</l>
<l>So sy alre diepste conde</l>
<l>Dit was in enen wijnter stonde</l>
<l>Datse dus bedrooch reynert</l>
<l>Want sy hielt so lang den steert</l>
<l n="6280">Jnt water dat sy dair in beuroos</l>
<l>So wat sy tooch sy en mocht niet loos</l>
<l>Wtten yse doe hi dat sach</l>
<l>Liep hi dair toe al dat hi mach</l>
<l>Ende spranc achter op tlijff</l>
<l n="6285">Och dair vercrachte hi mijn wijff</l>
<l>Sy en cond geweren het hair toren</l>
<l>So hert stont sy int ijss beuroren</l>
<l><milestone unit="fol" n="97v"/> Dit en can hi niet missaken</l>
<l>Want ic vant hem opter braken</l>
<l n="6290">Also ic liep om mijn beiach</l>
<l>Ende opten dijck mijn wech lach</l>
<l>Sach ic hem beneden op hair staen</l>
<l>Crijdsen lijdsen steken slaen</l>
<l>Alsmen pleecht tot sulken speel</l>
<l n="6295">Och dair leet ic hert zeer veel</l>
<l>Doe riep ic reynaert wat doe dy</l>
<l>Doe hy so na hoorde my</l>
<l>Spranc hi op ende ghinc sijnre straten</l>
<l>Jc ghinc tot hair myt droeuen gelaten</l>
<l n="6300">Ende most int slijc zeer diep waden</l>
<l>Ende in dat coude water baden</l>
<l>Eer ic dat ijs ontwee gedoste</l>
<l>Ende haren steert dair wt loste</l>
<l>Nochtan liet zijs dair een groot stick</l>
<l n="6305">En dair toe waren sy end ick</l>
<l>Wel na doot bleuen van galp</l>
<l>So lude van smert eer ic se wt halp</l>
<l>Dattie dorpers dat vernamen</l>
<l>Ende op ons gelopen quamen</l>
<l n="6310">Mit pieken haken ende stocken</l>
<l>Ende die wiue myt haren spynrocken</l>
<l>Dair riepen sy slaet alle toe</l>
<l>Jc en creech nye meerre anxt dan doe</l>
<l>Ende dat selue soude oec mijn vrouwe</l>
<l n="6315">Want wi ontquamen al door nauwe</l>
<l>Wi liepen dat tsweet wt brac</l>
<l>Dair was een dorper die na ons stac</l>
<l>Mit enen pieck die wel was lanck</l>
<l>Die deed ons alte groten dwanck</l>
<l n="6320">Want was sterck ende licht te voet</l>
<l>Ten wair dat ons die nacht bestoet</l>
<l><milestone unit="fol" n="98r"/> Wy waren dair zeker beide bleuen</l>
<l>Die lelike quamen myt sterken steuen</l>
<l>Hadden ons so gern gesmeten</l>
<l n="6325">Sy seiden wi hadden hair scaep gegeten</l>
<l>Ende boden ons mennigen ramp</l>
<l>Dair gingen wi door mennige camp</l>
<l>Bewassen myt braem ende biesen</l>
<l>Dair mosten ons die dorpers verliesen</l>
<l n="6330">Ende dorsten by nacht ons niet volgen</l>
<l>Sy keerden weder zeer verbolgen</l>
<l>Om dat wi also ontgingen</l>
<l>Siet heer dit sijn lelike dingen</l>
<l>Dits moort. cracht. ende verraet</l>
<l n="6335">Dat v scerpelic te rechten staet</l>
<l><hi rend="bold">R</hi>Eynaert sprac heer wair dit waer</l>
<l>Dat ghinc mijnre eren alte naer</l>
<l>God verbiets my dat ment so vond</l>
<l>Tis wair ic wijsde hair teenre stond</l>
<l n="6340">Hoe sy visschen soude vaen</l>
<l>Ende enen goeden wech ouer te gaen</l>
<l>Een water. sonder te treden int slijck</l>
<l>Mer si liep so gierichlijck</l>
<l>Doe si die visschen hoorden nomen</l>
<l n="6345">Sy waende niet te tide te comen</l>
<l>Sy en hielt wech noch wise</l>
<l>So dat sy beuroos inden yse</l>
<l>Dat dede dat sy te lange sat</l>
<l>Sy had vissche genoech gehat</l>
<l n="6350">Had sy myt reden willen liden</l>
<l>Diet al wil hebben het valt bi tiden</l>
<l>Dat hi van allen missen moet</l>
<l>Alte gierich en was nye goet</l>
<l>Want nyement en kan den gierigen versaden</l>
<l n="6355">Doe ic se zach zo zeer beladen</l>
<l><milestone unit="fol" n="98v"/> Doe waende ic hair te helpen wtter noot</l>
<l>Jc hieff ende ic ludse ende ic croot</l>
<l>Om dat ic waende wt te boren</l>
<l>Mer dat was arbeit verloren</l>
<l n="6360">Want sy was my alte swaer</l>
<l>Doe quam ysegrym aldair</l>
<l>Ende sach hoe dat ic croot ende stack</l>
<l>Dat hi doe in dorperheiden track</l>
<l>Als die quade te doen plegen</l>
<l n="6365">Aldus so was die zaeck gelegen</l>
<l>Ende heer ten wass anders niet dan logen</l>
<l>Mer ic meen hem schemerde sijn ogen</l>
<l>Also hi ons sach van bouen int dal</l>
<l>Dair hi opten dijck sat</l>
<l n="6370">Hy vloecte my zeer ende swoer bi dat</l>
<l>Sijn magen ic soud becopen</l>
<l>Doe icken hoorde ginck ic lopen</l>
<l>Ende lieten scelden ende dreigen</l>
<l>Doe ghinc ic heffen ende wegen</l>
<l n="6375">End halp sijn wijff wtten diepen</l>
<l>Off die dorpers lude riepen</l>
<l>Ende iaechden dat was hem goet</l>
<l>Want sy verwermden hair bloet</l>
<l>Sy waren anders van coude veruroren</l>
<l n="6380">Ende wat ic na ofte voren</l>
<l>Heb geseit dats al waer</l>
<l>Jc en naem aen goude claer</l>
<l>Niet dusent merck van goud</l>
<l>Ende ic v eens liegen soud</l>
<l n="6385">Soud ic v liegen lieue heer</l>
<l>Dat soude my mysvoegen zeer</l>
<l>Dat en sel offt god wil nvmmer wesen</l>
<l>Jc genees so ic mach genesen</l>
<l>Ende ic sel vmmer seggen waer</l>
<l n="6390"><milestone unit="fol" n="99r"/> Jc hebt geplogen al mijn iaer</l>
<l>Synt dat ic eerst wijsheit began</l>
<l>Ende twiuelde v oec anders dan</l>
<l>Van allen dat ic hier heb geseit</l>
<l>Dattet yet wair dan al wairheit</l>
<l n="6395">Geeft my achte dage spaci</l>
<l>Jc sel v doen sulke informaci</l>
<l>Mit goeden gelouelic orcond</l>
<l>Dat gijs my al v leuens stond</l>
<l>Wel selt gelouen ende te baroen</l>
<l n="6400">Wat heb ic mitten wolue te doen</l>
<l>Of ander sijnre geliliker katyue</l>
<l>Vraecht seluer sinen wiue</l>
<l>Dat ic eer seide oft so geuel</l>
<l>Sy selt selue liden dat weet ic wel</l>
<l n="6405">Doe sprac vrou eerswijn</l>
<l>Waen reynaert fel quaet cockijn</l>
<l>Nyement en can hem hoeden voor dy</l>
<l>Du const dijn loosheit so brengen by</l>
<l>Ende dijn beraet so wel versconen</l>
<l n="6410">Dattet di noch qualic sal lonen</l>
<l>Jnt eynd al ist dat lange merret</l>
<l>Hoe hadstu my eens besperret</l>
<l>Ten put dair die twee emmers hingen</l>
<l>Die myt eenre poleyen gingen</l>
<l n="6415">Op ende neder als men woude</l>
<l>Du saetste in groter ongehoude</l>
<l>Beneden opt water inden enen</l>
<l>Jc quam tot v ic hoorde v stenen</l>
<l>Jc vraechde di hoe du quaemste geseten</l>
<l n="6420">Du seitste ic heb so veel geten</l>
<l>Visschen al hier inden born</l>
<l>Dat my spliten mach die korn</l>
<l>Hoe coom ic daer wijst my dat</l>
<l><milestone unit="fol" n="99v"/> Doe seitstu moeye sprinck in dat vat</l>
<l n="6425">Dat dair hanget gi coomt hier zaen</l>
<l>Ende ic deed doe most ic neder gaen</l>
<l>Mer du quames doe was ic gram</l>
<l>Ende vraechde hoe dattet dair toe quam</l>
<l>Het is der werlt loop spraecstu weder</l>
<l n="6430">Dat een gaet op ende dander neder</l>
<l>Doe sproncstu wt ende ginges henen</l>
<l>Ende ic bleef dair allenen</l>
<l>Honger ende coud enen haluen dach</l>
<l>Dair ontfenc ic mennigen slach</l>
<l n="6435">Eer dat ic rwmde van daen</l>
<l>Moey het dede my onsacht ic waen</l>
<l>Gi hads my lieuer dan ic die slage</l>
<l>Want gi mocht se bet verdragen</l>
<l>Ende onser een mostse vmmer ontfaen</l>
<l n="6440">Jc leerde v wildijt verstaen</l>
<l>Dats dat gi op een ander tijt</l>
<l>Te bet op v huede zijt</l>
<l>Ende nyement en gelooft te licht</l>
<l>Ellic zuect hem seluen om sijn baet</l>
<l n="6445">Het wair een dwaes die dat vergaet</l>
<l><hi rend="bold">V</hi>Oort lieue heer sprac eerswijnde</l>
<l>Hoe wel seilt hi myt alle wijnde</l>
<l>Hoe schoon met hijt voor den ogen</l>
<l>Aldus heeft hi my dick bedrogen</l>
<l n="6450">Sprac ysegrim ende gebracht in scaden</l>
<l>Hy my oec eens verraden</l>
<l>Totter apynnen sijnre moeyen</l>
<l>Dair was ic in groten vernoeyen</l>
<l>Ende mijn oor wel na liet</l>
<l n="6455">Weet voorwair hoet is gesciet</l>
<l>Wil hij twair seggen ic laet hem die tael</l>
<l>Want ic soudse vmmer so wael</l>
<l><milestone unit="fol" n="100r"/> Seggen hi en sel my berispen</l>
<l>Ja ic ysegrim sonder lispen</l>
<l n="6460">Sal ic v seggen ende ooc al clair</l>
<l>Jc bid v allen hoort dair naer</l>
<l>Hy quam aen my in geen wout</l>
<l>Ende claechde synen honger mennichfout</l>
<l>Want ic sachen nye so mat</l>
<l n="6465">Hy en had gern meer gehat</l>
<l>My wondert wair hi die spise laet</l>
<l>Noch sie ic wel aen sijn gelaet</l>
<l>Dat hi van honger begint te grymmen</l>
<l>Hy aet lieuer dan hi zaach spynnen</l>
<l n="6470">Dan hi dronck een aem wijns</l>
<l>Doe ic hoorde so iamerde my sijns</l>
<l>Jc seide ic zueck mijn beiach</l>
<l>Dair gingen wy te samen enen dach</l>
<l>Dat wi niet en vonden teeten</l>
<l n="6475">Doe begond hi zeer te trecken</l>
<l>Ende seyde hi en mocht niet veerre gaen</l>
<l>Doe sach ic dair een hol staen</l>
<l>Onder enen hage van dicken bramen</l>
<l>Dair hoordic wat in scramen</l>
<l n="6480">Doe seide ic tot hem gaet dair in</l>
<l>En suect off gi dair vint v gewin</l>
<l>Ten mach niet sijn gi en vijnt dair wat</l>
<l>Doe seide hi neue in dit gat</l>
<l>En coom ic niet om hondert pont</l>
<l n="6485">Jc en wist eerst hoe dair bynnen stont</l>
<l>Het dunct my dair so gruwelic wesen</l>
<l>Mer ic sel hier onder desen</l>
<l>Vwer verbeiden gaet in voren</l>
<l>Ende keert cort weder ende laet my horen</l>
<l n="6490">Hoet dair in gescapen staet</l>
<l>Ghi kvnt so mennigen nauwen raet</l>
<l><milestone unit="fol" n="100v"/> Ende v bet te onthelpen dan ick</l>
<l>Siet heer dus wijsde hi my int strick</l>
<l>My arm wicht cleyn ende cranck</l>
<l n="6495">Ende hi die sterck is groot ende lanck</l>
<l>Bleeff leggen rusten in sijn vrede</l>
<l>Besiet wat trouwen ic hem dede.</l>
<l><hi rend="bold">D</hi>En anxt die ic dair bestoet</l>
<l>En leet ic noch om geen goet</l>
<l n="6500">Jc en wist dattet my so vergaen soude</l>
<l>Jc ghinc dair bynnen als die boude</l>
<l>Dair vant ic enen breden ganck</l>
<l>Crom doncker ende lanck</l>
<l>Eer ic bynnen dat hol quam</l>
<l n="6505">Dair ic grote clairheit vernam</l>
<l>Die lucht die dair in quam van besiden</l>
<l>Dair lach een groot aep myt twe widen</l>
<l>Ogen. die blencten als een glas ende vier</l>
<l>Jc en sach nye so vroliken dier</l>
<l n="6510">Mit groter mwl myt langen tanden</l>
<l>Ende scerpe nagelen aen voot ende handen</l>
<l>Mit enen langen stert aent set</l>
<l>Jc waen het wair een mamet</l>
<l>Een bakumijn op een meer kat</l>
<l n="6515">Jc en sach nye leliker dier dan dat</l>
<l>Ende bi hair lagen doe te sprong</l>
<l>Hair drie kijnder lelike iong</l>
<l>Die hair moeder wel geleken</l>
<l>Doe sy my quamen comen steken</l>
<l n="6520">Swegen sy ende sagen my lelic aen</l>
<l>Jc had wel gewilt te sijn van daen</l>
<l>Jc was verueert wat baet versaect</l>
<l>Doe docht ic bin dair in geraect</l>
<l>Jc moet dair wt al ic best mach</l>
<l n="6525">Sy was meerre dair sy lach</l>
<l><milestone unit="fol" n="101r"/> Dan ysegrim end hair kijnder</l>
<l>Waren eer meerre dan ic eer mynder</l>
<l>Mer ic en sach nye sulken proy</l>
<l>Dat hair vrijn had bewraect</l>
<l n="6530">Sy waren belabbert ende beclat</l>
<l>Ten oren toe van haers selfs dreck</l>
<l>Het stanc dair vuyl dan hels peck</l>
<l>Wel was icker na off gescrict</l>
<l>Al had ic van eerst gemict</l>
<l n="6535">Twair te seggen ic most vertijen</l>
<l>Ende mitten hoop die dair lach lyen</l>
<l><hi rend="bold">D</hi>Oe seide ic god diet wel doen mach</l>
<l>Moeye die geef v goeden dach</l>
<l>Ende uwe kijnder mijn magen</l>
<l n="6540">Het sijn die scoonste van haren dagen</l>
<l>Die ic ye gesach voor ofte na by</l>
<l>Deus hoe wel behagen sy my</l>
<l>Hoe lieflic sijn si ende hoe schoon</l>
<l>Ellic mocht myt eren eens conincs soen</l>
<l n="6545">Wesen. wi mogen v louen myt recht</l>
<l>Dat gi dus meerret onss geslecht</l>
<l>Jc had grote bliscap gedreuen</l>
<l>Had ic geweten van desen neuen</l>
<l>Want het is een troostelic toe tiden</l>
<l n="6550">Jc en mochts niet langer liden</l>
<l>Doe ic hoorde dat gi waert verlegen</l>
<l>Jc en moste uwes comen plegen</l>
<l>My wair leet ic en had vernomen</l>
<l>Reynaert lieue neue west welle comen</l>
<l n="6555">Jc weets danck dat gi my vant</l>
<l>Ghi zijt oec wijss ende trou becant</l>
<l>Ende hebt des gern voor ogen</l>
<l>Gy moet uwe neuen oec wijsheit togen</l>
<l>Ende laten doen eer ende tucht</l>
<l n="6560"><milestone unit="fol" n="101v"/> Jc heb recht op v geducht</l>
<l>Want gi wandert onder die goede</l>
<l>Och hoe wel was my te moede</l>
<l>Als ic dese tael hoorde</l>
<l>Dit verdiende ic te eersten woorde</l>
<l n="6565">Mittien dat icse moey hiet</l>
<l>Al seid ic so sy en bestont my niet</l>
<l>Mer mijn rechte moey staet ghinder</l>
<l>Vrou rukenau die scoon kijnder</l>
<l>pleget te wynnen sedich ende vroet</l>
<l n="6570">Jc seyde moey lijff ende goet</l>
<l>Staet tuwen gebode wes ic vermach</l>
<l>Gebiet tot my nacht ende dach</l>
<l>Jc sel hem leren dat ic kan</l>
<l>Jc had gern geweest van dan</l>
<l n="6575">Om dattet na die wiege dair roock</l>
<l>Ende bi sonder om ysegrim oock</l>
<l>Die so herteloos van honger</l>
<l>Jc seid moey v ende ionger</l>
<l>Moet god altoos behoeden</l>
<l n="6580">Jc wil thuus wart gaen spoeden</l>
<l>My wijff sel na my verlangen</l>
<l>Neue gi en selt nergent gangen</l>
<l>Ghi en hebt eerst gegeten sat</l>
<l>Ende liet gijt oec ic seg v dat</l>
<l n="6585">Jc soud in groter ongunst verstaen</l>
<l>Doe stont hi op ende dede my gaen</l>
<l>Jn een ander hol dair by</l>
<l>Dair lach so veel spisen dat my</l>
<l>Vonderde wan sy was comen</l>
<l n="6590">Herten hijnden ic en cans niet nomen</l>
<l>patrisen. roeken. ende recaluen</l>
<l>Mit al dese mocht ic my saluen</l>
<l>Ende doe ic van als had genoech</l>
<l><milestone unit="fol" n="102r"/> Gaff sy my dat ic myt my droech</l>
<l n="6595">Een stuc vleisch van enen hijnde</l>
<l>Mit mynen wiue myt mynen kijnde</l>
<l>Teten als ic thuus quame</l>
<l>Dat nam ic in groter scame</l>
<l>Mer het moste vmmer wesen</l>
<l n="6600">Jc dancte hair zeer ende myt desen</l>
<l>Heb ic oorloff aen haer genomen</l>
<l>Ende sy hiet my corts weder comen</l>
<l>Jc seide dat ict laten soude node</l>
<l>Hier mede beual ic se te gode</l>
<l n="6605">Ende sciet haestelic van danen</l>
<l>Blidelic dan yement soude wanen</l>
<l>Om dat my het scoonste geuel</l>
<l>Jc maecte my te lopen snel</l>
<l>Ten gate dair ic wt quam</l>
<l n="6610">Ende doe ic ysegrim vernam</l>
<l>Die lach ende onder enen boom</l>
<l>Vraechde ic hoe staet myt v oom</l>
<l>Qualiken seide hi lieue neue</l>
<l>Tis meer dan wonder dat ic leue</l>
<l n="6615">Jc sterue van honger geeft my doch yet</l>
<l>Doe iamerde my zeer sijn verdriet</l>
<l>Ende ic behielt hem dair dat leuen sijn</l>
<l>Die dair lach in groter pijn</l>
<l>Hy wist my dair veel groten danck</l>
<l n="6620">Al is die gunst nv dus cranck</l>
<l><hi rend="bold">W</hi>El cort had hijt op geslonden</l>
<l>Doe seide hi neue wat heb di vonden</l>
<l>Jn dat hol dat laet my horen</l>
<l>My hongert nv meer dan te voren</l>
<l n="6625">Want mijn mont is nv ter spijs gewect</l>
<l>Jc seide oom gereet so trect</l>
<l>Jnt hol gi selt genoech dair vijnden</l>
<l><milestone unit="fol" n="102v"/> Daer leit mijn moey myt haren kijnder</l>
<l>Condi wel liegen ende die warenheit sparen</l>
<l n="6630">So seldi hebben al v begaren</l>
<l>Mer seg di twair v naect verdriet</l>
<l>Heer coninck en was dit niet</l>
<l>Genoech gewaerscuut diet verstonde</l>
<l>Dat hi van al dat hi vonde</l>
<l n="6635">Contrari dair off soude seggen</l>
<l>Mer rude onbesnode beleggen</l>
<l>Ende connen geen wijsheit gegronden</l>
<l>Dair om haten sy subtijl vonden</l>
<l>Want si se selue niet en verstaen</l>
<l n="6640">Nochtan seide hi sonder waen</l>
<l>Ende liegen so zeer eert hem onuochte</l>
<l>Dat ment voor wairheit tellen mochte</l>
<l>Hier ginck hi mede in dat hol</l>
<l>Dat van vuylen stanck was vol</l>
<l n="6645">Dair vant hi die mermot sitten</l>
<l>Die lelic was ende ongescitte</l>
<l>Des duuels dochter moedecack</l>
<l>Een dinck myt spisen stont dair geclack</l>
<l>Doe riep hi wopen myt gruwelt zeer</l>
<l n="6650">Sy sien hier oft die duuel weer</l>
<l>Dese lelike Juckers iongen</l>
<l>Waen comen sy wtter hellen gesprongen</l>
<l>Men mocht dair duuels meed veruaren</l>
<l>Gaet drenctse qualic moetten se varen</l>
<l n="6655">Jc en sach nye so lelike wormen</l>
<l>Al mijn hair stont my te stormen</l>
<l>Van aen te sien alst billix es</l>
<l>Heer ysegrin wat mach ic des</l>
<l>Het sijn vmmer die kijnder mijn</l>
<l n="6660">End ic moet hair moeder sijn</l>
<l>Wat hebdi dair mede te doen</l>
<l><milestone unit="fol" n="103r"/> Waer sy lelic sijn ofte scooen</l>
<l>Sy en hebben v niet gebeden</l>
<l>Sulc heeft voor hem geweest heden</l>
<l n="6665">Die beter is ende wiser dan gi</l>
<l>Ende oec na maech die seide my</l>
<l>Dat si scoon en sedich waren</l>
<l>Wat doe dy hier myt deser maren</l>
<l>Wi en seynden v geen bood wildijt weten</l>
<l n="6670">Jc wil van uwer spisen eten</l>
<l>Het is bet bestaet aen my</l>
<l>Dan aen die wichteren hier en is seit hy</l>
<l>Niet teten sprac hi het is genoech</l>
<l>Mittien hy thooft ter spijs wart droech</l>
<l n="6675">Hy quam voor thol ende woud dair in gaen</l>
<l>Mer mijn moey die scoot op zaen</l>
<l>Mit haren kijnderen ende liepen hair toe</l>
<l>Ende wonden hem zeer doe</l>
<l>Mit haren nagelen scerp ende lanck</l>
<l n="6680">Dat hem tloet wtten ogen spranck</l>
<l>Jc hoorden kriten ende hulen zeer</l>
<l>Mer en vermat hem geenre</l>
<l>Hy en deed anders niet dan hi vlo</l>
<l>Wtten hool hi was also</l>
<l n="6685">Seer gecrabbet ende gebeten</l>
<l>Dat sijn vel al was gereten</l>
<l>Jn sijns selfs pels mennich gat</l>
<l>Sijn aensicht was van bloede nat</l>
<l>Ende van sijn oor oec off een stick</l>
<l n="6690">Hy croonde my zeer doe vraechd ick</l>
<l>Off hi hem liegens onderwant</l>
<l>Hy sprac ic seide so ict vant</l>
<l>Een lelike teue een vuyl vracht</l>
<l>Neen oom gi soud hebben gesacht</l>
<l n="6695">Hoe staet myt v wel lieue nycht</l>
<l><milestone unit="fol" n="103v"/> Dit sijn mijn mage naden richt</l>
<l>Ende mijn scoon neue dese iongeling</l>
<l>Jc had lieuer datmense hing</l>
<l>Sprac hi dan ic dat had gedaen</l>
<l n="6700">Ja oom dair om most gi ontfaen</l>
<l>Al sulc payment als ghinc daer</l>
<l>Gi sout contrari hebben geseit al claer</l>
<l>Men moet om beters wil bi tiden</l>
<l>Liegen ende die waerheit myden</l>
<l n="6705">Onse beter hebbent voor ons gedaen</l>
<l>Siet heer dus quam dair aen</l>
<l>Dat hi gecreech die rode huue</l>
<l>Nv staet hi als een sympel duue</l>
<l>Vraecht hem oft also geuel</l>
<l n="6710">Hy was dair so na hi wetet wel</l>
<l><hi rend="bold">S</hi>Pot ende scaemt sijn spitige tael</l>
<l>Fel reynaert die condi wael</l>
<l>Gy segt ic wel na doot was</l>
<l>Van honger gi loofde my op dat pas</l>
<l n="6715">Dats want dat been dat gi my gaeft</l>
<l>Dair had ghi tvleisch al off geknaecht</l>
<l>Dat dair niet een twijnt was aen</l>
<l>Ende spotte myt my doe zaen</l>
<l>Dat ic verhonger dair ic sta</l>
<l n="6720">Ghi sprect mijn eren alte na</l>
<l>Wat heb di mennich spitich woort</l>
<l>Mit logentael op my brocht voort</l>
<l>Ende dat ic stont na des conincs leuen</l>
<l>Om den scat die ghi hem sout geuen</l>
<l n="6725">Ende wisen sout in hulster lo</l>
<l>Ende hebt mijn wijff bedrogen so</l>
<l>Dat sy blijft gescandeleert</l>
<l>Jc wair ewelic onteert</l>
<l>Wraeck ic des niet nv gi hier sijt.</l>
<l n="6730"><milestone unit="fol" n="104r"/> Jc heb so lange verdragen den tijt</l>
<l>Gy en zijts niet weert men spreects my lachter</l>
<l>Ghi en moget nv niet trecken achter</l>
<l>Jc en can niet veel callen</l>
<l>Mer ic ty v hier voor hem allen</l>
<l n="6735">Dat gi een verrader ende een morder zijt</l>
<l>Jc selt v doen lyen in een crijt</l>
<l>Op enen dach lijf tegen lijff</l>
<l>Ende des coomt ten eynde onse kijff</l>
<l>Siet hier ic biede v den hantscoe</l>
<l n="6740">Jc wil dair voor steruen off brengen toe</l>
<l>Die recht heeft het sel wel bliken</l>
<l>Dit en condi reynaert niet geliken</l>
<l>Hy dochte hoe coom ic hier aen</l>
<l>Dat ic camspul moet bestaen</l>
<l n="6745">Tegens desen sterken vraet</l>
<l>Nv byn ic teynden mynen praet</l>
<l>Op te nemen en dooch niet gelaten</l>
<l>Het coomt te scade of te baten</l>
<l><milestone unit="fol" n="104v"/> <hi rend="bold">D</hi>Och hoe ic vaer het moet wesen</l>
<l n="6750">Jc hebbe veel vordels in desen</l>
<l>Want hem sijn noch die claeuwen voren</l>
<l>So zeer so hi was bescoren</l>
<l>Doe hise door my moste ontscoeyen</l>
<l>Dair in sel icken zeer moeyen</l>
<l n="6755">Ende sijn weer wart veel te quader</l>
<l>Doe sprac hi morder ende verrader</l>
<l>Yement die dat op my wil leggen</l>
<l>Dair liegen sy aen al diet seggen</l>
<l>Ende gi voor in heer ysegrijm</l>
<l n="6760">Ghi bracht my dair ic wil sijn</l>
<l>Hier om heb ic al gebeden</l>
<l>Siet hier mijn pant dair alle vrede</l>
<l>Valsch sijn ende ghi dair toe</l>
<l>Die coninc ontfenct die wed ginck doe</l>
<l n="6765">Ende sprac set gi twe ons wedden borgen</l>
<l>Dat gi opten dach van morgen</l>
<l>Ten krijt coomt als camperoen</l>
<l>Ende te doen doen dat gi sculdich sijt te doen</l>
<l>Doe wart die cater ende die beer</l>
<l n="6770">Borge voor ysegrim den heer</l>
<l>Bitelmuus die dass grymbaert</l>
<l>Verborchden den voss reynaert</l>
<l><hi rend="bold">N</hi>Eue sprac tot hem die apyn</l>
<l>Sijt wel voorsien ende wijs van syn</l>
<l n="6775">V oom leerde my eens een less</l>
<l>Dat seer seech salich ess</l>
<l>Den genen die camp vechten moet</l>
<l>Een groot clerc een myster vroet.</l>
<l>Gaft hem ende die abt van bandelo</l>
<l n="6780">Ende seide hem oec also</l>
<l>Want hy sijn clerc te wesen plach</l>
<l>Dat men niet verwynnen en mach</l>
<l><milestone unit="fol" n="105r"/> Bynnen dien dage in genen strijt</l>
<l>Hem dienen dan ter mergen tijt</l>
<l n="6785">Mit nuchteren mond ouerleeft</l>
<l>Dair om neef sijt ongeureest</l>
<l>Jc sal voer v lesen alle morgen</l>
<l>So en dorfdi voor den wolf niet zorgen</l>
<l>Hy en mach v nergent oec doen wee</l>
<l n="6790">Het is beter camp dan hals ontwee</l>
<l>Groten danck mijn lieue moeye</l>
<l>Mijn zaeck is recht dair op ic roeye</l>
<l>Dat hoop ic sel zeer helpen my</l>
<l>Al reynaerts magen bleuen hem by</l>
<l n="6795">Des nachts ende holpen hem corten den tijt</l>
<l>Vrou rukenau socht hair profijt</l>
<l>Ende die sijn vordel seer begeerde</l>
<l>Dede hem tusschen thooft en den steert reynerde</l>
<l>Sijn hair altemael off scheren</l>
<l n="6800">Ende dair na al myt oly smeren</l>
<l>Doe wart al dat lijf so glat</l>
<l>Men cond dair nergent aen hebben vat</l>
<l>Want hy was vet ende wel geuoet</l>
<l>Neef sprac sy ziet wat gi doet</l>
<l n="6805">Ghi selt v seer te drincken pinen</l>
<l>So maect gi morgen te meer vrinen</l>
<l>Mer houtse wan gi coomt int krijt</l>
<l>Ende alst v noot is en dunct tijt</l>
<l>So seict vol uwen rugen staert</l>
<l n="6810">Ende slaet den wolf in synen baert</l>
<l>En mochdi hem in sijn ooch geraken</l>
<l>Ghi soud sijn lucht seer duuster maken</l>
<l>Ende dat mocht v seer vromen</l>
<l>Ende hem tot groten hijnder comen</l>
<l n="6815">Mer sel di al in een</l>
<l>Vwen stert houden tusschen die been</l>
<l><milestone unit="fol" n="105v"/> Op dat hi v dair bi niet en vat</l>
<l>Ende die oren hout so plat</l>
<l>After waert leggen aen v hooft</l>
<l n="6820">Op dat hi v dair niet en noost</l>
<l>So en mach hi v niet deren</l>
<l>End pijnd v wijslic hem te verweren</l>
<l>Ghi selt eerst wiken voor sijn slagen</l>
<l>Ende laten na v springen ende iagen</l>
<l n="6825">Ende vmmer loopt tegen den wijnt</l>
<l>Dair gijt stoff ende sant diepste vijnt</l>
<l>Dat doet mitten voeten op scuven</l>
<l>Hier mede sel di hem seer huuen</l>
<l>Want het sel hem in die ogen waeyen</l>
<l n="6830">En dair sel tsien mede verdraeyen</l>
<l>Ende die wijl dat hi dan wist sijn ogen</l>
<l>So suldi om v vordeel pogen</l>
<l>Biten ende slaen welc v dunct zienste</l>
<l>Ende ymmer doet hem dan een dienste</l>
<l n="6835">Jn sijn aensicht myt uwer piss</l>
<l>Dan en sel hi niet weten wair hi is</l>
<l>So seer sel di hem dair meed verdoren</l>
<l>Mer ymmer laet hem v iagen voren</l>
<l>Tot dat hi een deel is vermoeyt</l>
<l n="6840">Hem sel tragen seer den voet</l>
<l>Al is hi groot hi en heef geen hert</l>
<l>En die claeuwen doen hem groot smert</l>
<l>Om dat gise hem vilen daet</l>
<l>Neue dit is mijn beste raet</l>
<l n="6845"><hi rend="bold">C</hi>Onst gaet dicwill voir cracht</l>
<l>Siet dat gi v wel wacht</l>
<l>Ende so wijslic set ter weer</l>
<l>Dat gijs en wi alle hebben eer</l>
<l>Misquaem v yet dair wair my leet</l>
<l n="6850">Jc sal v leren mynen streeck</l>
<l><milestone unit="fol" n="106r"/> Dat my v oom leerde mertijn</l>
<l>Op dat gi verwynre moet sijn</l>
<l>Also gi sult ic en twiuel niet</l>
<l>Mittien si die hant voort stiet</l>
<l n="6855">Die sy op sijn hooft leide</l>
<l>Ende dese woorde seide</l>
<l>Blaerde scaeye sal penis</l>
<l>Carsbij gor sous abe firnis</l>
<l>Neue nv sidi wel bewaert</l>
<l n="6860">Voor al mysual zijt onuervaert</l>
<l>Ende neemt v rust dat is mijn raet</l>
<l>Want het is op dageraet</l>
<l>Rust een luttel het dunct my goet</l>
<l>Ghi wart veel te bet gemoet</l>
<l n="6865">Wi sellen v wecken wel te tide</l>
<l>Moey sprac hi bin ic blide</l>
<l>Goods loon moet gi ontfaen</l>
<l>Ghi hebt my so veel gedaen</l>
<l>Jc en machs v nemmermeer voldancken</l>
<l n="6870">My dunct my en mach nyement crancken</l>
<l>Synt gi my dese heilige woord laest</l>
<l>Doe ghinc hi slapen mitter haest</l>
<l>Onder enen boom int grass</l>
<l>Al tot dat die son hooch op was</l>
<l n="6875">Doe quam die otter tot hem gegaen</l>
<l>Ende vecten dat hi op soud staen</l>
<l>Ende gaf hem enen entvogel ionck</l>
<l>Neue sprac hi mennige spronck</l>
<l>Heb ic gesprongen te nacht</l>
<l n="6880">Eer ic dese myt mijnre cracht</l>
<l>Enen vogelaer genam</l>
<l>By helre broeck recht aen den dam</l>
<l>Nv neemt ende eten mitter vaert</l>
<l>Dese hant gift sprac reynaert</l>
<l n="6885"><milestone unit="fol" n="106v"/> Ontseide ic dit so wair ic sot</l>
<l>Dat gi mijns gedocht dat loon v god</l>
<l>Jc selt verdienen mach ic leuen</l>
<l>Reynaert dat hem was gegeuen</l>
<l>Het smaecte wel het ghinc al yn</l>
<l n="6890">Vier grote tuegen end oec niet myn</l>
<l>Scoonre fonteynen hi dair na dranck</l>
<l>Doe ghinc enen snellen ganck</l>
<l>Ten rytenweert myt synen magen</l>
<l>Dien mynden ende sijns plagen</l>
<l n="6895"><hi rend="bold">E</hi>nde als hem die coninc vernam</l>
<l>Dat hi also bescoren quam</l>
<l>Ende ouer al sijn vel gesmeert</l>
<l>Doe sprac hi aey vos reyneert</l>
<l>Hoe wel condi tot v seluen zien</l>
<l n="6900">Hem allen verwonderde van dien</l>
<l>So nywelic was hi int aenscouwen</l>
<l>Hy neech den coninc myt sijnre vrouwen</l>
<l>Mitten hoofde sonder spreken</l>
<l>Ende is recht int krijt gestreken</l>
<l n="6905">Dair die wolf doe was bynnen</l>
<l>Mitten genen die hy doe mynden</l>
<l>Ende spraken mennich hooch woort</l>
<l>Die krijt wachters brochten die heiligen voort</l>
<l>Dat was die lupert en die oss</l>
<l n="6910">Die wolf die zwoer voor dattie voss</l>
<l>Een morder was ende een verrader</l>
<l>Ende arger mocht hi wesen quader</l>
<l>Dat soud hi op hem maken waer</l>
<l>Ende reynart die voss die swoer al daer</l>
<l n="6915">Dat hijt looch als een vuyl katijff</l>
<l>Ende makent waer dair op sijn lijff</l>
<l>Doe sy den eet hadden geswore</l>
<l>Spraken die crijt wachters te voren</l>
<l><milestone unit="fol" n="107r"/> Doet dat gi sculdich te doen zijt</l>
<l n="6920">Doe rwmden sy alle dat krijt</l>
<l>Mer vrou rukenau die bleef staende</l>
<l>By reynaert ende hem vermaende</l>
<l>Dat hi doch op die woord</l>
<l>Die hi van hair had gehoord</l>
<l n="6925">Voor die dageraet vroech doe</l>
<l>Neue sprac sy siet wel toe</l>
<l>Het is v stuck het gaet v aen</l>
<l>Ghi const wel spreken ende gaen</l>
<l>Doe gi zeuen iaer waert out</l>
<l n="6930">Oec meen ic dat gi noch wel zout</l>
<l>By nacht int duuster gaen sonder dwalen</l>
<l>Dair gi wat goets wist te halen</l>
<l>Al en haddi lantern noch maneschijn</l>
<l>Ghi heet alle wege wijs te sijn</l>
<l n="6935">Onder die gene die v kynnen</l>
<l>Pijnt nv uwen viant te verwynnen</l>
<l>So heb di ewelic den prijs</l>
<l>Wel lieue neue ic bins wel wijs</l>
<l>Dat gi mijn beste zeer begeert</l>
<l n="6940">Jc sel dair om dencken sprac reyneert</l>
<l>Ende huden alsulcke eer beiagen</l>
<l>Dat gi ende alle mijn magen</l>
<l>Dess eer selt hebben ende mijn viant</l>
<l>Scade toorn ende groot scand</l>
<l n="6945">Alle die dage die sy leuen</l>
<l>Hert syn en moet begint hem te verheuen</l>
<l>Jc denct hem so te brengen by</l>
<l>Als wi te samen sijn te kry</l>
<l>Dat hi en sel niet weten daer</l>
<l n="6950">Wair hi hem hueden sel voorwaer</l>
<l>Jc selt hem so na leggen myt list</l>
<l>Twaer scade dat hi al dinck wist</l>
<l><milestone unit="fol" n="107v"/> <hi rend="bold">S</hi>J sprac god gunst di neuelinck</l>
<l>Mit desen si wtten krijt ghinck</l>
<l n="6955">Ende liet die twee kempen alleen</l>
<l>Die te hant worden hant gemeen</l>
<l>Die wolf quam tot hem myt groten nijt</l>
<l>Ende ondede sijn poten zeer wijt</l>
<l>Ende waende reynaert dair in vaen</l>
<l n="6960">Mer reynaert die ontspranc hem zaen</l>
<l>Want hi was lichter dan hi te voet</l>
<l>Die wolf spranc na hem mitter spoet</l>
<l>Grote spronc ende ghinc hem iagen</l>
<l>Haerre tweer vrunden ende magen</l>
<l n="6965">Stonden buten tkrijt en zagen toe</l>
<l>Die wolf screet wider dan reynaert doe</l>
<l>So dat hi en after haelde saen</l>
<l>Hi hief op den poot ende meenden slaen</l>
<l>Mer reynaert zach hem so by</l>
<l n="6970">Ende sloech synen rugen stert die hy</l>
<l>Vol had geseict hem int aenschijn</l>
<l>Doe waende blint warden ysegrijm</l>
<l>Want die seick ghinc hem in die ogen</l>
<l>Doe most hi rusten ende pogen</l>
<l n="6975">Want die ogen dair of reynichde</l>
<l>Die reynaert die sijn quaetste meynde</l>
<l>Ghinc doe staen scrauen in dat mol</l>
<l>Ende deeds hem stuuen die ogen so vol</l>
<l>Alsoot op stoof onder den wijnt</l>
<l n="6980">Dat ysegrim wart so zeer verblint</l>
<l>Dat hi alle die weer begaff</l>
<l>Want dat sant ende dat mul zeer claff</l>
<l>Hem mitter pissen in doge so veel</l>
<l>Dattet ghinc al wtten speel</l>
<l n="6985">Het smerte hem so dattet traende</l>
<l>Hy wreef hi wischde doe quam gaende</l>
<l><milestone unit="fol" n="108r"/> Reynaert myt groten nyden</l>
<l>Ende sloech hem drie wonden widen</l>
<l>Mit sinen tanden in sijn die</l>
<l n="6990">Wat ist beet v dair een bie</l>
<l>Sprac hi her wolf hoe sider aen</l>
<l>Jc sel v noch ander toe gaen</l>
<l>Jc heb noch was nywes bedocht</l>
<l>Ghi hebt v droefheit lang gesocht</l>
<l n="6995">Ende v scand nv heb dise vonden</l>
<l>Ghi so mennich lam geslonden</l>
<l>Ende mennich onnosel dier verraden</l>
<l>Ende my mit groten onrecht in scaden</l>
<l>Hier gebracht ende myt valschen treken</l>
<l n="7000">Dat sal ic nv al op v wreken</l>
<l>Want ic bin dair toe vercoren</l>
<l>V oude verdiente van hier te voren</l>
<l>Sel v nv recht in brengen</l>
<l>Want god en wils niet langer hengen</l>
<l n="7005">V quade boosheit v quaet regneren</l>
<l>Jc sal v van als absolueren</l>
<l>Het is uwer zielen groet</l>
<l>Dat gi hier penitencie doet</l>
<l>Weest verduldich in v sneuen</l>
<l n="7010">Want gi en selt niet langer leuen</l>
<l>V lijff dat staet aen mijn genaden</l>
<l>Mer trouwen waerdi so beraden</l>
<l>Dat ghi woud sueken aen my oetmoet</l>
<l>Val verwonnen op mijn voet</l>
<l n="7015">Jc woud v sparen al sidi quaet</l>
<l>Want mijn consciencie my raet</l>
<l>Dat ic nyement en dode gern</l>
<l>Jsegrim waende van desen schern</l>
<l>Onuroet te werden het deerde hem zeer</l>
<l n="7020">Hy en conste spreken mijn noch meer</l>
<l><milestone unit="fol" n="108v"/> So toornich was hi van herten</l>
<l>Ende ooc so began hem zeer te smerten</l>
<l>Die wonden die hem reynaert beet</l>
<l>Want dair tbloet wt liep gereet</l>
<l n="7025">Hi en docht om geen saken dair</l>
<l>Dan hoe hi mocht wreken sijn swair</l>
<l><hi rend="bold">M</hi>Jt groten nyde hieff hi op den poot</l>
<l>End gaff reynaert enen slach groot</l>
<l>Op sijn hooft dat hi ter eerden vel</l>
<l n="7030">Doe scoot die wolf herde snel</l>
<l>Ende waende hem ter stont te vaen</l>
<l>Reynaert was licht ende spranc op zaen</l>
<l>Ende liep hem dapperliken toe</l>
<l>Een fel strijdt began dair doe</l>
<l n="7035">Die duerde dair lange tijt</l>
<l>Jsegrim die had groot nijt</l>
<l>Op reynaert alsoot wel sceen</l>
<l><milestone unit="fol" n="109r"/> Wel tien spronck spranc hi na een</l>
<l>Op hem end hadden gern geuaen</l>
<l n="7040">Mer die huut was hem so glat ic waen</l>
<l>Mittien dat hi was so wel besmeert</l>
<l>Dat hem al ontquam reyneert</l>
<l>Hi en mochts niet gripen sijn vel</l>
<l>Ende oec was also snel</l>
<l n="7045">Dat hi dicke al hien waende slaen</l>
<l>Js hi hem tusschen die been ontgaen</l>
<l>Onder sijn buuck ende sloop so door</l>
<l>So liep hi dan weder voor</l>
<l>Ende gaff hem enen aefschen hou</l>
<l n="7050">Ende mitten stert sijns pissens dou</l>
<l>Sloch hi en in sijn ogen dicken</l>
<l>Dat ysegrim waende sticken</l>
<l>Ende nochtan dat meeste let</l>
<l>Doe hi myt pissen so was besmet</l>
<l n="7055">Ghinc int slijc en sant staen scrauen</l>
<l>En dede hem dat stoff int ogen drauen</l>
<l>Op sijn vordel mitten wijnd</l>
<l>Jsegrim leet grote pijn</l>
<l>Hem docht dat hijt had alte quaet</l>
<l n="7060">Doch sijn cracht ende sijn daet</l>
<l>Was reynaert een groot last</l>
<l>Ende mennigen onsachten tast</l>
<l>Most hi van hem ontfaen</l>
<l>Als hi en te pass cond begaen</l>
<l n="7065">Want was sterc ende groot</l>
<l>Mennigen beet slach ende stoot</l>
<l>Gauen sy malcander dair si mochten</l>
<l>Seer nauwe sy hem onder sochten</l>
<l>Om malcander te verderuen</l>
<l n="7070">Jc woud ic noch een weruen</l>
<l>Al sulken camp mocht aensien</l>
<l><milestone unit="fol" n="109v"/> Jc sagen lieuer mocht my gescien</l>
<l>Dan van riden in een perck</l>
<l>Die een was listich ende die ander sterc</l>
<l n="7075">Deen vacht myt crachten dander mit liste rade</l>
<l>Si pijnde zeer malcanders scade</l>
<l><hi rend="bold">D</hi>Je beste van hem beiden en was niet goet</l>
<l>Den wolf toornde in sinen moet</l>
<l>Dat reynnaert so lange onstont</l>
<l n="7080">En wair dat si so was gewont</l>
<l>Jn sijn twe voeten voren</l>
<l>Reynaert had den camp verloren</l>
<l>Mer die waren noch so open</l>
<l>Dat sy dair qualic of mocht lopen</l>
<l n="7085">Ende reynaert mocht bet aen teyde off</l>
<l>Die hem pis mul ende stoff</l>
<l>Dicht altijt in sijn ogen swanck</l>
<l>Ende maecte hem dat sien so cranck</l>
<l>Dat hi duchte voor sijn ogen</l>
<l n="7090">Ten lesten sprac hi ic wil pogen</l>
<l>Een eynde te maken desen kijff</l>
<l>Hoe lange sel dese loze katijff</l>
<l>Voor my dueren ic bin so groot</l>
<l>Jc souden billix vallen doot</l>
<l n="7095">Al en dede ic dair toe niet el</l>
<l>Jc bin groot scande weert wel</l>
<l>Dat icken so lange spaer</l>
<l>Men sel myt vingeren hair ende dair</l>
<l>Na my wisen ende maken spot</l>
<l n="7100">Jc heb noch dat quaetste lot</l>
<l>Want ic bin so zeer gewont</l>
<l>Dat ic bloede als een hont</l>
<l>Ende dair toe warpt hi my so wol</l>
<l>Jn mijn ogen stoff ende mol</l>
<l n="7105">Ende door drenct my so myt pissen</l>
<l><milestone unit="fol" n="110r"/> Dat ic mijns siens cort sel myssen</l>
<l>Laet ic hem lange voor my dueren</l>
<l>Jc wilt al setten ter auentueren</l>
<l>En zien wat my geuallen mach</l>
<l n="7110">Mittien sloech hi enen slach</l>
<l>Op reynaerts hooft also groot</l>
<l>Dat hi op die eerde scoot</l>
<l>Ende eer hi wel op conde staen</l>
<l>Heeft hi en in sijn poot geuaen</l>
<l n="7115">Ende hielten onder hem leggen stil</l>
<l>Als een dien doden wil</l>
<l>Hi ginck hem persen ende duwen</l>
<l>Doe began hem seer te gruwen</l>
<l>Ende te droeuen al reynaerts magen</l>
<l n="7120">Doe sy en so onder leggen sagen</l>
<l>Mer ysegrims magen waren vroe</l>
<l>Reynaert weerde hem ymmer toe</l>
<l>Mit sinen clawen van onder op</l>
<l>Ende gaff den wolf mennigen clop</l>
<l n="7125">Want lach opwert mitten voeten</l>
<l>Die wolf en dorsts niet wel gemoeten</l>
<l>Dair op myt synen poten</l>
<l>Mer mytten tanden heeft hi en gescoten</l>
<l>Na hem als dien verbiten woud</l>
<l n="7130">Doe reynaert sach dat wesen soud</l>
<l>Ende hi vmmer sijn verbeten</l>
<l>Heeft hi sijn vorste clawen gesmeten</l>
<l>Bouen in ysegrims aengesicht</l>
<l>Ende hael hem off wel gedichte</l>
<l n="7135">Die huut tusschen die wijnbraewen zeer lichte</l>
<l>Ende sijn een oge ghinc wt mede</l>
<l>Dat hem herde we dede</l>
<l>Hi huulde hi iancte van herten zeer</l>
<l>Sijn vriend diet sagen haddens deer</l>
<l n="7140"><milestone unit="fol" n="110v"/> Ende dreef iamerlic mysbaer</l>
<l>Dat bloet liep hem al neder daer</l>
<l><hi rend="bold">H</hi>Y veechde sijn ogen wide</l>
<l>Reynaert die dit sas was blide</l>
<l>Hy worstelde so seer ende wranck</l>
<l n="7145">Dat hi op sijn voeten spranck</l>
<l>Die wijl dat hi sijn ogen vaechde</l>
<l>Die wolf die dit niet wel en hehaechde</l>
<l>Sloech na hem eer hi ontginck</l>
<l>So dat hi en in sinen arm vinck</l>
<l n="7150">Ende hielten vast oec hoe hi bloede</l>
<l>Reynaert die was doe weder te moede</l>
<l>Ende sette hem crachtelic ter weer</l>
<l>Dair worstelde hi so lanck so zeer</l>
<l>So dat ysegrim wies sijn toren</l>
<l n="7155">Beide van nv ende van voren</l>
<l>So dat hi alle smert vergat</l>
<l>Ende werp reynaert onder hem plat</l>
<l>Dair hem in mysuel zeer</l>
<l>Want sijn een hant die hi ter weer</l>
<l n="7160">Sette. dien scoot mitten val</l>
<l>Jn ysegrims kynnebacken al</l>
<l>Doe waende hi wel sijn hant verliesen</l>
<l>Jsegrim sprac nv gaet kyesen</l>
<l>Lijdt verwonnen tot deser noot</l>
<l n="7165">Off ic sal di seker slaen doot</l>
<l>Dijn stoff dijn piss scrauen ende scheren</l>
<l>En mach di helpen noch weren</l>
<l>Noch dijn treken du en conste ontgaen</l>
<l>Du hebste my so veel mysdaen</l>
<l n="7170">Scade ende scande hier te voren</l>
<l>Ende nv heb mijn ooch verloren</l>
<l>Ende bin dair toe so zeer gewont</l>
<l>Doe reynaert hoorde dat so myt hem stont</l>
<l><milestone unit="fol" n="111r"/> Verwonnen te liden of den doot slach</l>
<l n="7175">Docht hi dat aen die koor lach</l>
<l>Wel dusent merck na dat hem stoet</l>
<l>Nv hi dat een of dat ander moet</l>
<l>Seggen ende hi des heeft scade</l>
<l>Wart hi des wel cort berade</l>
<l n="7180">Lieue heer ende oom ic wil v man</l>
<l>Ewelic sijn nv voort an</l>
<l>Ende wesen heer van al mijn haue</l>
<l>Ende gaen voor v ten heyligen graue</l>
<l>Ende weruen v clooster wynnige daer</l>
<l n="7185">Ende alle kercken voor en naer</l>
<l>Die dair sijn int heylige lant</l>
<l>Ende brengen v hier in v hant</l>
<l>Voor v ende voor uwer ouder ziel</l>
<l>Jc waent den coninc nye en geuiel</l>
<l n="7190">Te bieden aldus sconen bot</l>
<l>Gelijck den paeus onse eertsche got</l>
<l>Willic ewelic dienen ende eren</l>
<l>Ende hulde sekeren ende sweren</l>
<l>V dienst knecht ewelic te wesen</l>
<l n="7195">Ende alle mijn mage te brengen tot desen</l>
<l>Dat si alle doen sellen gelijc</l>
<l>So sel di wesen een heer van desen rijc</l>
<l>Wie sel hem dorre steken tegen v dan</l>
<l>Ende wat dat ic geuangen can</l>
<l n="7200">Mit hoenre snyppen gansen patrisen</l>
<l>Visch off vleisch off wat spisen</l>
<l>Dat my geuallen mach te voren</l>
<l>Dair sel di eerst off hebben die koren</l>
<l>Ende v kijnder ende w wijff</l>
<l n="7205">Eer sy my coomt in mijn lijff</l>
<l>Dair toe sel ic tot ale tijt</l>
<l>By v wesen waer gi zijt</l>
<l><milestone unit="fol" n="111v"/> Ende so wel tot uwen liue zien</l>
<l>Dat v niet en sel misschien</l>
<l n="7210">Ghi sijt sterc ende ic heet loos</l>
<l>Houden wi ons te samen altoos</l>
<l>Die een myt doen dander myt raden</l>
<l>Ons en sel nyement mogen scaden</l>
<l>Ende wi sijn doch so na geboren</l>
<l n="7215">Dat wi billix scade noch toren</l>
<l>Deen den anderen niet doen en souden</l>
<l>Jc had node strijt gehouden</l>
<l>Tegen v had ics mogen ontgaen</l>
<l>Mer gi spraect my te camp aen</l>
<l n="7220">Doe most ic doen dat ic nood dede</l>
<l>Doch heb ic hueschelic dair mede</l>
<l>Geleden so ic tegen v vacht</l>
<l>Jc en toende nye al al mijn cracht</l>
<l>Op v als off gi my vreemde waert</l>
<l n="7225">Want wat die neue den oom spaert</l>
<l>Dats grote reden ende wel staen</l>
<l>Lieue oom dus heb ic gedaen</l>
<l>Had ic op v gedragen hat</l>
<l>Ghi haddet veel te quaet gehat</l>
<l n="7230">Mijn hert en mocht v doen geen quaet</l>
<l>Jc en heb v oec niet gescaet</l>
<l>Dat v deert in desen strijt</l>
<l>Dan ongeual dat nv ter tijt</l>
<l>Quam dat wt ghinc v een oge</l>
<l n="7235">Och des ic groten rouwe doge</l>
<l>Ende sulken iamer in mijn hert</l>
<l>Jc woudic seluer had den smert</l>
<l>Lieue oom ende ghijs te vreden waert</l>
<l>Jc sel sueken nv ongespaert</l>
<l n="7240">Dat icket scier sel doen genesen</l>
<l>Ende so salt v groot vordel wesen</l>
<l><milestone unit="fol" n="112r"/> Als gi wilt slapen off rusten an</l>
<l>So en heb di mer een oge te luken dan</l>
<l>Dair een ander moet luken twee</l>
<l n="7245">Noch sel ic v doen vordel mee</l>
<l>Want mijn wijff ende mijn kijnder</l>
<l>Ende mage meer ende mijnder</l>
<l>Sellen voor v knyelen door v eer</l>
<l>Daert die coninc sit onser heer</l>
<l n="7250">Ende alle die dair bi begeert</l>
<l>Ende bidden v dat gi uwen neef reyneert</l>
<l>By uwer genaden wilt laten leuen</l>
<l>Ende oec sel ic my sculdich geuen</l>
<l>Ende v scalc ende eygen te wesen altoos</l>
<l n="7255">Ende ic menedich ende truweloes</l>
<l>Tegen v geweest heb dicke</l>
<l>Ende oec sel ic seggen wat sticke</l>
<l>Dat ic hebbe van v geseit</l>
<l>Anders dan duecht ende reckelicheit</l>
<l n="7260">Dair heb ic valschelic aen gelogen</l>
<l>Hoe soude enigen heer mogen</l>
<l>Meer eren gescien dan ic v biede</l>
<l>Men mocht my geuen grote myede</l>
<l>Lieue oom dair ict om dade</l>
<l n="7265">Nv neemt in danck ende warts te rade</l>
<l><hi rend="bold">I</hi>C kenne ende lye dat gi wel sout</l>
<l>Mi nv hier doden off gi wout</l>
<l>Mer wat lage v hier an</l>
<l>Ghi most v altijt hueden dan</l>
<l n="7270">Voor min mage ende mijn geslachte</l>
<l>Ende wat lage v aen die machte</l>
<l>Dair om is hi wijs ende vroet</l>
<l>Die in synen toornigen moet</l>
<l>Hem niet en verhaest mer wel te versien</l>
<l n="7275">Watter hem na off mach gescien</l>
<l><milestone unit="fol" n="112v"/> Die wel versynt is in synen toren</l>
<l>Dair is grote wijsheit in geboren</l>
<l>Mennich dwaes van heten moede</l>
<l>Verhaest hem dick in ouer spoede</l>
<l n="7280">Dair hem coomt groot scand en scade</l>
<l>Dan rout hem na so ist te spade</l>
<l>Mer oom dair toe si di te wijs</l>
<l>Ende het is beter eer ende prijs</l>
<l>Gemack ende vrede en veel vrienden</l>
<l n="7285">Dan men om v lachten dienden</l>
<l>Ende oec so ist luttel eren dat</l>
<l>Hem die verwonnen is ende mat</l>
<l>Doot te slaen mer lachter groot</l>
<l>Wair ic leue off ic bin doot</l>
<l n="7290">Twaren dats een cleyn cost</l>
<l>Ay dief hoe gern waerstu verlost</l>
<l>Dat hoor ic wel aen dijn tael</l>
<l>Du en gaefste my niet een eyer scael</l>
<l>Waerstu van hier op dijn vri</l>
<l n="7295">Al mochstu gelouen my</l>
<l>Alle die werelt van goude root</l>
<l>Jc en laet di niet wt deser noot</l>
<l>Jc acht cleyn alle dijn magen</l>
<l>Jc sel die veet wel dragen</l>
<l n="7300">Al dattu hier hebste geseit</l>
<l>Js niet dan geuensde loosheit</l>
<l>Wat waenstu my aldus verleden</l>
<l>Jc ken di langer dan van heden</l>
<l>Jc en bin geen vogel myt caef te locken</l>
<l n="7305">Och hoe soutstu myt my vocken</l>
<l>Off ic di aldus liet ontgaen</l>
<l>Had een ander dit verstaen</l>
<l>Die niet en kende dijn dasen</l>
<l><milestone unit="fol" n="113r"/> Du soutsten licht verdwasen</l>
<l n="7310">Als hi hoorde v schoon loeyen</l>
<l>Mer du verlieste hier al dijn floeyen</l>
<l>Want ic versta te wel dijn tael ende logen</l>
<l>Du hebste my so dic bedrogen</l>
<l>Dat ic my wel huede voor dijn behoeue</l>
<l n="7315">Segt quade onreyn loos boeue</l>
<l>Du segest du heues my gespaert</l>
<l>Jn desen camp sich herwaert</l>
<l>Op my is mijn een oge niet wt</l>
<l>Du hebste my mijn huut</l>
<l n="7320">Doorwont meer dan tot .xx. steden</l>
<l>Du en gaefste my niet so veel vreden</l>
<l>Dat ic mijn adem mocht verhalen</l>
<l>Jc soude alte zeer dwalen</l>
<l>Dede ic di hier enige genade</l>
<l n="7325">So mennich confuus ende scade</l>
<l>Hebstu my altoos gedaen</l>
<l>Nochtan dat my bouen al gaet staen</l>
<l>Du hebste mijn wijff vrou eerswinde</l>
<l>Die ic gelijc my seluen mynde</l>
<l n="7330">Hebstu bedrogen ende ooc onneert</l>
<l>So dat si blijft gescandelizeert</l>
<l>Hoe soud ic dat vergeten mogen</l>
<l>Wanneer my dat coomt voor ogen</l>
<l>So vernywet my al mijn zeer</l>
<l n="7335">Doe docht reynaert enen nauwen keer</l>
<l>Die wile dat hi aldus tegen sprack</l>
<l>Sijn ander hant hi onder stack</l>
<l>Al beneden tusschen sijn been</l>
<l>En grepen recht alst wel aenscheen</l>
<l n="7340">Doe vast bi beid sijn hoeygen</l>
<l>En duden so dat hi van noyen</l>
<l>Wel lude moste briesschen ende hulen</l>
<l><milestone unit="fol" n="113v"/> Doe tooch reynaert wt sijnre mulen</l>
<l>Sijn hant die dair te voren in stack</l>
<l n="7345">Doe had Jsegrim sulc ongemack</l>
<l>Mit dat reynaert hem so ser tooch</l>
<l>Dat hy bloet van pynen spoech</l>
<l>Ende hem oec mede sijn groof orijn</l>
<l>Achter ontgleet van groter pijn</l>
<l n="7350"><hi rend="bold">N</hi>Och deerde hem veel meer dan dit</l>
<l>Want hem so seer sijn ogen pit</l>
<l>Bloede dat hi al verdoefde</l>
<l>Also hem tbloet liep wtten hoofde</l>
<l>Hy storte neder in onmacht</l>
<l n="7355">Reynaert scoot toe myt cracht</l>
<l>Aen hem ende heeften gegrepen</l>
<l>Biden kullen ende heeften gaen slepen</l>
<l>Om dat krijt dair sijt alle sagen</l>
<l>Ende gaff hem veel steeck ende slagen</l>
<l n="7360">Des sijn vrienden droefden zeer</l>
<l>Si gingen ten coninc onsen heer</l>
<l>Screyende ende baden hem mennichfoud</l>
<l>Dat hi den camp op nemen woud</l>
<l>Het is my lieff die coninc seide</l>
<l n="7365">Doe gingen die krijt wachters beide</l>
<l>Die oss ende die lupaert</l>
<l>Ten krijt ende spraken reynaert</l>
<l>Onse heer die coninc wil v spreken</l>
<l>Ende wil dit oorlooch te samen breken</l>
<l n="7370">Tusschen ysegrim end v</l>
<l>Ende desen camp opnemen nv</l>
<l>Ende bidt dat ghijt op neemt fier</l>
<l>Want waert dat uwer een bleef hier</l>
<l>Dat wair scade aen elke side</l>
<l n="7375">Ghi hebt die eer vanden cride</l>
<l>Alle die beste bliuen bi v</l>
<l><milestone unit="fol" n="114r"/> Reynaert sprac danck hebben sy nv</l>
<l>Wat mijn heer my gebiet</l>
<l>Dat en der ic laten niet</l>
<l n="7380">Jc en gerss niet scoonre dan gewonnen</l>
<l>Mijn mage comen hier geronnen</l>
<l>Jc wils hem vragen dunct v goet</l>
<l>Sy seiden ia reynaert dat doet</l>
<l>Tis reden dat men den vrienden seit</l>
<l n="7385">Grote saken dair macht aen leit</l>
<l>Ende men des volget haren rade</l>
<l>Mittien quam vrou sloppelcade</l>
<l>Ende hair man grymbaert die dass</l>
<l>Vrou rukenau die blide was</l>
<l n="7390">Ende huer twee susteren quamen daer</l>
<l>Bitelmuys vuylromp ende hair twe kijnder claer</l>
<l>Harenet hair dochter die derde mede</l>
<l>Die vledermuys ende twesel dair ter stede</l>
<l>Dar quammer twijntich meer ic waen</l>
<l n="7395">Dan off reynaert inden camp had gestaen</l>
<l>Diet wel gaet crijcht eer en loff</l>
<l>Mer diet mysualt dair vliecht men off</l>
<l>Niement en is dair ghern by</l>
<l>Die beuer ende die otter ende sy</l>
<l n="7400">Panthegrote ende oordelgole</l>
<l>Huer twe wiuen ende huer ostrole</l>
<l>Ende die maerter ende die bvnsinck</l>
<l>Die hermel die egel dat genetkijn</l>
<l>Die muyshoorn ende dat eenkoren</l>
<l n="7405">Ende al die ic noemde hier te voren</l>
<l>Quamen dair ende veel meer nochtan</l>
<l>Om dat hi den camp verwan</l>
<l>Ja die sulc die grote claech eerst dreuen</l>
<l>Op hem waren nv sijn naeste neuen</l>
<l n="7410">En toonden hem nv die meeste gonst</l>
<l><milestone unit="fol" n="114v"/> Ende noch is dit der werelt const</l>
<l>Die wel vaert crijcht veel magen</l>
<l>Die hem die weelde helpen dragen</l>
<l>Mer wie noot heeft ofte liden</l>
<l n="7415">Vijnt luttel mage tot allen tiden</l>
<l>Sy scuwen den wech dair hi gaet</l>
<l>Grote feest ende bli gelaet</l>
<l>Dreuen sy myt trompen ende myt scaelmeiden</l>
<l>Wel lieue neue dat sy seiden</l>
<l n="7420">God danck dattet aldus is vergaen</l>
<l>Wy waren in groten anxt beuaen</l>
<l>Doe wi v onder leggen sagen</l>
<l>Reynaert die dancte sijn magen</l>
<l>Ende ontfencse myt groter vroude</l>
<l n="7425">Doe vraechde hy off hy den coninc woude</l>
<l>Den camp op geuen by horen rade</l>
<l>Ja gi neeff sprac vrou slappelcaerde</l>
<l>Ghi moges hem wel louen myt eren</l>
<l>Doe gingen sy wtten krijt keren</l>
<l n="7430">Mitten krijt wachters totten coninck</l>
<l>Reynaert voor hem allen ghinck</l>
<l>Wt genomen die menestreel</l>
<l>Men trompter myt groten speel</l>
<l>Ende reynaert knyelde voor hem neder</l>
<l n="7435">Die coninc deden opstaen weder</l>
<l>Ende sprac sijt blide reynaert</l>
<l>Ghi hebt myt uwen dach myt eren bewaert</l>
<l>Ende ic laet v quijt ende vry</l>
<l>Ende geeft dit op ic hout aen my</l>
<l n="7440">Tusschen v tween dit wil ic leggen</l>
<l>Ende mijn goet duncken dair of seggen</l>
<l>Bi rade van mynen edelen lieden</l>
<l>Ende dan bi te ontbieden</l>
<l>Teerst dat ysegrim is genesen</l>
<l n="7445"><milestone unit="fol" n="115r"/> So lange moetet in vrede wesen</l>
<l><hi rend="bold">H</hi>Eer sprac reynaert my genuecht wel</l>
<l>Mer ic vant hier mennich op my fel</l>
<l>Doen ic hier aen v hoff eerst quam</l>
<l>Die nye scade van my en nam</l>
<l n="7450">Mer om dat hem luden docht</l>
<l>Dat men best ouer my mocht</l>
<l>So riepen si mede ouer mijn scade</l>
<l>Also mijn vianden daden</l>
<l>Ende om dat hem docht dat ysegrim</l>
<l n="7455">Bet myt v was dan ic mocht sijn</l>
<l>Anders wair om en wisten si niet</l>
<l>Sy en dochten niet als die wise pliet</l>
<l>Wat dair off mocht bliken</l>
<l>Heer dese ende alle die hem geliken</l>
<l n="7460">Slachten wel een groot hoop honden</l>
<l>Die eens op eenre messen stonden</l>
<l>Teens heren houe diese had onthouden</l>
<l>Sy wachten als die gern souden</l>
<l>Eten off men hem wat brochte</l>
<l n="7465">Doe sagen sy comen al dat sy mochte</l>
<l>Enen hont gelopen wtter koken</l>
<l>Dair hi vleisch in had geroken</l>
<l>Ende had een been dair vleisch aen claff</l>
<l>Genomen eer ment hem gaeff</l>
<l n="7470">Ende pijnde hem heen dair mede wech te comen</l>
<l>Mer die cock had vernomen</l>
<l>Ende beliepen eer hi ontquam</l>
<l>Mit sieden water dat hi nam</l>
<l>Wt enen ketel in een plateel</l>
<l n="7475">Ende gaff hem dair mede sijn deel</l>
<l>After op sijn lenden stiet</l>
<l>So dat hijs hem en bedancte niet</l>
<l>Want hi hem so door scoude sijn vel</l>
<l><milestone unit="fol" n="115v"/> Dat hem sijn hair al wt vel</l>
<l n="7480">Ende hem die zwaerd al door scoot</l>
<l>Doch hi ontquam al wtter noot</l>
<l>Ende behielt dat hi dair nam</l>
<l>Ende hi biden honden quam</l>
<l>Ende sy hem tvleisch brengen zagen</l>
<l n="7485">Riepen sy dese can hem wel begiagen</l>
<l>Hi heeft den koc wel te vriend</l>
<l>Dair so veel vleisch aen claff</l>
<l>Die hont sprac gi en weetter nie aff</l>
<l>Ghi prijst my voor dair ghi tbeen ziet</l>
<l n="7490">Mer noch en saechdi my after niet</l>
<l>Siet my een eerst after opten steert</l>
<l>En prijst my dan off ics bin weert</l>
<l><hi rend="bold">N</hi>A doe sy hem achter besagen wel</l>
<l>Hoe dat hem tvleisch ende vel</l>
<l n="7495">Was doorsoden ende was al raeu</l>
<l>Ende sijn hair wt geuallen caelu</l>
<l>Gruwelde hem allen so voort scouden</l>
<l>So dat si ter costen niet en wouden</l>
<l>Sy en wouden oec sijns geselscaps niet</l>
<l n="7500">Mer alle dese hoop doe van hem sciet</l>
<l>Ende lieten hem varen als hi mochte</l>
<l>Her coninc heer dus hebben noch tgerochte</l>
<l>Die lose ghier als sy sijn heren</l>
<l>Ende sy crigen hair begeren</l>
<l n="7505">So warden si machtich ende ontsien</l>
<l>Sy slachten desen si scattense mittien</l>
<l>Recht als een verhongert hont</l>
<l>Dese dragen tbeen in haren mont</l>
<l>Niement en der tegen hem kyuen</l>
<l n="7510">Men prijst hem al dat si bedriuen</l>
<l>Elc seit hem dat sy gern horen</l>
<l>Op dat hi blijft ongescoren</l>
<l><milestone unit="fol" n="116r"/> Ende die sulc om dat sy lecken</l>
<l>Mede vanden hase ende helpense decken</l>
<l n="7515">Ende onsculdigen hoor bose dade</l>
<l>Aldus stercken sise int quade</l>
<l>Och heer die geen die des plien</l>
<l>Hoe luttel si after ten stert waert sien</l>
<l>Dats na teynde alst gode verdriet</l>
<l n="7520">Ende die auentuer langer niet</l>
<l>Hoor regnaci en wil gedogen</l>
<l>So vallen sy neder vanden hogen</l>
<l>Jn groter scande ende in scaden</l>
<l>So warden openbaer hair daden</l>
<l n="7525">Nyement hoors lidens dan verdriet</l>
<l>Men vloecse machmen hen anders niet</l>
<l>Sulc wart bescoren en so bschout</l>
<l>Dat hi noch goet noch eer en hout</l>
<l>Het haer valt hem wt aen beiden ziden</l>
<l n="7530">Dat sijn hair vrienden die hem ontgliden</l>
<l>Die hair boosheit verhuut hebben mede</l>
<l>By dage by nachte tot alle stede</l>
<l>Ende hebbense onsculdicht ende bedect</l>
<l>Mer nv myt screyen ellic van hem trect</l>
<l n="7535">Als sy hair ondaet moeten becopen</l>
<l>Recht als die hond gingen lopen</l>
<l>Vanden hont die dair was versoden</l>
<l>Also laten sise inden noden</l>
<l><hi rend="bold">L</hi>Jeue heer dit exempel sel di</l>
<l n="7540">By uwer genaden onthouden van my</l>
<l>Ten sel uwer wijsheit niet scaden</l>
<l>Wat waendi hoe mennigen scalcken quaden</l>
<l>Vijnt men noch arger dan een hont</l>
<l>Diet tzuge been dragen in horen mont</l>
<l n="7545">Jn heren houe ende in stede</l>
<l>Die myt onrecht die vrihede</l>
<l><milestone unit="fol" n="116v"/> Ende gemeen recht vercopen</l>
<l>Ende ouergeuen om dat sy hopen</l>
<l>Dair off te hebben hair genot</l>
<l n="7550">Alle moetse scenden got,</l>
<l>Die des plegen wie sy sijn</l>
<l>Mer my noch die geslachte mijn</l>
<l>God danck en selmens niet verwiten</l>
<l>Dair off wil ic ons wel off quiten</l>
<l n="7555">Ende des comen in die lucht</l>
<l>Jc en heb voor nyement ducht</l>
<l>Reynaert die sel reynaert bliuen</l>
<l>Dat en sel hem nyement connen of vriuen</l>
<l>Al haddent al sijn viant gesuoren</l>
<l n="7560">Her coninc mijn hert heeft v vercoren</l>
<l>Jn ganser mynnen bouen allen heren</l>
<l>Ende nye en woud ic van v keren</l>
<l>Al is v anders doen te verstaen</l>
<l>Jc heb altoos v best gedaen</l>
<l n="7565">Ende voort meer doen dair ic kan</l>
<l>Reynaert gi zijt mijn homan</l>
<l>Van my beleent als edel baroen</l>
<l>Dair om si dijt sculdich te doen</l>
<l>Oec wil ic dat gi vroe ende spade</l>
<l n="7570">Coomt tot mynen secreten rade</l>
<l>Jc set v weder in al v macht</l>
<l>Siet dat gi v voor misdoen wacht</l>
<l>Helpt alle saken ten besten keren</l>
<l>Dat hoff en mach v niet ontberen</l>
<l n="7575">Als gi v wijsheit set ter duecht</l>
<l>So en is dair nyement die v verhoocht</l>
<l>Van scerpen raed van nauwen vond</l>
<l>Jc sel dair dencken lange stond</l>
<l>Om dat exempel dat gi my seit</l>
<l n="7580">Siet dat gi alle rechtueerdicheit</l>
<l><milestone unit="fol" n="117r"/> Hantiert ende my getruwe sijt</l>
<l>Jc wil voort meer tot allre tijt</l>
<l>Altoos wercken bi uwen rade</l>
<l>Hy en leeft niet die v mysdade</l>
<l n="7585">Jc en sout scerpelic ouer hem wreken</l>
<l>Op dat gi laet v quade treken</l>
<l>Ghi selt ouer al mijn tael houden</l>
<l>Ende in mijn lant van als gewouden</l>
<l>Als mijn souereyn baelyoen</l>
<l n="7590">Dese offici geef ic v te doen</l>
<l>Ghi moechse myt groter eren ontfaen</l>
<l>Alle reynaerts magen die by hem staen</l>
<l>Dancten den coninc hier off zeer</l>
<l>Die coninc sprac ic soud veel meer</l>
<l n="7595">Doen doer v allen dan gi waent</l>
<l>Jc bid v dat ghijt hem vermaent</l>
<l>Dat hi my vmmer sy getrouwe</l>
<l>Seker sprac rukenau die vrouwe</l>
<l>Dat sal weser zijt niet in vaer</l>
<l n="7600">Ende waert oec dattet anders waer</l>
<l>So en wair hi niet van onss geslacht</l>
<l>Jc en wouden oec krencken mitter macht</l>
<l>Ende ewelic sijns missaken</l>
<l>Reynaert danctse myt huesscher spraken</l>
<l n="7605">Den coninck hier off ende knyelde voor hem</l>
<l>Lieue heer sprac hi ic en ben</l>
<l>Der eren niet weer die gi my doet</l>
<l>Jc sel dair om dencken bin ic vroet</l>
<l>Ende v getrou sijn al mijn leuen</l>
<l n="7610">Ende altoos sulcken raet v geuen</l>
<l>Alsoot betaemt uwer eren</l>
<l>Hier mede dede hi sijn keren</l>
<l>Mit sinen magen vanden coninck</l>
<l>Hoort hoet myt ysegrim verginck</l>
<l n="7615"><milestone unit="fol" n="117v"/> Brwn tybert ende vrou eerswind</l>
<l>Sijn kijnder sijn mage ende haer gesind</l>
<l>Haelden wten krijt mit erren ende clagen</l>
<l>Ende hebben op een lettier gedragen</l>
<l>Van hoy dair in hi warm was ende lach</l>
<l n="7620">Sijn wonden die men sach</l>
<l>Diemen dair vant wel vijftien</l>
<l>Dair quamen mesters van surgien</l>
<l>Diese verbonden wiecten</l>
<l>Hi was so cranc van ziecten</l>
<l n="7625">Dat hi dat vuelen had verloren</l>
<l>Mer si wreuen hem myt cruut die oren</l>
<l>So dat hi vander onmacht onscoot</l>
<l>Ende gaff enen creet so groot</l>
<l>Dat al verscoot dat by hem was dair</l>
<l n="7630">Ende waenden dat hi verwoet was claer</l>
<l>Eer die meysters hem gauen dranck</l>
<l>Die hem dat hert dat zeer was cranck</l>
<l>Stercten ende hem dat rusten dede</l>
<l>Sy troosten sijn vrienden oec mede</l>
<l n="7635">Sy seiden hem en soude niet letten</l>
<l>Doe sceide dat hoff ellic ginck hem setten</l>
<l>Thuus te keren daen hi was comen</l>
<l>Ende reynaert heeft oec oorloff genomen</l>
<l>Aenden coninck ende synen wiue</l>
<l n="7640">Die hem baede dat hi niet en bliue</l>
<l>Lange hi coom weder by hem</l>
<l>Hy sprac vrou ende heer ic ben</l>
<l>Tot uwen gebode altoos bereit</l>
<l>Gebraeck v yet dat wair my leit</l>
<l n="7645">Van dat ic mocht volbringen</l>
<l>Mit lijff myt goed myt allen dingen</l>
<l>End dair toe al die vrienden min</l>
<l>Die sellen v onderdanich sijn</l>
<l><milestone unit="fol" n="118r"/> Tot allen tiden wes gi begeert</l>
<l n="7650">Wi hebben v lief gi sijts weel weert</l>
<l>God geef lange lijff myt eren</l>
<l>Jc wil tot mynen wiue keren</l>
<l>End tot mynen kijnderen of gijs ghebiet</l>
<l>Ende aldus hi vanden coninc schiet</l>
<l n="7655">Mit scoenre tael myt groter gonst</l>
<l>Die reynaert noch al wel cost</l>
<l>Sijn wel ende liefgetal</l>
<l>Jst geestelic off weerlic staet</l>
<l>Aen reynaert slwt men alden raet</l>
<l n="7660">Sy crupen al in reynaerts hol</l>
<l>Aen sijn baen is al die sol</l>
<l>Die stem die hem doe was gegeuen</l>
<l>Die is hem ye synt gebleuen</l>
<l>Hy heeft gelaten een groot geslacht</l>
<l n="7665">Die altoos risen ende wassen in macht</l>
<l>Wie reynaert kunsten niet en pliet</l>
<l>Die en dooch nv ter werelt niet</l>
<l>Jn maet off staet van machten geset</l>
<l>Mer kan hi crupen in sijn net</l>
<l n="7670">Off heeft geweest sijn scolier</l>
<l>So moet hi wonen wel hyer</l>
<l>So weet hi wel wat dair toe hoort</l>
<l>So rijst hi ende men trect hem voort</l>
<l>Van reynaert is een groot zaet</l>
<l n="7675">Gebleuen dat dair nv zeer op gaet</l>
<l>Want men vijnt nv meer reynaerd</l>
<l>Al en hebben sy geen rode baerd</l>
<l>Dan men ye dede hier te voren</l>
<l>Gerechticheit blijft al verloren</l>
<l n="7680">Trou ende wairheit sijn verdreuen</l>
<l>Ende dair voor is ons gebleuen</l>
<l>Ghiericheit loosheit hat ende nijt</l>
<l><milestone unit="fol" n="118v"/> Dese hebbent al in hoor beurijt</l>
<l>Sy ende hair coninghinne houerdy</l>
<l n="7685">Regneren nv op eerden vri</l>
<l>Al ist int paeus oft keysers hoff</l>
<l>Elck pijnt den anderen te steken off</l>
<l>Van sijnre eren ende stemmen</l>
<l>Ende selue myt vordel clymmen</l>
<l n="7690">Mit symonien ofte myt gewelt</l>
<l>Men kent te houe niet dan gelt</l>
<l>Tgelt isser meer gemynt dan got</l>
<l>Ende men doet meer door sijn gebot</l>
<l>Want wie gelt brenct is wel wel ontfaen</l>
<l n="7695">Ende sijn begeren sel voort gaen</l>
<l>Jst aen heren oft aen vrouwen</l>
<l>Tgelt doet altijt veel ontrouwen</l>
<l>Ende vrouwen scande beiagen</l>
<l>Ende mennich valsch getuuch gedragen</l>
<l n="7700">Oncuuscheit loosheit ende leckernye</l>
<l>Js nv alt spul onder die clergye.</l>
<l>Jst paeus keyser al van romen</l>
<l>Sijn al in reynaerts oord gecomen</l>
<l>Elc meent hem seluen in allen saken</l>
<l n="7705">Jc en weet wat eynd hier of sel naken</l>
<l>Elc mensch macht wel besorgen</l>
<l>God diet al is onuerborgen</l>
<l>Moettet op dat beste voegen</l>
<l>Hier mede laet ic my genoegen</l>
<l n="7710">Wat woudic veel die werelt berechten</l>
<l>Van saken die my self aen vechten</l>
<l>Dair ic ondanc toe off crege</l>
<l>So waert beter dat ic swege</l>
<l>Dair om wil icket mede liden</l>
<l n="7715">Elc doet wel in synen tiden</l>
<l>Dat is best sijns selfs profijt</l>
<l><milestone unit="fol" n="119r"/> Want na desen tijt coomt genen tijt</l>
<l>Dat men orbair dair off scaffen mach</l>
<l>Ende elc moet sijns selfs dach</l>
<l n="7720">Verwaren ende sijn woorde dragen</l>
<l>Reynaerts vrienden ende sijn magen</l>
<l>Namen oec oorloff aenden coninck</l>
<l>Ende gingen myt haren neuelinck</l>
<l>Meer dan veertich tot eenre sommen</l>
<l n="7725">Reynaert was blide alhier omme</l>
<l>Dat hem so breet was sijn steert</l>
<l>Ende hem die coninc had so weert</l>
<l>Dat hi en vercoos tot synen rade</l>
<l>Hy docht hier in en stect geen scade</l>
<l n="7730">Jc mach nv mitter macht mijns heren</l>
<l>Mijn vrienden helpen mijn viande deren</l>
<l>Ende mijns willen veel bedriuen</l>
<l>Ende des al onbegrepen bliuen</l>
<l>Op dat ic selue wil wesen vroet</l>
<l n="7735">Jc prijss den coninc bouen alle goet</l>
<l><hi rend="bold">R</hi>Eynaert en sijn mage te samen</l>
<l>Gingen so lange dat sy quamen</l>
<l>Tot sijn borch tot maperthuus</l>
<l>Dair namen sy oorloff voor sijn huus</l>
<l n="7740">Mit bliden aenschijn myt talen goet</l>
<l>Reynaert viel hem allen te voet</l>
<l>Ende dancten hem allen vriendelic zeer</l>
<l>Der groter gvnst der groter eer</l>
<l>Die sy hem gedaen hadden in sijnre noot</l>
<l n="7745">Synen dienst hi elcken boot</l>
<l>Mit lijff myt goede off sijs begeerden</l>
<l>Hier mede brocht hise aen veerden</l>
<l>Ende schiet van hem ellic ghinc te synen</l>
<l>Reynaert ginc tot vrou ermelynen</l>
<l n="7750">Dien wel blidelic ontfenck</l>
<l><milestone unit="fol" n="119v"/> Dair hi hair vertooch alle dinck</l>
<l>Dat hem te houe was gesciet</l>
<l>Een woort en liet hi achter niet</l>
<l>Hier off was ermelyne vro</l>
<l n="7755">Ende sijn kijnder oec also</l>
<l>Dat hair vader dus was verheuen</l>
<l>Jn groter bliscap dat sy bleuen</l>
<l>Reynaert sijn wijff en sijn kynder</l>
<l>Wie v van reynaert meer of mynder</l>
<l n="7760">Anders dan gi hebt gehoort</l>
<l>Dat sijn al gevensde woort</l>
<l>Mer dat gi hebt gelesen hier bouen</l>
<l>Van hem dat moech di wel gelouen</l>
<l>Dies niet en gelooft ist wijf oft man</l>
<l n="7765">En is niet ongelouich nochtan</l>
<l>Doch tsijn veel lude diet hadden gesien</l>
<l>Hem soude te myn twiuelen aen dien</l>
<l>Het sijn veel dingen gesciet</l>
<l>Die men gelooft al ziet mense niet</l>
<l n="7770">Mit syne figuren ende bispeel</l>
<l>Die geuonden ende gesciet veel</l>
<l>Die nye en waren noch en gescieden</l>
<l>Mer om exempel anderen lieden</l>
<l>Te geuen dat sy dair bi mochten leren</l>
<l n="7775">Duecht te doen ende quaet te keren</l>
<l>Licht also macht hier off wesen</l>
<l>So wiet wel verstaet int lesen</l>
<l>Al ist zom boert men vijnter yn</l>
<l>Wise leren ende goeden syn</l>
<l n="7780">Dat hem licht wel baten mocht</l>
<l>Dair en is nyement goedes in bedocht</l>
<l>Het is int gemeen gebrocht voort</l>
<l>Ellic treck hem aen dat hem toe hoort</l>
<l>Js dair oec yet in mysset</l>
<l n="7785"><milestone unit="fol" n="120r"/> Diet beteren can die maket bet</l>
<l>Jc weets hem danck wie in sijn maken</l>
<l>Sijn best doet en is niet te laken</l>
<l>Mer wie alle dinck wil berichten</l>
<l>Wie soud hem yet willen dichten</l>
<l n="7790">Doch wie dit gedicht laet so hijt vijnt</l>
<l>En mysdoet tegens my niet twijnt</l>
<l>Hier neemt eynde reynaerts hystorie</l>
<l>God geef ons allen die hemelsche glorie</l>
    </div>
    <div>
        <div>
<l>&#x00B6; Nv Jnt gemeyn. vijnt men certeyn</l>
<l n="7795">Die reynaerts ze. nv volgen me</l>
<l>Al sonder saeck. Jc geef die wraeck</l>
<l>Hoe dattet ga. den heer hier na</l>
<l>Die coninck fijn. die alle pijn</l>
<l>Sel rechten dra. by synen ra</l>
<l n="7800">Dees reynaerts nv. dien sijn niet rv</l>
<l>Als reynaert is. mer zijt des wis</l>
<l>Het sijn al re. wi menschen le</l>
<l>Als ic versta. die wtten pa</l>
<l>Gedwaelt sijn snel. god brengse wel</l>
<l n="7805">Tsy cort off lanc. Jn themels sanc</l>
        </div>
        <div>
<p>nota</p>
<l>&#x00B6; Elc merck en zueck in synen syn</l>
<l>Dubbelt vijnt men sijn naem dair Jn</l>
<l>Diet boec screef int voorgedicht</l>
<l>Suecten wel ghi vijntten licht</l>
        </div>
    </div>
</body>
</text>
</TEI.2>
