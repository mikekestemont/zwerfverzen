<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Spieghel der menscheliker behoudenesse</title>
<author>Onbekend</author>
</titleStmt>
<editionStmt>
<edition>L.M.Fr. Daniels (ed.): De spieghel der menscheliker behoudenisse. De Middelnederlandse vertaling van het Speculum Humanae Salvationis. Naar het handschrift uitgegeven, ingeleid en toegelicht. Tielt, 1949.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Spieghel der menscheliker behoudenesse"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1400"/></interpGrp>
<interpGrp type="witnessYear_from"><interp value="1400"/></interpGrp>
<interpGrp type="pubYear_to"><interp value="1420"/></interpGrp>
<interpGrp type="witnessYear_to"><interp value="1420"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Spieghel der menscheliker behoudenesse</TITEL>
<author>Onbekend</author>
<AARD>Rijm</AARD>
<BRON nr="D43">Londen, British Library, Add. 11575</BRON>
<DATUM>1400-1420</DATUM>
<OMVANG>14431 verzen</OMVANG>
<BRON.OPM>Een hs. van 97 folia; per bladzijde twee kolommem van 44 regels; de codex is niet meer volledig: hij telde oorspronkelijk 122 bladen; de pentekeningen in het handschrift bleven evenmin alle bewaard: oorspronkelijk 196, thans nog 155.</BRON.OPM>
<EDITIE>L.M.Fr. Daniels (ed.): De spieghel der menscheliker behoudenisse. De Middelnederlandse vertaling van het Speculum Humanae Salvationis. Naar het handschrift uitgegeven, ingeleid en toegelicht. Tielt, 1949.</EDITIE>
<STATUS>Kritisch</STATUS>
<BRONMNW>1215 </BRONMNW>
<EDITIE.OPM>Door de editeur gereconstrueerde tekst werd hier tussen [] geplaatst; wat door hem als overbodig gemarkeerd werd staat hier tussen ltgt. Net zoals in de editie werd in de tekst een witregel ingevoegd op de plaats waar zich in het hs. een pentekening bevindt; op de plaatsen waar tekst ontbreekt werden steeds drie punten ("...") geplaatst. De nummering binnen de hoofdstukken werd hier niet overgenomen.</EDITIE.OPM>
<BRONNEN>Londen, British Library, Add. 11575</BRONNEN>
]]></bibl>
</sourceDesc>
</fileDesc>
</teiHeader>
<text>
<body>
    <div type="chapter"><head type="chapter"><pb n="3"/> PROLOOG</head>
<l><milestone unit="fol" n="1a"/> In allen beghinne, eist goed of quaet,</l>
<l>Zalmer an roupen daert al anstaet</l>
<l>Marien der hemelscher coninghinne,</l>
<l>Dat zoe ghewerde van dien beghinne</l>
<l>Te stichtene enich hende goet,</l>
<l>Ende als men dit niet ne doet,</l>
<l>Zo mach men wel dat hende vresen.</l>
<l>In hystorien hebbic ghelesen</l>
<l>Van enen dief die groot betrouwen</l>
<l>Hadde up marien onser vrouwen,</l>
<l>Ende altoes, als hi stelen woude,</l>
<l>Ende huut ziere wuensten steppen zoude</l>
<l>Stont voor hem in ene passage</l>
<l>Onser zoeter vrouwen ymage</l>
<l>Voren an een huus ghemielt.</l>
<l>Devotelike hi voor hare knielt</l>
<l>Ende sprac / vrouwe mijns ghenaden,</l>
<l>Ic bem nu huut om quade daden</l>
<l>Te doene ieghen gods ghebod,</l>
<l>Maer lacen, al ben ic nu dus zot</l>
<l>Dat ic dustane dinghen doe,</l>
<l>Ic hope, vrouwe, quaemt der toe,</l>
<l>Dat mijn tijt zal zijn vervult,</l>
<l>Dat ghi voor mi bidden zult</l>
<l>Uwen lieven zuene minen here,</l>
<l>Dat hi mijn herte also kere</l>
<l>Ter duecht / dat ic dit laten moete.</l>
<l>Dus placht hi voor dit beelde zoete</l>
<l>Te laten menighen heeten traen.</l>
<l>Zo teenre tijt wart hi ghevaen</l>
<l>Openbare met dieften bloot</l>
<l>Ende wart gheiugiert ter doot.</l>
<l>Hi die was in vreesen, in rouwen,</l>
<l>Riep altoos up onser vrouwen</l>
<l>Ende sprac hare devote woorden,</l>
<l>Zo dat zoene ten laetsten hoorde</l>
<l>Ende hulp hem dat hi te live bleef.</l>
<l>Met rechte hi grote bliscap dreef,</l>
<l>Dat hi zo comen was van dan</l>
<l>Ende ewelike bleef hi goed man,</l>
<l>Also langhe als hi levede.</l>
<l>Dus al waert dat yement snevede,</l>
<l>Hine zal wanhopen niet no laten</l>
<l>Der fonteynen van caritaten</l>
<l><milestone unit="fol" n="1b"/> Tanroupene ./ want zoe ons van gode</l>
<l>Verbidden mach in alre bode.</l>
<l>Ende zal men ooc yet goeds beghinnen,</l>
<l>Om dat zo wankel zijn onse zinnen,</l>
<l><pb n="4"/>Zo zalmen se altoos roupen an,</l>
<l>Want men niet goeds vulcomen can</l>
<l>Zonder biden toedoene van haer</l>
<l>Want wij lesen, ende hets waer,</l>
<l>Dat wij nemmermeer vulbrachten</l>
<l>Eene inkel dueghet bi onser machten,</l>
<l>Ne waere de gracie gods niet mede.</l>
<l>Zo groot es onse ghebreckichede,</l>
<l>Die ons houd in der zonden mul;</l>
<l>Ende maria es der gracien vul,</l>
<l>Also die inghel grabiel,</l>
<l>Als hise groette, zeide wel,</l>
<l>Ende dat de here met haer waere</l>
<l>Zeide haer die inghel openbare.</l>
<l>Ende es god dan waer zoe zij</l>
<l>Ende zoe met ons, hi es ons bi.</l>
<l>Nu biddic deser coninghinne,</l>
<l>Dat zoe ghewerde mine.v. zinnen</l>
<l>Met haere gracien zo te verlichten,</l>
<l>Dat ic dit vraylic moete dichten</l>
<l>En in dietsche bringhen voort</l>
<l>Zonder loghenlike woort.</l>
<l>Dat biddic u, vrouwe maria,</l>
<l>Want ict up uwen troost besta.</l>
<l>Het es voor gode grote weldaet</l>
<l>Dat men den mensche te weten laet</l>
<l>Of enigherhande deughet leert,</l>
<l>Daer hi hem mede ter weldaet keert,</l>
<l>Als ons orcond tlatijnsche gloos</l>
<l>Qui ad iusticiam erudiunt multos</l>
<l>Fulgebunt quasi stelle in perpetuas eternitates.</l>
<l>In dietsche dit te zecghen es:</l>
<l>Zo wie vele lieden wille [berichten]</l>
<l>Ter gherechticheit en[de hem gestichten],</l>
<l>Die zullen als die sterre [claer]</l>
<l>Blecken ende scemeren vorwaer</l>
<l>In de ewighe erfachtichede</l>
<l>Daer boven in de hoghe stede.</l>
<l>Ende hier bi ic stichten woude</l>
<l>Desen bouc om dat mer in [soude]</l>
<l><milestone unit="fol" n="1c"/> Leeren duechdelike ghewerken</l>
<l>Ende hier ute enighe weldaet merken.</l>
<l>Den mensche, also ment vint bescreven,</l>
<l>En es niet beters in dit leven,</l>
<l>Dan dat hi een kennen heift</l>
<l>Van gode die hem twesen gheift;</l>
<l>Dit es boven allen sticken goet.</l>
<l>Maer die van lettren zijn vroet,</l>
<l>Willen zij met herten daer na poghen,</l>
<l><pb n="5"/>Zij sullen huut scrifturen moghen</l>
<l>Comen wel te gods kennesse</l>
<l>Bider scrifturen beteikenesse.</l>
<l>Maer die leeken die tbediet</l>
<l>Vanden lettren ne weten niet,</l>
<l>Die moeten in de leeke bouken</l>
<l>Ons heren kennesse zouken.</l>
<l>Der leeken bouken over waer</l>
<l>Dat zijn beelden die hier ende daer</l>
<l>Zijn ghepingiert ende ghescreven,</l>
<l>Daermen hem bi te kennen mach gheven</l>
<l>Hystorien van menighen dinghen.</l>
<l>Ende hier bi ic voort wille bringhen,</l>
<l>Alte voren ter gods eere</l>
<l>Ende oec mede ter leeken leere,</l>
<l>Desen bouc die ic in dichten</l>
<l>Met gods gracie zal verlichten.</l>
<l>Eerst meenic te toghen al</l>
<l>Lucifer ende ziere ghesellen val</l>
<l>Dien god om hare hoverde groot</l>
<l>Stac in de ewelike dood,</l>
<l>Ende daer na mijn vermoghen</l>
<l>Zal ic den zwaren val toghen</l>
<l>Van yeven ende van adame</l>
<l>Ende van hen allen die na hem quamen,</l>
<l>Ende daer na hoe gods moghentheit</l>
<l>Met haere groter ontfermicheit</l>
<l>An nam die vorme menschelijc</l>
<l>Ende dor ons staerf ghewillichlijc,</l>
<l>Ende hoe hi bi ziere dueghet groot</l>
<l>Ons verlossede met ziere doot,</l>
<l>Die hi voor ons wilde wilcueren.</l>
<l>Ende voort bi wat figuren</l>
<l>Dat hi voor zine gheboorte liet weten</l>
<l>Zine toecomst biden propheten.</l>
<l><milestone unit="fol" n="1d"/> Hier in dan zo sullen wij merken,</l>
<l><pb n="6"/>Dat in desen cleenliken werken</l>
<l>Vele hystorien zijn ghetast,</l>
<l>Die de scrifture heift ghepast</l>
<l>Ende wel staen te haren acoorde,</l>
<l>Al eist dat zij van woorde te woorde</l>
<l>Niet en zijn gheexponeert.</l>
<l>Want wat een exponituer begheert,</l>
<l>Mach hi bedieden van allen dinghen,</l>
<l>Wille hijt te zinen propooste bringhen,</l>
<l>Opdat te ziere materien doocht.</l>
<l>Ende es zijn herte niet gheboocht</l>
<l>Om zomeghe dinghen te verclaren,</l>
<l>Hi mach dat wel laten varen</l>
<l>Ende nement huut alsoot best voucht</l>
<l>Ende ziere herten best ghenoucht.</l>
<l>Zo om te betere verstannesse,</l>
<l>Zo bringhicker toe ghelikenesse,</l>
<l>De welke wel es horens waert,</l>
<l>Want zoe hier af ghelijc verclaert.</l>
<l>Het gheviel op eenen tijt,</l>
<l>Dat eene eeke groot ende wijt</l>
<l>In ene abdye ghewassen stont</l>
<l>Met haren wertelen inden gront.</l>
<l>Ende dese dede hem cranc profijt,</l>
<l>Zo dat die moneken teenre tijt</l>
<l>Worden vindende in haren rade,</l>
<l>Dat goet ware dat mense huut dade.</l>
<l>Als dit was over een ghedreghen,</l>
<l>Die eeke wort ter neder ghesleghen</l>
<l>Ende gheroodt al uter erde</l>
<l>Ende elc nam dat hem dochte in zinen moet,</l>
<l>Dat te ziere officien was goet.</l>
<l>Die meester vander smessen quam,</l>
<l>Die tsinen bouf den tronc of nam</l>
<l>Om te zettene teere steden,</l>
<l>Daer hi up den tronc zouden smeiden.</l>
<l>De hudevettre quam oec mede</l>
<l>Ende gaderde de scurtsen ter stede,</l>
<l>Die hi in sticken malen woude,</l>
<l>Daer hi zijn leder mede vetten zoude.</l>
<l>Die de zwijnen hadde te verwaren,</l>
<l>Die nam oec na zijn begharen</l>
<l><milestone unit="fol" n="2a"/> Die eekelen die hi zoude gheven</l>
<l>Den zwijnen daer zij bi zouden leven.</l>
<l>Die meester vanden temmerlieden</l>
<l>Die nam ooc, hoordic bedieden,</l>
<l>Vander eeke enen dicke stake,</l>
<l>Daer hi enen balke of zoude maken</l>
<l>Ende dien lecghen daert hem ghenouchde</l>
<l>Ende wel te zinen profijte vouchde.</l>
<l>Die visscher quam ooc ten bome</l>
<l>Ende nam vanden gruese gome</l>
<l><pb n="7"/>Dat buten an de bomen wast,</l>
<l>Om daer mede te voughen vast</l>
<l>Die sceipen, dat zij niet zouden leken</l>
<l>Ende te noder zouden breken.</l>
<l>Die meester vander muelne quam</l>
<l>Die de wertelen te hem wart nam,</l>
<l>Om dat hi vaste wilde maken</l>
<l>Die muelne datse niet en braken.</l>
<l>Ende die daer oec plach te backen</l>
<l>Die quam ende gaderde die tacken</l>
<l>Ende bracse of onder ende boven,</l>
<l>Om daer mede te heetene den hoven.</l>
<l>Die coster quam oec daer bi staden</l>
<l>Ende gaderde die groene bladen,</l>
<l>Ten welken bladen hi vant steden,</l>
<l>Want hi bestacker de helighen mede.</l>
<l>Die scriver quam ende nam met allen</l>
<l>Vandien eekebome die gallen,</l>
<l>Die hi zoot ende zo bedreef,</l>
<l>Dat ingt wart daer hi mede screef.</l>
<l>Die wijnwaerder quam oec daer</l>
<l>Ende nam sbooms bulsteringhe voorwaer</l>
<l>Daer hi vaten af maken dede</l>
<l>Ende zom onder zine vaten leide.</l>
<l>Ten laetsten quam een der cocs</l>
<l>Ende nam al thout ende al de stocs</l>
<l>Ende al dat hi ghescrapen mochte</l>
<l>Ende ter cuekene hijt al brochte.</l>
<l>Hi beseghedet ende leit an tvier.</l>
<l>Dese zelve maniere zal ic hier</l>
<l>In dese hystorie houden al,</l>
<l>Als icse exponeren zal.</l>
<l>Elc leerre of exponituer</l>
<l>Of van hystorien doctuer</l>
<l><milestone unit="fol" n="2b"/> Van allen jeesten te nemen [ghenoucht]</l>
<l>Dat hem te zinen propooste [voucht]</l>
<l>Ende dat hire in can voughen wel,</l>
<l>Dat zal hi nemen ende niet el,</l>
<l>Also zijt vanden bome namen</l>
<l>Elc dat hem dochte tsiere vramen.</l>
<l>Ende dat den eenen niet en dochte</l>
<l>Die ander dat wel beseghen mochte.</l>
<l>Dus nam elc na zijn engien,</l>
<l>Recht ghelike dat die bien,</l>
<l>Die vanden bloumen nemen niet el</l>
<l>Dan dat hem ghevoughet wel,</l>
<l>Twelke veredelt in hare nature</l>
<l>Ende huenich werd in corter ure.</l>
<l>Die coppe comt oec ter selver stede</l>
<l>Ende neemter of haer voetsel mede,</l>
<l>Niet dat zoet neemt als de bie,</l>
<l>Maer dat haer best dinct, neemt zie.</l>
<l>Entie bye, diere eerst an quam</l>
<l>Ende hare huenich daer af nam,</l>
<l>Ooc an dat selve bloumekijn</l>
<l>Neemt die coppe haer venijn.</l>
<l>Aldus zo zal ic in dit werc</l>
<l>Allene lecghen minen merc</l>
<l>Te nemen dat mi best ghenoucht,</l>
<l>Dat best te miere hystorien voucht</l>
<l>Niet dat ic vertrecken sal</l>
<l>Die hystorien van al tal,</l>
<l>Want die dit lesen of lesen hoorden,</l>
<l>Zouden verdrieten alder woorden</l>
<l><pb n="8"/>Ende het zoude hem dinken quaet</l>
<l>Ende om dat in de bible staet.</l>
<l>Nu moghen wij merken, dat de scrifture</l>
<l>Es ghelike den wasse pure,</l>
<l>Twelke na elken zeghel</l>
<l>Mach nemen zine vorme wel,</l>
<l>Want wij zien ende ons es bekent</l>
<l>Staet in enen zeghel gheprent</l>
<l>Een leeu ende men daer in</l>
<l>Dat was prent meer no min,</l>
<l>Zo ziet men, dat dat was ontfaet</l>
<l>Den leeu die inden zeghel staet;</l>
<l>Ende es in eenen andren dan</l>
<l>Een aern gheprent ende men daeran</l>
<l><milestone unit="fol" n="2c"/> Stappans prente dat selve was,</l>
<l>Dat anden andren zeghel was,</l>
<l>Dan ziet men in waerre dinc</l>
<l>Twas dat den leeu ontfinc</l>
<l>Vanden eersten zeghel, dat sal</l>
<l>Des aerns sceppenesse hebben al</l>
<l>Ende altemale zine figure.</l>
<l>Aldus eist oec vander scrifture</l>
<l>Een dinc houd wel bedieden inne</l>
<l>Diversheit na diversen zinne;</l>
<l>Een dinc heeft wel beteikenesse</l>
<l>Van goede na eenre verstannesse,</l>
<l>Ende na een andre zonder waen</l>
<l>Mach mer quaet bi verstaen.</l>
<l>Wine sullen oec hier in</l>
<l>Wonder hebben meer no min.</l>
<l>Want na des menschen diversche daden,</l>
<l>Zom van goeden, zom van quaden,</l>
<l>Machmen die hi heift ghedaen</l>
<l>Diversche dinghen bi verstaen.</l>
<l>Want als david hoerdom dede</l>
<l>Ende als hi was manslachtich mede,</l>
<l>Doe was bi hem wel bediet</l>
<l>Die dievel maer onse here god niet.</l>
<l>Maer als hi minde zinen viant</l>
<l>Ende hem gods minne daer toe bant,</l>
<l>Dat hi ziner vianden dede</l>
<l>Duecht met groter ontfermichede,</l>
<l>Ende als hi hielt gods ghebode,</l>
<l>Zo mach men bi hem verstaen gode.</l>
<l>Ten es oec te blameeren niet,</l>
<l>Dat onder wilen es bediet</l>
<l>God onse here bi eenen man</l>
<l>Die den dievel bediet nochtan;</l>
<l>Ten es gheen wonder als men ziet</l>
<l>Van haren werken dat bediet.</l>
<l>Al waest oec dat absaloen</l>
<l>Zinen vader woude mesdoen.</l>
<l>Als hire hem ieghen meenteneerde</l>
<l>Ende aerghelike persequeerde.</l>
<l>Nochtanne had hi beteikenesse</l>
<l>Gods om zome ghelikenesse;</l>
<l>Niet om dat hi zinen vader</l>
<l>Persequeerde als een verrader,</l>
<l><milestone unit="fol" n="2d"/> Maer om dat hi was zo scone</l>
<l>Beteikendi gode vanden throne,</l>
<l>Ende om dat hi de doot ontfinc</l>
<l>An enen boom daer hi an hinc;</l>
<l>Want god was die scoonste man</l>
<l>Die ie ter werelt lijf ghewan</l>
<l><pb n="9"/>Ende hi was over ons ghevanghen</l>
<l>Ende in der crucen boom ghehanghen,</l>
<l>Daer hi ten laetsten ooc an staerf.</l>
<l>Men leest dat sampson enewaerf</l>
<l>Quam in de stede van gasa</l>
<l>Ende sliep met ziere amye daerna.</l>
<l>Zine vianden dat vernamen</l>
<l>Te diere steden datse quamen,</l>
<l>Ende sloten vaste binnen de stat,</l>
<l>Om dat zij wel meenden, dat</l>
<l>Zij hem nuchtens, alst began daghen,</l>
<l>Zouden lthemgt endelijc hebben verslaghen.</l>
<l>Sampson die dit heift verwacht,</l>
<l>Die stont up ter midder nacht</l>
<l>Ende drouch die poorten ziere vaerde,</l>
<l>Daer hise te draghene beghaerde.</l>
<l>Ende als sampson daer na mesdede</l>
<l>Met ziere amyen in die stede</l>
<l>Ende verbrac daer gods ghebod,</l>
<l>Nochtan zo was bi hem god</l>
<l>Beteikent, niet omdat hi sonde</l>
<l>Bedreef ende hoerdom te diere stonde,</l>
<l>Maer om de redene, des zijt vroet,</l>
<l>Dat hi ter middernacht up stoet</l>
<l>Ende brac die poorten vander stede</l>
<l>Ende drouchse ziere vaerde mede</l>
<l>Met ziere gheweldeliker crachte;</l>
<l>Ende christus ooc ter middernachte</l>
<l>Up stont, also wi gheloven bloot,</l>
<l>Van ziner slape, dats van zire dood.</l>
<l>Ende hi doe ter hellen trac</l>
<l>Ende alder hellen poorte brac</l>
<l>Ende leedde zine vriende mede</l>
<l>Uter hellen, dats uter stede.</l>
<l>Ende bi redenen ic dit doe,</l>
<l>Dat ic dese notabel bringhier toe.</l>
<l>Vondemen iemen diet niet dochte goet</l>
<l>Zo mach hijs hier bi wesen vroet.</l>
<l>   <milestone unit="fol" n="3a"/> O zoete Ihesu, verleene mi,</l>
<l>Dat ic moete ter bede van di</l>
<l>Dit werc maken in desen brieve</l>
<l>Zoe vray dat het di ghelieve,</l>
<l>Ende dat de lieden daer bi leeren</l>
<l>Wel te doene te diere eeren</l>
<l>Ende mi make di bequame.</l>
<l>Nu beghinne ic in gods name.</l>
        </div>
<div type="chapter"><head type="chapter">I</head>
<l>Hier beghint in waerre lesse</l>
<l>De spieghel smenschen behoudenesse,</l>
<l>In den welken men vinden zal</l>
<l>Des viands ende des menschen val.</l>
<l>Ende hoe de mensche bi gods doot</l>
<l>Was wederbrocht ter glorien groot.</l>
<l>In desen spieghel machmen mede</l>
<l>Merken hoe de drievoudichede</l>
<l><pb n="10"/>Den mensche sciep ende om wat zaken.</l>
<l>Dese spieghel zal oec vraylijc maken</l>
<l>Openbare ende elken bekant,</l>
<l>Hoe de mensche biden viant</l>
<l>Mids ziere boosheit ende loghen</l>
<l>Jammerlike was bedroghen,</l>
<l>Dat hi vanden paradijse neder</l>
<l>Was ghesteken ende hoe hi weder</l>
<l>Wart ghebracht ter zaligher stede</l>
<l><milestone unit="fol" n="3b"/> Bi ons heren ontfarmichede.</l>
<l>Nu zullen wij weten van lucifere,</l>
<l>Hoe hi hem ieghen onsen here</l>
<l>Zinen sceppre hoverdelike</l>
<l>Verhief ./ dies hi inden slike</l>
<l>Der hellen sciere wert ghetoghen.</l>
<l>Ja, int upslaen vanden oghen</l>
<l>Was hi in de helle gheworpen neder</l>
<l>Ende nemmermee ne rijst hi weder,</l>
<l>Maer in pinen eempaerlike</l>
<l>Zal hi bliven eeuwelike.</l>
<l>Ende hier omme die drievoudichede</l>
<l>Bider godliker moghenthede</l>
<l>Overzach in haren rade,</l>
<l>Dat zoe om deser inglen scade</l>
<l>Den mensche daer om sceppen woude,</l>
<l>Om dat bi den mensche zoude</l>
<l>Die scade vanden duvelen al</l>
<l>Zijn verhaelt ./ ende om den val</l>
<l>Vanden inglen die niet ne resen,</l>
<l>Zoude de mensche ter glorien wesen.</l>
<l>Ende om dese redene, zeker zijt,</l>
<l>Drouch hi up den mensche nijt,</l>
<l>Om dat de mensche in zijn stede</l>
<l>Zoude bezitten den ewighen vrede</l>
<l>Ende wildet up den mensche wreken,</l>
<l>Daer hi daer ute was ghesteken.</l>
<l>Hi wiste ooc wel, waer dat sake,</l>
<l>Dats gods ghebod de mensche brake,</l>
<l>Dat hi daer in enigher uren</l>
<l>Langher niet en mocht gheduren</l>
<l>Ende om dat hem dit was bekent,</l>
<l>Leide hi te male zine atent,</l>
<l>Hoe hi den mensche zoude doen breken</l>
<l>Gods ghebod ./ dat hi worde ghesteken</l>
<l>Uter glorien daer hi in was.</l>
<l>Zo dat dese quade sathanas</l>
<l>Hadde tote hemwaerd vercoren</l>
<l>Een serpent als ghi moghet horen,</l>
<l><pb n="11"/>Daer hi in hadde zinen loop.</l>
<l>Dat serpent up voeten croop</l>
<l>Ende hadde den hals upgherecht</l>
<l>Ende thoofd van eenre maghet slecht,</l>
<l>Ende in dit serpent voorwaer</l>
<l><milestone unit="fol" n="3c"/> Plach de boose bedrieghenare.</l>
<l>Die alles quaets es anebrinc,</l>
<l>Besat tserpent ende daerin ghinc</l>
<l>Ende sprac daer na teenre stonde</l>
<l>Boose woorden huut tserpents monde</l>
<l>Ende ghinc met loosen woorden an</l>
<l>Yeven den wive, niet den man,</l>
<l>Omdat hi zeker was van dien</l>
<l>Dat dat wijf minst was voorzien</l>
<l>Van vroescepen ende hi vernam,</l>
<l>Dat de wijste was Adam</l>
<l>Ende alles dincs vele bet ghedachtich</l>
<l>Ende alre boosheit bet vorwachtich.</l>
<l>Zo teere tijt zoot hem was becant</l>
<l>Dat hi yeven alleene vant,</l>
<l>Want hise alleene spreken woude</l>
<l>Om dat hi peinsde, dat hise zoude</l>
<l>Bet bedrieghen waer zoe alleen</l>
<l>Dan of zij waren onder hen tween,</l>
<l>Ende daer an zo peinsdi waer.</l>
<l>Hier bi weten wij openbaer</l>
<l>Dat de viand eenen man</l>
<l>Alleene bet bedrieghen can</l>
<l>Ende te valle bringhen dan twee</l>
<l>Of datter ware ooc vele mee.</l>
<l>Dus dan alst de duvel ziet</l>
<l>Dat hise alleene hadde bespiet,</l>
<l>Met loghene die hi haer looch,</l>
<l>Hise lichtelike bedrooch,</l>
<l>Daer hi mede up tmenschelijc gheslachte</l>
<l>Eene arghelike doot up brachte.</l>
<l><milestone unit="fol" n="3d"/> Nu dan zo zullen wi wesen wijs,</l>
<l>Dat adam niet int paradijs</l>
<l>Ghescepen was /. maer, als hi</l>
<l>In damasts acker ghescepen zij,</l>
<l>Doe zo wart adam, gods beilde,</l>
<l>Ghevoerd int paradijs van weilden.</l>
<l>Maer, na dat ons scrifture leert,</l>
<l>Was yeven int paradijs gheformeert</l>
<l>Ende daer adam lach ende sliep,</l>
<l>God yeven van ziere rebben sciep.</l>
<l>Dus eerde onse here yeven dan</l>
<l>In ere maniere boven den man,</l>
<l>Want hise sciep ende werden liet</l>
<l>Int paradijs ende adame niet.</l>
<l>Hi makedse inder weilden stede,</l>
<l>Dat hi adame niet en dede,</l>
<l><pb n="12"/>Want hi sciepene vanden messe der erde,</l>
<l>Maer yeven dedi meerre werde,</l>
<l>Want vander rebbe die in adaems lijf</l>
<l>Ghescepen was, zo maecti twijf,</l>
<l>Ende vanden vleessche dat hi had an,</l>
<l>Adam, gods beilde, die edel man,</l>
<l>God yeven ooc werden liet.</l>
<l>Maer onder van den voeten ooc niet,</l>
<l>Want hi niet wilde in gheene daden</l>
<l>Dat de man twijf zoude versmaden.</l>
<l>Vanden hoofde hise ooc niet woude</l>
<l>Maken ./ omdatse niet en zoude</l>
<l>Hebben enighe baelgye</l>
<l>Over den man of heerscepye,</l>
<l>Maer dat wijf es te dien tide</l>
<l>Ghemaect van smans zide.</l>
<l><milestone unit="fol" n="4a"/> Ende twijf es ghegheven den man,</l>
<l>Om dat zij te gader voort an</l>
<l>In rechten gheselscepe zouden wandren</l>
<l>Ende niement versmaden den andren,</l>
<l>Ende hadde hare yeve omodelike</l>
<l>Daer ghehouden zekerlike,</l>
<l>Ende zonder hoverde daer ghedraghen,</l>
<l>Nemmermee te gheenen daghen</l>
<l>Ne hadse vanden man, dats waerhede,</l>
<l>Ghedoocht enighe moeilichede</l>
<l>Ende ze hadde den man gheweist bi</l>
<l>Ghesellike ende alse vri als hi.</l>
<l>Maer om dat zoe den viant ghelovede,</l>
<l>Zoe haer van deser vryheit rovede,</l>
<l>Ende als sathan, der valscheit bode,</l>
<l>Sprac: eit ./ du sult gheliken gode,</l>
<l>Zoe ghelovedes ende peinsde in haren moet,</l>
<l>Mochtsoene gheliken, het docht haer goet.</l>
<l>Ende om dat zoe mesdede in desen,</l>
<l>Zo moest de man haer here wesen</l>
<l>Ende hadde twijf te regierne</l>
<l>Ende van quaetheide te correngierne.</l>
<l>Twijf ghelovede den viant dan,</l>
<l>Also ic zeide, niet den man,</l>
<l>Ende, alsoot hare riet tserpent,</l>
<l>Gaf daer toe de man zijn consent</l>
<l>Ende wilcuerde, al dedijt node,</l>
<l>Dat hi verbrac tghebod van gode.</l>
<l>Twijf bad hem dat hi eiten zoude,</l>
<l>Twelc hi niet gherne doen ne woude,</l>
<l>Maer hi vreesde in zijn ghedochte,</l>
<l>Dat hi zijn wijf verdrouven mochte,</l>
<l>Ende om de minne zo dedi dat</l>
<l>Die hi thare hadde ./ dat zoe hem bat.</l>
<l>Dus dwanckene hare minne te mesdoene,</l>
<l>Also men oec leist van salomoene,</l>
<l>Den welken eens wijfs minne riet,</l>
<l>Dat hi trechte ghelove liet</l>
<l>Ende anebede die afgode,</l>
<l>Twelke hi ghedaen zoude hebben node</l>
<l>Zonder om des wives minne.</l>
<l>Want hi was zo vroet van zinne,</l>
<l>Dat hi wel was zeker das</l>
<l>Dat het maer een god ne was</l>
<l><milestone unit="fol" n="4b"/> Die zijn scepper was, al hoe</l>
<l>Datten swijfs minne brocht daer toe,</l>
<l>Dat hi om haren wille dede</l>
<l>Dat hi de afgode anebede.</l>
<l>Aldus ./ adam, die eerste man,</l>
<l><pb n="13"/>Mesdede om swijfs minne plat</l>
<l>Ende at metten wive dies hem bat.</l>
<l>Nochtan en peinsdi niet dat</l>
<l>In zinen zin dat hi gode zoude</l>
<l>Gheliken, of ooc gheliken woude.</l>
<l>Dus mesdede dat wijf mere</l>
<l>Dan de man jeghen onsen here,</l>
<l>Want zoe den man daertoe brochte</l>
<l>Ende peinsde ooc mede dat zoe mochte</l>
<l>Haren scepper gheliken wel,</l>
<l>Waert dat zoe dede tserpents bevel.</l>
<l>Dus brocht zoe den man tier stonde</l>
<l>Teenen valle van zwaerre zonde</l>
<l>Want zoene smeekende daertoe trac,</l>
<l>Dat hi met hare tghebod verbrac.</l>
<l>Aleist dat inder bible niet</l>
<l>En staet dus openbaer bediet,</l>
<l>Nochtan es zeker, dat zoe den man</l>
<l>Met smekenden woorden brocht daer an,</l>
<l>O ghi mannen, hoort hier naer,</l>
<l>Hier moghedi horen openbaer,</l>
<l>Dat groot sijn der wiven boosheden.</l>
<l>Elc man wacht hem wel heden</l>
<l>Vanden wiven die smekende sijn,</l>
<l>Want zij zijn argher dan venijn.</l>
<l>Die hem niet speghelen willen hier bi,</l>
<l>Met rechte werd bedroghen hi.</l>
<l>Merc adame, gods hantghewerc;</l>
<l>Merc sampson die was zo sterc</l>
<l>Dat noyt zo sterc lijf ghewan;</l>
<l>Merc david den helighen man,</l>
<l>De welke om zine goede feiten</l>
<l>Was dat herte gods gheheiten;</l>
<l>Merc oec den wisen salomoen,</l>
<l>Die zo wijs was in al zijn doen,</l>
<l>Dat men sghelijx niet vinden zoude moghen,</l>
<l>Die alle met wiven waren bedroghen.</l>
<l>Of dan dese vroede ende sterke zinne</l>
<l>Heift bedroghen der wive minne,</l>
<l><milestone unit="fol" n="4c"/> Hoe sultu dan, die niet so wijs</l>
<l>Zo sterc noch zo helich zijs,</l>
<l>Als dese goede liede waren,</l>
<l>Daer of dattu nu hoors verclaren,</l>
<l>Verhoet sijn voor der wive conste,</l>
<l>Henware datti gods gracie jonste?</l>
<l>Hier huut es ons welbekant</l>
<l>Dat twijf es bouder dan de viant,</l>
<l>Want zoe huut tserpents inborste</l>
<l>Tempteirde adame, dien niet ne dorste</l>
<l><pb n="14"/>Van vreesen de viant tempteren,</l>
<l>Want hi tbeilde was ons heren.</l>
<l>Dus dan de dievel twijf bedrooch</l>
<l>Mids der loghene die hi looch,</l>
<l>Ende twijf verdoemde den man adam</l>
<l>Ende al tgheslachte dat na hem quam.</l>
<l>Hadde oec de mensche daer ghebleven</l>
<l>In gods ghebod, hi zoude leven</l>
<l>Ewelike in weilden groot</l>
<l>Zonder enighe pine of doot,</l>
<l>Ende nemmermeer ne zoudi moghen</l>
<l>Moetheit of crancheit ghedoghen,</l>
<l>Enighe quale of ooc ziechede</l>
<l>Ne zoude hi niet ghedoghen mede.</l>
<l>Die moedren zouden hebben ghedraghen</l>
<l>Zonder droufheit ende claghen;</l>
<l>Zonder weeninghe ofte pijn</l>
<l>Zoude de mensche gheboren zijn</l>
<l>Ende zouden hebben ghestaen in gracien</l>
<l>Vast zonder weenen of tribulacien / ;</l>
<l><milestone unit="fol" n="4d"/> Confusie / scaemte te ghenen daghen</l>
<l>Zoude de mensche hebben ghedraghen;</l>
<l>Zine oren ne zouden, des zeker zijt</l>
<l>Verdooft ghesijn hebben te ghere tijt;</l>
<l>Ooc ne zoude hi nemmermee</l>
<l>In zine tanden hebben wee;</l>
<l>Met zinen oghen zoudi claerlike</l>
<l>Ghezien hebben ewelike,</l>
<l><pb n="15"/>Ende hine zoude zonder fijn</l>
<l>Nemmermee moede of crepel zijn</l>
<l>Noch in vloeden ne zoude hi</l>
<l>Niet hebben verdronken zonder si;</l>
<l>Noch vier noch hitte der zonnen</l>
<l>Ne zoudene niet verbroyen connen;</l>
<l>Beesten / voghelen / zoudene ontsien</l>
<l>Ende niet mesdoen maer van hem vlien;</l>
<l>Lucht noch ongheweder mede</l>
<l>Ne daden hem gheene moeyelichede.</l>
<l>Ende zine zouden onder hem leden</l>
<l>Nemmermeer hebben ghestreden,</l>
<l>Maer elc andren vriendelike</l>
<l>Ghehantiert broeders ghelike.</l>
<l>Want pays moest wesen te dier stede</l>
<l>Want het was de stad van vreden.</l>
<l>Alle creaturen zouden onderdaen</l>
<l>Der erden / ghesijn hebben zonder waen.</l>
<l>Blide ende vro zoude hi leven</l>
<l>Ende om gheene zorghe gheven,</l>
<l>Hadde hi ghehouden gods ghebode.</l>
<l>Ende altoos zoudi ghelieven gode,</l>
<l>Ende god zoude manne ende wive</l>
<l>Hebben met ziele ende met live</l>
<l>In den hemel ghetrucken boven,</l>
<l>Daermen zouden in glorien loven.</l>
<l>Maer gheen mensche ne zij zo zot,</l>
<l>Dat hi bezouke waer om dat god</l>
<l>Den mensche sciep ende hi te voren</l>
<l>Wiste dat hij zoude zijn verloren</l>
<l>Ende tghebod gods zo verbreken</l>
<l>Ende uter glorien zijn ghesteken;</l>
<l>Ende waerom hi de inglen sceppen woude</l>
<l>Ende hi wel wiste dat zij zouden</l>
<l>Bi hovardicheden met allen</l>
<l>Uten hemel inder hellen vallen.</l>
<l><milestone unit="fol" n="5a"/> Ende waerom dat hi pharaoen</l>
<l>Liet verharden in zijn mesdoen,</l>
<l>Dat hi hem niet de gracie gaf,</l>
<l>Dat hi hem keerde der zonden af</l>
<l>Ende hi der zonden woude vlien.</l>
<l>Ende hi nochtan sinte marien,</l>
<l>Die men hiet van magdaleenen,</l>
<l>Zulke gracie woude verleenen,</l>
<l>Dat zoe bi berouwen van zonden</l>
<l>Zuver wart in corten stonden.</l>
<l>Ende waer om god ooc met ghenenden</l>
<l>Sinte pietre wilde zenden</l>
<l>Berouwen van dat hi onsen here</l>
<l>Driewarven hadde gheloghent zere,</l>
<l>Ende Judase liet verwerven</l>
<l>De helle ende in wanhopen sterven.</l>
<l>Ende twi hi in corter tide</l>
<l>Zende den dief ter rechter zide</l>
<l>Gracie ./ dat hi hadde berouwen</l>
<l>In onsen here vul betrouwen,</l>
<l>Twelke was ene ontfermighe dinc,</l>
<l>En den dief die an dander zide hinc,</l>
<l>De zelve gracie ne gaf niet</l>
<l>Ende onghelovich sterven liet.</l>
<l><pb n="16"/>Ende waerom hi den enen zondare</l>
<l>Trect van zonden ende maecten clare,</l>
<l>Ende hi enen andren laet bliven</l>
<l>In zonden ten hende van zine live.</l>
<l>Dustane / ende andre gods werc</l>
<l>Zijn den mensche alte sterc,</l>
<l>Ende wiese besouct, eist wijf of man,</l>
<l>Hi doeter grote zotheit an,</l>
<l>Want twij god dit al werden liet,</l>
<l>Ne connen wij gheweten niet.</l>
<l>Hi sciep ons zonder onsen raet</l>
<l>Ende doet de mensche goet of quaet,</l>
<l>Hi kent zinen viant ende zinen vrient</l>
<l>Ende zal ons loonen na onse verdient.</l>
<l>Dese questien wel solveert</l>
<l>Sinte pauwels daer hi ons dus leert</l>
<l>Als god wille, hi jeghen den man</l>
<l>Harde gherechtich wesen can,</l>
<l>Ende wille hi ooc, zo can hi mede</l>
<l>An hem toghen ontfermichede.</l>
</div>
<div type="chapter"><head type="chapter">II</head>
<l><milestone unit="fol" n="5b"/> Int capitel dat hier te voren</l>
<l>Staet ghescreven, moghedi horen,</l>
<l>Hoe dat god den mensche eerde,</l>
<l>Als hine ter bliscepe formeerde.</l>
<l>In dit capitel zuldi verstaen,</l>
<l>Hoe dat de mensche heift ghedaen</l>
<l>Hem selven grote ondierichede,,</l>
<l>Onwerdicheit ende droufheit mede.</l>
<l>Als god den mensche werden liet</l>
<l>In eeren, zo en verstont hijs niet,</l>
<l>Dat hem god die eere dede,</l>
<l>Dat hine brochte ter scoonre stede,</l>
<l>Daer menne huut wierp in zijn meskief,</l>
<l>Om dat hi hem ieghen gode verhief.</l>
<l>Ende es gheworpen van dier steden</l>
<l>In dit dal der keytivicheden,</l>
<l>Dats in dese werelt, verstaet den zin,</l>
<l>Daer wij alle eerst comen in.</l>
<l>Hi brocht ons van dien groten goede</l>
<l>In dese werelt vul aermoeden,</l>
<l>Vander eere, die hem god gaf,</l>
<l>Cleene eere maecte hi daer af,</l>
<l>Entie eere die hem wilde verleenen</l>
<l>Onse here, hilt hi over clene,</l>
<l>Ende om dat hi hem daer huut stac,</l>
<l>Als hi van diere weilden trac,</l>
<l><pb n="17"/>Zone vant hi hier anders niet</l>
<l>Dan moeyenesse, aerbeit ende verdriet.</l>
<l>Dat paradijs ghinc hi huut,</l>
<l>Daer al spel was ende deduut,</l>
<l>Ende als hi in dese werelt quam,</l>
<l>Anders niet hi hier vernam</l>
<l><milestone unit="fol" n="5c"/> Dan een dal vulicheit ende mul</l>
<l>Ende eene wuenste van vernoy vul.</l>
<l>Ende hi quam inder werelt slijc,</l>
<l>Die loos is ende bedrieghelijc,</l>
<l>Entie den mensche vele beheet,</l>
<l>Maer int hende zo eist al leet.</l>
<l>Die werelt wel belonen zoude</l>
<l>Den mensche die hare gheloven woude,</l>
<l>Dat zoe hem wel zoude gheven</l>
<l>Goede ghenouch ende langhe leven,</l>
<l>Maer als de dood comt zonder ghescal,</l>
<l>Verliest de man goed, lijf, ende al;</l>
<l>Datse hem te voren belooft,</l>
<l>Daer of werd hi varing berooft,</l>
<l>Want voor de dood, de werelt ne can</l>
<l>Bescermen no helpen wijf no man.</l>
<l>Zoe belooft ooc den vleessche zere</l>
<l>Vele goede ende grote eere</l>
<l>Ende als haer dan ghelooft donvroede,</l>
<l>Bring zoe de ziele in groter aermoede,</l>
<l>Daer zoe moet bliven in jamerheden</l>
<l>Ghequelt in der ewicheden</l>
<l>Ende alzoet dus belooft te gheven</l>
<l>Eere ende rijcheit in smenschen leven</l>
<l>Ende die tijt der dood toe comt</l>
<l>Ende dan de ziele werd verdoemt,</l>
<l>Over de eere ende rijcheit</l>
<l>Zo heift zoe stanc ende vulicheit.</l>
<l>Ende al eist dat zoe bi haere ghilen</l>
<l>Gheift goed ende eere biwilen</l>
<l>Ende zo toecomt bi aventuren,</l>
<l>Nochtan en mach dit niet gheduren</l>
<l>Metten mensche zo langhe tijt,</l>
<l>Hine moets int hende werden quijt.</l>
<l>Ende al heift hi goed boven maten,</l>
<l>De dood salt hem al hier doen laten.</l>
<l>Hine hevets niet meer na dit leven,</l>
<l>Dan hijs om gode heift ghegheven.</l>
<l>Want der rijcheit aventure</l>
<l>Ende de eere ne moghen een ure</l>
<l>Smenschen leven verlanghen niet,</l>
<l>Als de dood tsterven ghebiet.</l>
<l>Der dood en machmen niet ontlopen</l>
<l>Noch met gheenen ghelde af copen.</l>
<l><milestone unit="fol" n="5d"/> Ooc zo es de dood zo crachtich,</l>
<l>Dat scat noch eere niet zijn zo machtich,</l>
<l>Dat zij van der dood baelgien</l>
<l>Den mensche niet connen bevryen,</l>
<l>Noch ghehelpen ter laetster noot</l>
<l>Enighen mensche cleen of groot,</l>
<l>Noch soccoursen in enighen rauwe.</l>
<l>Zij gheven wel, ay dats nauwe,</l>
<l>Een lijnlaken, cleen ende smal,</l>
<l>Ende ene kiste; dan heift hijt al.</l>
<l><pb n="18"/>Die deser werelt wel neimt goom,</l>
<l>Ghelijcse wel den vliederboom,</l>
<l>Wies bloezeme es vriendelijc</l>
<l>Ende in tanschauwen lustelijc,</l>
<l>Zo dat men weten waent daerbi,</l>
<l>Dat de vrucht oec nutte zij,</l>
<l>Maer als ment smaect zo es men des</l>
<l>Wel vroet, dattie vrucht bitter es.</l>
<l>Maer die des booms nature kinnen,</l>
<l>Scuwen die vrucht in allen zinnen,</l>
<l>Want zij weten watter an leit.</l>
<l>Hier es de werelt bi gheseit,</l>
<l>Want zoe vele ghenouchten inhout,</l>
<l>Scone int anscouwen menichfout,</l>
<l>Maer altemael zo es de ducht,</l>
<l>Dat zere bitter es de vrucht,</l>
<l>Want die der werelt [es], hi comt</l>
<l>Bi hare daer hi werd verdoemt.</l>
<l>Maer dies hem wachten wil ende hoeden,</l>
<l>Die berade hem metten vroeden,</l>
<l>Die weten wat die vrucht inheift;</l>
<l>Hi es vroet diese al begheift.</l>
<l>Hare scoonheit es bedrieghelijc</l>
<l>Ende zoe es wel judaes ghelijc,</l>
<l>Daer of dat wij hebben algader</l>
<l>Wel ghehoort, dat hi was verrader,</l>
<l>Want hi cam ende custe anden mont</l>
<l>Gode met enen valschen gront.</l>
<l>Twelke was grote valschede,</l>
<l>Want dat cussen beteikent vrede,</l>
<l>Ende hi quam an desen schijn</l>
<l>Ende verriet den scepper zijn,</l>
<l>Also ghi claerliker sult hier naer</l>
<l>Daer of verstaen dat rechte waer,</l>
<l><milestone unit="fol" n="6a"/> Ende gaf den vianden ons heren</l>
<l>Aldus een teikin met valscher leren</l>
<l>Ende sprac: / dien ic cussen zal,</l>
<l>Dat es de man ./ ende dien vangt al</l>
<l>Ende doeter mede uwen wille.</l>
<l>Aldus zo gheift de werelt stille,</l>
<l>Dus dan de werelt vul van quaden,</l>
<l>Die ons poocht altoos te verraden,</l>
<l>Gheift in enen valschen schijn</l>
<l>Den vianden dat selve teikijn,</l>
<l>Ende zeicht wien dat ic heb ghecust,</l>
<l>Dat es die volghet minen lust.</l>
<l>Dats te weten / dien ic ghegheven</l>
<l>Goed ende eere hebbe in sijn leven</l>
<l>Ende grote weilde. dats de man,</l>
<l>Dien ghi beghert, slaet hand daer an</l>
<l>Ende vangtene ./ ja als zijn leven ent,</l>
<l>Ende cruustene mit ewelike torment.</l>
<l>Niet daer bi, al heift de man</l>
<l>Rijcheit groot ./ hi mach nochtan</l>
<l>Die rijcheit, wille hi, wel bestieren</l>
<l>Tsiere zielen profite ende regieren,</l>
<l>Ende mach wel comen metter rijcheden</l>
<l>Toter ewigher zalicheden</l>
<l>Ende hem daer mede behouden wel,</l>
<l>Want aldus zo zeide daniel</l>
<l>Nabughodonosor den here,</l>
<l>Die in zonden was ghewortelt zere:</l>
<l>Du best in quaetheden zere ghebonden,</l>
<l>Maer los met dinen goede de zonden,</l>
<l>Want du moochter of copen mede,</l>
<l>Dus leerde hi hem de zalichede.</l>
<l><pb n="19"/>God mint de machtigste lieden zere,</l>
<l>Want hi es zelve een machtich here.</l>
<l>Ja eist, dat zij als heren vroet</l>
<l>Uzeiren dit tidelike goed</l>
<l>Ende doen also Thobyas</l>
<l>Zinen zuene lerende was:</l>
<l>Zuene, zeide hi, bestu rike</l>
<l>Van gode ./ zo ghef mildelike,</l>
<l>Ende eist dattu lettel heves,</l>
<l>Pijndi dattu gherne gheves</l>
<l>Ende mildelike dattu moochs omberen.</l>
<l>De rijchede ne can in gheenen kere</l>
<l><milestone unit="fol" n="6b"/> Den mensche verdoemen, wel verzint,</l>
<l>Dan die de rijcheit te zere mint.</l>
<l>Noch ooc mede een scoon cleet</l>
<l>Ne doemt den mensche niet, god weet,</l>
<l>Up dat hi anders te pointen doet</l>
<l>Ende zijn herte es te godewaert goet.</l>
<l>Want elc man, es hi rike of mate,</l>
<l>Mach hem draghen na zinen state,</l>
<l>Ende dat hi daer an niet mesdoe</l>
<l>Na sulc abijt, als hem hoort toe.</l>
<l>Want wille god in waerre dinc</l>
<l>Eenen stellen om te zijn coninc,</l>
<l>Hine wille niet dat hi hem dan</l>
<l>Zacken ./ of zulc cleit doe an.</l>
<l>Ende heift god oec gheformeert</l>
<l>Eenen man ende gheordineert,</l>
<l>Dat hi dorper zij al zijn daghen,</l>
<l>Die ne zal gheen zidin cleder draghen.</l>
<l>Nochtan trouwen hoorter toe,</l>
<l>Dat men gheene overdaet ne doe.</l>
<l>Elc draghe hem na zinen state</l>
<l>Ende houde in allen dinghen mate.</l>
<l>Altoos wij met rechte zouden</l>
<l>Mate in allen dinghen houden</l>
<l>Ende overdaet in allen steden</l>
<l>Scuwen / vlien met nernsticheden.</l>
<l>Elc mach dan draghen zonder mesdaet</l>
<l>Zijn abijt na zinen staet,</l>
<l>In welken state datten god</l>
<l>Ordineert na zijn ghebod.</l>
<l><milestone unit="fol" n="6c"/> Die werelt, die in dit leven</l>
<l>God den mensche heift ghegheven,</l>
<l>Die sullen wij poghen met allen zinnen,</l>
<l>Dat wijse tonder doen ende verwinnen</l>
<l>Met deelne vanden tidelike goede</l>
<l>Den evenmensche die heift aermoede.</l>
<l>Ende der wereld ghenouchte laten</l>
<l>Ende hantierense wel te maten.</l>
<l>Dese weder vechtinghe die ons doet</l>
<l>De werelt ende terdsche goet,</l>
<l>Zouden ons gheene pine gheven,</l>
<l>Hadde de mensche van eerst ghebleven</l>
<l>Int paradijs, daerne onse here</l>
<l>Inzette rijc ende weildich zere.</l>
<l>Daer hadde de mensche ghesijn in vreden</l>
<l>Ende zonder eniche moeylicheden,</l>
<l>Daer hier de mensche meest in kijft</l>
<l>Ende zelden ure in payse blijft.</l>
<l><pb n="20"/>Want aercheit vint hi alte hant</l>
<l>An zinen openbaren viant,</l>
<l>Ende zomtijt pijnt zijn lose vrient,</l>
<l>Hoe hi den mensche maect ontsient,</l>
<l>Ende hoe hine qualike mach bedraghen.</l>
<l>Ende leicht hem menighe valsche laghen</l>
<l>Ende es altoos met quade bedacht,</l>
<l>Daer hem een mensche niet jeghen wacht.</l>
<l>Elc mach wel merken of ic lieghe.</l>
<l>Ja, en es selfs zo cleene vlieghe,</l>
<l>Hoe teeder hoe cleene datse scijnt,</l>
<l>De mensche en esser of ghepijnt;</l>
<l>Ja vloon ende ander woormen mede</l>
<l>Doen den mensche moeylichede.</l>
<l>Ende met rechte es hi tallen uren</l>
<l>Dus ghepijnt vanden creaturen</l>
<l>Ende oec vanden elementen</l>
<l>Ende van diversen facelmenten,</l>
<l>Want hi hem jeghen gode in hoverden</l>
<l>Verhief. nu zo doet hem de erde</l>
<l>Pine. want zoe hem [met] distelen moeyt</l>
<l>Ende ander cruut dat in haer groeyt</l>
<l>De beesten quetsen ende wonden</l>
<l>Den mensche oec te menighen stonden.</l>
<l>Twater wille oec den mensche storen:</l>
<l>Het doetene verdrinken ende versmoren,</l>
<l><milestone unit="fol" n="6d"/> Ende doetene met zire cracht bederven,</l>
<l>Zo datter vele lieden in sterven</l>
<l>Ende vor dat water werden ghevee.</l>
<l>Het sijn ooc visschen inder zee;</l>
<l>Comen de lieden in hare repen,</l>
<l>Zo torneersi ieghen die scepen</l>
<l>Ende doen di sceipe zomtijt zinken</l>
<l>Ende de liede te mael verdrinken.</l>
<l>De lucht mesmaect den mensche mede</l>
<l>Met stanke ende met vulichede,</l>
<l>Ende die voghelen vander lucht</l>
<l>Neemen anden mensche haer leiftucht,</l>
<l>Want vindzij doden tenigher hueren,</l>
<l>Met becke, met nagle zijse scueren.</l>
<l>Tvier can vleesch ende beenre braden</l>
<l>Te claren pulvere ende te caden,</l>
<l>Ende vanden viere die rooc</l>
<l>Doet den oghen moeyenesse ooc,</l>
<l>Dat zire niet in gheduren moghen,</l>
<l>Hine zoude stappans verdonkeren doghen.</l>
<l>Int paradys, zij u becant,</l>
<l>Ne had hi ghehadt gheenen viant.</l>
<l>Men zoude hem daer niet hebben mesboden,</l>
<l>Want hi te hulpe hadde gode.</l>
<l>In dese werelt, hoort mijn bedieden,</l>
<l>Ne zoudemen onder vele lieden</l>
<l>Niet ghevinden warachtelijc</l>
<l>Eenen vrient. ende dien natuurlijc.</l>
<l>Maer men vint te menigher steden,</l>
<l>Als een man grote rijcheden</l>
<l>Besit in zire ghewelt ./ ende ere,</l>
<l>Men zalne obedieren zere</l>
<l>Ende hi zal vele vrienden vinden,</l>
<l>Wille hise te zoukene bewinden.</l>
<l><pb n="21"/>Maer als dan daventure zo doet,</l>
<l>Dat hem ontgaet zijn goet</l>
<l>Ende hem van goede staet nauwe,</l>
<l>Eenen vrient vint hi niet ghetrauwe,</l>
<l>Die als vrient staet tsinen ghebode,</l>
<l>Jof ionstelyc troost in enigher node,</l>
<l>Maer altoos es die vrienscap groot</l>
<l>Best te proevene inder noot.</l>
<l>Die zijn selves lijf tenigher tijt</l>
<l>Ende zijn goed niet taventuerne vermijt</l>
<l><milestone unit="fol" n="7a"/> Ghewillechlijc over zinen vrient,</l>
<l>Met desen vrient es men wel verzient.</l>
<l>Dese leift in caritaten</l>
<l>Ende es vrient in alre maten.</l>
<l>Maer onse sceppre onse here</l>
<l>Die hadde der caritaten mere,</l>
<l>Die hem [ende] zine mach huut lede</l>
<l>Om vrienden ende om vianden mede.</l>
<l>Zo goedertieren here als die</l>
<l>Werd nemmermeer no ne was nie;</l>
<l>Want wij waren gods viande</l>
<l>Verdreven uter gracien lande</l>
<l>Ende ter hellen wart ghestiert</l>
<l>Ende ten ewighen carker gheiugiert.</l>
<l>Maer bi zire gracien zo zijn wij</l>
<l>Daer of te male quit ende vri.</l>
<l>Adam ende zine kindren alle</l>
<l>Ende al zijn nacomst bi ghetalle</l>
<l>Moeten ter hellenwart springhen,</l>
<l>Daer ons niement of mocht verdinghen.</l>
<l>Enten laetsten gods moghenthede,</l>
<l>De vader der ontfarmichede,</l>
<l>Die here in wien es alle troost,</l>
<l>Heift ons allen weder verloost,</l>
<l>Ja bi hem selven properlike,</l>
<l>Ende staerf om ons bitterlike</l>
<l>Ende ansach der doemnesse staet</l>
<l>Ende heift ons mettier hogher daet</l>
<l>Van sviands macht al ghevrijt,</l>
<l>Dies moet hi zijn ghebenedijt.</l>
<l><milestone unit="fol" n="7b"/> Daer hi ons hier te voren af</l>
<l>Bi ere olive teekin gaf,</l>
<l>Dat wij der gracien moghen hopen.</l>
<l>Want als hi die diluvie dede lopen,</l>
<l>Zo was indie arke noee,</l>
<l>Zijn wijf ende zine kindre twee,</l>
<l>Die zenden om te doen bezouc,</l>
<l>Of yewers land, ware / enen rouc.</l>
<l>Ende als hi hadde vonden lant,</l>
<l>Eene croonge hi doe vant,</l>
<l>Daer hi bi bleef ende of at,</l>
<l>Ende boodscap te draghene vergat</l>
<l>Hem die in die arke waren ghevanghen.</l>
<l>Ende zij die hadden groot verlanghen,</l>
<l>Zenden ene duve, diet besochte</l>
<l>Ende eenre oliven taxkin brochte.</l>
<l>Dat was teekin openbare</l>
<l>Dattie diluvie leden ware.</l>
<l>Bider arke verstaen wij ghenouch</l>
<l>Van der hellen dat voorbouch,</l>
<l>Daer gods vrienden in laghen ghevanghen,</l>
<l><pb n="22"/>Die na der gracie wel mocht verlanghen.</l>
<l>Dese olive was teikin van vreden</l>
<l>Ende olye der ontfarmicheden,</l>
<l>De welke olye niet alleene</l>
<l>Belooft was hem die inden weene</l>
<l>Der hellen waren ./ maer den volke al</l>
<l>Dat daer quam of comen zal.</l>
<l>Ende dese gracie heift god verbaert</l>
<l>In vele figuren ende verclaert,</l>
<l>Alsoot hem wel cond sal wesen</l>
<l>Diet nernstelijc willen overlesen.</l>
<l>O zoete Ihesus, ic bidde di,</l>
<l>Dattu dine gracie does an mi</l>
<l>Ende wille mi zo instrueeren</l>
<l>Entie helighe scrifture leeren,</l>
<l>Dat icker nutscap an moet ontfaen</l>
<l>Ende dat ic daerbi moete verstaen</l>
<l>Die caritate entie doghet,</l>
<l>Die du an ons hebs ghetoghet</l>
<l>Minlike ./ ende dat ic daer of</l>
<l>Di moete gheven werden lof.</l>
<l>amen</l>
</div>
<div type="chapter"><head type="chapter">III</head>
<l><milestone unit="fol" n="7c"/> Om dat gherne smenschen kennesse</l>
<l>Wiste van ziere behoudenesse</l>
<l>Die maniere ende hoe hi mede</l>
<l>Was ghebrocht ter zalichede,</l>
<l>Zo zal ic vertrecken in waerre woort</l>
<l>Die boodscap van marien gheboort.</l>
<l>Hoe die inghel zeide haren vader</l>
<l>Van haerre gheboort nu hoort algader.</l>
<l>Als ons heren gheboorte zoude</l>
<l>Toecomen, als hi selve woude,</l>
<l>Zo moest eerst comen, bem ic vroeder,</l>
<l>Die gheboorte van zire moeder.</l>
<l>Ende om dat men dit dan hier na</l>
<l>Vele te lichteliker versta,</l>
<l>Zo zullen wij dan een lettel voren</l>
<l>Eene corte parable horen</l>
<l><pb n="23"/>Of eene ghelikenesse, dat wij</l>
<l>Tnavolghen te bet verstaen daer bi.</l>
<l>Men leist van eenen man also</l>
<l>Dat hi eens quam in jherico</l>
<l>Huut jherusalem der stede.</l>
<l>Als hi dus wandelinghe dede,</l>
<l>Quam hi duer een woeste vilt,</l>
<l>Daert eenich was ende wilt,</l>
<l>Ende quam in corter ure te waren,</l>
<l>Daer hi vant vele moordenaren,</l>
<l>Zo dat zij sloughen hant daer an</l>
<l>Ende roveden den onnoselen man</l>
<l>Ende daer boven zij tien stonden</l>
<l>Den man gaven vele wonden,</l>
<l><milestone unit="fol" n="7d"/> Ende schieden van hem daer naer</l>
<l>Ende lietene half levende licghen daer.</l>
<l>Priesters ende dyaken mede,</l>
<l>Die daer quamen an die stede,</l>
<l>Zaghen dien man, die also zere</l>
<l>Was ghewont ./ zij haddens dere,</l>
<l>Maer zij ne pijnden, wats gheschiet,</l>
<l>Zine wonden te ghenesen niet,</l>
<l>Noch hem te helpen tsiere baten,</l>
<l>Zo dat zine daer hebben ghelaten.</l>
<l>Ten utersten zo quam ghegaen</l>
<l>Te diere stede een samaritaen,</l>
<l>Die den ghewonde quam zo naer,</l>
<l>Dat hine zach licghen daer</l>
<l>Gequest, mesmaect ende zere mesvoert,</l>
<l>Ende wart stappans zo zere beroert</l>
<l>Met caritaten ./ dat hi tien stonden</l>
<l>Vriendelijc ghenas smans wonden.</l>
<l>Ende ne hadde die samaritaen</l>
<l>Niet ghecomen, zonder waen</l>
<l>Die man en hadde niet moghen wesen</l>
<l>Van zinen zwaren wonden ghenesen.</l>
<l>Die dese parable wel over ziet,</l>
<l>Zo esser ons recht in bediet</l>
<l>De mensche of tmenschelike gheslacht</l>
<l>Die, als hi zinen here verwracht</l>
<l>Bi swijfs rade ende bi der spise,</l>
<l>Was ghestreken uten paradise,</l>
<l>Daer weilde was zonder ghetal</l>
<l>Ende daer hi was vul weilden al,</l>
<l>Ende was gherocht te zire pine</l>
<l>In deser aermer werelt woestine,</l>
<l>Ende vander gracie, die hem god gaf,</l>
<l>Was te male gherooft der af,</l>
<l>Ende was ooc te diere stont</l>
<l>Utermaten zere ghewont</l>
<l>Met menigher zwaerre wonden groot,</l>
<l>Dat es ghewijst ter ewigher doot,</l>
<l>Die menighe tijt ende menighen dach</l>
<l>Half dood half levende lach,</l>
<l>Want hine conste in gheenen zaken</l>
<l>Ter doot noch ten live gheraken.</l>
<l>Noch bi dyaken noch bi papen</l>
<l>Ne conste hi ghesonde gherapen,</l>
<l><milestone unit="fol" n="8a"/> Want hine mochte ter behoudenesse</l>
<l>Niet comen metter besnydenesse,</l>
<l>Noch met penitencien mede,</l>
<l>Hoe groot hoe staerc dat hise dede.</l>
<l>Ten achtersten zo quam ghegaen</l>
<l>Toten mensche die samaritaen,</l>
<l>Dewelke selve properlike</l>
<l>Ghenas zine wonden vriendelike.</l>
<l><pb n="24"/>Nu weet dat die samaritaen</l>
<l>Also vele es te verstaen</l>
<l>Als een wachtre ./ daer wij</l>
<l>Wel gode moghen verstaen bi.</l>
<l>Want wachte hi niet onse ziele,</l>
<l>Stappans zoe in zonden viele?</l>
<l>Goed was ons die wachter vonden,</l>
<l>Die ghenas onse zware wonden.</l>
<l>En hadde hi te onser vromen</l>
<l>Ons te hulpen niet ghecomen,</l>
<l>Wine zouden vandien bittren wee</l>
<l>Ghenesen worden nemmermee,</l>
<l>Ende gheen mensche, weet openbaer,</l>
<l>Hoe goed / hoe helich dat hi waer,</l>
<l>En mochte comen zekerlike</l>
<l>Nemmermeer in hemelrike.</l>
<l>Met groten rechte moghen wij loven</l>
<l>Jhesum christumme van hier boven,</l>
<l>Onse wachter, die ons heift in hoeden,</l>
<l>Quam ende loste ons met zinen bloede,</l>
<l>Ende quam in dese aerme werelt</l>
<l>Om ons te lossene die waren ghequelt.</l>
<l>Als dan die enighe gods zone,</l>
<l>Alre ontfarmicheit ghewone,</l>
<l>Wilde ons lossen ende comen</l>
<l>In dese werelt tonser vromen,</l>
<l>Zo ordineerde hi die gheboort</l>
<l>Van marien rechte voort,</l>
<l>Dat soe ter werelt zoude comen voren</l>
<l>Daer of dat hi woude zijn gheboren,</l>
<l>Ende zende tote joachim</l>
<l>Enen inghel die boodscapte him,</l>
<l>Dat hi winnen zoude een kint,</l>
<l>Dat van gode zoude zijn ghemint.</l>
<l>Voort zeide die inghel openbare</l>
<l>Dat dat kint ghehelicht ware</l>
<l><milestone unit="fol" n="8b"/> Van onse here te ziere vrame</l>
<l>Binnen ziere moeder lichame.</l>
<l>Voort zeide die inghel, dar ic lyen,</l>
<l>Den vader de name van marien.</l>
<l>Dit was marie, die talre tijt</l>
<l>Es van gode ghebenedijt,</l>
<l><pb n="25"/>Die tonser zalicheit es vonden,</l>
<l>Bi der welken den ghewonden</l>
<l>Quam, bi ons heren moghenthede,</l>
<l>Ontfarmicheit, also ic zeide.</l>
<l>Van welker maghet god te vele uren</l>
<l>Den propheeten in figuren</l>
<l>Ende met teikinen instrueerde</l>
<l>Dese gheboorte ende leerde.</l>
<l>Asterges die coninc zach</l>
<l>In een visioen, daer hi lach</l>
<l>Up zijn bedde, twelke visioen</l>
<l>Zere wonderde den coninc coen;</l>
<l>Hi zach, dat een scoon wijngerd groeyde</l>
<l>Huut zire dochter lichame ende bloeyde</l>
<l>Ende wies scone ende wel gheladen</l>
<l>Met sconen bloesemen ende bladen.</l>
<l>Ende voort desen coninc dochte</l>
<l>Dattie wijngaerd vrucht brochte,</l>
<l>Zo gheweldich zekerlike,</l>
<l>Dat hi bedecte al zijn rike.</l>
<l>Ende als hi dit dus heift ghesien,</l>
<l>Zeide hijt zinen meesters na dien,</l>
<l>Die hem zeiden, zonder lieghen yet,</l>
<l>Die waerheit wat die droom bediet.</l>
<l><milestone unit="fol" n="8c"/> Ende zeiden den coninc also houde,</l>
<l>Dat zijn dochter daer na zoude</l>
<l>Draghen enen groten here,</l>
<l>Daer hi zoude mede verstijt zijn zere.</l>
<l>Ende daer na drouch zoe bi waerheiden,</l>
<l>Alsoot die meesters te voren zeiden,</l>
<l>Den coninc syrum, de welke vorwaer</l>
<l>Met zire cracht verloste daer naer</l>
<l>Die kindre van israhel om daghen,</l>
<l>Die in vanghenessen laghen;</l>
<l>Ende dit es in waerre tale</l>
<l>Van desen drome altemale</l>
<l>Letterlijc ende vray bediet,</l>
<l>Zonder daer in te lieghen yet.</l>
<l><pb n="26"/>Maer anders zo es properlijc</l>
<l>Die figure gheestelijc,</l>
<l>Hoe dese droom zijt zeker des</l>
<l>Gheestelijc te verstaen es.</l>
<l>Den coninc asterges was gheseit vorwaer,</l>
<l>Dat sijn dochter zoude daer naer</l>
<l>Draghen ende baersen in waerre dinc</l>
<l>Syrum desen groten coninc;</l>
<l>Ende joachimme was vor waerheit</l>
<l>Vanden inghel gods gheseit,</l>
<l>Dat zijn dochter zoude overwaer</l>
<l>Ihesum den gods zuene draghen daer naer.</l>
<l>Cyrus die loste ende niement el</l>
<l>Al die kinder van Israhel,</l>
<l>De welke in vanghenessen zware</l>
<l>Te babilonien ghevanghen waren;</l>
<l>Ende als god was worden man,</l>
<l>Loste hi ons vriendelike dan</l>
<l>Vander macht vanden vianden</l>
<l>Ende van alden helschen banden.</l>
<l>Dus beteikende, zijt ghewes,</l>
<l>Den coninx dochter asterges</l>
<l>Onser vrauwen, in dit ghevouch,</l>
<l>Die den gods zuene maghet drouch</l>
<l>Ende voort brochte der werelt ghemene</l>
<l>Ihesumme van nazareene,</l>
<l>Die es wech / leven / zalichede</l>
<l>Ende ooc mede die opperste vrede.</l>
<l>O maria ghebenedijt</l>
<l>Moeti zijn in alre tijt,</l>
<l><milestone unit="fol" n="8d"/> Want ons god bi u ontbint;</l>
<l>Du bist des oppersten coninx kint,</l>
<l>Du hebs onse zalichede ghewect,</l>
<l>Du bist ene bloume die altoos blect,</l>
<l>Boven rosen ende lelien mede</l>
<l>Ende boven allen bloumen talre stede.</l>
<l>Ghebenedijt zo moete zijn</l>
<l>De boodschap der gheboorten dijn,</l>
<l>Want bi dier boodscap zo quam in</l>
<l>Onser behoudenesse beghin.</l>
<l>Ghebenedijt zij zonder hende</l>
<l>God, die di tonslieden zende,</l>
<l>Ende oec de zuene dat hi ghewerde</l>
<l>Dat hi teere moeder di begherde.</l>
<l>Ghebenedijt zo moet ooc zijn,</l>
<l>Die inden lichame der moeder dijn</l>
<l>Di helichde ende benedide,</l>
<l>Nochtan dattu laghes in hare zide.</l>
<l>Ghebenedijt moeten beide gader</l>
<l>Zijn ./ dijn moeder ende dijn vader,</l>
<l>Die di wonnen onder hen beeden</l>
<l>Zonder smette der onzuverheden.</l>
<l>Beteikent zo es ons albloot,</l>
<l>Dat marie van rechter noot</l>
<l>Was in de werelt ghesent onsleden</l>
<l>Vander godliker drievoudicheden,</l>
<l>Om ons te heffen huut pinen zwaer</l>
<l>Ende in teikine dat dit es waer,</l>
<l>Helichdese in der moeders lichame</l>
<l>Die helighe gheest thaerre vrame.</l>
<l><milestone unit="fol" n="9a"/> Van deser werder maghet van prise</l>
<l><pb n="27"/>Propheteerde salomon de wise</l>
<l>Menich hondert jaer te voren,</l>
<l>Eer onse vrauwe wart gheboren,</l>
<l>Daer hi hare mede sprac groten lof,</l>
<l>Want hi hietse een besloten hof,</l>
<l>Ende zeide aldus in cantyken,</l>
<l>Dat zoe den hove wel mocht gheliken,</l>
<l>Want zoe was zuver ende reyne;</l>
<l>Oec hiethise ene fonteyne,</l>
<l>Welke fonteyne, zijt zeker das,</l>
<l>Beteikent dat zoe ghezeghelt was,</l>
<l>Want als die moeder die vrucht bequame</l>
<l>Drouch in haren zuveren lechame,</l>
<l>Zo gaf dier vrucht vor al tempeest</l>
<l>Die benedixie die helighe gheest.</l>
<l>Hi teikenetse ende zeghelde mede</l>
<l>Metten zeghele der drievoudichede</l>
<l>Zo helichlike, verstaet de dinc,</l>
<l>Dat noyt ondiere smette ne ghinc</l>
<l>Int zuver werde hof marien.</l>
<l>Dus woudse de helighe gheest bevryen.</l>
<l>O marie, zoete weerde vrouwe,</l>
<l>In di es bliscap zonder rouwe,</l>
<l>Du bist der godheit beilde,</l>
<l>Int hof van di es alle weilde,</l>
<l>Ende du, weerde vrouwe reyne,</l>
<l>Bes altoos vloeyende fonteyne,</l>
<l>Daer de zielen ghedranct zijn mede,</l>
<l>Dien dorst na hare zalichede.</l>
<l>God, die woude ooc hier te voren</l>
<l>Doen weten dat zoe zoude zijn gheboren</l>
<l>Ter menscheliker zalichede,</l>
<l>Want hijt ons claer weten dede</l>
<l>Bider mont van balaam</l>
<l>Langhe eer marie ter werelt quam.</l>
<l>Balaam zeide dan zonder scop,</l>
<l>Dat een sterre van jacop</l>
<l>Zoude spruten ende risen.</l>
<l>Bi welker sterre god woude bewisen</l>
<l>Marien ./ de welke min no mee</l>
<l>Es rechte leidsterre vander zee,</l>
<l>Ende die celle, dats waerhede,</l>
<l>Daer in ruste die drievoudichede.</l>
<l><milestone unit="fol" n="9b"/> Nu zullen wij dan weten,</l>
<l>Dat balaam was een valsch prophete</l>
<l>Ende was daer over bekent wide,</l>
<l>Ende wien dat hi benedide,</l>
<l>Die voer wel in alre tijt</l>
<l>Ende was ter werelt ghebenedijt</l>
<l>Ende creech zeghe in zijn leven;</l>
<l>Ende wien dat hi woude gheven</l>
<l>De maledixie, zijt zeker das,</l>
<l>Ter werelt hi vermaledijt was.</l>
<l>Dit verhoorden altehanden</l>
<l>Der kindren van israhel vianden,</l>
<l>Die hem nernstelijc an cleven</l>
<l>Ende grote ghiften wouden gheven</l>
<l>Ende boden hem grote mieden,</l>
<l>Dat hi die israhelsche lieden</l>
<l>Zoude willen vermaledien.</l>
<l>Hi sprac: en mochte niet ghescien</l>
<l>Dat hise vermalendyen zoude,</l>
<l><pb n="28"/>Wat dat men hem oec gheven woude.</l>
<l>Maer zo zere zij hem an claven</l>
<l>Ende prosenteirden zo grote ghaven,</l>
<l>Dat hi zeide: hi zouder varen</l>
<l>Ende vulcomen haer begharen.</l>
<l>Zo dat gheviel up enen dach</l>
<l>Dat hi upzat ./ also hi plach</l>
<l>Up eene ezelinne te riden</l>
<l>Ende peinsde hi zoude darwart tiden.</l>
<l>Zo verre reet dus balaam,</l>
<l>Dat die ezelinne vernam</l>
<l><milestone unit="fol" n="9c"/> Den inghel gods te haerwart ghekeert,</l>
<l>Ende hadde in zijn hand een zweert.</l>
<l>Ende als zoe dus hadde verzien</l>
<l>Den inghel ./ vlo zoe mettien</l>
<l>Ende scoot vullic an een zide</l>
<l>Ende balaam die slouchse stide</l>
<l>Ende was toornich utermaten,</l>
<l>Dat zoe zo scoot beziden der straten.</l>
<l>Hi nopetse vaste metten sporen</l>
<l>Ende zoe scoot alse dede te voren</l>
<l>Ende sturte te male neder</l>
<l>Ende velde balaam ./ die weder</l>
<l>Upscoot ende enen staf verdrouch,</l>
<l>Daer hise zere mede slouch.</l>
<l>Die ezelinne wende haer hooft</l>
<l>Ende zeide: bistu verdooft,</l>
<l>Dattu mi slaes aldus zere?</l>
<l>Balaam sprac: ic sloughe di mere,</l>
<l>Haddic een zweert, zonder waen.</l>
<l>Mettien zach hi den inghel staen</l>
<l>Niet harde verre van dier steden,</l>
<l>Dien hi stappans ghinc anbeden.</l>
<l>Die inghel sprac hem an mettien</l>
<l>Waeromme wiltu vermaledien</l>
<l>Die goede lieden van israhel?</l>
<l>Daer an ne doestu niet wel</l>
<l>Ende ic hadde di ghesleghen doot,</l>
<l>Ne ware dattie ezelinne ontscoot,</l>
<l>Maer bi ghevalle hebstu te bet.</l>
<l>Ende aldus zo was belet</l>
<l>Die maledixie ende ghekeert</l>
<l>In benedixien; god sijs gheeert!</l>
<l>Balaam die meende wel,</l>
<l>Dat hi die kinder van israhel</l>
<l>Emmer zoude vermaledien,</l>
<l>Maer, trowen, god ne liets niet ghescien,</l>
<l>Dhelighe gheest die den inghel zende,</l>
<l>Diese ter benedixien wende.</l>
<l>Hier bi heift ons god gheleert,</l>
<l>Dat onse maledixie zoude zijn ghekeert</l>
<l>In benedixien noch om daghen,</l>
<l>Ende dat zoude zonder zaghen</l>
<l>Bi ere maghet zijn ghedaen,</l>
<l>Wiens gheboorte wij verstaen</l>
<l><milestone unit="fol" n="9d"/> Bi dat balaam zach die sterre,</l>
<l>Ende al was god up onse erre,</l>
<l>Die maecht die sterre zoude ons verdinghen</l>
<l>Ende ieghen hem te payse bringhen.</l>
<l><pb n="29"/>Marie dan no min no mee</l>
<l>Es dese leidsterre vander zee,</l>
<l>Die dese prophete balaam sach</l>
<l>Risen over menighen dach</l>
<l>Ende over menich jaer te voren,</l>
<l>Eer marie ye was gheboren</l>
<l>Of van haerre moeder ontfaen.</l>
<l>Bi der zee sullen wij verstaen</l>
<l>De werelt ./ nader scrifturen zinne,</l>
<l>Daer wi alle roeyen inne,</l>
<l>Ende nemmermeer ter havene quamen</l>
<l>Der zalicheit ./ of wij en namen</l>
<l>Marien te hulpen, dese sterre claer,</l>
<l>Die ons mochte bringhen daer.</l>
<l>Zonder hare moghen wij liden niet</l>
<l>Die broeyende zee der hellen verdriet,</l>
<l>Noch ter hemelscher havene raken.</l>
<l>Ende hier om in waren zaken</l>
<l>Was onse vrouwe beteikent te voren</l>
<l>Bider sterre, eer zoe wert gheboren.</l>
<l>Ons dwinct een redelijc bedwanc,</l>
<l>Dat wijs gode zecghen danc,</l>
<l>Dat hi ons in dit alende</l>
<l>Deser zee leidsterre zende,</l>
<l>Bider welker wij, aerme weesen,</l>
<l>Zijn ontvloon der groter vreesen</l>
<l>Vander diepheit van deser zee</l>
<l>Ende vri bliven emmermee.</l>
<l>Hoorstuut, keytijf, du zondare,</l>
<l>Ane zich dese sterre clare,</l>
<l>Ende al hebstu zonder ghetal</l>
<l>Mesdaen. hoeti vorden val</l>
<l>Vander quader zonden wanhopen</l>
<l>Ende tot deser sterre zo wilt lopen</l>
<l>Ende aneziese met inderschen oghen;</l>
<l>Zoe zal di troosten in dijn doghen,</l>
<l>In vreesen ende in twivelinghen</l>
<l>Ende in nootsakeliken dinghen,</l>
<l>Zo sultu altoos zonder vaer</l>
<l>Bepeinsen dese sterre claer.</l>
<l><milestone unit="fol" n="10a"/> Die zondare Theophilus</l>
<l>Ane sach dese sterre aldus,</l>
<l>Als hi inder zonden zee</l>
<l>Was ghezeilt in zinen wee,</l>
<l>Ende zoe, die was goedertieren,</l>
<l>Wildene minnentlike bestieren</l>
<l>Uter zonden zee in vreeden</l>
<l>Ter havene van zalicheden.</l>
<l>Zoe zal di ooc altoos bestieren</l>
<l>Ende beschermen ende regieren</l>
<l>Ende zoe zal dijns ghewouden</l>
<l>Ende voeren daer du werts behouden.</l>
<l>O zoete jhesus, dor onse beden</l>
<l>Gheweerd te verleenen onsleden,</l>
<l>Dat wij marien onser vrouwen,</l>
<l>Dese leidsterre zo moeten scouwen,</l>
<l>Dat wij moeten zijn ghevrijt</l>
<l>Van alre vreesen talre tijt</l>
<l>Ende wij bi diere heligher namen</l>
<l>Ghezuvert sijn van zonden. amen.</l>
</div>
<div type="chapter"><head type="chapter">   <pb n="30"/> IV</head>
<l>In dit capitel hebwij ghehoort</l>
<l>Die boodscap van marien gheboort.</l>
<l>Int capittel, dat volcht hier naer,</l>
<l>Zo zullen wij verstaen al claer,</l>
<l>Wildi nernstelijc daer na horen,</l>
<l>Hoe onse vrouwe wart gheboren</l>
<l>Van annen / diese ter werelt brochte.</l>
<l>Nu weet dan dat marien gheslachte</l>
<l><milestone unit="fol" n="10b"/> Es vanden man yesse comen</l>
<l>Ende van david ./ als ic hebbe vernomen.</l>
<l>Nu weet ende zijt zeker das,</l>
<l>Dat die propheete yzayas</l>
<l>Van hare zeer scone propheteerde,</l>
<l>Also dhelighe gheest hem leerde,</l>
<l>Welke prophecie, also wi lesen,</l>
<l>Mochte in dustanen woorden wesen:</l>
<l>Eene roede zal zonder waen</l>
<l>Uter wortele van yesse voortgaen</l>
<l>Ende ene bloume zal in reynre wisen</l>
<l>Van hare. dats vander roede, risen,</l>
<l>Daer des helichs gheest gracie al</l>
<l>Zevenvoudich rusten zal.</l>
<l>De roede, dats marie onse vrouwe,</l>
<l>Vruchtbarich metten hemelschen douwe,</l>
<l>De welke roede, also ic noeme,</l>
<l>Ons voort brochte dese zoete bloeme.</l>
<l>Nu vinden wij dan no min no mee</l>
<l>In dese bloeme der roede van yesse</l>
<l>Zeven medicine herde goet,</l>
<l>Den mensche nuttelijc, bem ic vroet.</l>
<l>Bi desen zevenen versta ic meest</l>
<l><pb n="31"/>Die zeven ghiften des helichs gheest.</l>
<l>In dese bloeme vinden wij vast</l>
<l>Rueke ende vrucht ende tast,</l>
<l><milestone unit="fol" n="10c"/> Vaerwe ende smake mede,</l>
<l>Bladen ende zap, dats waerhede.</l>
<l>Dese zevene zijn der zielen goet,</l>
<l>Die ziek es, des bem ic vroet,</l>
<l>Ende ooc harde medicinael,</l>
<l>Als zoe leicht in groter quael</l>
<l>Ende es in onrusteghen levene,</l>
<l>Jeghen de hooftzonden zevene.</l>
<l>Dese bloeme es zo ghepast,</l>
<l>Zo wanneer dat mense tast,</l>
<l>Zo zal de mensche werden der bi</l>
<l>Vander hovaerdyen vri</l>
<l>Ende werd vanden fellen quaden</l>
<l>Der hovaerden ./ al ontladen,</l>
<l>Ende hem werd dan in sijn leven</l>
<l>Die ghifte van vresen ghegheven</l>
<l>Ende mids deser ghiften hi</l>
<l>Werd hem selven te kennen der bi.</l>
<l>Als een mensche in zinen moet</l>
<l>Hem bepeinst ende wel bevroet,</l>
<l>Hoe lucifer die inghel vel</l>
<l>Bider hoverdyen zwel,</l>
<l>Hi verneedert hem te bet</l>
<l>Ende ghewint ooc alte met</l>
<l>Ons heren minne ende ontsienesse</l>
<l>Ende ziere materien kennesse.</l>
<l>Gods, die niet ghehinghen woude,</l>
<l>Dat lucifer hem verheffen zoude,</l>
<l>Hine zoude zeker niet ghedogen</l>
<l>Hovaerde inden mensche moghen,</l>
<l>Ende also vele min, verstaet wel mi,</l>
<l>Als lucifer edelre was dan wij,</l>
<l>Lucifer, om dat hi inden throne</l>
<l>Was zo edel ende zo scone,</l>
<l>Dat hi in zire weilden tiden</l>
<l>Hem een lettel mocht verbliden.</l>
<l>Maer wat heift de mensche des hi</l>
<l>Hem tenighen tiden verheffende zij?</l>
<l>Metter rueke van deser bloumen</l>
<l>Zo werd die hartheit of ghenomen</l>
<l>Vander herten / of daer mede</l>
<l>Werd zocht ghemaect nydichede</l>
<l>Ende den mensche werd ghegheven</l>
<l>Goedertierhede in zijn leven</l>
<l><milestone unit="fol" n="10d"/> Ende compassie vanden evenkerstijn,</l>
<l>De welke es in enich caermijn.</l>
<l>Maer zo wat mensche die nydich zij,</l>
<l>Nemmermeer zo ne zal hi</l>
<l>In sanders doghen zijn beroert,</l>
<l>Al es zijn evenkerstijn mesvoert</l>
<l>Of ghequellet of ghepijnt,</l>
<l>Aleist ooc dat hi al verdwijnt.</l>
<l>Maer die goedertieren lijt</l>
<l>Metten ghepijnden talre tijt</l>
<l>Ende heift up zijn bitter caermen</l>
<l>Ende up zijn zuchten groot ontfaermen;</l>
<l>Die dan heift de rueke ontfaen,</l>
<l>Dats die exemplen te verstaen</l>
<l>Van onsen here jhesus kerste,</l>
<l>Heift dere up der aermer berste.</l>
<l>Want bi exemplen van onsen here</l>
<l><pb n="32"/>Zalmen hebben uptie aermen dere</l>
<l>Ende weenen in allen tiden</l>
<l>Metten weenenden ./ ende liden</l>
<l>Metten lidenden keytive,</l>
<l>Beede met ziele ende met live.</l>
<l>Der bloemen vrucht, dats waerhede,</l>
<l>Benemit die gramscap mede</l>
<l>Ende den mensche werd ghegheven</l>
<l>Die ghifte der wijsheit in dit leven,</l>
<l>Daer de mensche wel bi mach leeren,</l>
<l>Hoe hi ter werelt sal converseeren.</l>
<l>Een mensche, die in gramscap leift,</l>
<l>Gheene discrecien hi en heift</l>
<l>Ende hi en heift niet de gracie</l>
<l>Te hebbene discrete conversacie.</l>
<l>Daer of es die ghifte boete</l>
<l>Der wijsheit ./ ende zoe es zoete</l>
<l>Ende ooc harde goedertiere</l>
<l>Ende zoe leert hebben goede maniere.</l>
<l>Ende al waert, dat een mensche ware</l>
<l>Onder bezondigher lieder scare</l>
<l>Ende waer onder ene quade nacie,</l>
<l>Dese ghifte heift sulke gracie,</l>
<l>Dat zoe den mensche wel zoude leeren,</l>
<l>Hoe hi daer onder zoude converseren.</l>
<l>Die up dese vrucht dan wil merken</l>
<l>Dats die wil volghen christus werken.</l>
</div>
<div type="chapter"><head type="chapter">V</head>
<l>...</l>
<l>...</l>
</div>
<div type="chapter"><head type="chapter"><pb n="33"/> VI</head>
<l>...</l>
<l>...</l>
<l>Nochtan zo hebben zij, god weet,</l>
<l>Onderlinghe groot ghesceet</l>
<l>Dat huwelijc es te prisen zere,</l>
<l>Maer dat weduscap noch mere,</l>
<l>Maer dat alre beste van desen</l>
<l>Moet de staet der maechden wesen.</l>
<l>Om dat hi best was verre te voren,</l>
<l>Zo wouder god of zijn gheboren.</l>
<l>Men gheift dartichvouden loon</l>
<l>Den ghehuweden inden throon,</l>
<l>Tsestichvout es der weduwen scout,</l>
<l>Maer der maechden hondertfout.</l>
<l>Precieus tdinc, daer men goud ute smelt,</l>
<l>Maer zelver dat es beter de helt,</l>
<l>Maer tgoud dat moet boven wesen</l>
<l>Ende es te prisene boven desen.</l>
<l>Lucifer die sterre, die nuchtens rijst,</l>
<l>Die es om hare claerheit gheprijst,</l>
<l>Die mane men meer prisen zal,</l>
<l>Maer die zonne boven al.</l>
<l>Zoete ende delectabel schijnt</l>
<l>Die erdsche bliscap, die men hier vint,</l>
<l>Maer vanden erdschen paradise</l>
<l>Es de bliscap van meerre prise,</l>
<l><pb n="34"/>Die hemelsche bliscap zonder ghetal</l>
<l>Es hier boven te prisen al.</l>
<l>Al eist nochtan, verstaet wel mi,</l>
<l>Dat dat maechdom edel zij,</l>
<l>Ene maecht ne waer niet goed, en ware</l>
<l>Dat zoe gheen onzuverheit begare,</l>
<l>Want waer zoe zuver, verstaet tbediet,</l>
<l>Na tvleesch ende metten herten niet,</l>
<l>Inden hemel zoe niet en zoude</l>
<l>Hebben der zuverhede rinc van goude;</l>
<l>Ende waert dat yement [haer] bi crachte</l>
<l>Te smetten van luxurien brachte,</l>
<l>Nochtan verloorsoe om die dinc</l>
<l>Niet haerre zuverheden rinc,</l>
<l>Maer zoe zoude, verstaet mijn meenen,</l>
<l>Behouden dien ./ ende hebben noch eenen:</l>
<l>Een om de zuverheit haerre herte,</l>
<l>Den andren voer der crachten smerte</l>
<l>Ende oec mede om den rouwe,</l>
<l>Die dor die cracht leed die joncvrouwe.</l>
<l><milestone unit="fol" n="14b"/> Ende eist dattie rinc werde verloren</l>
<l>Der zuverheden van te voren</l>
<l>Bi quader ghepeinse of quader ghedochte,</l>
<l>Also menne wel verliesen mochte,</l>
<l>Up dat die zuverheit bequame</l>
<l>Niet waer verloren vanden lechame,</l>
<l>Zo mocht menne wel weder crighen,</l>
<l>Wildemen nernstelijc daerom prighen,</l>
<l>Want hi werd wel ghegheven</l>
<l>Met berouwe in dit leven.</l>
<l>Ende zo wat mensche, zijt zeker des,</l>
<l>Vleesschelike ontsuvert es</l>
<l>Ende hem daer toe draecht sijn moet</l>
<l>Ende hijt bi zinen wille doet,</l>
<l>Nemmermeer ne werd zijn rinc</l>
<l>Met biechte no met gheenre dinc,</l>
<l>Met tranen, met berouwen mede,</l>
<l>Ghecreghen vander zuverhede.</l>
<l>Marie, die maghet zonder ghelike,</l>
<l>Al waest dat zoe in huwelike</l>
<l>Ende teenen man haer selven voughede,</l>
<l>Alsoot gode wel ghenoughede,</l>
<l>Nochtan es haer al hare leven</l>
<l>De rinc van zuverheden bleven,</l>
<l>Want men van lechame ende van ghedochte</l>
<l>Gheen zuvere wijf vinden mochte.</l>
<l><pb n="35"/><milestone unit="fol" n="14c"/> Ende marie mocht zecghen mede,</l>
<l>Als een wijf in dhoude wet dede,</l>
<l>Die raguels dochter was openbare</l>
<l>Ende bi namen gheheeten sare</l>
<l>Ic hebbe mine ziele behouden</l>
<l>Zuver van quader begherten scouden.</l>
<l>Zaren waren in haer leven</l>
<l>In huwelijc .vii. mans ghegheven</l>
<l>Ende nochtan bleef zoe in dit</l>
<l>Van alden mannen onbesmit.</l>
<l>Ende na dat dit aldus ghevel,</l>
<l>Zo mochte dan marie wel</l>
<l>Na gods wille zekerlike</l>
<l>Enen man hebben in huwelike.</l>
<l>Ende al had zoe desen man,</l>
<l>Zoe mochte van lechame nochtan</l>
<l>Ende van herten zuverheit draghen</l>
<l>Ewelike tallen daghen.</l>
<l>Of saren bewachtede aldus</l>
<l>Een man, gheheeten almogeus,</l>
<l>Beede in ghedochte ende in lechame,</l>
<l>Van deser zeven mannen blame,</l>
<l>Waer om ne zoude onse here dan,</l>
<l>Onser vrouwen [niet bewachten] van eenen man</l>
<l>Ende haer zulke zeghe gheven,</l>
<l>Dat herte ende lechame zuver bleven?</l>
<l>Joseph ne hadde te marien gheen quaet</l>
<l>Peinsen ./ van onreynre daet</l>
<l>Ende wanneer up welken dach</l>
<l>Dat hi marien ane zach,</l>
<l>Zo zach hi, dat es waerhede,</l>
<l>Eene utenemende claerhede,</l>
<l>Dat zinen oghen dochte wesen</l>
<l>Eene godlike claerheit in haer gheresen,</l>
<l>Ende dus ne dorsthi onser vrouwen</l>
<l>Ansichte nauwelike anschouwen,</l>
<l>Noch slaen daer up zijn oghen wel</l>
<l>Dan zomtijt, alst also ghevel.</l>
<l>Om dat hijt zach also verclaert,</l>
<l>Was hijt te ziene altoos vervaert.</l>
<l>Die goede Thobias / ende dese sare,</l>
<l>Daer of dat ic hier verclare,</l>
<l>Waren [drie] daghen dus te zamen</l>
<l>Ende hilden zuverheit des lichamen.</l>
<l><milestone unit="fol" n="14d"/> Maer joseph ende marie dese twee</l>
<l>Hilden zuverhede vele mee,</l>
<l>Want alden tijt van haren leven</l>
<l>Zijn zij beide zuver bleven.</l>
<l>Joseph, daer men hier of ghewaecht,</l>
<l>Was zuver ende reyne maghet,</l>
<l><pb n="36"/>Ende om zine zuverheit was hi vercoren</l>
<l>Met gode ./ ende hi was gheboren</l>
<l>Van davids gheslachte ./ maer alst woude</l>
<l>God onse here ./ ende wesen zoude,</l>
<l>Zo was hi met marien verselt</l>
<l>Ende als hare wachter bi haer ghestelt.</l>
<l>Marie, die ghebenedide dracht,</l>
<l>Ne hadde wat doen van zire wacht,</l>
<l>Maer daer om onse here woude,</l>
<l>Dat hi marien wachten zoude,</l>
<l>Dat tvolc peinsen mochte openbare,</l>
<l>Om dat zoe zonder wachter ware</l>
<l>Ende ghinghe allene tenigher stede,</l>
<l>Dat zoe daer enighe zonde dede.</l>
<l>Wij moghen alle wel ghemoeden,</l>
<l>Zoe ne hadde te doen ghere hoeden,</l>
<l>Want bi daghe ende bi nachte</l>
<l>Hadsoe twee hoeden diese wachte,</l>
<l>Want zoe hadde gode almachtich,</l>
<l>Die altoos was haers voorwachtich;</l>
<l>Dus ne had zoere te doen nemmee,</l>
<l>Ende zoe hadde joseph, dus hadser twee</l>
<l>Wachtere goed in allen ziden</l>
<l>Eenen hemelschen die tallen tiden</l>
<l>Hare wachte, ende talre stede</l>
<l>Eenen erdschen wachter mede.</l>
<l>Ende want zoe bi der wachters cracht</l>
<l>Zo uterlike was ghewacht,</l>
<l>Dat was van joseph ende onsen here,</l>
<l>Diese wachten voor alle dere,</l>
<l>Zo es dese zuver maghet weert</l>
<l>Met allen rechte ghecompareert</l>
<l>Bi eenen thorre, daer ic of las,</l>
<l>De welke baris gheheeten was.</l>
<l>...</l>
<l>...</l>
</div>
<div type="chapter"><head type="chapter"><pb n="37"/> VII</head>
<l>...</l>
<l>...</l>
<l><milestone unit="fol" n="16a"/> Zoe ne dede ooc niet, wats ghesciet,</l>
<l>Also een wijf die dyna hiet,</l>
<l>Die van lopene hadde twoort</l>
<l>Onder tvolc weder ende voort.</l>
<l>Van marien men niet ne can</l>
<l>Vinden, dat zoe met haren man</l>
<l>Vele liep te menigher stede,</l>
<l>Als ooc twijf thamar dede.</l>
<l>Marie die zuver maghet dan</l>
<l>Ne begherde gheenen man,</l>
<l>Ghelijc saren, daer ghi hier voren</l>
<l>Int ander capitel of mocht horen,</l>
<l>Ende was alleene, verstaet wel dit,</l>
<l>Als een goed wijf, hiet judith,</l>
<l>Ende hadde altoos bezichede</l>
<l>Met vastene ende met staerker bede.</l>
<l>Ende want marie, die maghet reene,</l>
<l>Was helich ende altoos alleene,</l>
<l><pb n="38"/>Zo was joseph zeer ontdaen</l>
<l>Ende wonderde hoe zoe had ontfaen</l>
<l>Een kint ./ want hi zach openbaer,</l>
<l>Dat zoe kint drouch / ende was zwaer.</l>
<l>Nochtan peinsdi in gheenen stonden,</l>
<l>Dat zoe kint draghen mochte in zonden,</l>
<l>Want haer leven was zo goet,</l>
<l>Dat hem dochte in zinen moet</l>
<l>Muegheliker te ghewaghen</l>
<l>Dat ene maghet kint zoude draghen,</l>
<l>Dan marie zonde doen mochte;</l>
<l>Dit hilt hi in zijn ghedochte.</l>
<l>Dus ne wist hijt stellen in wat weghen</l>
<l>Ende was recht vor thooft ghesleghen:</l>
<l>Hi verpeinsdet / hi ymagineerdet,</l>
<l>Hi wendet ende hi keerdet,</l>
<l>Ende sprac zuchtende bitterlijc</l>
<l>Themselven: hets onmoghelijc</l>
<l>Ende ic weet wel zonder waen,</l>
<l>Dat zoet in zonden niet heift ontfaen,</l>
<l>Want ic selve zo wel weet</l>
<l>Wat leven zoe heift gheleet;</l>
<l>Zoene dranc, no ne converseerde</l>
<l>Met niement, no ne bordeerde</l>
<l>Te danse, noch tandren spele,</l>
<l>Ne liep zoe lettel noch vele,</l>
<l><milestone unit="fol" n="16b"/> Ende alle openbare steden</l>
<l>Scuwede zoe bi waerheden,</l>
<l>Maer zoe hilt haer gherne allene,</l>
<l>Studerende, lesende met gode ghemene.</l>
<l>Alle bliscap der werelt quaet</l>
<l>Heift zoe ghescuwet ende versmaet</l>
<l>Ende allene in hemelschen dinghen</l>
<l>Hadzoe al hare vermakinghe.</l>
<l>Ja, zo jonc ende van kintsbeene</l>
<l>Bleef zoe in den tempel alleene</l>
<l>Liever dan zoe hadde gheleghen</l>
<l>Met andren kindren achter weghen.</l>
<l>Ende als zoe in den tempel bleef,</l>
<l>Gheene quade werc zoe bedreef,</l>
<l>Noch en hadde groot noch clene</l>
<l>Met enighen manne yet ghemene.</l>
<l>Ende als zoe cam ten huus haers vader</l>
<l>Ende haerre moeder bleef zoe algader</l>
<l>In hare camere talre tijt</l>
<l>Besloten ./ ende al haer jolijt</l>
<l>Was in gheesteliken dinghen,</l>
<l>In lesene ende ooc in bedinghen.</l>
<l>Ende als joseph hier of plenteit</l>
<l>Dit ende ander dinc hadde gheseit,</l>
<l>Up ghekeert ende ghewent onder,</l>
<l>Zo sprac hi echt: dustaen wonder</l>
<l><pb n="39"/>Ne was ghehoort te gheenen daghen;</l>
<l>Hoe zoe dus kint mocht draghen</l>
<l>De welke noyt te gheenen stonden</l>
<l>Wille gaf tot enighen zonden,</l>
<l>Dit moet tmeeste wonder wesen,</l>
<l>Daer nieman of hoorde lesen.</l>
<l>Die helighe propheete ysaye</l>
<l>Bescrijft ons ene prophecye</l>
<l>Ende dese moet zonder fijn</l>
<l>In marien vulcomen zijn</l>
<l>De welke es aldus ghedaen</l>
<l>Zich, ene maghet zal kint ontfaen</l>
<l>Ende maghet baerzen ./ ende hoe</l>
<l>Zoude dit wesen ./ ne waer zoe.</l>
<l>Ende die maghet es zeker dit</l>
<l>Van den gheslachte van davit,</l>
<l>Die ons dhelighe gheest figureerde</l>
<l><milestone unit="fol" n="16c"/> Bi balaam, die propheteerde</l>
<l>Hier te voren up eenen dach</l>
<l>Van eenre sterre, die hi zach,</l>
<l>Bi den welken alre meest</l>
<l>Bediedende was dhelighe gheest,</l>
<l>Dattie gods zone zoude na desen</l>
<l>Van eenre maghet gheboren wesen.</l>
<l>Dese reyne maghet marie,</l>
<l>Daer ic dit groter wonder anezie,</l>
<l>Die es comen van davids bloedt</l>
<l>Ende moet zeker zijn die roede,</l>
<l>Die scone groeyede ghefloreert,</l>
<l>Ende wilen was ghepropheteert,</l>
<l>Dat zoe quam no min no mee</l>
<l>Ute der wertele van jesse.</l>
<l>Bi deser wertele, als ic achte,</l>
<l>Verstaen wij davids gheslachte.</l>
<l>Zoe moet dit dan endelike wesen,</l>
<l>Die van davids gheslachte es gheresen,</l>
<l>Van wien dat christus zoude zijn gheboren,</l>
<l>Daer of dat langhe hier te voren</l>
<l>Voorseit es. ende ghepropheteert</l>
<l>Van menighen prophete wel gheleert.</l>
<l>Anders ne moghen wij vorwaer</l>
<l>No ne connen ghepeinsen van haer,</l>
<l>No alle, die noyt met tonghen spraken,</l>
<l>Ne conster anders niet of maken,</l>
<l>Ende daer om zo eist openbare</l>
<l>Ende moet endelike wesen ware,</l>
<l>Dat dese marie es zonder sij</l>
<l>De moeder van jhesu cristi.</l>
<l>Ende na datse cristumme draghet,</l>
<l>Zo ne bem ic met deser maghet</l>
<l>Te verkeerne niet weert</l>
<l>Achter huse ende over heert,</l>
<l>Want ic bi der maghet vorbare</l>
<l>Bem een overgroot zondare;</l>
<l>Ende daer om het mi best dochte,</l>
<l>Dat ict subtijllike toe brochte,</l>
<l>Dat van hare ende van mi</l>
<l>De brulocht niet vulcomen zij.</l>
<l>Ende dat men al achter late</l>
<l>Onser beeder brulocht state.</l>
<l>Ende daer om dinket mi goet,</l>
<l>Dat ment wel subtijlike doet,</l>
<l><milestone unit="fol" n="16d"/> Ende ooc mede bedectelike,</l>
<l>Voorzienlijc ende wiselike,</l>
<l>Ende bi redenen dinket mi goet,</l>
<l>Dat ment behendelike doet,</l>
<l><pb n="40"/>Om dat tvolc in zinen zin</l>
<l>Gheen quaet ghepeins crighe dier in.</l>
<l>Joseph, onser vrouwen man,</l>
<l>Bekende hem onwerdich dan,</l>
<l>Om dat hi zoude wonen daer mede</l>
<l>In een huus ende in ene stede,</l>
<l>Om dat hi haer zo helich wiste.</l>
<l>Also dede sint jhan baptiste,</l>
<l>Die niet was coene te bestane</l>
<l>Gode te dopene in de jordane.</l>
<l>Ende het dede ooc also</l>
<l>Een juede hiet centurio,</l>
<l>Die bad gode, als ic hebbe vernomen,</l>
<l>Dat hi niet onder zijn dac zoude comen;</l>
<l>Om dat hi was van zonden bezwaert,</l>
<l>Bekende hijs hem selven niet waert.</l>
<l>Sinte pieter bad gode zonder waen,</l>
<l>Dat hi huut zine sceipe woude gaen,</l>
<l>Om dat hi hem bekende das,</l>
<l>Dat hi zere bezondicht was.</l>
<l>Een wijf, die van sunamitis was,</l>
<l>Ontsach die wuenste helyas</l>
<l>Ende ne dorste, wats ghesciet,</l>
<l>Met helias wounen niet.</l>
<l>Dus ontsach marien behoeder</l>
<l>Te wuenen met ons heren moeder.</l>
<l>Als joseph dus zat ende dochte,</l>
<l>Dat hi niet werdich wesen mochte,</l>
<l>Dat hise te wive zoude nemen</l>
<l>Ende durst cume dat ghetemen,</l>
<l>Zo wart van gode omnipotent</l>
<l>Een inghel nederwaert ghesent,</l>
<l>Die hem zijn herte vaste maecte,</l>
<l>Dat in hem selven aldus slaecte,</l>
<l>Ende zeidem, dat hi in gheenre maten</l>
<l>Marien sculdich waer te laten,</l>
<l>Maer dat hi boudelike onser vrouwen</l>
<l>Te wive zoude nemen ende trouwen,</l>
<l>Want god hevet also beghaert,</l>
<l>Ende dat hi niet en zij vervaert.</l>
<l><milestone unit="fol" n="17a"/> Zoe heift maghet zijnde zonder waen</l>
<l>Biden helighen gheest ontfaen,</l>
<l>Ende bi gheenen man die leift</l>
<l>Ter werelt ./ zoe ontfanghen heift.</l>
<l>Dese concepcie, dese ontfanc</l>
<l>Was ghefigureert over lanc</l>
<l>Ende beteikent langhe te voren,</l>
<l>Eer dat maria was gheboren,</l>
<l>Ende was, zijt zeker des,</l>
<l>Hier voortijts ghetoocht moyses,</l>
<l>Want hi zach in eenen daghe</l>
<l>Op eenen berch ene bernende haghe,</l>
<l>Alomme bernende daer ende hiere</l>
<l>Ende scheen ontsteken metten viere,</l>
<l>Maer tvier hare gheen belet ne dede,</l>
<l>No benam ooc haer groenhede.</l>
<l>Ghelike dat marie ontfinc</l>
<l><pb n="41"/>Een kindekin in waerre dinc,</l>
<l>Nochtan no verloos zoe al no zom</l>
<l>Bi dien ontfanghen haer maghedom.</l>
<l>In desen doorne, daer ic af zeide,</l>
<l>Zoe was god, dat es waerheide;</l>
<l>Ende in marien reynen lechame,</l>
<l>Zuver ende gode wel bequame</l>
<l>Ende van duechden wel gheraect,</l>
<l>Hadde god zine wuenste ghemaect,</l>
<l>Als die van hare zonder toren</l>
<l>Namaels woude zijn gheboren.</l>
<l>God onse here quam te diere stede</l>
<l><milestone unit="fol" n="17b"/> In dien doorne dor moyses bede,</l>
<l>Om ute egypten te leden</l>
<l>Die kinder van israhel ende bevreden.</l>
<l>Nu weet ooc, dat dese selve god</l>
<l>Zende zinen zuene na zijn ghebod</l>
<l>In marien, omme dat hi</l>
<l>Ons vander hellen zoude maken vri.</l>
<l>Als god dan tot onsen behoude</l>
<l>Van hare gheboren wesen zoude,</l>
<l>Ende wilde vleesch ontfaen daer inne</l>
<l>Ende zijn gheboren dor onse minne,</l>
<l>Zo coos hi in nazareth der stede</l>
<l>Mids haerre groter omoedichede</l>
<l>Marien die maghet alleene</l>
<l>Ute andren magheden al ghemeene.</l>
<l>Ende zoe ghelievede hem bi waerheden</l>
<l>Vele bet dan al dander deden,</l>
<l>Want die ghelike van marie</l>
<l>Ne wart noyt no ne was nie.</l>
<l>Ende dat marie boven al</l>
<l>Der andre magheden ghetal</l>
<l>Gode ghelievede verre te voren,</l>
<l>Dat hi van hare woude zijn gheboren</l>
<l>Om te beterne smenschen zeer,</l>
<l>Dat was beteikent wileneer</l>
<l>Ende becondicht in vreimden doene</l>
<l>Biden vliese van gedeoene,</l>
<l>Twelke vlies, also ict las,</l>
<l>Wileneer vervullet was</l>
<l><milestone unit="fol" n="17c"/> Altemale met hemelschen dauwe.</l>
<l>Bi welken vliese dat onse vrauwe</l>
<l>Es bediet in waerre dinc,</l>
<l>Want alleene dat vlies ontfinc</l>
<l>Den hemelschen dou van groter werde,</l>
<l>Daer droghe bleef al dander erde,</l>
<l>Diere lach omtremt, verstaet tbediet,</l>
<l>Ende zoe ne hadde des douwes niet.</l>
<l>Dier ghelike was onse vrouwe</l>
<l>Vervult metten hemelschen douwe,</l>
<l>Daer nochtan te ghere tijt</l>
<l>Was vonden in wereld wijt</l>
<l>Maghet van zo groter werde,</l>
<l>Datse god tsiere moeder begherde.</l>
<l>Vele maechden in steden, in weghen,</l>
<l>Hadden goed of scat ghecreghen,</l>
<l>Maer wat zij hadden, hoe groot ghetal,</l>
<l>Marie die bleef boven al.</l>
<l>Gedeon, daer ic of zeide,</l>
<l>Bad gode dor zine moghentheide,</l>
<l>Dat hi dor zine bede ghewerde</l>
<l>Een teikin te zenden uptie erde,</l>
<l><pb n="42"/>Of hi van haren vianden fel</l>
<l>Zoude lossen die kinder van israhel.</l>
<l>God die zine bede heift verhoort,</l>
<l>Zende dou neder rechte voort,</l>
<l>Die vervullede dat vlies</l>
<l>Alte male, ghelooft mi dies,</l>
<l>Daer dander erde droghe bleef,</l>
<l>Als ic u hier voren screef.</l>
<l>Dat was een teikin, weet dat wel,</l>
<l>Dat de kindren van israhel</l>
<l>Verlost zouden werden bi den toedoene</l>
<l>Van desen voorseiden gedeoene.</l>
<l>Ende ghelijc, zijt zeker das,</l>
<l>Dat des verlossens teikin was</l>
<l>Des vlies vervulte vanden douwe,</l>
<l>Zo was donfang van onser vrouwe</l>
<l>Een teikin in waren dinghen</l>
<l>Der menscheliker verlossinghen.</l>
<l>Bi desen vliese dan zonder waen</l>
<l>Zullen wij onser vrouwen verstaen;</l>
<l>Van welken vliese wel gheraect</l>
<l>God heift enen roc ghemaect,</l>
<l><milestone unit="fol" n="17d"/> Daer hi manlic in over ons street,</l>
<l>Want hi wilde zijn ghecleet</l>
<l>Met enen roc, dat es waerhede,</l>
<l>Dat es met onser menschelijchede,</l>
<l>Om ons uter hellen te leeden,</l>
<l>Ende om dat hi ons zoude cleeden</l>
<l>Metten cleede der ewigher bliscepen,</l>
<l>Daer toe dat hi ons heift ghescepen.</l>
<l>Al wast ooc, verstaet de dinc,</l>
<l>Dat dit vlies den dou ontfinc,</l>
<l>Nochtan ne wasser de wulle mede</l>
<l>Niet ghearghet, dat es waerhede.</l>
<l>Dus al was marie de ghone,</l>
<l>De welke ontfinc den gods zone,</l>
<l>Nochtan zo ne was omme dit</l>
<l>Hare lechame niet besmet.</l>
<l>Gedeon in waerre tale</l>
<l>Perssede den dou altemale</l>
<l>Uten vliese ende uter wulle,</l>
<l>Daer hi een pitkin mede ghinc vullen.</l>
<l>Marie, daer wonder in was ghewrocht,</l>
<l>Heift haren zone ter werelt brocht,</l>
<l>Die metten douwe al dat leift</l>
<l>Van ziere gracie vervult heift,</l>
<l>Ende spreedde zine gracie zo altemet,</l>
<l>Dat wijs noch al moghen te bet.</l>
<l>Dese boodscepe ende annunciacie,</l>
<l>Daer ons of quam de gracie,</l>
<l>Was ghedaen, dat weetic wel,</l>
<l>Biden helighen inghel gabriel</l>
<l><milestone unit="fol" n="18a"/> Twelke ghefigureert was recht</l>
<l>Wileneer in abrahams cnecht</l>
<l>Ende in een wijf, hiet rebecca,</l>
<l>Bathuels dochter, als ic versta.</l>
<l>Abraham, die here wide bekent,</l>
<l>Hadde zinen knecht huut ghesent,</l>
<l>Dat hi zoude gaen bespien</l>
<l><pb n="43"/>Ende om ene maghet zien,</l>
<l>Zo edel ende van zulker name,</l>
<l>Als waerbi dat het betame</l>
<l>Datse yzaac mochte ghetemen.</l>
<l>Te wive. ende tere bruut te nemen.</l>
<l>Die cnape dan huut gaen zoude</l>
<l>Te doene dat zijn here woude</l>
<l>Ende als die dinghen waren gheleghen.</l>
<l>Dese vant dan onder weghen</l>
<l>Rebecca, daer hi quam gaende,</l>
<l>An ene fonteyne staende.</l>
<l>Met durste was die cnecht verladen</l>
<l>Ende bad haer dor hare ghenaden,</l>
<l>Dat zoe hem drinken gave wat,</l>
<l>Ende rebecca die dede dat.</l>
<l>Ende om dat zoe zonder waen</l>
<l>Den cnape die duecht hadde ghedaen,</l>
<l>Daer om nam die cnape die ghone,</l>
<l>Om bruut te wesen van abrahams zone.</l>
<l>Dus heift de vader omnipotent</l>
<l>Den inghel gabriel huut ghesent</l>
<l>Te dien hende dat hi woude,</l>
<l>Dat hi ene maghet zouken zoude,</l>
<l>Die nuttelijc waer ende orbare</l>
<l>Datse zijns zuens moeder ware.</l>
<l>Ende nu heift hi in corter stonde</l>
<l>Dese maghet ghenomen ende vonden</l>
<l>Diene drancte ./ dats die tsine woorde</l>
<l>Hare consent gaf met acoorde.</l>
<l>Rebecca ne gaf niet alleene</l>
<l>Den lieden drinken al ghemeene,</l>
<l>Maer ooc mede gafsoet den kemelen.</l>
<l>Ende die inglen der hemelen</l>
<l>Ende oec gaf den menschen marie</l>
<l>Den dranc des levens, gheloves mie.</l>
<l>Nu ghef ons, here, na ons begheren</l>
<l>Dat wij dine gheboorte zo eeren,</l>
<l><milestone unit="fol" n="18b"/> Dat wij moeten werden reyne</l>
<l>Ende verzaet met slevens fonteyne.</l>
</div>
<div type="chapter"><head type="chapter">VIII</head>
<l>In dat hier voren staet ghescreven,</l>
<l>Heb ic u te kennen ghegheven</l>
<l>Van onser vrouwen boodscap zonderlanghe</l>
<l>En ooc van ons heren ontfanghe.</l>
<l>Ende int capitel hier voor oghen</l>
<l>Zal ik u ghewaerleke toghen</l>
<l>In waerre tale, in waerre woort,</l>
<l>Ons heren vleesschelike gheboort.</l>
<l>Welke gheboorte van onsen here</l>
<l>Niet begherden te ziene zere</l>
<l>Die inglen vanden hemel allene,</l>
<l>Maer die mensche met hen ghemeene.</l>
<l><pb n="44"/>Die helighe vaders, die inder hellen</l>
<l>Laghen in dat bitter quellen</l>
<l>In pinen ende in tormenten mede,</l>
<l>Na dese gheboorte was al haer bede.</l>
<l>Elc wachte na dese gheboorte lofsam</l>
<l>Ende riepen lude: zent huut dijn lam,</l>
<l>Want du best here boven al,</l>
<l>Die heersceip houden in terdsche dal.</l>
<l>Ooc riep zij: god der ewichede,</l>
<l>Zent huut dijn licht ende waerhede,</l>
<l>Toghe ons dijn glorieuse anschijn</l>
<l>Ende wij sullen behouden sijn.</l>
<l>Zent ons den zuene der waerheden,</l>
<l><milestone unit="fol" n="18c"/> Dien wij zouken ende na beiden.</l>
<l>Verghave god, dattie hemel te male</l>
<l>Scuerde ende hi neder dale</l>
<l>Ende ons loste vanden banden</l>
<l>Der hellen ende des viands handen.</l>
<l>Boghe den hemel ende dale</l>
<l>In de werelt huut dijnre zale.</l>
<l>Almachtich god, eweghe waerheit,</l>
<l>Reic huut dijn hand dijnre maiesteit</l>
<l>Ende los ons vander deimsterhede</l>
<l>Ende vander donker hellen stede.</l>
<l>Wilt ghedinken, hemelsch drochtijn,</l>
<l>Der ontfarmicheden dijn.</l>
<l>Here, wi bidden u, dat ghi</l>
<l>Ghewerdicht te comen, dat daer bi</l>
<l>Dine vriende, dine helighe propheten,</l>
<l>Warachtich moeten zijn gheheiten,</l>
<l>Ende die belooften, die zij</l>
<l>Beloveden vander comste van di,</l>
<l>Moeten comen te dien fine</l>
<l>Bi dijnre comst warachtich te zine.</l>
<l>Daelt, here, huut uwes vader scoot,</l>
<l>Spoet u, here, met haesten groot;</l>
<l>Ne wilt beiden nochte letten,</l>
<l>Lost ons van des viands netten.</l>
<l>Gheen inghel noch mensche mede</l>
<l>Ne hevets de moghenthede</l>
<l>Ons te lossen, dat es waerheit,</l>
<l>Van deser quader deimsterheit.</l>
<l>Nu los ons selve ende dale up deerde,</l>
<l>Die ons te sceppene gheweerde.</l>
<l>Met desen roupene, metteser bede</l>
<l>Was god met zire goedertierhede</l>
<l>Vermuerwet, dat hi neder quam</l>
<l>Ende de menscheit ane nam,</l>
<l>Om dat hi jeghen zinen vader</l>
<l>Over zine liede allegader</l>
<l><pb n="45"/>Zoude maken goede zoene,</l>
<l>Ende hi te niete zoude doene</l>
<l>Smenschen bandoen ende pine,</l>
<l>Daer hem langhe in stont te zine.</l>
<l>Hi die wileneer zeide en trouwen,</l>
<l>Dat hem nalix was berouwen,</l>
<l>Dat hi den mensche had ghescepen,</l>
<l><milestone unit="fol" n="18d"/> Heift de mensheit an ghegrepen,</l>
<l>Om dat hine verlossen woude,</l>
<l>Die langhe ghevaen bliven zoude.</l>
<l>Ende dit was, als men ons leert,</l>
<l>Wileneer ghefigureert</l>
<l>Langhe te voren in vreimden doene</l>
<l>Bi den scinkre van pharaoene,</l>
<l>Ende hoet ghevel, dat vindi claer</l>
<l>In de figuur die volcht hier naer.</l>
<l>Nu hoort van desen scinker voorseit:</l>
<l>Hi was in vanghenesse gheleit</l>
<l>Ende in enen carker diep.</l>
<l>Up een tijt lach hi ende sliep</l>
<l>Ende zach, in waren dinghen,</l>
<l>Enen droom zire verlossinghe.</l>
<l>Dese scinkre van pharaoene</l>
<l>Zach voor hem enen wijngaerd groene,</l>
<l>Die utermaten scone bloeyde</l>
<l>Ende uter eerden groeyde</l>
<l>Ende hadde na der waerhede</l>
<l>Drie scone thelghen, docht hem mede.</l>
<l>Dese wijngaerd, daer ghi of hoort,</l>
<l>Ne brocht gheen druven rechte voort,</l>
<l>Maer in zijn visioen hem dochte,</l>
<l>Dat hi altemet voort brochte</l>
<l>Eerst bloesemen ter selver stede</l>
<l>Ende daer na druven mede.</l>
<l>Ende doe docht hem voort an,</l>
<l><milestone unit="fol" n="19a"/> Dat in de hand die ghevanghen man</l>
<l>Hielt pharaons zijns heren nap</l>
<l>Ende duweder in der druven zap</l>
<l>Ende hi gaf drinken pharaoene,</l>
<l>Also hem dochte in visioene.</l>
<l>Daer na, als hi wakende zij,</l>
<l>Hoorde van zinen drome hi</l>
<l>Interpretacie ende vray bediet</l>
<l>Zonder daer in te lieghen yet:</l>
<l>Als dat in drien daghen na dien</l>
<l>Hem verlossinghe zoude ghescien.</l>
<l>Na der lettre was dat wel</l>
<l>Dat rechte bediet ende niet el.</l>
<l>Maer dese droom es gheestelike</l>
<l>Figure ons heren zekerlike,</l>
<l>Also hier na wel word ghehoort.</l>
<l>Want vor gods menschelike gheboort</l>
<l>So was dat menschelike gheslachte</l>
<l>Ghevanghen in des duvels wachte,</l>
<l>In welken carker zij laghen ghebonden</l>
<l>Om des eersten menschen zonden.</l>
<l>Maer dat dese grote wijngaerd</l>
<l>Ghegroeyt uter erden waert,</l>
<l>Daer drie spruten stonden ane,</l>
<l>Hier bi es cristus te verstane,</l>
<l>Bi desen wijngaerd hier voorseit.</l>
<l>Hi es die wijngaerd der waerheit,</l>
<l>Die uter erden up es comen,</l>
<l><pb n="46"/>Ende mensheit heift anghenomen</l>
<l>Van marien, zijt zeker das,</l>
<l>Die een mensche van der erden was.</l>
<l>Dese wijngaerd inder waerheit</l>
<l>Drie spruten [heift], alst es voorseit:</l>
<l>Want in hem was menschelichede,</l>
<l>Eene ziele ende die gotheit mede.</l>
<l>Dese telghen waren .iij. wondren groot,</l>
<l>Doch waest also, want hijt gheboot.</l>
<l>Tere ander maniere machmen den lieden</l>
<l>Dese drie telghen ooc bedieden</l>
<l>Drie telghen dat sijn drie persone,</l>
<l>Die een de vader, die ander de zone,</l>
<l>Die helighe gheest die darde zij,</l>
<l>Daer de mensche verlost es bi</l>
<l>Vander ewigher deimsternesse</l>
<l><milestone unit="fol" n="19b"/> Ende vandes duvels vanghenesse.</l>
<l>Nu verstaet wel mijn bediet:</l>
<l>Ghelike dat die wijngaerd niet</l>
<l>Ten eersten vrucht voort brochte,</l>
<l>Also desen scinkere dochte,</l>
<l>Zo ne was de mensche rechte voort</l>
<l>Niet verlost na gods gheboort,</l>
<l>Maer als die wijn huut zire barst,</l>
<l>Dat es zijn zoete bloet. wert gheparst,</l>
<l>Ende dat den vader van hemelrike</l>
<l>Wart gheoffert properlike;</l>
<l>Binden darden daghe daer na</l>
<l>Ontghinc de mensche, elc versta.</l>
<l>Dese diere wijn, dit helighe bloet,</l>
<l>Brochte den vader ter sulker omoet,</l>
<l>Dat hi zine gramscap altemale</l>
<l>Up die menscheit liete dalen</l>
<l>Ende vergaf hem te dien stonden</l>
<l>Altemale die erfzonden.</l>
<l>Noch heift ons god onse here</l>
<l>Ghedaen gracien vele mere</l>
<l>Bi zire godliker caritaten</l>
<l>Ende heift ons desen wijn ghelaten</l>
<l>Ende ghestelt int sacramente</l>
<l>Up ertrike te dien atente,</l>
<l>Dat menne gode offere alle daghe</l>
<l>Over smenschen zonden ende plaghe.</l>
<l>Ende dit es grotelike van node,</l>
<l>Want alle daghe verbelghen wij gode.</l>
<l>Zine goedertierhede talre tijt</l>
<l>Moete dan zijn ghebenedijt,</l>
<l>Want waer wij bi hare niet behouden</l>
<l>Ewelike wij ghevaen zijn zouden.</l>
<l>Ghebenedijt zo moet ooc zijn</l>
<l>Marie, die zuver maghet fijn,</l>
<l>Van wien bi haerre zuverhede</l>
<l>Ende bi haerre omoedichede,</l>
<l>Om te beterne smenschen toren</l>
<l>Dese wijngaerd, god, woude zijn gheboren.</l>
<l><milestone unit="fol" n="19c"/> Als god dan gheboren zij,</l>
<l>Bloeyde die wijngaerd engaddi,</l>
<l><pb n="47"/>Die gods gheboorte bi figuren</l>
<l>Wel bediede na der scrifturen.</l>
<l>Ghebenedijt zo moete zijn</l>
<l>Die gheboorte shemels drochtijn</l>
<l>Ewelike ./ want daer bi</l>
<l>Ons pays ende nutsceip comen zij</l>
<l>Ende ons enten inglen mede</l>
<l>Glorie brochte. dats waerhede.</l>
<l>Bi gods menscheliker gheboort</l>
<l>Es de mensche, als ghi hebt ghehoort,</l>
<l>Verlost uten zwaren banden</l>
<l>Der hellen ./ ende der duvelen handen,</l>
<l>Ende dattie inglen waren ghevallen,</l>
<l>Dats verwonnen hier met allen.</l>
<l>Nu hebwij ghehoort in waerhede</l>
<l>Van deser gheboorte nuttelichede,</l>
<l>Maer noch en hebwij niet ghehoort</l>
<l>Die maniere vander gheboort.</l>
<l>Daer om zo wille wij horen sciere</l>
<l>Van ons heren gheboort maniere,</l>
<l>Van welker manieren trechte doen</l>
<l>Beteikent die roede van aaroen.</l>
<l><milestone unit="fol" n="19d"/> Dese roede amandelin was,</l>
<l>Also ict in scrifturen las,</l>
<l>De welke vrucht drouch, zeit scrifture,</l>
<l>Maer dat was boven der nature.</l>
<l>Zoe drouch bladen ende vruchte mede</l>
<l>Bider cracht der godlijchede.</l>
<l>Ghelijc dat dese roede dan</l>
<l>Boven nature vrucht ghewan,</l>
<l>Zo drouch marie die helighe dracht</l>
<l>Boven der naturen cracht.</l>
<l>Deser amandeline scoten</l>
<l>Brocht hare vrucht zonder poten;</l>
<l>Ende marie hare vrucht ghewan</l>
<l>Zonder toedoen van enighen man.</l>
<l>Dese roede beteikende in dhoude wet</l>
<l>Eenen priester zonder smet;</l>
<l>Ende marie drouch zekerlike</l>
<l>Den priester der priesters ewelike.</l>
<l>In der scurtsen, des bem ic vroet,</l>
<l>Vander amandele es de keeste zoet;</l>
<l>Dit beteikent gode te rechte,</l>
<l>Die buten hadde van zinen knechte</l>
<l>Die ghedaente. maer van binnen</l>
<l>Was de gotheit, wilt verzinnen.</l>
<l>Wij vinden in dese roede voorseit</l>
<l>Van den bladren die groenheit,</l>
<l>Van den bloezemen die zoethede,</l>
<l>Die nuttelicheit der vruchten mede.</l>
<l><milestone unit="fol" n="20a"/> Dus hadde marie voer waer</l>
<l>Die groenheit vander zuverheit claer,</l>
<l>Van zoetheden had zoe de maniere,</l>
<l>Want zoe was zo goedertiere,</l>
<l>Ende vrucht had zoe, dat verstaet,</l>
<l>Want ewelijc was zoe verzaet</l>
<l>Mids dier precieuser dracht</l>
<l>Ende ooc met ons heren cracht.</l>
<l>God onse here van nazareene,</l>
<l>Hine toghede niet alleene</l>
<l>Den juedschen lieden hier te voren,</l>
<l><pb n="48"/>Dat hi woude zijn gheboren</l>
<l>Maer hi gaeft ooc te verstane</l>
<l>Den ongheloveghen pagane.</l>
<l>God ne quam ooc alleene niet</l>
<l>Ter werelt om dat juedsche diet,</l>
<l>Maer hi quam om dat hi zoude</l>
<l>Alt volc bringhen ten behoude.</l>
<l>Omtrent die tijt dat god gheboren</l>
<l>Woude zijn, als ghi moghet horen,</l>
<l>Zo hadde de werelt. Octiviaen</l>
<l>Meest in zine heerscepye bevaen,</l>
<l>Ende vanden roomsche properlike</l>
<l>Want hi was keyser vanden rike.</l>
<l>Entie romeynen waren zo zot,</l>
<l>Dat zine hilden over got.</l>
<l><milestone unit="fol" n="20b"/> Ende oeffendene in dier ghebare.</l>
<l>Recht of hi zelven god ware.</l>
<l>Ende doe was daer int lant</l>
<l>Tvroetste wijf diemen yewer vant,</l>
<l>Ende was sibilla die prophetesse;</l>
<l>Zoe verstont der scrifturen lesse</l>
<l>Ende was zo vroet in allen dade.</l>
<l>Die keyser ghinc daermede te rade</l>
<l>Ende vraghede haer, of zoe hadde vernomen,</l>
<l>Dat enich ander here zoude comen</l>
<l>Up die werelt verre of bi,</l>
<l>Die meerre mocht zijn dan hi.</l>
<l>Nu ghevielt omtrent dien pas,</l>
<l>Dat cristus gheboren was,</l>
<l>Ende recht up den selven dach</l>
<l>Sybilla bi der zonnen zach</l>
<l>Te Rome enen guldinen rinc,</l>
<l>De welke eene maghet bevinc,</l>
<l>Die een kint hadde up haren scoot.</l>
<l>Dit docht hare wonder wesen groot</l>
<l>Ende rechte voort deid soet verstaen</l>
<l>Desen keyser Octaviaen</l>
<l>Ende zoe zeide hem openbare,</l>
<l>Dat een meerre coninc ware</l>
<l><pb n="49"/>Ende machtigher verre te voren</l>
<l>Dan hi ./ ende stappans was gheboren.</l>
<l>O helich vader der waerhede,</l>
<l>Hoe groot es uwe moghenthede</l>
<l>Coninc der coninghen, here der heren,</l>
<l>Ghi bad upten mensche deren,</l>
<l>Dat zij waren in sviands handen</l>
<l>Ende ghi lostene uten banden</l>
<l>Als die keyser dit verstoet,</l>
<l>Liet hi zinken zinen moet</l>
<l>Ende duchte dese coninc groot.</l>
<l>Alom ende omme hi gheboot,</l>
<l>Dat menne niet meer heeten zoude</l>
<l>God. want hijs niet zijn ne woude.</l>
<l>Nu bidden wij gode rechte voort,</l>
<l>Dat wij zo eeren zine gheboort,</l>
<l>Dat wij moeten in ziere namen</l>
<l>Ontgaen des duvels banden. amen.</l>
</div>
<div type="chapter"><head type="chapter">IX</head>
<l><milestone unit="fol" n="20c"/> In dit capitel, dat hier voren</l>
<l>Staet ghescreven, mochtmen horen</l>
<l>In gherechter vrayer woort</l>
<l>Ons heren jhesus kersts gheboort.</l>
<l>Int capitel, dat volghet hier naer,</l>
<l>Zuldi horen trechte, waer,</l>
<l>Hoe die coninghen ute vreimden lande</l>
<l>Gode brochten hare offerande.</l>
<l>Up dien dach, zijt zeker das,</l>
<l>Dat onse here gheboren was.</l>
<l>Zo was zine gheboorte verclaert</l>
<l>Drien coninghen ende gheopenbaert.</l>
<l>In deser manieren wordzijs gheware:</l>
<l>Zij zaghen eene sterre clare,</l>
<l>Daer zij waren in oriente,</l>
<l>Die nieuwe stont ant firmamente.</l>
<l>Een kint zij in die sterre zaghen</l>
<l>Ende zijn hooft een cruce draghen</l>
<l>Van finen goude, also hem dochte,</l>
<l>Dat niet scoonre wesen mochte,</l>
<l>Also bleckende van goude root.</l>
<l>Ooc hoorden zij ene stemme groot</l>
<l>In orienten tere steide,</l>
<l>Die tote hemlieden zeide</l>
<l>Nu haestu zere alte hand</l>
<l>Ende gaet inder jueden land.</l>
<l><pb n="50"/><milestone unit="fol" n="20d"/> Daer zuldi eenen nieuwen coninc vinden</l>
<l>Gheboren teenen sconen kinde.</l>
<l>Dese drie coninghen haesten hem zere</l>
<l>Ende trocken met groten ghere,</l>
<l>Zo dat zij in judeen quamen.</l>
<l>Een kindekin zij daer vernamen,</l>
<l>Dat was gheboren in bethleem.</l>
<l>Offerande zo daden zij hem</l>
<l>Van goude / wierooc / ende mirre,</l>
<l>Want zine zaghen in de sterre,</l>
<l>Als ghefigureirt staet bet voort.</l>
<l>Ooc hebben die lieden wel ghehoort,</l>
<l>Hoe zij tote herodes quamen,</l>
<l>Ende hoe zij bi der sterre vernamen</l>
<l>Haren wech /. hoe dat zij voeren,</l>
<l>Die maniere ende die atoeren.</l>
<l>Wat zij daden, wat zij zeiden,</l>
<l>Dit vintmen te menighen steiden.</l>
<l>Ooc wetent meest cleen ende groot,</l>
<l>Aldus zo en eist dan gheen noot,</l>
<l>Dat ic dat al te zecghen gheteme,</l>
<l>Anders dan icker tgros ute neme</l>
<l>Dats hoe zij offerden den coninc weert,</l>
<l>Twelke was ghefigureert</l>
<l><milestone unit="fol" n="21a"/> Hier te voren in dhoude wit.</l>
<l>Drie vrome lieden hadde david,</l>
<l>Wien die coninc david gheboot,</l>
<l>Dat zij ne lieten dor ghene noot,</l>
<l>Zij ne haelden water uter cysterne</l>
<l>Te bethleem, ende zij, diet gherne</l>
<l>Daden, haesten hem daerwaert</l>
<l>Ende brochtent den coninc onghespaert.</l>
<l>Dese cracht van desen drien heren</l>
<l>Was te prisene harde zere,</l>
<l>Dat zij [dor] die noot ne lieten niet,</l>
<l>Zijne daden, dat haer coninc riet</l>
<l>Ende braken dor der viande handen.</l>
<l>Dese drie coninghe hare offerande</l>
<l>Brochten onsen here ghedraghen,</l>
<l>De welke herodes niet ontsaghen,</l>
<l>Des coninx van jherusalem,</l>
<l>Maer boudelike quamen zij te hem</l>
<l>Ende vraechden hem openbare:</l>
<l>Waer dat kint gheboren ware?</l>
<l>Ende quamne te hem up zinen tor;</l>
<l>Jaspar, balthasar, melchior.</l>
<l>Dit waren der drie coninghen namen.</l>
<l>Ende die staerke, die daer quamen</l>
<l>Hieten aldus, ghelovets mi,</l>
<l><pb n="51"/>Barayas / abysay / sobothay.</l>
<l>Dese drie harde vrome man</l>
<l>Quamen om dat water dan</l>
<l><milestone unit="fol" n="21b"/> Vander cisterne na davids ghebode;</l>
<l>Om te offerne onsen here gode</l>
<l>Den ewighen coninc / met haren presenten</l>
<l>Quamen dese .iij. coninghen ute orienten.</l>
<l>Als dese drie staerke te bethleem liepen,</l>
<l>Water zij uter cisternen sciepen;</l>
<l>Die drie coninghen quamen te gods ghebode</l>
<l>Ende ontfinghen twater van gode</l>
<l>Der gracien, diet mildelike scinct</l>
<l>Elken mensche, die zijns ghedinct.</l>
<l>Dus dan in der cysternen ghelike</l>
<l>Waren onsen here van hemelrike</l>
<l>Gheoffert drie precieuse dinghen</l>
<l>Bi desen voorseit drie coninghen.</l>
<l>Ende het bediet, verstaet den fijn,</l>
<l>Dat god een scinkre zoude zijn</l>
<l>Van levende watre zonder arste</l>
<l>Hem allen die zijn bevaen met darste,</l>
<l>Ende ghevet gherne tallen stonden,</l>
<l>Die hem wachten willen van zonden.</l>
<l>Als davite na zinen ghebode</l>
<l>Water was brocht. offerdijt gode,</l>
<l>Ende hi verblijdde menigherhande,</l>
<l>Dat hi hadde bin zinen lande</l>
<l>Also staerke vrome baren,</l>
<l>Die tsinen dienste ghenendich waren;</l>
<l>Onse here god van groter werden,</l>
<l>Coninc des hemels enter erden,</l>
<l>Hi verblijde als hi ane zach,</l>
<l>Dat men hem offerde up dien dach.</l>
<l>Want dit teikin bedieden woude,</l>
<l>Dat tvolc te gode bekeren zoude.</l>
<l>Die staerke waren, verstaet dit,</l>
<l>Sciere weder comen tote davit;</l>
<l>Entie drie coninghen, heb ic vernomen,</l>
<l>Waren sciere te bethleem comen,</l>
<l>Ende eist dattie lieden vraghen,</l>
<l>Hoe zij quamen in zo corten daghen,</l>
<l>Dan zeghic te hem die dit vraecht:</l>
<l>God, die gheboren wart van ere maecht</l>
<l>Ende die dat properlike dede</l>
<l>Bi sijns selves moghenthede,</l>
<l>Dat hise daer dede comen alleene</l>
<l>Also sciere dat was hem cleene.</l>
<l><milestone unit="fol" n="21c"/> God die dat mirakel wrochte,</l>
<l>Dat hi abacucke brochte</l>
<l>Bi eenen inghel van zinen throne</l>
<l>Van judeen in babilone,</l>
<l>Het was hem harde cleene dinghen</l>
<l>Die drie coninghen te bringhen,</l>
<l>Al waert in eenen corten momente,</l>
<l>In judeen huut oriente.</l>
<l>Hoe dat dese coninghen quamen</l>
<l><pb n="52"/>Te bethleem, daer zij tkint vernamen,</l>
<l>Biden weghe van der leidsterre</l>
<l>Ende ghaven hem gout / wierooc / ende merre</l>
<l>Was wileneer in vreimden doene</l>
<l>Ghefigureirt bi salomoene,</l>
<l>De welke hadde eenen throon,</l>
<l>Die utermaten was zo scoon.</l>
<l>Saelmon die coninc wel ghemint,</l>
<l>Al waest dat hi was een kint,</l>
<l>Nochtan haddem god ghegheven</l>
<l>Vroescepe boven al die leven.</l>
<l>Al waest ooc, zijt zeker das,</l>
<l>Dat onse here een kindekin was</l>
<l>Daer bi ne was, verstaet tbediet,</l>
<l>Zine vroescepe te minder niet,</l>
<l>Want hi zelve was algader</l>
<l>Die wijsheit van zinen vader.</l>
<l><milestone unit="fol" n="21d"/> Wij vinden van desen saelmoene,</l>
<l>Dat hi plach in hoghen doene</l>
<l>Te zittene up eenen throon</l>
<l>Van zuveren yvore scoon.</l>
<l>Entie throon, alst ict weet,</l>
<l>Was met finen goude ghebleet,</l>
<l>Ja, metten besten dat men vant,</l>
<l>Waer dat was in enich lant.</l>
<l>Zo scoon was hi in waren dinghen,</l>
<l>Dat alder wereld coninghen</l>
<l>Quamen om dien throon te ziene,</l>
<l>Die ghemaect was bi zulker engiene.</l>
<l>Enten coninc saelmon zij versochten</l>
<l>Om dien throon ende ghiften brochten,</l>
<l>Scone ende dierbare juweele,</l>
<l>Harde vele met groten riveele.</l>
<l>Maer ten hende ghevel daer na,</l>
<l>Dat de coninghinne van saba</l>
<l>Offerde den coninc salemoene</l>
<l>Ghiften van zo hoghen doene,</l>
<l>Dat gheene ghiften dien gheleken.</l>
<l>Van zulken hoordemen niet spreken,</l>
<l>Ende zulken ghiften, ic zeker bem,</l>
<l>Quamen noyt in Iherusalem;</l>
<l>Cristus, onse sceppre weert,</l>
<l>Mach wel zijn ghecompareert.</l>
<l>Bi saelmoene, dats waerheit,</l>
<l>Om zine over grote wijsheit.</l>
<l>Den throon mach gheliken wel</l>
<l>Bet cristus moeder dan yet el,</l>
<l>In welken throon, verstaet wel dat,</l>
<l>Cristus, des vaders vroesceip, zat.</l>
<l>Dese throon van sinte marie</l>
<l>Es ghemaect gheloves mie,</l>
<l>Van yvore, alst wesen zoude,</l>
<l>Ende vanden alre fijnsten goude,</l>
<l><pb n="53"/>Want het marien wel behore.</l>
<l>Wij vinden recht in desen yvore,</l>
<l>Dat het wit ende ooc zuver zij,</l>
<l>Ende daer zo es beteikent bi,</l>
<l>Bi rechter warachtichede,</l>
<l>Der magheden reine zuverhede,</l>
<l>Die lovelijc es ende pure.</l>
<l>Noch heift yvore een ander nature,</l>
<l>...</l>
<l>...</l>
</div>
<div type="chapter"><head type="chapter">X</head>
<l>...</l>
<l>...</l>
<l><milestone unit="fol" n="23a"/> Bi welker redenen, als ic maerke,</l>
<l>Es zoe beteikent bi der aerke</l>
<l>Van den houden testamente,</l>
<l>Na dat ict vinde in mijn atente.</l>
<l>In welke arke waren die ghebode,</l>
<l>Die moyses waren ghegheven van gode,</l>
<l>Die stonden ghescreven, dats waerheit fijn,</l>
<l>In die twee tafelen steenijn,</l>
<l>Die ic zal noemen teser steden.</l>
<l>Teerste was: du ne sult niet anebeden</l>
<l>Enich dinc over vreimde goden.</l>
<l>Dat ander vanden tien gheboden</l>
<l>Was: dune suls zijn name niet temen</l>
<l>In ydelheden in dinen mond te nemen,</l>
<l>Ende du ne suls ooc niet verzweren,</l>
<l>Dijns gods name ne blasphemeren.</l>
<l>Tdarde ghebod, dat god beval,</l>
<l>Was, dat men viere die mesdaghe al</l>
<l>Van handghewerke tallen stonden</l>
<l>Ende emmer van dootliken zonden.</l>
<l>Dat vierde es: eere beede gader</l>
<l>Dijnre moeder ende dinen vader</l>
<l>Ende bied hem werde eenpaerlike</l>
<l>Ende obedeyerse tamelike;</l>
<l>Gheift hem dies zij hebben noot,</l>
<l>Ghedinct der zielen na haer doot.</l>
<l>Dat vijfste es, na mijn verstaen,</l>
<l>Dat men niement ne zal verslaen</l>
<l><milestone unit="fol" n="23b"/> In peinsen / in rade of in ghedochte.</l>
<l>Al waert dat ment wel doen mochte,</l>
<l><pb n="54"/>Men ne zal daer toe, zij u bekent,</l>
<l>Niet gheven hulpe noch consent,</l>
<l>Noch exempel in gheere zake,</l>
<l>Noch yewer, of begheren wrake.</l>
<l>Dat zeste: dune suls met vreimden wive</l>
<l>Niet mesdoen met dinen live,</l>
<l>In werkene of in peinsene mede,</l>
<l>Of in te sprekene onreynichede,</l>
<l>Noch in dijn herte niet hebben ghevoucht</l>
<l>Van dinen vleesche die ghenoucht.</l>
<l>Dat zevenste, dat god woude bevelen,</l>
<l>Was, dat men niet ne zoude stelen,</l>
<l>Ende dune suls niet antrecken di</l>
<l>In ghere maniere dat dijn niet sij,</l>
<l>Ende dune sult hebben cort no lanc</l>
<l>Niements goed te zinen ondanc.</l>
<l>Dat achtste: dune sult in dijn leven</l>
<l>Gheene valsche orconde gheven</l>
<l>Jeghen dinen evenkerstin man;</l>
<l>Loghene sultu scuwen dan,</l>
<l>Loosheit ende daer toe baraet</l>
<l>Jeghen dinen evenmensche laet.</l>
<l>Dat neghende es: niet ne beghere</l>
<l>In ghere maniere, in gheenen kere</l>
<l>Yemens cateelen, wat zij zijn,</l>
<l>Peinsende: ic wilt waer mijn,</l>
<l>Wat goede het zij casteel, veste.</l>
<l>Dat tiende ghebod ende tleste</l>
<l>Was, dattu in gheenen keren</l>
<l>Eens anders wijf ne suls begheren,</l>
<l>Cnape, joncwijf, no ander goed.</l>
<l>Dit sijn zij alle, ic maex u vroet.</l>
<l>Nu mochten lieden vraghen ode</l>
<l>Van desen tween laetsten ghebode</l>
<l>Ende mochten aldus zecghen willen:</l>
<l>Dese laetste .ij. dinken mi niet scillen,</l>
<l>Want men in beiden verbiet</l>
<l>Yements goed te begheren yet.</l>
<l>Twifelt yement hier of zijn waen,</l>
<l>Zo zal hi dat neghende verstaen</l>
<l>Van goede, dat men niet mach roeren,</l>
<l>Noch verdraghen noch vervoeren;</l>
<l><milestone unit="fol" n="23c"/> Maer van dat men vervoeren mach</l>
<l>Doet dat tiende ghebod ghewach.</l>
<l>Dese ghebode hilt dach ende nacht</l>
<l>Onse vrauwe met alre cracht.</l>
<l><pb n="55"/>Des testaments voorseide aerke,</l>
<l>Daer was in, also ic maerke,</l>
<l>Die bouc van al moyses wet;</l>
<l>Dit merc ic bi marien bet,</l>
<l>Die harde gherne hadde bi huere</l>
<l>Die bouken der heligher scrifture.</l>
<l>In dese aerke, die wel verstoede,</l>
<l>Was van Aaron die roede,</l>
<l>Welke roede wileneer bloeyde</l>
<l>Swinters als gheene bomen groeyde;</l>
<l>Ende marie die bloeyde mede</l>
<l>Ende brochte gode, deweghe waerhede,</l>
<l>Doe zoe ons brochte in gods namen</l>
<l>Die heleghe vrucht haers lechamen.</l>
<l>In dese arke was ooc, elc versta,</l>
<l>Eene goudine cruke met manna,</l>
<l>Dat wij heeten hemels broot;</l>
<l>Maria, die maghet zonder ghenoot,</l>
<l>Brochte themelsche broot van leven,</l>
<l>Daer smenschen zonden bi waren vergheven.</l>
<l>Dat was tbroot, als scrifture bewijst,</l>
<l>Dat onse ziele daghelijx spijst.</l>
<l>Dese aerke was, ic zeker bin,</l>
<l>Ghemaect van houte van chetin</l>
<l>Ende dit hout dat es zo hart,</l>
<l>Nemmermere ne werdet vart;</l>
<l>Ende dese ark, sinte marie,</l>
<l>Die ne was, also ic lye,</l>
<l>Niet versmolten, des bem ic wijs,</l>
<l>Maer gheheel voer zoe int paradijs.</l>
<l>Dese arke hadde .iiij. gulden ringhen</l>
<l>Ten ziden hanghende, in waren dinghen;</l>
<l>Daer bi zijn .iiij. duechden bediet,</l>
<l>Cardinales ./ die men dus hiet:</l>
<l>Ghetempertheit ende vroesceip mede,</l>
<l>Staercheit ende gherechtichede,</l>
<l>Die alre duechden zijn beghin</l>
<l>Ende bringhen alle duechden in.</l>
<l>Dese ark, wilt ooc gheloven,</l>
<l>Hadde ten ziden .ij. goudine scoven,</l>
<l><milestone unit="fol" n="23d"/> Met welken scoven zijse plaghen,</l>
<l>Daer zijse hebben wouden, te draghen;</l>
<l>Dat bediet: in marien zinne</l>
<l>Was dobbel caritate ende minne.</l>
<l>Deene hadzoe te gode dan</l>
<l>Ende dandre tot haren evenman.</l>
<l>Dese aerke, wilt verzinnen,</l>
<l>Was beede buten ende binnen,</l>
<l>Alsoot die lieden hebben woude</l>
<l>Vergoud met goeden finen goude;</l>
<l>Ende marie was met virtuten</l>
<l>Verchiert binnen ende buten.</l>
<l>Dus ghelijct zoe den candelare,</l>
<l>Die staet in de figure hiernare,</l>
<l>Die van finen goude was</l>
<l><pb n="56"/>Ende lichtede, also ict las,</l>
<l>Met zeven lampen inden tempel</l>
<l>Te jherosolimis, wetic wel,</l>
<l>Die bedieden bi waerheden</l>
<l>De werken van ontfarmicheden,</l>
<l>De welke staen aldus ghescreven:</l>
<l>Den honghereghen teten te gheven;</l>
<l>Ende die gherne zouden drinken,</l>
<l>Dat ment hem minlic zoude scinken;</l>
<l>Ende die naecte ooc te cleden;</l>
<l>Den dolenden herberghe te reeden;</l>
<l>Ende die met ziecheden zijn bevaen,</l>
<l>Die zal men troosten zonder waen;</l>
<l><milestone unit="fol" n="24a"/> Die ghevanghene tallen tiden</l>
<l>Lossen ende met hem liden;</l>
<l>De dode zultu doen begraven</l>
<l>Ende ghelden de cost met dijnre haven.</l>
<l>Niemen ne twifele daer in niet,</l>
<l>Al waest dat se maria niet</l>
<l>Al ne dede in deser maniere,</l>
<l>Also zij staen ghescreven hiere,</l>
<l>Nochtan deed zoese in haren moet</l>
<l>Ende hadde altoos den wille goet,</l>
<l>Ende des mach elc wel zijn vroeder,</l>
<l>Want der ontfarmicheit es zoe moeder.</l>
<l>Ende es zoe na der waerhede</l>
<l>Moeder der ontfaermichede,</l>
<l>Hoe zoudsoet dan moghen laten,</l>
<l>Zoene moest hantieren in alre maten</l>
<l>Ende vulbringhen in alre ghise,</l>
<l>Dat hare rechte nature bewijse?</l>
<l>Hoe zoude dat wel moghen zijn,</l>
<l>Dattie candelare van goude fijn,</l>
<l>Ontsteken metten hemelschen viere,</l>
<l>Niet zoude bernen na zire maniere?</l>
<l>Die moeder gods marie twaren</l>
<l>Bediet desen candelare,</l>
<l>Want zoe candelaer ende licht zij,</l>
<l>Daer ons tlicht es ghegheven bi.</l>
<l>Zoe es ene lampte, na minen dichte,</l>
<l>Ontsteken metten hemelscen lichte.</l>
<l>Met alle es zoe van onsen here</l>
<l>Verlicht ende bleckende zere.</l>
<l>Ende om dat de dagheraet,</l>
<l>Als die nacht leden es, up gaet</l>
<l>Voor den daghe ende zoe daer bi</l>
<l>Des daechs ende des nachts middel zi,</l>
<l>Zo es marie, gods moeder weert,</l>
<l>Te rechte bi hare ghecompareert,</l>
<l>Want zoe es middel tallen stonden</l>
<l>Tusschen gode ende onsen zonden.</l>
<l>Dus om haer middel, wel verstaet,</l>
<l>Zo heetsoe eene dagheraet,</l>
<l>Daer alle zielen te rechte na ayen.</l>
<l>Ghelijc der zonne es zoe vol rayen</l>
<l>Ende spreid haer rayen der gracien verren,</l>
<l>Want zoe blect boven allen sterren,</l>
<l><milestone unit="fol" n="24b"/> Die anden hemel zijn ghestaen.</l>
<l>Die nacht zoude zonder waen</l>
<l>Al te zeere donker zijn</l>
<l>Ne ware der manen ende sterren schijn.</l>
<l>Ghelijc dat tlicht der manen cracht</l>
<l>Ende der sterren / verlicht de nacht,</l>
<l>Dus licht maria tallen stonden</l>
<l>Die zware burdine van onsen zonden;</l>
<l>De wolken of des mists venijn,</l>
<l>Nemen ons zomtijt der manen scijn.</l>
<l>Maer als die twee zijn verloren,</l>
<l>Schijnse claerre dan te voren.</l>
<l>Bi desen miste nes anders niet</l>
<l><pb n="57"/>Dan onse vule zonden bediet,</l>
<l>Die ons also diepe smoren,</l>
<l>Dat wij marien ne zien no horen.</l>
<l>Maer als wij ghezuvert sijn</l>
<l>Vander zonden quade venijn,</l>
<l>Dan heift haer hulpe in ons stede</l>
<l>Vele meer dan zoe te voren dede.</l>
<l>Desen candelare es sinte marie,</l>
<l>Die moeder es ende maghet vrye;</l>
<l>Ende haer kerse ./ dats onse here,</l>
<l>Zullen wij te rechte eeren zere.</l>
<l>Entie kersen ter lichtmesse</l>
<l>Offert men om beteikenesse</l>
<l>Der kersen cristus ./ dats waerhede,</l>
<l>Ende skandelaers marien mede.</l>
<l>Marie offerde zonderlanghe</l>
<l>Cristus haer kerse inden kercghanghe.</l>
<l>Ende dat cristus ene kerse was,</l>
<l>Sprac symeon, zijt zeker das,</l>
<l>Als hi zeide, niet als eem dom:</l>
<l>Lumen ad revelacionem gencium.</l>
<l>Dit is tselve licht bi waerheden,</l>
<l>Daer alle zaleghen na beeden,</l>
<l>Ende dat ons van den propheten</l>
<l>Was versproken ende beheten.</l>
<l>Cristus, onse sceppre weert,</l>
<l>Es bi der kersen ghecompareert</l>
<l>Om die substancien drievout,</l>
<l>Die de kerse binnen haer hout:</l>
<l>Dats was. vier. ende lenement.</l>
<l>Biden wasse es ons bekent,</l>
<l><milestone unit="fol" n="24c"/> Want ment mach pinen ende bouwen,</l>
<l>Gods lechame die was te blouwen</l>
<l>Ende ghepijnt in groter noot;</l>
<l>Ten laetsten zo leet hi den doot.</l>
<l>Vander kersen dat lenement,</l>
<l>Daer es ons bi de ziele bekent,</l>
<l>Want zoe es, diet wil bekennen,</l>
<l>Midden inden lechame binnen,</l>
<l>Als inde kerse es tleenement.</l>
<l><pb n="58"/>Ende ooc gheift zoe, es mi bekent,</l>
<l>Den mensche tleven, daer hi bi leift,</l>
<l>Also tleenement der kersen gheift.</l>
<l>Dat vier / daer es beteikent bi</l>
<l>Die godheit. want het doende zi</l>
<l>Altoos ./ ende nemmer stille staet</l>
<l>Ende het altoos upwart gaet.</l>
<l>Dese zalighe kerse jhesus</l>
<l>Es gheoffert dan over huus,</l>
<l>Ende van hare es ons ghesicht</l>
<l>Ghegheven / entie nacht verlicht,</l>
<l>Die vul waer der deimsterhede,</l>
<l>Ne ware deser kerse claerhede.</l>
<l>Deser heligher kersen offerande,</l>
<l>Die ontfaen was in symeons hande,</l>
<l>Was ons voormaels beteikent wel</l>
<l>In dat kindekin samuel.</l>
<l>In doude wet, elc wel versta,</l>
<l>Was ene oude vrouwe hiet anna,</l>
<l><milestone unit="fol" n="24d"/> De welke was elkanes wijf,</l>
<l>Ende hadde zo langhe gheleet haer lijf</l>
<l>Ende zo hout was van daghen,</l>
<l>Dat zoe gheen kint mochte draghen.</l>
<l>Ende zoe ne hadde noyt kint gehat,</l>
<l>Zo datse gode onsen here bat,</l>
<l>Dat hi haer woude .i. kint verleenen.</l>
<l>Zo zere drouch hier toe haer meenen,</l>
<l>Dat hare god gaf in corter ure</l>
<l>Boven der macht der nature.</l>
<l>Dies ghelijc, dar ic ooc lyen,</l>
<l>Verleende god een kint marien.</l>
<l>Niet datse houd was of ondrachtich,</l>
<l>Maer god wrocht in haer almachtich,</l>
<l>Dat zoe maecht was ende maecht bleef,</l>
<l>Daer menighe ziele blisceip om dreef.</l>
<l>Dese anna haer kint dede heeten</l>
<l>Samuel, als mi tlatijn doet weten,</l>
<l>Ende offerdet gode, verstaet tbediet;</l>
<l>Maria haer kint jhesum hiet</l>
<l>Ende offerdet den hemelschen drochtijn,</l>
<l>Twelke was de vader zijn.</l>
<l>Anna offerde inden tempel</l>
<l>Hare vorscreven kint samuel,</l>
<l>Twelke kint, alsoot god woude,</l>
<l>Jeghen de jueden vechten zoude;</l>
<l>Maria offerde haer lieve kint,</l>
<l>Dat al de werelt loste zint.</l>
<l>Samuel, dit kint vorscreven,</l>
<l>Was vanden jueden verdreven;</l>
<l>Ende god onse here voorghenoemt</l>
<l>Was vanden jueden ooc verdoemt</l>
<l>Ende staerf, dats waerheit bloot,</l>
<l>Ene bitter scandelike doot.</l>
<l>Dat was dat symeon de houde</l>
<l>Propheteerde, dat liden zoude</l>
<l>Een zweert dor onser vrouwen herte.</l>
<l>Bi dien zweerde meendi de smerte</l>
<l>Ende die passie, daer dat kint</l>
<l>Noch mede zoude zijn ghepijnt.</l>
<l>Ende dese voorseit prophecie</l>
<l>Vant de moeder gods marie</l>
<l><pb n="59"/>Van haren kinde vray ende waer,</l>
<l>Also ghi horen sult hier naer.</l>
<l><milestone unit="fol" n="25a"/> O zoete jhesu, ic bidde di,</l>
<l>Dattu wils verleenen mi,</l>
<l>Dat ic met zo goeder herte</l>
<l>Moete ghedinken dijnre smerte,</l>
<l>Dat ic ten hende van minen daghen</l>
<l>Ten hemelschen tempel zij ghedraghen.</l>
<l>Amen.</l>
</div>
<div type="chapter"><head type="chapter">XI</head>
<l>Int naeste capitel hier voren</l>
<l>Mochti in waerre dinc horen</l>
<l>Die rechte claer waerheit das,</l>
<l>Hoe ons here gheoffert was</l>
<l>Inden tempel van onser vrouwen,</l>
<l>Twelke marie dede in trouwen,</l>
<l>Om te vervullen doude wet,</l>
<l>Also hier voren verclaert es bet.</l>
<l>Maer in dit capitel nu hier naer</l>
<l>Zuldi moghen horen claer,</l>
<l>Hoe hi ende zijn moeder de maecht</l>
<l>In egypten waren ghejaecht.</l>
<l>Als herodes die niemare</l>
<l>Van cristus hadde verstaen alware</l>
<l>Ende zijn zin was zeker das,</l>
<l>Dat cristus gheboren was,</l>
<l>Die coninc zijn zoude ende god,</l>
<l>Ende hem die coninghen hadden bespot,</l>
<l>Als dat zij te hem niet ne quamen,</l>
<l>Doe begonst hem herodes vergramen</l>
<l><milestone unit="fol" n="25b"/> Ende hi dede zouken gode,</l>
<l>Dat hine gherne zoude doden.</l>
<l>[Als] god, die al dit wiste wel,</l>
<l>Zende te joseph enen inghel,</l>
<l>Die hem riet, dat hi ter vaert</l>
<l>Zoude vlien ./ te egypten waert,</l>
<l>Vlo joseph /. des dar ic lyen,</l>
<l>Met jhesus ende met marien</l>
<l>Om bescuddenesse in dat lant.</l>
<l>Als zij daer quamen, altehant</l>
<l><pb n="60"/>Die afgoden met haren zaken,</l>
<l>Die de joden hadden doen maken</l>
<l>In weghen, in templen voort ende weder,</l>
<l>Die vielen altemale ter neder;</l>
<l>Ende dit scone teikin was,</l>
<l>Dat die prophete jheremias</l>
<l>Den jueden voormaels dede horen</l>
<l>Ende voorsproken hadde te voren,</l>
<l>Als hi ghevanghen was voorwaer</l>
<l>In egypten over menich jaer.</l>
<l>Ende als die lieden wisten claere,</l>
<l>Dat hi een groot prophete waere,</l>
<l>Zo began hem elc te vraghen,</l>
<l>Of noch in toecomenden daghen</l>
<l>In egypten zoude gheschien</l>
<l>Enighe wondren na dien,</l>
<l>Ende hi zeide up dit vraghen,</l>
<l>Dat ene maecht kint zoude draghen,</l>
<l>De welke zoude noch zijn vernomen</l>
<l>Met haren kinde tegypten comen,</l>
<l>Ende dan zouden groot ende smal</l>
<l>Hare afgoderyen vallen al,</l>
<l>Waer zoe quame of waer zoe rede</l>
<l>Of bi weghe dat zoe lede.</l>
<l>Als die egypciene hoorden</l>
<l>Vanden prophete dese woorden,</l>
<l>Waren zij zeker wel in desen,</l>
<l>Dat dat kint meerre zoude wesen</l>
<l>Van machten ende van gheboden</l>
<l>Dan die macht van haren afgoden;</l>
<l>Ende zij meenden onder hemleden</l>
<l>Dat kint als gode te anebeden</l>
<l>Ende ghinghen onderlinghe te rade</l>
<l>Wat eeren men best den kinde dade.</l>
<l><milestone unit="fol" n="25c"/> In haren rade zij doe vonden</l>
<l>Te doen maken te dien stonden</l>
<l>Eene beelde van eenre maecht,</l>
<l>Die inden scoot een kindekin draecht.</l>
<l>Dit daden zij maken scone ende reene</l>
<l>Huut ghehauwen van enen stene,</l>
<l>Ende anebedese vaste ende zere</l>
<l>Ende daden hare werdicheit ende ere.</l>
<l>Ende als zij daden dit aldus,</l>
<l>Was daer een man, hiet tholomeus,</l>
<l>Die hem vraechde hoe ende twi</l>
<l>Dat zij dit daden ende waerbi.</l>
<l>Ende zij zeiden omme die woort,</l>
<l>Die zij voormaels hadden ghehoort</l>
<l>Van jheremyas, dats waerhede,</l>
<l>Diet hem wileneer voorseide.</l>
<l>Ende wij meenen dat wij sullen</l>
<l>Dese prophecye zien vervullen.</l>
<l>Dus dan dese prophecye,</l>
<l>Ghepropheteerd van jheremye,</l>
<l>Mach bi marien ende bi desen</l>
<l><pb n="61"/>Ander wel vervullet wesen,</l>
<l>Want die afgoden talre stede</l>
<l>Vielen, also ic te voren zeide,</l>
<l>Over strate te mael ter neder,</l>
<l>Waer zoe leet, voert ende weder,</l>
<l>Ende bewijsden met haren vallen,</l>
<l>Dat die prophecye met allen,</l>
<l>Die wilen zeide iheremyas,</l>
<l>In dese maecht vulcomen was.</l>
<l><milestone unit="fol" n="25d"/> Dese voorghenoemde vlucht</l>
<l>Marien ./ dor herodes ducht,</l>
<l>Was bi moyses, den kinde weert,</l>
<l>Wilen wel ghefigureert</l>
<l>In dat te sticken brac moyses</l>
<l>Pharaons crone, zijt zeker des.</l>
<l>Wij lesen van desen pharaoene,</l>
<l>Dat hi hadde in hoghen doene</l>
<l>Eene coninclijke crone</l>
<l>Van goude utermate scone,</l>
<l>In welke crone, in waren zaken,</l>
<l>Hi met conste hadde doen maken</l>
<l>Die beelde van zinen afgod,</l>
<l>Die hi oeffende als een zot.</l>
<l>Nu waest hemlieden voorseit te voren,</l>
<l>Dat een kint zoude werden gheboren,</l>
<l>Die wesen zoude der jueden troost,</l>
<l>Want zij bi hem zouden zijn verloost,</l>
<l>Ende die egypciene, zonder waen,</l>
<l>Worden van hem te niete ghedaen.</l>
<l>Pharao, duchtende desen god,</l>
<l>Dede over de jueden een ghebod,</l>
<l>Dat elkerlijc zine kinder moet</l>
<l>Doen verdrinken in ene vloet</l>
<l>Ende also doden de vrucht,</l>
<l>Daer pharao voren hadde ducht.</l>
<l><milestone unit="fol" n="26a"/> Ende dus dese hi in haren live</l>
<l>Sceeden manne ende wive,</l>
<l>De welke liever sceeden wouden</l>
<l>Dan dat zij kinder winnen zouden,</l>
<l><pb n="62"/>Ende zij wel wisten te voren</l>
<l>Dat zij ter doot moesten behoren.</l>
<l>Aman ende jocabeth onder hen beeden,</l>
<l>Die van andren waren ghesceeden,</l>
<l>Omboot onse here dat hi woude,</l>
<l>Dat elc met andren vergaderen zoude,</l>
<l>Want zij winnen zouden een kint,</l>
<l>Dat degypciene duchten zint.</l>
<l>Ende als zij vergadert zijn,</l>
<l>Drouch jocabeth een kindekijn,</l>
<l>Van welken kinde zoe ghelach,</l>
<l>Als vulcomen was de dach,</l>
<l>Twelke van scoonheden blecte.</l>
<l>Ende drie maenden zoe tkint decte</l>
<l>Boven in haren hanebalken</l>
<l>Voor pharaoen, den fellen scalke.</l>
<l>Doe zoet niet langher mocht ontstelen,</l>
<l>Noch ghedecken noch ghehelen,</l>
<l>Zo besloot zoet in een vat</l>
<l>Ende werpt int water, verstaet dat.</l>
<l>Ende up desen selven dach,</l>
<l>Dat kint aldus int watre lach</l>
<l>Ende van niement en was behoet,</l>
<l>Zo ghinc wandelen neffens der vloet</l>
<l>Pharaoens dochter, die overscone,</l>
<l>Die in egypten drouch crone.</l>
<l>Ende als zoe dit kint versach,</l>
<l>Dat also int water lach,</l>
<l>Zo peinsde die scone vrouwe</l>
<l>Eenen raet utermaten nauwe:</l>
<l>Dat zoe zoude zecghen openbare,</l>
<l>Dat dat kindekin huere ware.</l>
<l>Ende als zoe peinsde dese dinghe,</l>
<l>Dede zoe dat kint tot haer bringhen</l>
<l>Ende dede die mare also horen,</l>
<l>Dat het van hare waer gheboren.</l>
<l>Ende zoe deed houden wel ende zochte</l>
<l>Van al dat hem behoeven mochte,</l>
<l>Ende deed heeten, des zijt ghewes,</l>
<l>Bi ziere rechter name moyses.</l>
<l><milestone unit="fol" n="26b"/> Daer na deed zoe dit kint bringhen</l>
<l>Voor pharaoene, in waren dinghen</l>
<l>Want hi dat kindekin voor dien</l>
<l>Niet met oghen hadde ghezien.</l>
<l>Als pharaon dit kint an zach,</l>
<l>Moochdi horen wes hi plach.</l>
<l>Hi speelde ieghen kint scone</l>
<l>Ende zetten hem up thooft zine crone.</l>
<l>Doe nam die crone dat kindekin</l>
<l>Ende tartse onder die voeten zijn</l>
<l>Ende brac die crone te mael ontwee.</l>
<l>Een quaet bisscop, god gheve hem wee,</l>
<l>Vanden afgoden van der wit,</l>
<l>Die ane zach algader dit,</l>
<l>Ende hi riep met stemmen groot:</l>
<l>Laet ons slaen dit kint ter doot!</l>
<l>Dits tkint, daer wij of hoorde spreken,</l>
<l>Dat onse wet noch zoude breken.</l>
<l>Ende altemet dat hi dit sprac,</l>
<l>Een zweerd hi uter sceden trac,</l>
<l><pb n="63"/>Daer hijt mede woude slaen doot.</l>
<l>Ander lieden spraken al bloot,</l>
<l>Dat het harde quaet waer ghedaen,</l>
<l>Dat men tkint doot zoude slaen,</l>
<l>Want dat het tkint dit dede,</l>
<l>Ne dede hem niet dan zottichede.</l>
<l>Ende om te wetene zonder waen,</l>
<l>Oft hem zotheit hadde ghedaen,</l>
<l>Zo was den cnechten daer bevolen,</l>
<l>Dat zij haelden viereghe colen.</l>
<l>Ende als tvier ter zalen quam</l>
<l>Moyses die heete colen nam,</l>
<l>Alst god woude ter selver stont</l>
<l>Ende warpse also in zinen mont,</l>
<l>Daer zij nochtan laghen in gloeden.</l>
<l>Dit zaghen zij die daer stoeden</l>
<l>Ende riepen: willet tkint niet slaen,</l>
<l>Zotheit hevet hem ghedaen.</l>
<l>Dus was moyses, alst god woude,</l>
<l>Behouden. alsoot wesen zoude.</l>
<l>Ende moyses bleef daer naer</l>
<l>Levende harde menich jaer,</l>
<l>Ende loste, als wij vinden wel</l>
<l>Ghescreven ./ die kinder van Israhel</l>
<l><milestone unit="fol" n="26c"/> Vander scalcheit ende prisoene</l>
<l>Vanden coninc pharaoene.</l>
<l>Al dat es gheseit hier voren</l>
<l>Van moyses ./ mach wel toe horen</l>
<l>Bi figuren alte gader</l>
<l>Marien kinde, den hemelschen vader.</l>
<l>Dese coninc dan pharao,</l>
<l>Die dwanc zine kindren zo,</l>
<l>Dat zij altoos moesten poghen</l>
<l>Die jueden onder hem te boghen.</l>
<l>Ooc wilde dese pharaoen</l>
<l>Dit kint moyses tonder doen.</l>
<l>In deser ghelike, des zijt ghewes,</l>
<l>Zo dede die coninc herodes</l>
<l>Doden die kinder van bethlehem,</l>
<l>Om dat hi waende doden hem,</l>
<l>Die gheseit was over menich jare</l>
<l>Meerre te zine /. dan herodes ware,</l>
<l>Dat was onse here van hemelrike.</l>
<l>Moyses in deser ghelike</l>
<l>Was behouden, alst god gheboot,</l>
<l>Van des coninx pharaons doot.</l>
<l>Dus was cristus ooc, zo hi woude,</l>
<l>Van herodes zweerde behouden.</l>
<l>Dese moyses, daer wij af horen,</l>
<l>Die was ter jueden bouf gheboren,</l>
<l>Vanden kindren van Israhel,</l>
<l>Dat hise van den prisoene fel</l>
<l>Zoude lossen ende vanden doene</l>
<l>Des quaden coninx pharaoene;</l>
<l>Ende god onse here van hemelrike</l>
<l>Om ons te lossene zekerlike</l>
<l>Vanden vreeseliken banden</l>
<l>Der hellen ./ ende sviants handen.</l>
<l>Dese moyses, hier voorsproken,</l>
<l>Heift pharaons heersceip tebroken</l>
<l><pb n="64"/>Met zijnre crone, die hi trac</l>
<l>Ter eerden ./ ende te sticken brac;</l>
<l>Ende cristus die dede met allen</l>
<l>Te nieuten ende te sticken vallen</l>
<l>De afgoden ende hare heerscepye</l>
<l>Ende alte male hare mamettrye.</l>
<l><milestone unit="fol" n="26d"/> Deser ydele afgoden val</l>
<l>Figureerde hier voormaels al</l>
<l>De beeste, die in slape zach</l>
<l>Nabugodonosor daer hi lach.</l>
<l>Hem dochte hi zach een beelde bloot,</l>
<l>Wiens hoofd was van goude root</l>
<l>Entie hals, dats waerhede,</l>
<l>Dochte hem zijn van goude mede,</l>
<l>Die aermen beide overwaer</l>
<l>Die waren van zelvere claer,</l>
<l>Entie borst docht hem zelverijn.</l>
<l>Sbeelden buuc entie dien zijn</l>
<l>Dese waren alte male</l>
<l>Also hem dochte van metale.</l>
<l>Van hoye docht hem de sceenen zijn</l>
<l>Ende de voete waren erdijn,</l>
<l>Een stic der voeten niet gheheel;</l>
<l>Vanden voeten tander deel</l>
<l>Was yserin, also hem dochte.</l>
<l>Up enen berch zat dit ghedrochte,</l>
<l>Van welke berghe wart .j. steen</l>
<l>Of ghesneeden, alsoot wel sceen,</l>
<l>Die vanden berghe quam gherant</l>
<l>Bi hem selven zonder yements hant</l>
<l>Of been of voet of ander leden,</l>
<l>Diene vanden berghe deden;</l>
<l>Onder de voeten, also ict weet,</l>
<l>Van desen beelde ./ die steen gleet.</l>
<l><milestone unit="fol" n="27a"/> Dese steen, daer ic af sprac,</l>
<l>Tvoorseide beelde te sticken brac</l>
<l>Ende duwede tbeelde zo vaste</l>
<l>Met ziere groter zwaerheit laste</l>
<l>Ende hevet tbeelde zo bedreven,</l>
<l>Dat hijt in pulvere heift ghewreven.</l>
<l>Dese steen wies over waer</l>
<l>Teenen groten berghe hier naer,</l>
<l>Ja teenen meerren dan men vant</l>
<l>Al yewers in enich lant.</l>
<l>Die gods zuene / merct wat ic meene,</l>
<l>Es wel te verstane bi desen steene,</l>
<l>Die om te lossene smenschen noot</l>
<l>Daelde uten berghe zijns vader scoot,</l>
<l>Ende bi sijn selves moghenthede,</l>
<l>Also die steen vanden berghe dede,</l>
<l>De welke steen of was ghesneden,</l>
<l>Datter niement hand toe dede.</l>
<l>Ende dier ghelike dat die steen</l>
<l>Viel van den berghe, alsoot scheen,</l>
<l>Zonder ancomen van enigher hant,</l>
<l>Also quam god, es mi bekant,</l>
<l>Ute marien helighe lechame</l>
<l>Zonder mannen scout of blame.</l>
<l>Dese steen cristus, wilt verstaen,</l>
<l>Heift de afgoden te niete ghedaen</l>
<l>Van goude / van zelver / altemale,</l>
<l><pb n="65"/>Van erden / van ysere / van metale.</l>
<l>Alle brachise ende dede te niet.</l>
<l>Ende dese afgode zijn bediet</l>
<l>Bi der materien, na minen zin,</l>
<l>Die dese voorseit beelde hadde in.</l>
<l>Ende als dese steen zonder waen</l>
<l>Tbeelde hadde te niete ghedaen,</l>
<l>Wart hi een berch, also hem dochte,</l>
<l>Die meeste, die men vinden mochte.</l>
<l>Ende dat bediet: als telker stede</l>
<l>Cristus dafgode te niete dede,</l>
<l>Wies gods ghelove talre tijt.</l>
<l>Over alle de werelt zo wijt</l>
<l>Ende tallen lande, also ict weet,</l>
<l>Wart gods ghelove ghespreet.</l>
<l>Of anders bediedet al bloot</l>
<l>Als gods viant was al doot</l>
<l><milestone unit="fol" n="27b"/> Herodes, keerde god te hant</l>
<l>Weder inder jueden lant</l>
<l>Ute egypten, ghelovet dies.</l>
<l>Daer hi also zere wies</l>
<l>In houde ende in wijshede</l>
<l>Voor gode ende vor de werelt mede.</l>
<l>Daer na wies hi, verstaet al bloot,</l>
<l>Teenen berghe zo over groot,</l>
<l>Dat men niet ne mochte weten</l>
<l>Zine grootheit noch ghemeten,</l>
<l>Ende hi vervulde zekerlike</l>
<l>Alde wereld ende hemelrike.</l>
<l>Spreict dan die prophete davit</l>
<l>In zinen zouter wel op dit:</l>
<l>Wie zal up clemmen ten berghe ons heren?</l>
<l>Andwoorde wilhi ons daer leren</l>
<l>Ende zeicht: wiens hand onnosel zi</l>
<l>Ende zuver van herten es daer bi.</l>
<l>Bi desen duegheden overwaer</l>
<l>Zal hi werden ziende claer</l>
<l>Den berch daer in es alle claerhede,</l>
<l>Svaders vroesceip / der gotheit waerhede.</l>
<l>God zal hem benedixie gheven</l>
<l>Ende ontfarmicheit in zijn leven.</l>
<l>Vergave god, dat wij hem mochten</l>
<l>Dienen met zo zuveren ghedochten,</l>
<l>Dat wij in shemels berch daerboven</l>
<l>Moeten clemmen ende gode loven!</l>
<l>Amen.</l>
</div>
<div type="chapter"><head type="chapter">XII</head>
<l><milestone unit="fol" n="27c"/> Int capitel nu voorleden</l>
<l>Staet ghescreven bi waerheden,</l>
<l>Hoe cristus ende zijn moeder de maecht</l>
<l>In egypten waren ghejaecht</l>
<l>Van herodes, den fellen tyrant,</l>
<l>Ende dat hi weder quam int lant</l>
<l>Daer hi ute was verdreven.</l>
<l>Dit staet hier voren al bescreven.</l>
<l><pb n="66"/>Also diet las wel heift ghehoort.</l>
<l>Nu suldi horen in waerre woort,</l>
<l>Hoe dat onsen here sint jhan</l>
<l>Baptiste doopte, die helighe man,</l>
<l>In dat water vander jordane.</l>
<l>Als cristus ltdaergt was ghetorden ane</l>
<l>Des levens daghen over waer,</l>
<l>Dat hi began zijn .xxx.ste jaer</l>
<l>Achter erdrike te gane,</l>
<l>So quam hi toten jordane</l>
<l>Om de redene dat hi woude,</l>
<l>Dattene sint jhan daer dopen zoude.</l>
<l>Maer al waest, verstaet de dinc,</l>
<l>Dat god ter jordanen ghinc,</l>
<l>Als wij vinden bescreven bloot,</l>
<l>Hine hadde des doopsels gheen noot,</l>
<l>Want hem ne mochte te gheenen stonden</l>
<l>Raken enighe smette van zonden.</l>
<l>Hi was duecht / wech / waerheit / leven,</l>
<l>Also van hem staet ghescreven.</l>
<l><milestone unit="fol" n="27d"/> Maer cristus, die eweghe waerheit,</l>
<l>Wilde om smenschen zalicheit</l>
<l>Zijn ghedoopt ./ verstaet wel mi,</l>
<l>Om dat twater zoude daer bi</l>
<l>Ontfanghen cracht in zinen name</l>
<l>Metten tastene van zinen lechame,</l>
<l>Dat de lieden daer mede zouden</l>
<l>Ofdwaen der erfzonden scouden,</l>
<l>Ende zo wie up gode hoopt</l>
<l>Ende mettien watre zij ghedoopt</l>
<l>Ende ghezuvert, dat hi zij</l>
<l>Werdich inden hemel te comen daerbi.</l>
<l>Dit doopsel, daer wi hier of spreken,</l>
<l>Daer hadwij wileneer of een teken</l>
<l>In doude wet ende goed exempel,</l>
<l>Want te jherosolimis inden tempel</l>
<l>Stont een vat, verstaet mi wale,</l>
<l>Dat hiet men de zee van metale,</l>
<l>Ende alde papen, zonder waen,</l>
<l>Die inden tempel wouden gaen,</l>
<l>Moesten hem inde zee vorwaer</l>
<l>Dwaen ./ dat was custume daer.</l>
<l>Ghelijc dat zij hem moesten dwaen,</l>
<l>Die inden tempel wouden gaen,</l>
<l>Als dies ghelike, verstaet mi wel,</l>
<l>Die comen wille inden tempel,</l>
<l>Dats inden hemel te verstaen,</l>
<l>Moeten hem int doopsel dwaen;</l>
<l><milestone unit="fol" n="28a"/> Anders zo bleve hi verdomt</l>
<l>Ende nemmer hi te gode comt.</l>
<l>Nu suldi weten ende merken,</l>
<l>Dat ons bewisen goede clerken</l>
<l>Drie rechte manieren te wesen</l>
<l>Van desen doopsele / als wij lesen,</l>
<l>Zonder dit ./ des zijt ghewes,</l>
<l><pb n="67"/>Die eerste maniere van doopsel es.</l>
<l>Eist dat een man up enen dach</l>
<l>Int water verdrinken mach</l>
<l>Ende het met hem also zij ./ dat</l>
<l>Hi nooit doopsel heift ghehadt,</l>
<l>Ende hem god dan heift zo weert</l>
<l>Dat hine toten ghelove keert,</l>
<l>Eist lanc of cort vor zijn doot,</l>
<l>Of daer hi leicht in zulker noot,</l>
<l>Dat hi dan vrylic, ongheveinst,</l>
<l>Met goeden herten ghewillc peinst,</l>
<l>Dat hi ghedoopt wilde wesen,</l>
<l>Die es ghedoopt, also wij lesen,</l>
<l>Altemale vulcomelike</l>
<l>Ende zal behoren te hemelrike</l>
<l>Na ziere dood in corten stonden</l>
<l>Met berouwene van zonden</l>
<l>Als ./ waerlike openbare,</l>
<l>Of hi ter vonte ghedoopt ware.</l>
<l>Maer eist dat hem god gracie gheift,</l>
<l>Dat hi daer huut comt ende leift,</l>
<l>Ende come ten lande, behouden den live,</l>
<l>Ic rade hem, dat hi niet en blive,</l>
<l>Hine doe hem doopen in corter tijt,</l>
<l>Want anders doet hem gheen profijt;</l>
<l>Ende doet hijt niet, zo doet hi quaet.</l>
<l>God onse here kent alle staet,</l>
<l>Herte ende wille god aneziet,</l>
<l>Menne mach hem verscalken niet.</l>
<l>Hi weet al waert of gaet ende aen,</l>
<l>Zine moghen hem niet doen verstaen,</l>
<l>Hine kent wel die waerheit fijn,</l>
<l>Anders dan de dinghen zijn.</l>
<l>Hi weet al; wat zal men hem leren</l>
<l>Ten andren doopsel willic keren.</l>
<l>Waert dat een onghelovich man,</l>
<l>Wien god zulker gracien jan,</l>
<l><milestone unit="fol" n="28b"/> Dat hine woude ten behoude</l>
<l>Bringhen / recht oft wesen zoude,</l>
<l>Ende hi ten hende van zinen leven</l>
<l>Hem ten ghelove wilde gheven</l>
<l>Bi gods gracie tenighen daghe,</l>
<l>Bi enighen teikenen, die hi zaghe,</l>
<l>Ende hi in tghelove zo groot</l>
<l>Hadde den zin ./ dat hi de doot</l>
<l>Daer voor storve in gods wighe</l>
<l>Ende hi gheen doopsel mochte crighen,</l>
<l>Dese zoude zijn al openbare</l>
<l>Ghedoopt ./ ende ooc gods martelare.</l>
<l>Maer consti comen van dier stede</l>
<l>Ende levede / als ic te voren zeide,</l>
<l>Zo zie, dat hi hem dopen doe,</l>
<l>Als hi eerst mach, dat hoorter toe;</l>
<l>Ende dadijs niet, dats wel bekint,</l>
<l>Dat doopsel zoude hem baten twint,</l>
<l>Up dat hi mach ende niet ne wille</l>
<l>Ten doopsel comen lude of stille.</l>
<l>Na dat darde doopsel hoort.</l>
<l>Als een man comen es zo voort,</l>
<l>Dat hem ziecheit zo mesmaect,</l>
<l>Dat hi zijns levens hende naect</l>
<l>Ende dat hem binnen zinen leven</l>
<l>Noyt doopsel was ghegheven,</l>
<l>Ende dan ghelovede vastelike</l>
<l>In onsen here van hemelrike</l>
<l>Ende hijt niet ne conde spreken,</l>
<l>Noch gheven enighe teken,</l>
<l>Of dat hi niet ghecrighen mochte</l>
<l>Dat doopsel / el dan met ghedochte,</l>
<l>Desen man zoude de helighe gheest</l>
<l><pb n="68"/>Daer dopen na zijn vulleest.</l>
<l>Maer eist zo dat hi daerna leve</l>
<l>Ende hi dan te live bleve,</l>
<l>Zo doe hem dopen in corter tijt,</l>
<l>Of al der gracien es hi quijt.</l>
<l>Ende dit heet also wij lesen</l>
<l>Des helighen gheests doopsel wesen.</l>
<l>Dat eerste doopsel es van vloede,</l>
<l>Tander heet doopsel van bloede.</l>
<l>God onse here omnipotent</l>
<l>Alden staet der menschen kent</l>
<l><milestone unit="fol" n="28c"/> Ende hi, die dor ons staerf de doot,</l>
<l>Ne bezwijct in gheenre noot</l>
<l>Gheenen mensche tenighen stonden.</l>
<l>Al eist dat hi sneift in zonden,</l>
<l>Wacht hi hem voort van mesdaden</l>
<l>Ende hi up gode roupt ghenaden,</l>
<l>Eist met herten of inde woort.</l>
<l>Nu zo hebdi wel ghehoort</l>
<l>Hoe dat doopsel es van node</l>
<l>Hem die comen willen te gode.</l>
<l>Nu zullen wij alle weten wel,</l>
<l>Dat dit voorscreven doopsel</l>
<l>Behoort in watre ghedaen te zine</l>
<l>Niet in melc / in biere / of in wine,</l>
<l>Niet dan in watre maecht wesen.</l>
<l>Van deser metalinre zee wi lesen,</l>
<l>Datse was gegheven in vreimder wisen</l>
<l>Van also ghedaenre spisen,</l>
<l>Daer die meesters toe daden wale</l>
<l>Alle maniere van metale.</l>
<l>Ende ons es bediet daer bi,</l>
<l>Dat in wat talen dat het si,</l>
<l>Eist walsch / griex / vlaemsch of latijn,</l>
<l>Dat doopsel mach ghegheven zijn</l>
<l>Up dattie dopre / eist wijf of man,</l>
<l>Betamende woorde zecghen can,</l>
<l>Openbaer blijct dan hier bi,</l>
<l>Dat elc mensche, wie hi si,</l>
<l>Mach enighen mensche in zijn leven</l>
<l>Warachtelijc dat doopsel gheven,</l>
<l>Meent hi dat te doene ende el niet,</l>
<l>Dat de helighe kerk ghebiet.</l>
<l>Nu vinden wij in scrifturen mee</l>
<l>Van deser voorghenoemder zee</l>
<l>Twalef ossen der onder laghen</l>
<l>Metalin ./ die dese zee draghen.</l>
<l>Ende daer bi zo es ons bediet,</l>
<l>Dattie apostelen ne lieten niet,</l>
<l>Zijne predecten tdoopsel talre tijt</l>
<l>Al omme over alde werelt wijt.</l>
<l>Dese zee voorseid, zij u bekent,</l>
<l>Was vul speglen al omtrent</l>
<l>Ende daer in zaghen groot ende cleene,</l>
<l>Of zij yewers waren onreene,</l>
<l><milestone unit="fol" n="28d"/> Of hadden in tanschijn enighe lette</l>
<l><pb n="69"/>Of ontamelike smette.</l>
<l>Ende hier es ons beteikent bi,</l>
<l>Zo wie dat begherende zi</l>
<l>Dat kerstin doopsel te ontfane,</l>
<l>Es sculdich voren in te gane</l>
<l>Te ziere consciencie, also ict weet,</l>
<l>Ende laeten hem zine zonden leet</l>
<l>Ende hebbe van herte goed berouwen</l>
<l>Ende speghelen hem dus en trouwen.</l>
<l>Ende wij lesen van sinte janne,</l>
<l>Dat hi sprac te zomeghen mannen,</l>
<l>Die ghedoopt wouden zijn en trouwen</l>
<l>Zonder te hebben enich berouwen,</l>
<l>Ende zeide aldus zonder waen</l>
<l>Hoe suldi die gramsceip ontgaen</l>
<l>Van den toecomende vonnesse,</l>
<l>De welke zonder berouwenesse</l>
<l>Van uwen zonden dus gheteimt</l>
<l>Dat ghi dit helighe doopsel neimt?</l>
<l>Daer bi / die hem niet willen doemen</l>
<l>Hets met berouwen goed ghenomen,</l>
<l>Want diet neimt in goeden trouwen,</l>
<l>Up dat hem al zijn zonden rouwen,</l>
<l>Heift dan remedie ende verlaet</l>
<l>Van alre zondeliker daet.</l>
<l>Deser kerstine doopsel weert</l>
<l><milestone unit="fol" n="29a"/> Was wilen wel ghefigureert</l>
<l>In dhoude wet in eenen man,</l>
<l>Die was gheheeten naaman.</l>
<l>Dese naaman, also ic las,</l>
<l>Altemale lazers was,</l>
<l>Die ter jordane zuver ende claer</l>
<l>Wart ./ als ghi horen sult hier naer.</l>
<l>Dese lasers, daer ic af began,</l>
<l>Was een onghelovich man</l>
<l>Ende niet ne ghelovedi das,</l>
<l>Dat god altoos es ende was.</l>
<l>Nochtan zo quam hi aldus</l>
<l>Toten prophete helyzeeus</l>
<l>Ende na dat met hem staet</l>
<l>Vraghede hi den prophete raet,</l>
<l>Hoe dat hi beste zoude wesen</l>
<l>Van zinen laserscepe ghenesen.</l>
<l>Helyseus hem doe riet,</l>
<l>Dat hi ne zoude laten niet,</l>
<l>Hine ghinghe in die jordane</l>
<l>Zeven waerf / zine lede dwane.</l>
<l>Dese naaman dede aldus,</l>
<l>Als hem beval helyseus,</l>
<l>Ende daer na wart hi na desen</l>
<l>Van allen laserscepe ghenesen.</l>
<l>Ende bi dat hi hem te dien stonden</l>
<l>Zevenwaerf dwouch ./ zijn de hooftzonden</l>
<l>Zeven bediet ./ diet wel verstaet,</l>
<l>Die men int doopsel afdwaet.</l>
<l>Dus dan es een man vor dit</l>
<l>Metten .vii. hoofdzonden besmit,</l>
<l>Maer daer jeghen es die fonteyne</l>
<l>Vanden doopsel also reyne,</l>
<l>Die den mensche te male dwaet</l>
<l>Vander zondeliker daet.</l>
<l>Naamans vleesch wert zocht ende dinne</l>
<l>Al waert van enen kindekinne,</l>
<l>Ende wel es bediet hier bi,</l>
<l>Zo wat mensche dat ghedoopt zi,</l>
<l>Es ghezuvert te dien stonden,</l>
<l>Als een kint van allen zonden.</l>
<l><pb n="70"/>Ende waert dat zij de dood verworven</l>
<l>Ende eer zij anders mesdaden ./ storven</l>
<l>Zonder twivel zouden zij danne</l>
<l>Te gode behoren, wijf of manne,</l>
<l><milestone unit="fol" n="29b"/> Zonder belet of ooc dangier</l>
<l>Ende zonder enich vaghevier.</l>
<l>Als cristus vanden helighen man</l>
<l>Doopsel ontfinc / sinte jhan,</l>
<l>Doe was die hemel zonder waen</l>
<l>Boven cristus hoofde ontdaen.</l>
<l>Ende dat beteekent openbare</l>
<l>Waert dat yement ghedoopt ware,</l>
<l>Hi behoorde ter hemelscher stede,</l>
<l>Of ten ware dat hi anders mesdede,</l>
<l>Ende hemelrijc waer hem bereit,</l>
<l>Als ic voren hebbe gheseit.</l>
<l>Ende wie dan comen wil te gode</l>
<l>Hi moet hem dopen doen van node.</l>
<l>Eist dat hi ghedoopt en zij</l>
<l>Te gode ne mach niet comen hi,</l>
<l>Also hier voren staet ghescreven.</l>
<l>Hier of es ons figure ghegheven,</l>
<l>Also wij vinden ghescreven wel,</l>
<l>Dat die kindren israhel</l>
<l>Blidelike alte zamen</l>
<l>Int land van belove camen</l>
<l>Ende leeden, als ict hebbe verstaen,</l>
<l>Dor dat water vander jordaen.</l>
<l>Als dese kindre aldus te zamen</l>
<l>Int land van belove quamen,</l>
<l>Ne mochten zij daer gaen no riden,</l>
<l>Zijne moesten dor de jordane liden.</l>
<l><milestone unit="fol" n="29c"/> Ende daer bi es ons wel bediet,</l>
<l>Dat wij ne moghen comen niet</l>
<l>Tonsen lande van belove,</l>
<l>Dats ten zoeten hemelschen hove,</l>
<l>Wij ne moeten liden, verstaet dat,</l>
<l>Voren dor des doopsels bat.</l>
<l>Dor dese jordane, also ic maerke,</l>
<l>Droughen zij haerlieder aerke</l>
<l>Inde middelwaert vorwaer</l>
<l>Entie aerke bleef staende daer.</l>
<l>Aldie liede, minste ende meesten,</l>
<l>Leedden der over haer beesten,</l>
<l>Ende ghingher zelve over mede,</l>
<l>Want boven der aerken hoochede</l>
<l>Of ten uppersten, verstaet tbediet,</l>
<l>Zo ne quam dat water niet,</l>
<l>Maer het bleef staende, als wi lesen,</l>
<l>Al hadt een groot berch ghewesen.</l>
<l>Dat water drouch hem al int hoghe</l>
<l>Ende beneeden bleeft al droghe.</l>
<l>Voort vinden wij ghescreven wel,</l>
<l>Dat die kindren van israhel</l>
<l>Droughen .xii. steenen ende niet mee.</l>
<l>Ute den diepen vander zee.</l>
<l>Ende up den houver dat sijze bringhen</l>
<l>Ende eenen hoop zij maken ghinghen,</l>
<l>Om dat men daer tallen daghen</l>
<l>Dies zoude ghedinken ende ghewaghen.</l>
<l>Eenen raet zij daer na sloughen,</l>
<l>Dat zijse vanden hoever droughen</l>
<l>Ende droughense, wilt verstaen,</l>
<l>Daer die aerke hadde ghestaen</l>
<l>In dat diepe vander mere</l>
<l>Ende maecten daer met groter ghere</l>
<l>Van dien steenen eenen hoop.</l>
<l><pb n="71"/>Bin deser tijt had gheenen loop</l>
<l>In dat nedere / die jordane</l>
<l>Ende dat volc mocht al wel gane</l>
<l>Over die jordane diet wilden poghen,</l>
<l>Dat hare voeten bleven droghe,</l>
<l>Ende daer na liep die jordane</l>
<l>Weder also zij plach te gane.</l>
<l>Dese aerke, die hier stont aldus,</l>
<l>Daer es ons bi bediet cristus,</l>
<l><milestone unit="fol" n="29d"/> Dat hi int water, also wij lesen,</l>
<l>Daer na ghedoopt zoude wesen.</l>
<l>Dese aerke, die daer stoet in de vloede,</l>
<l>Daer was in aarons roede,</l>
<l>De welke roede wileneer groeyde</l>
<l>Ende boven der naturen bloeyde.</l>
<l>Bider bloeseme van deser roede</l>
<l>Zo es bediet cristus die goede,</l>
<l>Also ghi wel mochtet horen,</l>
<l>In ene figure verre hier voren.</l>
<l>In dese aerke, verstaet albloot,</l>
<l>Zo was manna, hemels broot.</l>
<l>Onse here cristus, als ic versta,</l>
<l>Es beteekent bi den manna,</l>
<l>Want van hem es ghegheven bloot,</l>
<l>Dat hi es dat hemelsche broot,</l>
<l>Twelke broot tot onser vromen</l>
<l>Es vanden hemel neder comen.</l>
<l>Wij vinden ooc ghescreven dus</l>
<l>Een bouc heet deutronomius,</l>
<l>Daer in ghescreven stont de wet,</l>
<l>Die was ooc in de aerke gheset.</l>
<l>Ende dit beteekent voort daeran,</l>
<l>Dat cristus es worden man</l>
<l>Die wilen eer den jueden gaf,</l>
<l>Daer zij haer wetten houden af.</l>
<l>In dese aerke / zo tlatijn orcont,</l>
<l>Waren gheleicht te diere stont</l>
<l>Van moyses die .x. ghebode</l>
<l>Ende die bedieden wel gode,</l>
<l>Want die almoghende god,</l>
<l>Die den jueden gaf ghebod,</l>
<l>Dit was hi die altoos leeft,</l>
<l>Ende dit doopsel ghemaect heift.</l>
<l>Dese aerke, ic wel zeker bin,</l>
<l>Was van houte van chetin,</l>
<l>Dat nemmermeerne verrot.</l>
<l>Ende dat bediet ./ al waest dat god,</l>
<l>Dat cristus doot was. ay, niet lanc,</l>
<l>Zijn vleesch ne aerchde no ne stanc.</l>
<l>Der aerken materie was van hout,</l>
<l>Binnen ende buten wel vergout,</l>
<l>Ende dat bewijst ons die waerhede,</l>
<l>Dat in cristus was die godlichede</l>
<l><milestone unit="fol" n="30a"/> Ende was god, dats waerheit bloot,</l>
<l>Beede int leven ende in de doot.</l>
<l>Ende biden voorseiden .xii. steenen</l>
<l>Wij die .xii. apostelen meenen,</l>
<l>De welke predicten talre tijt</l>
<l>Dat doopsel over al de werelt wijt</l>
<l>Ende hebben dit alomme ghepreect.</l>
<l>Elken es ghedaen beheet,</l>
<l>Die in dit doopsel es worden claer</l>
<l>Ende voort leven wille daer naer</l>
<l>Ende hem wachten tallen stonden</l>
<l>Voorden val van hooftzonden,</l>
<l>Desen mensche word ghegheven</l>
<l>Met gode tewelike leven.</l>
<l>Ende al heift een man mesdaen</l>
<l><pb n="72"/>Wilhijt betren ./ ende of staen</l>
<l>Van alre quader zonden ghemeent,</l>
<l>Cristus. hem gracie verleent</l>
<l>Ende zal hem hemelrijc gheven,</l>
<l>Al waert int hende van zinen leven.</l>
<l>Es jonne mi, jhesus, lieve here,</l>
<l>Dat ic dijn doopsel hier zo eere,</l>
<l>Dat ic metti moete verbliden</l>
<l>Inden hemel ten eweghen tiden.</l>
<l>Amen</l>
</div>
<div type="chapter"><head type="chapter">XIII</head>
<l><milestone unit="fol" n="30b"/> Die dit capitel heift ghelesen</l>
<l>Hier voren / die mach vroet wesen,</l>
<l>Hoe cristus vanden helighen man</l>
<l>Was ghedoopt, die heet sint jhan.</l>
<l>In dit capitel verstaet schiere</l>
<l>Hoe in drierhande maniere</l>
<l>Crisus, onse behoudre weert,</l>
<l>Vanden duvel was ghetempteert,</l>
<l>Na dat ons orcont dat latijn.</l>
<l>Als die hemelsche drochtijn</l>
<l>Was ghedoopt, also ict weet,</l>
<l>Was hi in die woestine gheleet</l>
<l>Vanden bosen gheesten quaet.</l>
<l>Ende hi bi des helichs gheests raet</l>
<l>Trac ter woustinen, om dat hi woude</l>
<l>Dattene die viant tempteren zoude.</l>
<l>Nu mochten enighe lieden vraghen</l>
<l>Of hem de viant daer hadde ghedraghen</l>
<l>Of bi der lucht ghevoert ooc mede,</l>
<l>Ghelike dat die inghel dede,</l>
<l>Die abbacuc up eenen dach</l>
<l>Te babylonien drouch. daer lach</l>
<l>Die helighe prophete daniel,</l>
<l>Die also scrifture orcont wel,</l>
<l>Leet van honghere pine groot;</l>
<l>Ende abbacuc die brocht hem broot</l>
<l>Ende ooc ander spise over waer,</l>
<l>Also ghi horen sult hier naer.</l>
<l>Maer cristus en was also ghevoert niet</l>
<l>Biden lucht, verstaet tbediet,</l>
<l>Maer ghelike dat moyses,</l>
<l>Daer voren of ghesproken es,</l>
<l>Ledde die kinder van israhel</l>
<l>Ute egypten, verstaet mi wel.</l>
<l><pb n="73"/>Nochtan ne drouch hise niet</l>
<l>Up zinen ricghe, verstaet tbediet.</l>
<l>Dies ghelike, es mi bekant,</l>
<l>Zo ne drouch ooc de viant</l>
<l>Onsen here ./ no bi der lucht,</l>
<l>Maer hi die altoos hadde ducht,</l>
<l>Dat cristus mochte zijn gheboren,</l>
<l>Die hem doen zoude zulken toren,</l>
<l>Dat hi zoude lossen zine ghevane,</l>
<l>Ghinc ihesus subtijllike ane,</l>
<l><milestone unit="fol" n="30c"/> Om dat hi duchte also wij lesen,</l>
<l>Dat hi die lossere zoude wesen</l>
<l>Bi zinen teikinen te menigher stede.</l>
<l>Ende om dat hi noyt zonde dede,</l>
<l>Peinsdi, hi zoudene proeven in dien</l>
<l>Ende scalkelijc an hem bezien,</l>
<l>Of hine mochte te dien stonden</l>
<l>Te valle bringhen van enighen zonden.</l>
<l>Ende quam in eens mans ghelike</l>
<l>Met smeekenden woorden scalkelike</l>
<l>Ende riet hem ende dede verstaen,</l>
<l>Dat hi met hem zoude gaen.</l>
<l>Ende cristus, onse behoudre weert,</l>
<l>Die wesen woude ghetempteert</l>
<l>Om onsen wille ende tonser leren,</l>
<l>Ghinc met hem na zijn begheren</l>
<l>Inde woestine /. ende also wel</l>
<l>Up berghen ./ ende upten tempel.</l>
<l>Ende dat hi dit woude tonser leren,</l>
<l>Dat zal ic u wel declareren.</l>
<l>Cristus, die meende allen lieden</l>
<l>Bi deser temptacien te bedieden,</l>
<l>Dat gheen mensche up gheenen dach</l>
<l>In dese werelt leven mach,</l>
<l>Hine moet wesen ghetempteert.</l>
<l>Of cristus, onse behoudre weert,</l>
<l>Die in hemelrijc spant crone</l>
<l>Ende es des levenden gods zone,</l>
<l>Ghetempteert woude wesen dan,</l>
<l>Hoe zoude dan wanen enich man</l>
<l>Leven in deser werelde dal,</l>
<l>Dat menne niet tempteren zal</l>
<l>God ne heift ooc niet gheordineert,</l>
<l>Dat wij zouden zijn ghetempteert,</l>
<l>Om dat wij daer bi tenighen stonden</l>
<l>Zouden vallen in de zonden,</l>
<l>Maer daer bi liet hijt ghescien al,</l>
<l>Om dat altoos de mensche sal</l>
<l>Die temptacien weder staen</l>
<l>Ende dus te meer loons ontfaen.</l>
<l>Als wij dan an gode begheren,</l>
<l>Dat hi ons als moghende here</l>
<l>Wille verlossen bi ziere gracien</l>
<l>Vander vianden temptacien,</l>
<l><milestone unit="fol" n="30d"/> Dat en es ghebeden niet te vullen.</l>
<l>Maer nernstelijc wij bidden sullen,</l>
<l><pb n="74"/>Dat hi ons wachten wil al bloot</l>
<l>Voor temptacien also groot</l>
<l>Vanden viant tenighen daghen,</l>
<l>Die wij niet moghen verdraghen,</l>
<l>Noch gheweren tenighen stonden,</l>
<l>Wij ne vallenre bi in zonden.</l>
<l>Anders ne zulle wij niet begheren.</l>
<l>Dus zulle wij ons pinen te weren</l>
<l>Der quader temptacien houken</l>
<l>Ende remedie daer ieghen zouken,</l>
<l>Ende wachten ons vor die ledichede,</l>
<l>Want als de duvel tenigher stede</l>
<l>Can ghemerken yewers bi,</l>
<l>Dat de mensche ledich zij,</l>
<l>Zone doet hi niet dan hi hem an</l>
<l>Temptacie stiert, eist wijf of man.</l>
<l>Ende es een mensche bi gods gracie</l>
<l>Nu verloost van ere temptacie,</l>
<l>Een ander werd dan bereet</l>
<l>Stappans vanden duvel wreet.</l>
<l>Nu ter materien ic weder kere.</l>
<l>De viand tempteerde onsen here</l>
<l>Niet met eenen, verstaet mien,</l>
<l>Maer hi tempteerdene met drien.</l>
<l>Ende daer bi es ons bediet,</l>
<l>Dat de viand ne laet niet</l>
<l>Enighen dach no wile gheduren,</l>
<l>Hine tempteert ons tallen uren.</l>
<l>Met hovaerden teenen stonden,</l>
<l>Ter ander tijt met andren zonden,</l>
<l>Die wij moeten weder staen</l>
<l>Of de zonden anegaen.</l>
<l>Ende hadde ons god niet ghegheven</l>
<l>Zine hoede in dit leven</l>
<l>Ende der inglen tallen uren,</l>
<l>Niement zoude moghen gheduren,</l>
<l>Noch die temptacien wederstaen,</l>
<l>Hine zouder mede zijn ghevaen</l>
<l>Inder quader vianden strec</l>
<l>Ende zijn gheleet int helsche pec.</l>
<l>Claerlike wij dit merken connen:</l>
<l>Inde rayen vander zonnen</l>
<l><milestone unit="fol" n="31a"/> Ne zijn niet zo vele stoven</l>
<l>Vanden erden / toten hemel boven;</l>
<l>Also men daer in ziet dat mul,</l>
<l>Dier ghelike es de werelt vul</l>
<l>Vanden gheesten quaet ende wreet,</l>
<l>Die ons te scadene zijn ghereet.</l>
<l>Ende es enich mensche die leift,</l>
<l>Die bi temptacien es ghesneift,</l>
<l>Alsoot hem de duvel riet,</l>
<l>Ende wij dit zien ./ wine sullen niet</l>
<l>Hem verdoemen, noch verclaren</l>
<l>Zijn zonden of openbaren,</l>
<l>Maer wij sullen tallen stonden</l>
<l>Na onser macht zine zonden</l>
<l>Helen ende te deckene poghen</l>
<l>Voor alde lieden, daer wij moghen,</l>
<l>Ende excuseren ende ontlecghen</l>
<l>Ende dat hi niet mesdaen heift zecghen;</l>
<l><pb n="75"/>Ende eist zo dat ment weten moet,</l>
<l>Zecghen ./ lichte hi deed om goet;</l>
<l>Of hi deed onwetendelike,</l>
<l>Onvorzien. of dies ghelike.</l>
<l>Met herten zullenwij te dien tiden</l>
<l>Met hem doghen ende medeliden,</l>
<l>Ende eist dat mesdaen heift hi</l>
<l>Entie dinc zo openbaer zij,</l>
<l>Dat alle weten wijf ende man,</l>
<l>Ende ment niet excuseren can,</l>
<l>Zo zullewij zijn also bedacht,</l>
<l>Dat wij sullen na onser macht</l>
<l>Zine meeninghe excusieren</l>
<l>Ende zecghen / in deser manieren:</l>
<l>Eist dat hi mesdaen hebben mach,</l>
<l>Hine meende niet datter an lach</l>
<l>Zo groot quaet, zo groot ongoet,</l>
<l>Alst an zulken sticken doet.</l>
<l>Of: hine was niet wel bedacht;</l>
<l>De viant heiften daertoe bracht</l>
<l>Die ons tempteert spade ende vro,</l>
<l>Of het dede hem noot of zo.</l>
<l>Ende eist ooc zo openbaer,</l>
<l>Dat elkerlijc weet voorwaer,</l>
<l>Dat dat altemael es niet,</l>
<l>Ende een mensche dit anziet,</l>
<l><milestone unit="fol" n="31b"/> Zo zal hi in hem selven zuchten</l>
<l>Ende vor zulke temptacie duchten</l>
<l>Ende peinsen in hem zelven dus:</l>
<l>Of mijn behoudre ihesus cristus</l>
<l>Mi bi daghe ende bi nachte</l>
<l>Niet en hadde bin ziere wachte</l>
<l>Bi ziere groter ontfarmicheden,</l>
<l>Hoe leede mochte mi noch heden</l>
<l>Bi temptacien ghevallen zijn,</l>
<l>Alsoot es minen evenkerstijn!</l>
<l>Ter materien ic weder kere,</l>
<l>Hoe de viand onsen here</l>
<l>Voren leide te dien stonden</l>
<l>Drie harde quade zonden,</l>
<l>De welke waren gulsichede,</l>
<l>Hoverde / ende ghierichede.</l>
<l>Metter gulsicheden dan</l>
<l>Ghinc hi onsen here eerst an.</l>
<l>Als onse here / veertich daghe</l>
<l>Ende veertich nachte zonder zaghe</l>
<l>Hadde ghevast. ende den viant</l>
<l>Cristus hongher was bekant,</l>
<l>Zo peinsdi wel, dat hi zoude</l>
<l>Hem tempteeren also houde</l>
<l>Met gulsicheden in enigher wise</l>
<l>Ende hem prosenteren spise;</l>
<l>Dus zoudi hem ontgaen cume.</l>
<l>Nu heift de viand ene costume,</l>
<l>Dat hi den mensche voren leicht</l>
<l>Ende gherne te tempteren pleicht</l>
<l>Met sulker zonde als hi waent,</l>
<l>Daer de mensche meest toe es vermaent.</l>
<l>Ende daer hi meest toe ghehelt si,</l>
<l>Daer mede tempteerten hi.</l>
<l><pb n="76"/>Ende dus docht hem openbare,</l>
<l>Dat cristus ten hongher ghehelt ware</l>
<l>Ende hine lichtelike daer mede</l>
<l>Zoude bringhen ter gulsichede.</l>
<l>Eene andre redene zo es,</l>
<l>Waer om de viant, zijt ghewes,</l>
<l>Den mensche als tempteerre quaet</l>
<l>Met gulsichede eerst an gaet</l>
<l>Om dat de mensche vervult met spise</l>
<l>Mesdoet in menigherhande wisen,</l>
<l><milestone unit="fol" n="31c"/> Lichteliker, es mi bekent,</l>
<l>Dan die hem houd abstinent.</l>
<l>Ende daer bi, also ons leert</l>
<l>Scrifture ./ heift hi ghetempteert</l>
<l>Adame ende yeven mede</l>
<l>Met deser zonde gulsichede</l>
<l>Ende hiet hem, contrarie gode,</l>
<l>Dat zij aten de vrucht verboden</l>
<l>Ende deden, also hi hem riet.</l>
<l>Een mensche vecht te male om niet</l>
<l>Up ander zonden, eist wijf of man,</l>
<l>Eist dat hi hem niet wachten can</l>
<l>Voor dese zonde gulsichede</l>
<l>Ende voor grote onghetemperthede.</l>
<l>Dus zach de duvel den hongher groot</l>
<l>Ende sprac ./ maec van desen steenen broot,</l>
<l>Bistu de gods zone ende niement el;</l>
<l>Die macht hebstu van gode wel.</l>
<l>Ende god, onse here van hemelrike,</l>
<l>Verwan den duvel omoedelike.</l>
<l>Ende dese andwoorde had hi van gode:</l>
<l>Niet alleene biden brode</l>
<l>Leift de mensch talre stont,</l>
<l>Maer biden woorde van gods mont.</l>
<l>Recht als of hi zecghen woude:</l>
<l>Alwa[r]et dat de lechame zoude</l>
<l>Biden brode zijn ghevoet,</l>
<l>Nochtan trouwen de ziele moet</l>
<l>Hare voetsel hebben properlike</l>
<l>Van gods woorden van hemelrike.</l>
<l>Daer na nam hi onsen here</l>
<l>Ende leedene met groten ghere</l>
<l>In de stede, verstaet mi wel,</l>
<l>Up een pineel vanden tempel.</l>
<l>Ende hi leide hem daer te voren</l>
<l>Hovaerde ./ zo ghi moocht horen.</l>
<l>Bistu de gods zone, sprac hi weder,</l>
<l>Zo laet di dalen hier ter neder.</l>
<l>Daer staet ghescreven, es mi bekent,</l>
<l>God heift zine inglen di ghesent,</l>
<l>Van hem zultu zo zijn bemoet.</l>
<l>Zij zullen di draghen dat dijn voet</l>
<l>Niet zij ghequest van enighen steenen.</l>
<l>God sprac omoedelijc al teenen</l>
<l><milestone unit="fol" n="31d"/> Ende heift hem andwoorde ghegheven:</l>
<l>Dinen god ende dinen here</l>
<l>Ne zultu tempteren in gheenen kere.</l>
<l>Die viand die leedde weder</l>
<l>Gode van dien tempel neder</l>
<l>Up eenen berch ende toghede hem</l>
<l><pb n="77"/>Al die stat van jherusalem</l>
<l>Ende sprac: ic ghevedi dese stede,</l>
<l>Wiltu vallen ende mi anebeden.</l>
<l>Andwoorde heeft hem god ghegheven:</l>
<l>Vlie, sathanas, het staet ghescreven:</l>
<l>Gode alleene zultu anebeden</l>
<l>Ende hem dienen met nernsticheden.</l>
<l>Dat was te zecghen, du ne bes gheen god;</l>
<l>Waentstu dat ic zij zo zot,</l>
<l>Dat ic di anebeden zoude?</l>
<l>Ende sathanas vloe also houde.</l>
<l>Dus verwan god zekerlike</l>
<l>Sviands temptacie subtijllike</l>
<l>Dit figureerde ons daniel</l>
<l>Wileneer in figuren wel</l>
<l>Ende bediede ons dit wel scone.</l>
<l>In dese stede van babilone</l>
<l>Was een afgod, verstaet tbediet,</l>
<l>De welke bel bi namen hiet,</l>
<l>Dien dat volc als lieden zot</l>
<l>Oeffenden over haren god,</l>
<l>Ende waenden de waerheit weten,</l>
<l><milestone unit="fol" n="32a"/> Dat hi te drinken plach ende te eten.</l>
<l>Ende die lieden vander steden,</l>
<l>Die hem offerande deden,</l>
<l>Offerde hem tweewaerf, zonder zaghe,</l>
<l>Twalef broden binden daghe,</l>
<l>Zesse kannen wijns ende vleesch ghesoden</l>
<l>Ende .xl. scapen gaven zij dien goden.</l>
<l>Ende als zij weder daer toe quamen,</l>
<l>Gheene spise zij daer vernamen.</l>
<l>Dus waenden zij die waerheit weten,</l>
<l>Dattie afgod dit plach teten.</l>
<l>Nu camen daer bi nacht de papen,</l>
<l>Dier al dese spise ghinghen rapen.</l>
<l>Die helighe prophete daniel</l>
<l>Wiste haerlieden valscheit wel</l>
<l>Ende ghinc toten coninc ende nam orlof</l>
<l>Om tonder vindene twaer daer of.</l>
<l>Ende hi vant die duere staen,</l>
<l>Daer zij in plaghen te gaen.</l>
<l>Ende voor die duere, dats waerheit,</l>
<l>Heift daniel asschen gheleit,</l>
<l>Daer hi bi in corten stonden</l>
<l>Hare voetstappen heift bevonden.</l>
<l>Ende als hi vant dus dese dinc,</l>
<l>Zo toghede hij den coninc,</l>
<l>Die hem doe orlof gaf ter stede,</l>
<l>Dat hi den afgod te nieten dede.</l>
<l>De papen, haer wiven ende haer kinder,</l>
<l>Die dese spise al aten ghinder,</l>
<l>Moesten alle de dood verwerven</l>
<l>Ende bitterlijc daer omme sterven.</l>
<l>Dus was hi ende zine volghers doot.</l>
<l>Hier bi lach ooc een drake groot</l>
<l>In een hol al daer bi staende</l>
<l>Ende dat volc ghemeen dat waende,</l>
<l>Dat een god hadde ghewesen,</l>
<l>Ende offerden als gode desen.</l>
<l>Eenen pape hadde dese drake,</l>
<l>Die hem spise van goeder smake</l>
<l>Plach te offeren alle daghe,</l>
<l>Die hi verzwalch met zine craghe</l>
<l><pb n="78"/>Blidelike ende also houde,</l>
<l>Also elke beeste doen zoude.</l>
<l>Van diere stede quam hi niet af</l>
<l><milestone unit="fol" n="32b"/> Om die spise, die men hem gaf.</l>
<l>Daniel zach ooc dese dinc</l>
<l>Ende toten coninc hi doe ghinc</l>
<l>Ende bad orlof den coninc coene,</l>
<l>Dat hine te niete moeste doene.</l>
<l>Die coninc gaf hem orlof des</l>
<l>Ende daniel, des zijt ghewes,</l>
<l>Meende te destrueeren den quaden</l>
<l>Drake ./ ende maecte .j. hoop van draden</l>
<l>Ende waerp den drake dat in de kele</l>
<l>Van pecke / ende ooc van mele,</l>
<l>Ende alst in was, verstaet tbediet,</l>
<l>Ne mochte hijt verteren niet,</l>
<l>Maer hi barste ende wart ghescuert</l>
<l>Ende also had hi tlijf verbuert.</l>
<l>Dus dede daniel met nauwen kere</l>
<l>Dese .ij. die waren ghulsich zere,</l>
<l>Te niete bi behendichede.</l>
<l>Zo god sviands temptacie dede,</l>
<l>Diene met gulsichede tempteerde</l>
<l>Eerst ./ also ons die littre leerde,</l>
<l>Ihesus cristus van groter werden</l>
<l>Verwan den duvel vander hoverden.</l>
<l>Hier voormaels figureerde dit</l>
<l>In zine jonchede wel davit,</l>
<l>Die den sterken gholyas</l>
<l>Doodde, die de meeste was</l>
<l>Ende de staercster een</l>
<l>Die de zonne doe bescheen.</l>
<l><milestone unit="fol" n="32c"/> Dese gholyas, zij u becant,</l>
<l>Was wileneer een groot gygant</l>
<l>Ende in staercheiden hem we[l dochte],</l>
<l>Dat hem niemen gheliken mochte</l>
<l>Vanden kindren van israhel,</l>
<l>Ende plach hem, zeit scrifture wel,</l>
<l>Te beroumene te menigher stede</l>
<l>Van ziere groter crachtichede.</l>
<l>Ende david, also wij lesen,</l>
<l>Vacht enewaerf ieghen desen.</l>
<l>Die der stercheit sceen hebben twint,</l>
<l>Want hi was een puur jonc cint</l>
<l>Ende was van staturen cleene,</l>
<l>Die werpene met eenen steene</l>
<l>Huut ere slinghere met ziere conste</l>
<l>Ende metter gracie, die hem god jonste,</l>
<l>Dat hi viel al was hi groot,</l>
<l>Ende slouchene metten zweerde doot.</l>
<l>Dese gholyas, verstaet mi,</l>
<l>Daer es lucifer beteikent bi</l>
<l>Om zine grote hoverdichede,</l>
<l>Want hi wilde ter hemelscher stede</l>
<l>Zinen scepper hebben gheleken,</l>
<l>Daerbi was hi daer ute ghesteken.</l>
<l>David, die een heirde was,</l>
<l>Verwan desen gholyas.</l>
<l>Bi desen heirde es bediet</l>
<l>Die gods zone ende anders niet,</l>
<l>Die sviands temptacie verwan.</l>
<l>Deser zonde hoverde dan</l>
<l>Ende haer quade ghewerke</l>
<l>Regneert in leeken ende in clerke.</l>
<l>Het heift menich helich man,</l>
<l>Die gheene zonde verwinnen can,</l>
<l>Noch besmetten zine memorie</l>
<l>Anders dan dese ydele glorie</l>
<l>Ende dat zij begheren te wesen</l>
<l><pb n="79"/>In dese werelt zere ghepresen.</l>
<l>Want onder eenen zac, god weet,</l>
<l>Of onder eens aerm mans cleet</l>
<l>Es dicken also grote hoverde</l>
<l>Als onder purper van groter werde,</l>
<l>Dat met goude behanghen blect</l>
<l>Ende dat eens keyser leden dect.</l>
<l><milestone unit="fol" n="32d"/> Ten darden was onse here weert</l>
<l>Met ghiericheden ghetempteert,</l>
<l>Dat god den viand in verwan.</l>
<l>Ende david, daer ic of began,</l>
<l>Bediede dit wel wilen eer,</l>
<l>Als hi den liebaerd enten beer</l>
<l>Verslouch ./ die te gader quamen</l>
<l>Ende hem zine scapen namen.</l>
<l>Met gherechtigher waerhede</l>
<l>Bedieden dese twee: ghierichede,</l>
<l>Want zij roveden zine scapen,</l>
<l>Waer dat zijse conden betrapen.</l>
<l>David eens der over quam,</l>
<l>Hem beeden hi zijn scaep ontnam</l>
<l>Ende slouch die beesten beede doot.</l>
<l>Ende dit beteikent ons al bloot,</l>
<l>Dat god des duvels ghierichede</l>
<l>Verwan ende tonder dede.</l>
<l>Nu keer ic weder onghespaert</l>
<l>Te miere eerster materien waert.</l>
<l>Als god den duvel dus verwan</l>
<l>Ende van dede vlien sathan,</l>
<l>Quamen die inglen tonsen here</l>
<l>En dienden hem met groten ghere</l>
<l>Als eenen verwinre, die verwonnen</l>
<l>Hadde den camp voren beghonnen.</l>
<l>Ende dat zij gode van hemelrike</l>
<l>Dus dienden bediet zekerlike,</l>
<l><milestone unit="fol" n="33a"/> Zo wat mensche in elc lant</l>
<l>Aldus vecht jeghen den viand</l>
<l>Ende verwint, dat, zonder waen,</l>
<l>Te zinen dienste zo zullen staen</l>
<l>Die inglen ./ ende hi zal verbliden</l>
<l>In haer gheselsceip tallen tiden.</l>
<l>O zoete jhesus, ghef ons cracht</l>
<l>Ende van di te zine ghewacht,</l>
<l>Dat ic moete zo wederstaen</l>
<l>Alle temptacie, die mi comt aen,</l>
<l>Ende ic moet hebben daer of victorie,</l>
<l>Dat ic in dine eweghe glorie</l>
<l>Met eenre victorien crone</l>
<l>Met di ewelike moete wonen.</l>
</div>
<div type="chapter"><head type="chapter">XIV</head>
<l>In dit capitel heb di ghehoort</l>
<l>Recht hier voren in waerre woort,</l>
<l>Also ict bescreven vant,</l>
<l>Hoe cristus van den viant</l>
<l>Leet dor onsen wille temptacie;</l>
<l>Ende daer up die comparacie,</l>
<l>De welke gheschiede altemet</l>
<l>Hier voormaels in dhoude wet,</l>
<l><pb n="80"/>Staen hier voren ghescreven al.</l>
<l>In dit capitel ic zecghen zal,</l>
<l>Hoe god marien magdaleenen</l>
<l>Bi haren tranen, bi haren weenen,</l>
<l><milestone unit="fol" n="33b"/> Ghenas van haren zwaren zonden,</l>
<l>Daer zoe mede was ghebonden,</l>
<l>In die maeltijt daer god at.</l>
<l>Hier boven hebbic gheseit, dat</l>
<l>Onse here cristus van sinte janne</l>
<l>Was ghedoopt, den helighen manne,</l>
<l>In dat water vander jordane.</l>
<l>Ja, als hi in began te gane</l>
<l>Den tijt van zinen dartich jaren,</l>
<l>Ende in corter tijt daer nare</l>
<l>Woude onse helighe scepper weert</l>
<l>Vanden duvel zijn ghetempteert.</l>
<l>Ende daerna cristus, god ende man,</l>
<l>Den volke predeken began</l>
<l>Ende dooptese talre stede</l>
<l>Ende wijsde hem zine zalichede,</l>
<l>Ende heeft hem exempel ghegheven,</l>
<l>Hoe zij na hem zullen leven.</l>
<l>Hi zeid hem niet met woorden alleene,</l>
<l>Also de predecaers nu ghemeene</l>
<l>Tvolke willen wel doen leven,</l>
<l>Maer exempel zij lettel gheven.</l>
<l>Zij hebben twoort ende niet de daet,</l>
<l>Zij connen zecghen: dit doet, dit laet,</l>
<l>Ende zij toghen wel goed bediet,</l>
<l>Maer zij ne belevent zelve niet.</l>
<l>Ende waert zo dat zijt beleven,</l>
<l>Menighe, die in zonden sneven,</l>
<l>Zijn zij wijf ofte man,</l>
<l>Zouder exempel nemen an;</l>
<l>Maer daer zal niemen merken naer</l>
<l>Hare woorden, die zijn waer.</l>
<l>Men zal niet merken wie dat zij</l>
<l>Die predict ./ maer dat zeicht hi;</l>
<l>Daer up zullen wij zere merken</l>
<l>Ende achtervolghen met ghewerken.</l>
<l>Elc mach up zine boete mesdoen,</l>
<l>Wine zulre of gheven gheen zoen</l>
<l>Van haren mesdaden int jugement.</l>
<l>Maer god onse here, es mi bekent,</l>
<l>Zeide den volke zine zalichede</l>
<l>Ende beleefdet zelven mede.</l>
<l>Hine beval te gheenen stonden,</l>
<l>Ten was in zijn leven vonden.</l>
<l><milestone unit="fol" n="33c"/> Met rechte mochte zecghen hi:</l>
<l>Doet dit ende nemit exempel an mi.</l>
<l>In ziere predicacien beghin</l>
<l>Zo zeide hi aldus voren in:</l>
<l><pb n="81"/>Doet penitencie in allen zaken,</l>
<l>Dat hemelrike zal u naken.</l>
<l>Recht als of hi zecghen woude,</l>
<l>Dat hi comen ware die zoude</l>
<l>Open doen die hemelsche doren,</l>
<l>Die ghesloten waren te voren</l>
<l>Ende nu open zijn hem allen,</l>
<l>Die te penitencien willen vallen.</l>
<l>Merct of dit was een zoete luut</l>
<l>Zijns voys ende groot virtuut,</l>
<l>Dat hi om beteringhe heift belooft</l>
<l>Dat bi den viand was berooft.</l>
<l>Vor die comste van gods gheboort</l>
<l>Was dustaen sermoen noyt ghehoort.</l>
<l>Van zinen sermoene te dien tiden</l>
<l>Was altvolc sculdich te verbliden</l>
<l>Ende die woorden wel tontfaen:</l>
<l>Dat zo wie zonde heift ghedaen</l>
<l>Ende heift gheweist openbare</l>
<l>Of stille een groot zondare,</l>
<l>Dien word die hemelsche poort ondaen,</l>
<l>Wilhi hem beteren ende ofstaen</l>
<l>Van alre zondeliker daet</l>
<l>Ende laten hem rouwen zijn leven quaet.</l>
<l>Nu was een zondaer die hoorde</l>
<l>Van onsen here dese woorde.</l>
<l>Zoe hiet marie magdalene</l>
<l>Ende was besmet met zonden onrene</l>
<l>Ende ghebonden met zeven banden,</l>
<l>De welke waren zeven vianden,</l>
<l>Diese hadden ghebonden ende ghevaen.</l>
<l>Bi desen zevenen es te verstaen</l>
<l>Die zeven grote hooftzonden,</l>
<l>Die ter dood die ziele wonden.</l>
<l>Dese marie magdaleene</l>
<l>Cam met rouwen ende met weenen</l>
<l>Van haren zonden recht confuus</l>
<l>Ter maeltijt in symeons huus,</l>
<l>Daer onse here, dats waerhede,</l>
<l>Teenre tijt zine maeltijt dede.</l>
<l><milestone unit="fol" n="33d"/> Zoe, die hadde zwaer berouwen</l>
<l>Van haren zonden ende groot betrouwen</l>
<l>Up gods grote ontfarmicheden,</l>
<l>Viel onder die tafele beneden</l>
<l>Ende custe daer ons heren voete</l>
<l>Met groten betrouwene zoete</l>
<l>Ende weende zo zere, verstaet dat,</l>
<l>Dat zoese met tranen maecte nat</l>
<l>Ende droghedese doe daer nare</l>
<l>Vandien tranen met haren hare.</l>
<l>Bi desen berouwene van haren zonden</l>
<l>Heift zoe gods ghenaden vonden,</l>
<l>Diese vanden zwaren banden</l>
<l>Loste ./ als vanden zeven vianden,</l>
<l>Ende maectese van zonden claer.</l>
<l>Ende daer bi ne gheen zondaer,</l>
<l>Al es hi met zonden belopen,</l>
<l>Hine zal daer om niet wanhopen,</l>
<l>Want wilhijt betren ende eist hem leet,</l>
<l>Onse here god es altoos bereet,</l>
<l>Dat hi hem scelden wille quijt</l>
<l>Zine mesdaet in alre tijt</l>
<l>Ende lostene vander hellen wee.</l>
<l>Ende hier boven / dats nochmee,</l>
<l>Roupt hi de lieden zekerlike</l>
<l>Om te comen te hemelrike.</l>
<l><pb n="82"/>Dese roup ne was vor gods gheboort</l>
<l>Ter werelt van niemene ghehoort.</l>
<l><milestone unit="fol" n="34a"/> Dese helighe penitencie weert</l>
<l>Was wileneer ghefigureert</l>
<l>Bi eenen coninc, verstaet tbediet,</l>
<l>Die bi namen manasses hiet,</l>
<l>Dien god riep uter vanghenesse,</l>
<l>Zo wel zeicht die latijnsche lesse,</l>
<l>Als bi penitencien zekerlike</l>
<l>Weder te comen te zinen rike.</l>
<l>Dese coninc manasses dan,</l>
<l>Daer ic hier nu af began,</l>
<l>Hadde verbolghen te menighen stonden</l>
<l>Onsen here met groten zonden,</l>
<l>Want die propheten van gode</l>
<l>Dede hi pinen ende doden</l>
<l>Met zwaren tormenten, verstaet tbediet,</l>
<l>Ende achte up gode min dan niet;</l>
<l>Zine macht rekendi harde cleene.</l>
<l>Ende anders ne had hi redene gheene.</l>
<l>Dan zij hem lachterden zine mesdaet.</l>
<l>Manasses, dese coninc quaet,</l>
<l>Heift met overdaden groot</l>
<l>Zo vele propheten brocht ter doot,</l>
<l>Dat hi in die helighe stede</l>
<l>Van jherusalem, dats waerhede,</l>
<l>Die straten maecte al root,</l>
<l>Zo vele propheten slouchhi doot.</l>
<l>Die weerde helighe yzayas,</l>
<l>Die een groot prophete was,</l>
<l>Om dat hine teenen stonden</l>
<l>Eens begreep van zinen zonden,</l>
<l>Zo dede hine in eenen daghe</l>
<l>Cloven met ere houtinre zaghe</l>
<l>In de middewaerde recht ontwee.</l>
<l>Dit quaet ende vele mee</l>
<l>Dede manasses die coninc,</l>
<l>Ende als zijn tijt zo verre ghinc,</l>
<l>Dat god niet langher woude ghehinghen,</l>
<l>Zine vianden hem doe vinghen</l>
<l>Ende zettene met zwaren meswende</l>
<l>In eenen stoc in groter ellende</l>
<l>Ende in eenen karker diep,</l>
<l>Daer menich oncruut in liep.</l>
<l>Ende als hi was in dese pine,</l>
<l>Peinsde hi om die zonden zine</l>
<l><milestone unit="fol" n="34b"/> Ende hadde in goeden trouwen</l>
<l>Van al zinen zonden berouwen.</l>
<l>Zij waren hem met herten leet,</l>
<l>Die tranen vielen hem al heet</l>
<l>Huut zinen oghen, verstaet dat.</l>
<l>Gode hi zonderlinghe bat</l>
<l>Met menighen sconen orizoene,</l>
<l><pb n="83"/>Dat hi ghewerdichde te doene</l>
<l>An hem zine ontfarmichede.</l>
<l>Aldus sprac hi ende zeide:</l>
<l>Ic hebbe mesdaen vele mee</l>
<l>Dan zands leicht in de zee,</l>
<l>Ende in ben met gheenen engiene</l>
<l>Werdich den hemel an te zine</l>
<l>Om de menichte miere zonden,</l>
<l>Die ic dede te menighen stonden.</l>
<l>Ic ben mesleet ende zere mesvoert,</l>
<l>Te gramscepen heb ic di beroert</l>
<l>Ende die quade ghewerken mijn</l>
<l>Heb ic ghedaen vor dijn anschijn.</l>
<l>Ic hebbe te broken in mijn leven</l>
<l>Dine ghebode ende quaet bedreven.</l>
<l>Dit ende ander dies ghelike</l>
<l>Sprac hi weenende bitterlike,</l>
<l>Daer hi in den karker lach,</l>
<l>Ende god die dit wel an zach,</l>
<l>Dat hi liet zo menighen traen,</l>
<l>Heift zijn bede doe ontfaen</l>
<l>Ende heiftene wel vertroost</l>
<l>Ende uten karker daer verloost.</l>
<l>Ende god heeft weder gheroupen hem</l>
<l>Te zinen rike te jherusalem.</l>
<l>Nu es bediet, verstaet de dinc,</l>
<l>Elc zondare ./ bi desen coninc,</l>
<l>Die, alst an zine werken schijnt,</l>
<l>Te gode en hadde der minnen twint.</l>
<l>Dese coninc doden die propheten</l>
<l>Ende daer bi zo es te weten,</l>
<l>Als wi versmaden te horen daer nare,</l>
<l>Dat ons leert die predicare</l>
<l>Ende der leerres goede sermoen,</l>
<l>Dies ghelike wij dan mesdoen,</l>
<l>Also mesdede die coninc groot,</l>
<l>Die de propheten brocht ter doot.</l>
<l><milestone unit="fol" n="34c"/> Dese coninc was, als ghi moocht horen,</l>
<l>Ghevaen / ende als ic zeide te voren,</l>
<l>Ende dat bediet wel openbare</l>
<l>Also langhe als die zondare</l>
<l>Es in dodeliken zonden,</l>
<l>Es hi ghevanghen ende ghebonden</l>
<l>In die vanghenesse zwaer</l>
<l>Vanden viand, dats emmer waer,</l>
<l>Ende eist dat hi heeft goed berouwen</l>
<l>Ende up gode vast betrouwen,</l>
<l>God ne wil hem niet verdoemen,</l>
<l>Maer hi zal hem te hulpen comen</l>
<l>Ende bringhene ter zalichede,</l>
<l>Als hi desen coninc dede.</l>
<l>Dus vinden wij in gode bloot</l>
<l>Die ontfarmicheit zo groot,</l>
<l>Dat het ware abuus te callen,</l>
<l>Zoude yement in wanhopen vallen.</l>
<l>Dese grote ontfarmicheit</l>
<l>Bediet ons god wel, dats waerheit,</l>
<l>In eene parable also ic vinde,</l>
<l>Die hi sprac vanden guffen kinde.</l>
<l>Dese parable die ic las,</l>
<l>Bescrijft dewangeliste lucas.</l>
<l>Dit kint, daer ic af doe bediet,</l>
<l>Bi willen van zinen vader sciet</l>
<l>In verren lande ende heift verteert</l>
<l>Al zijn goed, also ons leert</l>
<l><milestone unit="fol" n="34d"/> Deser voorseider parable scrifture,</l>
<l>Ja, mids der zonde van luxure.</l>
<l><pb n="84"/>Ende dat hi ghecrighen mochte,</l>
<l>Altemale hijt over brochte,</l>
<l>Zo dat hi niet vele behelt</l>
<l>Ende cleene zo wart zijn ghelt,</l>
<l>Ende hi wart quijt van zinen goede</l>
<l>Ende began te hebben aermoede,</l>
<l>Ende aermoede dwankene mede,</l>
<l>Dat hi quam in ene stede,</l>
<l>Tot eenen poortre / ende woude met pinen</l>
<l>Om huere wachten zine zwinen.</l>
<l>Bi desen zuene, verstaet tbediet,</l>
<l>Es ons beteikent anders niet</l>
<l>Dan die zondaren altegader,</l>
<l>De welke vanden hemelschen vader</l>
<l>Sceiden altoos tallen stonden,</l>
<l>Als zij mesdoen in hooftzonden.</l>
<l>Es yement in hooftzonden dan,</l>
<l>Hi es ghegaen, eist wijf of man,</l>
<l>Verre wech in een vreimt lant,</l>
<l>Want david doet ons bekant</l>
<l>In zinen zouter, dats waerhede,</l>
<l>Varre zo es die zalichede,</l>
<l>Dat es cristus, over waer</l>
<l>Vanden dootliken zondaer.</l>
<l>En dese zondare dan onweert,</l>
<l>Qualike zine substancie verteert,</l>
<l>Als hi de zinnen van zinen leven,</l>
<l>De welke hem god heift ghegheven,</l>
<l>Daer hi duecht zoude doen mede,</l>
<l>Al bestelt tot ydelhede.</l>
<l>Dan comt dese zone, dats waerhede,</l>
<l>Tot enen poortre van der stede</l>
<l>Ende wacht zijn zwinen, verstaet tbediet,</l>
<l>Ende dit en beteikent ons el niet,</l>
<l>Dan die zondaer, es mi bekant,</l>
<l>Comt in die handen vanden viant.</l>
<l>Ende dat hi dan wacht de zwijne</l>
<l>Daer mach ons bi beteikent zine,</l>
<l>Dat hi de duvelen alle voet</l>
<l>Met zinen zonden die hi doet.</l>
<l>Dese zone, daer ic of began,</l>
<l><milestone unit="fol" n="35a"/> Zo groten hongher quam hem an,</l>
<l>Dat hi metten zwijnen at</l>
<l>Van haren slime, verstaet dat.</l>
<l>Ende als hem dustaen noot quam toe,</l>
<l>In hem selven ghinc hi doe</l>
<l>Ende began na zijn vermoghen</l>
<l>Met herten penitencie doghen,</l>
<l>Het dede hem aermoede ende noot,</l>
<l>Doe had hi eerst berouwen groot</l>
<l>Dat hi van zinen lieven vader</l>
<l>Also ghesceeden was algader.</l>
<l>Dies was hi in cranken spele,</l>
<l>Want minne / ende aermoede doen vele.</l>
<l>Hier moghen wij, dats waerhede,</l>
<l>Merken gods ontfaermichede,</l>
<l>Die zomtijt den zondaer dwinct,</l>
<l>Dat hine te penitencien brinct.</l>
<l>God, die staerf dor ons ant hout,</l>
<l>Mint zo zere onser alre behout,</l>
<l>Dat hi met alle den manieren</l>
<l>Die yement mochte ghevisieren,</l>
<l>Ons trect / ende gherne zien zoude</l>
<l>Dat wij quamen tonsen behoude,</l>
<l>Maer wij verliesen ons selven meest.</l>
<l>Zomeghe trect die helighe gheest</l>
<l>Met ziere heligher inspiracie</l>
<l>Ende ziere goedertierheit gracie,</l>
<l>Dat hi in hem zent al stille</l>
<l>Om wel te doene goeden wille.</l>
<l><pb n="85"/>Andre werden bi gods gracie</l>
<l>Bi goeder lieder predicacie</l>
<l>Bekeert ./ als zij hebben ghehoort</l>
<l>Van enen predicare een goed woort</l>
<l>Ende dat behouden ende vaten</l>
<l>Ende lever na in goeder maten,</l>
<l>Ende vaten daer na noch een woort</l>
<l>Twee drie / viere / ende also voort</l>
<l>Ende bleven daer na harde sterke</l>
<l>Ende dit comt al bi gods ghewerke.</l>
<l>Enighe zijn die in aermoede</l>
<l>Hebben gheleift / ende comen te gode</l>
<l>Bi aventuren, die hem god gheift.</l>
<l>Ende als een mensche beseven heift,</l>
<l>Dat hem god vele gracien doet,</l>
<l>Word hi peinsende in zinen moet:</l>
<l><milestone unit="fol" n="35b"/> God doet mi meer dan ic weert ben,</l>
<l>Met allen rechte zo dankics hem;</l>
<l>Ic wille mi wachten tallen stonden</l>
<l>Van quaetheden ./ ende van zonden</l>
<l>Willic mi zuveren alteenen.</l>
<l>God zal mi noch meer verleenen,</l>
<l>Up dat ic mi na miere machte</l>
<l>Zuvere ./ ende van zonden wachte.</l>
<l>Ende dit ghepeins hem god in stiert.</l>
<l>Andre werden ghepurgiert,</l>
<l>Die onse here omnipotent</l>
<l>Ziecheit of ander dinc toe zent,</l>
<l>Of van aermoede groot ghepijn,</l>
<l>Ende die daer in verduldich zijn</l>
<l>Ende peinsen ten selven stonden,</l>
<l>Dat hi dat heift om zine zonden</l>
<l>Ende wilhem voort zuveren ende wachten</l>
<l>Van quaet doene na ziere machten,</l>
<l>Ende wilhem ter duecht bestieren.</l>
<l>Ende in dustaenre manieren</l>
<l>Was dese zone behouden dan,</l>
<l>Daer ic hier boven of began,</l>
<l>De welke doghede in zijn herte</l>
<l>Penitencie ende smerte</l>
<l>Ende liet hem rouwen zijn zonden algader</l>
<l>Ende quam weder toten vader.</l>
<l>Ende als die vader dit an zach,</l>
<l>Ne zach hi noyt zo bliden dach</l>
<l>Ende liep zinen zone jeghen,</l>
<l>Daer hine zach comen inden weghen</l>
<l>Ende al hadde hi themwaerd fel</l>
<l>Ghesijn ./ hi ontfinckene wel</l>
<l>Ende custene daer ter stede</l>
<l>Ende helsdene vriendelike mede.</l>
<l>Aldus doet god ooc openbaer</l>
<l>Elken mensche die es zondaer,</l>
<l>Ende van zonden wil zijn ghedweghen.</l>
<l>Die gracie gods comt hem jeghen</l>
<l>Ende die zondare zonder waen</l>
<l>Word van gode vriendelic ontfaen.</l>
<l>Ende hi verleent hem voort gracie</l>
<l>Hem te wachtene vor temptacie;</l>
<l>Ende al dat hi heift bedreven</l>
<l>Van quaetheden in zijn leven,</l>
<l><milestone unit="fol" n="35c"/> Dat vergheift hem onse here</l>
<l>Ende wils ghedinken nemmermere.</l>
<l>Des moghen wij wel wesen coen</l>
<l>Ende gherne penitencie doen.</l>
<l>Dat penitencie de zondare</l>
<l>Doen zal ./ dat es openbare</l>
<l>Ghefigureirt, verstaet wel dit,</l>
<l><pb n="86"/>Biden goeden coninc davit,</l>
<l>De welke hadde mesdaen zo vele</l>
<l>In machslachten, in overspele.</l>
<l>Dat was te zecghen wonder groot,</l>
<l>Want hi hadde doen slaen doot</l>
<l>Uryen / zinen rudder weert,</l>
<l>Ende hadde zijn wijf ghevioleert,</l>
<l>Twelke waren zonden zwaer.</l>
<l>Een prophete quam daer naer</l>
<l>Tote david / die hiet nathan,</l>
<l>Diene te begripene beghan</l>
<l>Ende te castyene begonde,</l>
<l>Dat hi ghedaen hadde die zonde</l>
<l>Ende dat hi een quaet zondaer zij.</l>
<l>Doe zo sprac david ./ peccavi,</l>
<l>Dats te zecghene / ic heb mesdaen.</l>
<l>Ende god onse here also zaen</l>
<l>Was te verghevene bereet,</l>
<l>Als hi zach, dat hem was leet</l>
<l>Ende hi zelve openbare</l>
<l>Sprac dat hi mesdadich ware.</l>
<l><milestone unit="fol" n="35d"/> Als nathan dit zecghen hoorde</l>
<l>Den coninc david. hi andwoorde:</l>
<l>Verdrach gheift u / ende verlaet</l>
<l>Van alre zondeliker daet</l>
<l>God onse here omnipotent,</l>
<l>Want u leet es ./ ende ghijt kent.</l>
<l>O god, here van hemelrijc,</l>
<l>Hoe groot ende onsprekelijc</l>
<l>Es dine ontfaermicheit alteenen,</l>
<l>Die du den zondaer wils verleenen.</l>
<l>Gheenen zondaer vul malicien,</l>
<l>Wie hi zij. van wat condicien,</l>
<l>Ne wildi verspuwen no versmaden;</l>
<l>Du ne does hem dine ghenaden,</l>
<l>Wilhi tot u te ghenaden comen</l>
<l>Ende hem selven niet verdoemen.</l>
<l>Ende hier boven, here vry,</l>
<l>Roupstu den zondaer ooc to di</l>
<l>Ende belooft hem teweghe leven,</l>
<l>Wille hi hem ter dueghet gheven,</l>
<l>Ende verlaets hem alle mesdaden.</l>
<l>Sinte pieter daedstu ghenaden,</l>
<l>Die di driewaerf hadde vertijt;</l>
<l>Pauwels scolstu ooc al quijt</l>
<l>Dat hi di wilde persequeren</l>
<l>Ende dine wet ooc destrueren;</l>
<l>Thomaes. matheeus ende ooc david,</l>
<l>Achab. manasses, weet dit,</l>
<l>Ende ysmas den moordenare</l>
<l>Ende magdaleenen der zondare</l>
<l>Theophelum / ende andren man</l>
<l>Ende wijf. meer dan men noemen can.</l>
<l>Ende na dattuut verghaefs hem allen,</l>
<l>Twi zoude wij in wanhopen vallen,</l>
<l>Al eist dat wij zijn ghebonden</l>
<l>Met sterken banden van zwaren zonden.</l>
<l>Du best zo hoofsch ende goedertiere.</l>
<l>Ic wille up die in alre maniere</l>
<l>Hopen / ende up dine ghenaden.</l>
<l><pb n="87"/>Al bem ic met zonden beladen.</l>
<l>Ic hope van di te zijn vertroost,</l>
<l>Die al de werelt hebs verloost.</l>
<l>O lieve jhesus goedertiere,</l>
<l>Dine gracie ons toe stiere,</l>
<l><milestone unit="fol" n="36a"/> Zo dat wij van onsen zonden</l>
<l>Met penitencien werden ontbonden,</l>
<l>Ende met diere penitencie</l>
<l>Moeten comen te dijnre presencie.</l>
</div>
<div type="chapter"><head type="chapter">XV</head>
<l>In dit capitel hier voorscreven</l>
<l>Hebbic kennesse ghegheven</l>
<l>Ende in waren woorden gheleert</l>
<l>Hoe maria was bekeert</l>
<l>Ende ghemaect van zonden reene,</l>
<l>Wies toename was magdalene.</l>
<l>Nu zal ic hier doen ghewach,</l>
<l>Hoe cristus up ten palmezondach</l>
<l>Te iherusalem quam inne</l>
<l>Ghereeden up eene ezelinne.</l>
<l>Ende hoe hi daer was ontfaen</l>
<l>Ende wat hi dede, zuldi verstaen.</l>
<l>Up dien zondach, verstaet tbediet,</l>
<l>Dat men de palmen te draghen pliet,</l>
<l>Zo ghevielen zekerlike</l>
<l>Drie dinghen principalike,</l>
<l>De welke waren daer te voren</l>
<l>Ghefigureert, als ghi moocht horen,</l>
<l>Dat ons wel orcond de scrifture</l>
<l>Bi drien openbaren figuren.</l>
<l>Deerste dinc, verstaet mi wel,</l>
<l>Die daer up dien dach ghevel,</l>
<l>Was: als onse here zach</l>
<l>Jherusalem up dien zondach,</l>
<l><milestone unit="fol" n="36b"/> Zo weendi, dat es waerhede,</l>
<l>Bitter tranen up die stede.</l>
<l>Dat ander / doe ic u verstaen:</l>
<l>Met love was hi daer ontfaen.</l>
<l>...</l>
<l>Ende die daer inden tempel brochten</l>
<l><pb n="88"/>Dinghen, die zij daer vercochten.</l>
<l>Int eerste zullen wi merken twij</l>
<l>Dat god weende / ende waerbi</l>
<l>Dat die stede van jherusalem</l>
<l>Also dede weenen hem.</l>
<l>Ende dat hi weende also houde.</l>
<l>Dat was. om dat noch zoude</l>
<l>Der stede ghenaken zulc verdriet,</l>
<l>Dat deen steen upden andren niet</l>
<l>Zoude licghen noch staende bliven,</l>
<l>Ende dat van honghere de wiven</l>
<l>Zouden eten haer selfs kinder,</l>
<l>Ende manslacht groot, die ghinder</l>
<l>Zoude ghescien/ in comenden daghen</l>
<l>Ende ooc menighe andre plaghen,</l>
<l>Als men dicken heift zecghen horen.</l>
<l>Om dat god dit wist te voren,</l>
<l>Zo moeste muerwen zijn meenen</l>
<l>Ende ghinc bitterlike weenen,</l>
<l>Om dat der heligher stede</l>
<l>Noch zoude ghevallen also lede.</l>
<l>Ende om dat hi dat wist te voren,</l>
<l>Zo weendi als ghi moocht horen</l>
<l><milestone unit="fol" n="36c"/> Dese weninghe van cristus weert</l>
<l>Was wilen wel ghefigureert,</l>
<l>Also ic inden latine las.</l>
<l>Biden propheet jheremyas,</l>
<l>Daer men of heift lesen horen,</l>
<l>Dat hi wilen weende te voren</l>
<l>Ende ooc propheteerde scone,</l>
<l>Dat dat volc van babylone</l>
<l>Zoude jherusalem de stede</l>
<l>Destrueren met groten lede.</l>
<l>Dus beweende god / ic zeker bem,</l>
<l>Die destruxie van jherusalem</l>
<l>Ende hi voorwiste in zijn voorzien,</l>
<l>Dat bi den romeynen zoude ghescien.</l>
<l>Die dit dan wel overziet,</l>
<l>Bi cristus weenen es ons bediet,</l>
<l>Dat wij sullen tallen tiden</l>
<l>Weenen ende hebben medeliden,</l>
<l>Als wi zien onsen evenkerstijn</l>
<l>Liden aermoede. ofte pijn</l>
<l>Van ziecheden of van zere,</l>
<l>Want hi gheift vele mere</l>
<l>Die medelijd in smenschen aermoede</l>
<l>Dan die hem deelt van zinen goede.</l>
<l>Redene wil ic hier toe toghen.</l>
<l>Es enich mensche in doghen,</l>
<l>In ziecheden of in pinen,</l>
<l>Ende ic hem dele van minen</l>
<l>Goede ./ in rechter caritaten,</l>
<l>Daer doe ic wel an utermaten,</l>
<l>Want icken emmer daer mede lave,</l>
<l>Ja, als ic hem mijns ghelds wat gave,</l>
<l>Want al es hi anders bedrouft,</l>
<l>Hi coopter mede dat hem hehouft,</l>
<l>Ende es vanden ghelde verblijt.</l>
<l>Maer eist dat yement medelijt</l>
<l>Met enighen aermen zieken man,</l>
<l>Zo schijnt hi hem te gheven dan</l>
<l><pb n="89"/>Emmer een deel van zinen live.</l>
<l>Want eist dat ic rouwe drive</l>
<l>Om eens anders zerichede</l>
<l>Ende ic mi bedrouve daermede,</l>
<l>Zijn liden ic mi selven gave;</l>
<l>Maer deeldic yemen van miere have,</l>
<l><milestone unit="fol" n="36d"/> Niet zo vele ne ghevic hem,</l>
<l>Want naerre ic mi selven bem,</l>
<l>Of mijn liden is naerre mi</l>
<l>Dan die erdsche have zij.</l>
<l>Maer caritate boven al</l>
<l>Es ./ als ic u zecghen zal,</l>
<l>Dat men hem deele tijdlijc goet</l>
<l>Ende met hem liden inden moet.</l>
<l>Ooc sullen wij, es mi bekant,</l>
<l>Medeliden met onsen viant</l>
<l>Alse wel als met onsen vrient,</l>
<l>Ende daer in es vele mee verdient.</l>
<l>Bi redene doe ict u verstaen:</l>
<l>Het es alte wel ghedaen,</l>
<l>Dat wi hebben liden ende minne</l>
<l>Met onsen goeden vriendekinne,</l>
<l>Want die minne dat inhout</l>
<l>Ende het bewijst der redenen scout.</l>
<l>Maer hebben wij dan caritate</l>
<l>Toten mensche die ons hate,</l>
<l>Ende wij dat doen om gods minne</l>
<l>Ende wij hem met al onsen zinne</l>
<l>Hebben om gods wille care,</l>
<l>Oft onsen vrient met herten ware,</l>
<l>Ende ons nochtan es bekant</l>
<l>Dat hi te vullen es viant</l>
<l>Ende hi zelve niet en woude</l>
<l>Dat ons duecht ghevallen zoude,</l>
<l>Ende wijt weten ende wine minnen,</l>
<l>Groten loon wij dan ghewinnen</l>
<l>Van gode ./ ende meerre verdient,</l>
<l>Dan of hi ware onse vulle vrient.</l>
<l>Dus elken, bi redenen bekant,</l>
<l>Minne wij dan, vrient ende viant,</l>
<l>Ende delen hem met lidende moede</l>
<l>In zine noot van onsen goede.</l>
<l>Ende es hi ooc also ghequelt,</l>
<l>Dat hem helpen mach gheen ghelt,</l>
<l>Laet ons daer in niet verbliden,</l>
<l>Maer met herten met hem liden</l>
<l>Ende mede doghen in zijn zere</l>
<l>Uten exemple van onsen here,</l>
<l>Die up dese voorseide stede</l>
<l>Hadde zo grote jamerhede.</l>
<l><milestone unit="fol" n="37a"/> Ende hi nochtan voorwiste wel,</l>
<l>Dat hem al tvolc was rebel</l>
<l>Ende lettel vriende hadde of gheen,</l>
<l>Also alst cortelike wel scheen</l>
<l>Up den vrydach eerst daer naer,</l>
<l>Want zine cruusten openbaer.</l>
<l>Een leerre zeicht ons openbare,</l>
<l>Dat het recht onmoghelijc ware,</l>
<l>Dat enich mensche zoude verbliden</l>
<l>In gods gracie ./ ende niet liden</l>
<l>Ne wilde. wanneer dat ghepijn</l>
<l>Doghede die evenmensche zijn.</l>
<l>Daer bi zullen wi te rechte poghen</l>
<l>Met den lidenden te doghen,</l>
<l>Want het es zere wel ghedaen</l>
<l>Ende loon zulle wijs vor gode ontfaen.</l>
<l><pb n="90"/>In tander point zullen wi verstaen,</l>
<l>Dat god met love was ontfaen</l>
<l>Ende hem tvolc quam te ghemoete.</l>
<l>Met love ende met zanghe zoete</l>
<l>Zo ontfinghen zij onsen here.</l>
<l>Ende wel was wilennere</l>
<l>Bediet in figuren dit</l>
<l>Biden helighen man davit,</l>
<l>Welke david dat verwan</l>
<l>Gholyase den sterken man,</l>
<l>Also ic zeide hier te voren.</l>
<l>Nu moochdi voort van hem horen,</l>
<l><milestone unit="fol" n="37b"/> Als hi desen man hadde doot</l>
<l>Ontfincken tvolc met love groot</l>
<l>Ende quam hem te ghemoete,</l>
<l>Eenen zanc ooc zinghende zoete</l>
<l>In die eere, dat wiet verstaen,</l>
<l>Dat hi die mandaet hadde ghedaen.</l>
<l>Ende loofdene vele meer dan saul</l>
<l>Ende riepen met voyse vul:</l>
<l>Saul duust loven, verstaet dit,</l>
<l>Ende tienduust den jonghen davit.</l>
<l>Bi desen david es ons bediet</l>
<l>Onse behoudre ende el niet,</l>
<l>De welke verwan golyas,</l>
<l>Dats die temptacie van sathanas.</l>
<l>Dese david. god. des ic ghewach,</l>
<l>Doe / was upden palmdach</l>
<l>Met groten love ontfaen twaren</l>
<l>Ende zere gheprijst vanden scaren</l>
<l>Ende quamen met groten hopen</l>
<l>Jeghen cristuse ute ghelopen.</l>
<l>Ende zomeghe riepen: osanna,</l>
<l>Dats te zecghene, als ic versta,</l>
<l>Recht als of zij zecghen wouden:</l>
<l>Wij bidden di, maec ons behouden;</l>
<l>Ende zij hietene zone van david.</l>
<l>Ander lieden riepen dit:</l>
<l>Dese es ghebenedijt,</l>
<l>Die hier comt te deser tijt</l>
<l>In den name vanden here!</l>
<l>Noch riepen andre zere</l>
<l>Ende zeiden verstandelike wel,</l>
<l>Dat hi was coninc van israhel.</l>
<l>Andre zeiden ooc openbare,</l>
<l>Dat hi een behoudre ware,</l>
<l>Daer de werelt mede zoude</l>
<l>Altemale zijn behouden.</l>
<l>Andre hem te moete comen</l>
<l>Ende stroyden voor hem bloemen,</l>
<l>Andre liepen hem noch jeghen</l>
<l>Ende worpen palmen in de weghen.</l>
<l>Enighe ghinghen hem ontcleeden</l>
<l>Ende stroyden ende spreeden</l>
<l>Hare clederen te dien tiden,</l>
<l>Daer onse here zoude riden.</l>
<l><milestone unit="fol" n="37c"/> Die stede jherusalem zekerlike</l>
<l>Die beteikent ons gheestelike</l>
<l>Ende es te verstane daer inne</l>
<l>Als van payse ene goddinne.</l>
<l>Ooc beteikent de voorseit stede</l>
<l>Alle zalighe ziele mede,</l>
<l>Tote welker zielen dat coemt</l>
<l>Onse behoudre voor ghenoemt.</l>
<l>Ende es daer in te comen bereet</l>
<l>Met groter eere, also ict weet,</l>
<l>Ende wij zijn hem met groten hopen</l>
<l>Sculdich ieghen te comen ghelopen,</l>
<l><pb n="91"/>Dats met berouwene te verstaen.</l>
<l>Met love zullen wine ontfaen,</l>
<l>Dats met biechten tallen stonden</l>
<l>Zullen wij belyen onse zonden.</l>
<l>Ende wij ne moghen gode niet</l>
<l>Zinghen enich liever liet</l>
<l>Dan wij van quaet doen vertyen</l>
<l>Ende wij hem onse zonden belyen.</l>
<l>Ende palmen tallen daghen</l>
<l>Wij in onsen handen draghen</l>
<l>Te gods eere ende lovinghen,</l>
<l>Als wij onsen lechaem dwinghen,</l>
<l>Castyen ende doen pine</l>
<l>Met penitencien discipline.</l>
<l>Onse cleet / wi in den wech stroyen</l>
<l>Als wij anzien der aermer vernoyen</l>
<l>Ende wij hem met lidende moede</l>
<l>Deelen van onsen erdschen goede.</l>
<l>Gode eeren wij met weenen,</l>
<l>Wanneer wij, verstaet mijn meenen,</l>
<l>Besighen met goedwillicheden</l>
<l>Die werken van ontfarmicheden,</l>
<l>Ende wij in duechdeliker manieren</l>
<l>Onsen lechaem ende onse ziel verchieren.</l>
<l>Wij zecghen: hi es ghebenedijt</l>
<l>Nu ende ooc in alre tijt,</l>
<l>Die hier in sheren name coemt,</l>
<l>Als wij gode voor ghenoemt</l>
<l>Danken ende loven om zijn goet</l>
<l>Dat hi ons alle daghen doet,</l>
<l>Ende hi ons gheweerd te gheven</l>
<l>Daer wij wel bi moghen leven.</l>
<l><milestone unit="fol" n="37d"/> Wij heeten hem, verstaet de dinc,</l>
<l>Onsen here ende onsen coninc,</l>
<l>Als wij in al onsen werken</l>
<l>Zine minne ende zine vreese merken</l>
<l>Ende nyement yet pijnt te bestane,</l>
<l>Daer hi hem in verbelghen wane,</l>
<l>Dat derde point, verstaet mi wel,</l>
<l>Dat up dien zondach ghevel,</l>
<l>Was, als ic int latijn vernam,</l>
<l>Als god inden tempel quam,</l>
<l>Zo maecti hi, verstaet den zin,</l>
<l>Daer ter stede een gheyselkin,</l>
<l>Daer hi dat volc indien daghen</l>
<l>Uten tempel ghinc mede iaghen.</l>
<l>Dese lieden, verstaet mi wel,</l>
<l>Zaten daer inden tempel</l>
<l>Ende waren stille, niet openbare</l>
<l>Quade valsche woukenare,</l>
<l>Die dinghen cochten ende vercochten</l>
<l>In die kerke die zij daer brochten.</l>
<l>Ende gheeselende hise henen stac.</l>
<l>Haerlieder tafele cristus brac,</l>
<l>Daer zij up vercochten bi hope</l>
<l>Al dinc dat zij hadden te cope.</l>
<l>Hoe zij stille niet openbare</l>
<l><pb n="92"/>Waren alle woukenare,</l>
<l>Dat zal ic u doen verstaen:</l>
<l>Wie dat offeren woude gaen,</l>
<l><milestone unit="fol" n="38a"/> Die nam hier, verstaet de dinc,</l>
<l>Eenighen offer penninc,</l>
<l>Ende daer over zij hem gaven</l>
<l>Gheen ghelt weder ./ maer ander haven,</l>
<l>Fyghen / nueten / appelen mede</l>
<l>Amandelen, dat es waerhede,</l>
<l>Ende namen licht zo goed of mee,</l>
<l>Als der penninghen waren twee,</l>
<l>Also zijze haer profijt an wisten.</l>
<l>Ende dit hieten colibisten,</l>
<l>Dat es te zecghen, na mijn bedieden,</l>
<l>Eenre maniere van enighen lieden,</l>
<l>Die copen ende vercopen diere</l>
<l>Alle dinc ende alle maniere.</l>
<l>Om dat dese lieden danne</l>
<l>Ontfinghen van wive ende manne</l>
<l>Alle dinc voor hare penninghen,</l>
<l>Hiet zij aldus in waren dinghen,</l>
<l>Ende zine dorsten, verstaet tbediet,</l>
<l>Openbare woukeren niet</l>
<l>Om die wet ./ maer onder haer cleet</l>
<l>Deidzijt al stillekine, godweet,</l>
<l>Dat niet zoude weten haer wet;</l>
<l>De phariseeusen hadse daer gheset.</l>
<l>Doe cristus dat an zach,</l>
<l>Niet wel hi ghedoghen mach.</l>
<l>Met ere gheyselen jaghede hise</l>
<l>Uten tempel in vreimder wise</l>
<l><milestone unit="fol" n="38b"/> Dese gheyselinghe, die onse here</l>
<l>Hem gaf ./ was wilennere</l>
<l>Bi eenen prince wel bediet,</l>
<l>De welke elyodorus hiet,</l>
<l>Daer ons die scrifture</l>
<l>Of bewijst ene figure.</l>
<l>Dese prinche, daer ic dus</l>
<l>Of zeide ./ gheheeten elyodorus,</l>
<l>Wart ghesent, verstaet tbediet,</l>
<l>Van enen coninc, die seleucus hiet</l>
<l>Ende was here boven hem,</l>
<l>Dat hi voer te jherusalem</l>
<l>Ende hem haesten harde zere</l>
<l>Te roven den tempel van onsen here.</l>
<l>Ende hi die boudelijc dit anghinc,</l>
<l>Dat hem beval zijn coninc</l>
<l>Haeste hem vullike metter vaert</l>
<l>Ende trac te jherusalem waert.</l>
<l>Inden empel ghinc hi stappant</l>
<l>Boudelijc met ghewapender hant.</l>
<l>Rechte voort es in zijn leet</l>
<l>De wrake gods up hem bereet.</l>
<l>Ende als hi inden tempel quam,</l>
<l>Een vreeselic paerd hi vernam</l>
<l>Onvorzien ./ ooc zaghent wel</l>
<l>Alle die waren in den tempel.</l>
<l>Ende die up tpaerd zat zekerlike,</l>
<l>Was ghewapent bitterlike.</l>
<l>Ende tpaerd zette harde onzoete</l>
<l>Den prince. zijn .ij. vorste voete</l>
<l><pb n="93"/>Up zijn lijf met groter druust</l>
<l>Ende gaf hem al sulken tsuust,</l>
<l>Dat hi ter erden neder vel.</l>
<l>Doe waren daer, verstaet mi wel,</l>
<l>Noch twee andre jonghelinghen,</l>
<l>Die welke toten prince ghinghen</l>
<l>Ende sloughene met gheyselen groot</l>
<l>Up zijn lijf al toter doot.</l>
<l>Als dese man, daer ic of las,</l>
<l>Te male dood ghesleghen was,</l>
<l>Voeren die lieden ende tpaert te zamen</l>
<l>Weder wech also zij quamen,</l>
<l>Ende lieten den ghegheyselden man</l>
<l>Dood inden tempel licghen dan.</l>
<l><milestone unit="fol" n="38c"/> Maer daernaer, verstaet wel dat,</l>
<l>Een helich paeus over hem bat,</l>
<l>Zo dat hem god heift ghegheven</l>
<l>Dat hi weder begonde leven,</l>
<l>Ende es weder omme ghewent</l>
<l>Ten here diene daer hadde ghesent,</l>
<l>Ende sprac te zinen here aldus:</l>
<l>O edel here seleucus,</l>
<l>Met leede es mi dese vaert bekant;</l>
<l>Hebdi nu dan enighe viant,</l>
<l>Wies doot, here, dat ghi begheert,</l>
<l>Dien zent met haesten darweert,</l>
<l>Recht als of hi secghen woude,</l>
<l>Datmen gheenen man ne zoude</l>
<l>Moghen doen zo groot torment</l>
<l>Als of hi darwart waer ghesent,</l>
<l>Ende ic ne bem u viant niet.</l>
<l>Mi wondert zere wat bediet,</l>
<l>Dat ghi mi daer trecken daet,</l>
<l>Daer ic bem al dus begaet.</l>
<l>Dese prince Elyodorus</l>
<l>Met gheyselen was te blouwen dus,</l>
<l>Om dat hi roven woude den tempel;</l>
<l>Ende dat gheift ons exempel</l>
<l>Ende wil ons wel bedieden,</l>
<l>Waer om onse here dese lieden</l>
<l>Uten tempel ghinc jaghen</l>
<l>Ende met gheeselen heift gheslaghen,</l>
<l>Om dat sij vanden tempel jhesus</l>
<l>Wilden maken een roofhuus,</l>
<l>Met dat zij daer sduvels werke</l>
<l>Daden in haerlieder kerke</l>
<l>Ende cochten ende vercochten mede,</l>
<l>Also ic hier te voren zeide,</l>
<l>Daer elc wouker of ontfinc</l>
<l>Niet ghelt maer alrehande dinc,</l>
<l>Daer zij haer profijt an wisten</l>
<l>Ende dese hieten colibisten</l>
<l>Dat zijn lieden, wilt verstaen,</l>
<l>Die met allen dinghen omgaen.</l>
<l>Dus aldinc zij daer brochten</l>
<l>Die offeren woude ./ zij dat vercochten</l>
<l>In dien tempel up ende neder</l>
<l>Ende namen aldinc daer of weder.</l>
<l><milestone unit="fol" n="38d"/> Wat het was. twas hem bequame</l>
<l>Des was colibista haer name,</l>
<l>Ende dus namen zij valschelike</l>
<l>Wouker ende bedectelike,</l>
<l>Want zij ontfinghen beter haven</l>
<l>Weder. dan zij eerst huut gaven.</l>
<l>Spreict up desen wouker wel</l>
<l>Die prophete Ezechiel</l>
<l>Ende zeicht: ghine sult niet ghetemen,</l>
<l>Dat ghi enighen wouker sult nemen</l>
<l><pb n="94"/>Of dat ghi beter dinc ontfaet,</l>
<l>Dan ghi te leenen eerst bestaet,</l>
<l>O lieve broeders, laet ons dit woort</l>
<l>Verpeinsen. dat wi hebben ghehoort,</l>
<l>Ende laet ons vorden wouker gruwen</l>
<l>Ende ewelike den wouker scuwen.</l>
<l>Maer, lacen, ic beducht mi zere,</l>
<l>Dat inden tempel van onsen here</l>
<l>Zijn vele kerstine zonder waen,</l>
<l>Die wouker grotelike ontfaen,</l>
<l>Daer hare ziele mede werd ghequelt,</l>
<l>Niet dat zij leenen ghelt om ghelt</l>
<l>Of goed om goed of dies ghelike,</l>
<l>Maer zij vercopen valschelike</l>
<l>Die beneficien bi hopen,</l>
<l>Die men zoude gheven ende niet copen.</l>
<l>Enighen gheif zijse dor minne;</l>
<l>Andre, zo ict ooc bekinne,</l>
<l>Zijn haer neven of haer nichten;</l>
<l>Vanden darden neimzij ghichten;</l>
<l>Die vierde es haer goede vrient</l>
<l>Ende dient hem of heift ghedient</l>
<l>Wel na zo vele, alst es weert.</l>
<l>Andre zijn ghepromoveert</l>
<l>Bi heren, bi vrienden, verstaet tbediet,</l>
<l>Dat ment hem darre ontsecghen niet</l>
<l>Ende consenteert hem hare beden.</l>
<l>Dit regneert te menigher steden</l>
<l>Onder personen vander kerken.</l>
<l>Up dat woort wil zij niet merken,</l>
<l>Dat onse behoudre cristus</l>
<l>Zelve spreict ende zeicht aldus:</l>
<l>Gheift beneficien ghemeene</l>
<l>Onderlinghe groot ende cleene,</l>
<l><milestone unit="fol" n="39a"/> Niet hopende daer af vroe of late</l>
<l>Te hebben enigherhande bate.</l>
<l>Dats te zecghene, es mi verclaert,</l>
<l>Ghevet hem, dies wel es waert,</l>
<l>Maer dor hulde / vreese / of miede,</l>
<l>Ne zaltuut gheven gheenen lieden,</l>
<l>Want hets wouker tallen daghen.</l>
<l>Alzulke zal onse here jaghen</l>
<l>Daer boven ute zinen helighen tempel</l>
<l>Ende hier of gaf hi ons exempel,</l>
<l>Als hi dese lieden onversaecht</l>
<l>Uten tempel heift ghejaecht.</l>
<l>Dese woukeraere, papen, clerken,</l>
<l>Die dus woukeren inder kerken,</l>
<l>Den scat, die hem was ghegheven</l>
<l>Daer boven int eweghe leven,</l>
<l>Dien zoude hem god daer laten node,</l>
<l>Maer den wertel zal hi ute roden.</l>
<l>Nu laet ons pinen bi desen exempel,</l>
<l>Dat wij eeren ons heren tempel</l>
<l>Ende zinen dienst met allen zinnen,</l>
<l>Dat wire doen gheene valscheit inne,</l>
<l>Ende niet ne werden gheslaghen</l>
<l>Met fellen gheeselen tallen daghen.</l>
<l>Scuwen wij dan wouker talre stede</l>
<l>Ende al zine maniere mede,</l>
<l>Dat wij vanden tempel daerboven,</l>
<l>Niet ne moeten zijn verscoven.</l>
<l>O goede jhesus, nu ghef ons macht,</l>
<l>Voor wouker te zijn also ghewacht,</l>
<l>Dat wij gaen in dijn hemelrike</l>
<l>Ende daer te bliven ewelike.</l>
</div>
<div type="chapter"><head type="chapter"><pb n="95"/> XVI</head>
<l><milestone unit="fol" n="39b"/> In dit capitel hier voorscreven,</l>
<l>Zo hebbic te kennenne ghegheven</l>
<l>In ghescriften, hoe onse here</l>
<l>Cam te jherusalem met ghere,</l>
<l>Ende hoe hi daer liet zinen traen,</l>
<l>Ende met love daer was ontfaen,</l>
<l>Ende hoe hi binden zelven daghe</l>
<l>Ute den tempel doe ghinc jaghen</l>
<l>Die woekeraere, die colibisten,</l>
<l>Die woeker hilden daer met listen.</l>
<l>In dit capitel zuldi nu verstaen,</l>
<l>Hoe god zine maeltijt heift ghedaen</l>
<l>Met zinen jongheren ./ ende hoe hi daer</l>
<l>Maecte dat sacrament voorwaer</l>
<l>Ende gaf den jongheren in zinen name</l>
<l>Te nuttene zinen helighen lechame.</l>
<l>Dat latijn mi des vroet maecte,</l>
<l>Als ons behouders tijt ghenaecte</l>
<l>Van ziere passie. dat hi tien tiden</l>
<l>Zine bittre passie woude liden,</l>
<l>Zo heift hi in een testament</l>
<l>Gheordineert dat sacrament</l>
<l>Zinen jongheren int aventmael</l>
<l>Om een ewelijc memoriael,</l>
<l>Om dat hi des menschen zinne</l>
<l>Zoude bewisen zine minne,</l>
<l>Die hi tot onswart had zo groot,</l>
<l>Als dat hi dor ons leet de doot.</l>
<l>Dese minne woudi ons bewisen</l>
<l>Ende hem gheliefde, dat hi in spisen</l>
<l>Ons hem zelven wilde gheven,</l>
<l>Also tlatijn wel heift bescreven,</l>
<l>Dat hi nam in zine handen bloot</l>
<l>Ende brac tghebenedide broot</l>
<l>Ende sprac: eit hier alte zamen,</l>
<l>Dit es ghewaerlijc mijn lechame.</l>
<l><milestone unit="fol" n="39c"/> Dit es ons wel, als ic versta,</l>
<l>Wileneer bediet bi manna,</l>
<l>Dat es te zecghen: hemels broot,</l>
<l>Also scrifture zeicht al bloot.</l>
<l>Daer wij of vinden lesende wel,</l>
<l>Dat den kindren van israhel</l>
<l>God verleende inde woestine,</l>
<l>Daer zij van hongher doghede pine.</l>
<l>Na dat merken miere zinne</l>
<l>Zo bewijsde god grote minne</l>
<l>Moyses ende den kindren mede</l>
<l>Van israhel, daer ic of zeide,</l>
<l>Dat hi in haren hongher groot</l>
<l>Hem verleende hemels broot.</l>
<l>Maer meerre minne ende meerre goet</l>
<l>Dinke mi dat hi ons doet,</l>
<l>Want al gaf hi broot hemleden,</l>
<l><pb n="96"/>Also ic hier te voren zeide,</l>
<l>Ende boven maten wel smaect,</l>
<l>Van substancien waest ghemaect</l>
<l>Ende ne gheduerde niet tallen uren;</l>
<l>Maer dat broot es boven naturen</l>
<l>Ende ewich eist beseven,</l>
<l>Dat ons cristus heift ghegheven.</l>
<l>Dat broot, daer ic of sprac, manna,</l>
<l>Dats hemels broot, als ic versta,</l>
<l><milestone unit="fol" n="39d"/> Also men dat bi namen heet,</l>
<l>Maer die waerheit ic wel weet,</l>
<l>Dat in den hemel noyt ne quam,</l>
<l>Maer god onse here lofsam</l>
<l>Heift ghescepen dit scone broot</l>
<l>In de lucht, verstaet al bloot,</l>
<l>Of in sluchts hemel zekerlike,</l>
<l>Die niet es hemel properlike,</l>
<l>Maer hets een hemel vander lucht.</l>
<l>Maer cristus, die helighe vrucht,</l>
<l>Es warachtich hemels broot</l>
<l>Ende bi ziere ghenaden groot</l>
<l>Vanden hemel neder es comen,</l>
<l>Ende dat es al tot onser vromen,</l>
<l>Want hi es worden in vreimder wise</l>
<l>Levende broot ende onse spise.</l>
<l>Dus gaf hem god hemels broot</l>
<l>Bi figuren ./ maer al bloot</l>
<l>Gheift hijt ons boven naturen</l>
<l>Zonder enich teikin van figuren.</l>
<l>Na dat ic merke ende ooc versta,</l>
<l>Zo waren in dit broot manna</l>
<l>Vele dinghen ghetoocht in figuren,</l>
<l>Als staet ghescreven in scrifturen,</l>
<l>De welke nu wel zijn bekent</l>
<l>In dat helighe sacrament.</l>
<l>Ende zijn daer in vervullet al,</l>
<l>Als ic hier na wel zecghen zal.</l>
<l>Dit manna na der scrifturen</l>
<l>Was van wonderliker naturen,</l>
<l>Want die broden bi der zonnen</l>
<l>Weec te werden begonnen;</l>
<l>Ende alst voor tvier gheleghet wart,</l>
<l>Zo werdet weder vast ende hart.</l>
<l>Ende daer bi zo es ons bekent,</l>
<l>Dat het helighe sacrament</l>
<l>In herten onzuver ende quaet</l>
<l>Al te malen te niete gaet.</l>
<l>Maer in de herten, die van binnen</l>
<l>Zijn gheviert metter gods minnen</l>
<l>Ende niet met zonden es belast,</l>
<l>Daer blivet altoos binnen vast</l>
<l>Ende in die herten zonder waen</l>
<l>Zalt nemmermeer te nieten gaen.</l>
<l><milestone unit="fol" n="40a"/> God onse here es goedertiere,</l>
<l>Hi ghedoocht dat alle maniere</l>
<l>Van lieden nemen tsacrament,</l>
<l>Ja, al zijn zij zondaers bekent.</l>
<l>Maer een ander es daer an,</l>
<l>Eist dat besondicht es een man</l>
<l>Ende mesdadich zijnde ./ gheteemt,</l>
<l>Dat hi tsacrament dan neemt</l>
<l>Ende hi hem besondicht weet,</l>
<l>Dat mach hem wel wesen leet,</l>
<l>Want hi nemet tziere onvromen</l>
<l>Ende hem selven daer mede doemen.</l>
<l>Maer die ghedaen heift penitencte</l>
<l>Ende zuver heift die consciencie,</l>
<l>Van menighen quade wort hi verloost</l>
<l>Ende ewelike daer over ghetroost</l>
<l>Ende behoud zine ziele te male.</l>
<l><pb n="97"/>Als themels brood quam te dale,</l>
<l>Quam de dau des hemels mede</l>
<l>Ende dat bediet ons, dats waerhede:</l>
<l>Zo wat mensche, dies es weert,</l>
<l>Ende dan tsacrament begheert</l>
<l>Ende ontfaet na gods ghebode,</l>
<l>Dat hi daer mede ontfaet van gode</l>
<l>Niet alleene dat sacrament,</l>
<l>Maer gods gracie es hem ghesent.</l>
<l>Dit manna, verstaet wel dit,</l>
<l>Was utermaten scoon ende wit</l>
<l>Ende was no min no mee</l>
<l>Bleckende ghelijc den snee;</l>
<l>Ende daer bi sullen wi verstaen,</l>
<l>Zo wat mensche dat wille gaen</l>
<l>Toten helighen sacramente,</l>
<l>Moet pinen met al ziere atente,</l>
<l>Dat hi dan also zuver zij</l>
<l>Dats werdich es tontfaen hi,</l>
<l>Ende hem gracie daer mede es ghegheven.</l>
<l>Voort staet van manna bescreven,</l>
<l>Dat het hadde in waerre zake</l>
<l>Vul ghenoechte van alre smake,</l>
<l>Also dat yement, die daer of at,</l>
<l>Niet ne mochte peinsen dat</l>
<l>Noch begheren yewer na,</l>
<l>Hine vant in dit broot manna,</l>
<l><milestone unit="fol" n="40b"/> Ja, van alre erdscher spisen.</l>
<l>Ende dat zo wille ons bewisen,</l>
<l>Dat in dat helighe sacrament</l>
<l>Es alle ghenoughelicheit bekent</l>
<l>Vander zoeter hemelscher spise,</l>
<l>De welke gaet boven erdschen prise.</l>
<l>Dese ghenoechte ne mach niet wesen</l>
<l>Wel ghevoelt, na dat wi lesen,</l>
<l>In kuwene noch in zulken dinghen,</l>
<l>Maer in helighen peinsinghen</l>
<l>Ende in contemplacien mede</l>
<l>Van gode en van ziere heligher stede.</l>
<l>Ende als een mensche daer in gheraect,</l>
<l>Alle zoetheit hi daer smaect,</l>
<l>Ende alle vruechde es hem bekent</l>
<l>In dit helighe sacrament.</l>
<l>Als men peinst met goeden ghere,</l>
<l>Dat ghewerdicht god onse here</l>
<l>Te comen in zo vreimder wise</l>
<l>Ende te wesen zijns knechts spise,</l>
<l>Ende dat hi hem nutten laet</l>
<l>Van elken mensche goed ende quaet,</l>
<l>Al nutten zine niet ghelijc.</l>
<l>Dus dinct me wel zekerlijc,</l>
<l>Dat het heift alle smaec albloot,</l>
<l>Ghelijc dat hadde themels broot,</l>
<l>Twelke hadde na mijn verclaren</l>
<l>Smake van alrehande begharen</l>
<l>Ende alre spisen zoetichede,</l>
<l>Also ic hier te voren zeide.</l>
<l>Maer die smake die tsacrament</l>
<l>Heift. es also excellent,</l>
<l>Dat ne gheen smake zekerlike</l>
<l>Deser smake mach gheliken.</l>
<l>Dese smake es also zoet,</l>
<l>Zo precieus ende ooc zo goet,</l>
<l>Waert datse yement zekerlike</l>
<l>Eens smaecte vulmaectelike,</l>
<l>Al die zoethede zekerlike,</l>
<l>Die men smaect in erdrike</l>
<l>Zoude hem recht al bitter dinken</l>
<l>Ende bi dier heligher smake stinken.</l>
<l>Sinte pieter was eens gheraect,</l>
<l><pb n="98"/>Daer hi hier of heift ghesmaect,</l>
<l><milestone unit="fol" n="40c"/> Up den berch, es mi bediet,</l>
<l>Die bi namen thabor hiet,</l>
<l>Ende sprac, also wij lesen:</l>
<l>Heer, het es hier goed wesen;</l>
<l>Laet ons hier, des biddic die,</l>
<l>Maken tabernaclen drie.</l>
<l>Recht als of hi woude thonen,</l>
<l>Ewelijc wilwij hier wonen,</l>
<l>Hier hebwij te wonen ghere.</l>
<l>Ter materien ic weder kere</l>
<l>Van moyses ende den kindren mede</l>
<l>Van israhel, daer ic of zeide.</l>
<l>Des andren daghes, des zijt ghewes,</l>
<l>Beval den kindren moyses,</l>
<l>Dat elc gaderde in eenen vate</l>
<l>Dat helt eene ghestaecte mate.</l>
<l>Ende elc pijnde hem te doen zere</l>
<l>Dat hem bevolen hadde zijn here.</l>
<l>Nu ghevel, hoord mijn bedieden;</l>
<l>Dat altemale die gulsighe lieden</l>
<l>Gaderdens meer dan hare mate</l>
<l>Van haerlieder ghestaecte vate.</l>
<l>Nu waest ene mate doe gheheel</l>
<l>Als ene pinte of een vierendeel,</l>
<l>Of des ghelike, also men plach</l>
<l>Te bezeghene up dien dach.</l>
<l>Dese lieden, die met gulsighen ghere</l>
<l>Gulsichlike gaderden mere,</l>
<l>Als zij quamen te haerre zate,</l>
<l>Ne hadzijs nemmeer dan haer mate</l>
<l>Ende wien dat ghebrac een deel,</l>
<l>Ende hare mate niet hadden gheheel,</l>
<l>Als zij thuus quamen te dien stonden</l>
<l>Hare mate zij vul vonden.</l>
<l>Ende dat beteikent, wel verstaet,</l>
<l>Zo wie dat tsacrament ontfaet,</l>
<l>Al naem hi hostien twee of drie,</l>
<l>El niet dan tsacrament naem hie.</l>
<l>Ende dies ghelike, das waerheit fijn,</l>
<l>Neimt een mensche een cleen stickelkijn,</l>
<l>Also wel heift hi onsen here</l>
<l>Als die een heel name of mere.</l>
<l><milestone unit="fol" n="40d"/> Dese maeltijt ons heren weert</l>
<l>Was wilen wel ghefigureert,</l>
<l>Also ict int latijn vernam,</l>
<l>In dat eiten vanden paeschlam,</l>
<l>Twelke lam die jueden plaghen</l>
<l>Te eitene upden donredaghe,</l>
<l>Als die paesschen daer na lach,</l>
<l>Die men heet witten donredach.</l>
<l>Dit lam onse here god beval</l>
<l>Te eitene den jueden al</l>
<l>Ten tiden al[s] hise hadde vertroost</l>
<l>Ende uter vanghenesse verloost,</l>
<l>Doese hadde ghevaen in zware dinc</l>
<l>Der egypcien wrede coninc.</l>
<l>Ende aldus, orcond dat dicht,</l>
<l>Heift god dat sacrament ghesticht</l>
<l>In der wilen ende in dien tiden</l>
<l>Dat hi ons ./ des wij moghen verbliden,</l>
<l>Wilde verlossen vanden banden</l>
<l>Ende den prisoene der vianden,</l>
<l><pb n="99"/>Als een heirder goedertiere.</l>
<l>Van desen lamme was ene maniere,</l>
<l>Die de kindren van israhel</l>
<l>Altemale doe hilden wel;</l>
<l>Dat was: als zij dit lam aten,</l>
<l>Zijne laghen noch ne zaten,</l>
<l>Zij stonden, zeid tlatijnsche woort</l>
<l>Met ere dwalen wel gheghoort,</l>
<l><milestone unit="fol" n="41a"/> Die elc up zine lendene bant,</l>
<l>Ende elc enen stoc in de hant,</l>
<l>Also ghinghe zij den brode ane</l>
<l>Ende daer bi zo es te verstane,</l>
<l>Zo wat mensche die wil gaen</l>
<l>Te gods lechame ende dien ontfaen,</l>
<l>Die es sculdich, also wij lesen,</l>
<l>Met zuverheden ghegort te wesen</l>
<l>Met vleesche met herten altemale;</l>
<l>Ende dat verstaen wij inde dwale,</l>
<l>Daer zij mede plaghen ghegort te zine,</l>
<l>Also wi lesen inden latine.</l>
<l>Voort zal hi, es mi bekant,</l>
<l>Eenen stoc houden in de hant;</l>
<l>Dats te wetene dat hi zal vast</l>
<l>Int rechte ghelove zijn ghepast</l>
<l>Ende houden dat vulcomelike</l>
<l>Met goeder herten sterkelike.</l>
<l>Voort zo plaghen die gods cnechte</l>
<l>Niet te zitten maer staen rechte;</l>
<l>Ende daer es ons beteikent bi,</l>
<l>Dat elc mensche, wie dat hi zij,</l>
<l>Zal een goed leven anegaen</l>
<l>Ende in goeden wul[le staen].</l>
<l>Want also scrifture wel zeicht,</l>
<l>Elc bezondicht mensche leicht</l>
<l>In die wase tallen stonden,</l>
<l>Als hi hem heift bevuult met zonden.</l>
<l><milestone unit="fol" n="41b"/> Dus zal hi merken up mijn zecghen</l>
<l>Ende niet in de wase lecghen</l>
<l>Der zonden. maer hi zal up staen</l>
<l>Ende niet ten zonden weder gaen.</l>
<l>Want wilhi weder der zonden pleghen,</l>
<l>Hi slacht der zueghe, die es ghedweghen</l>
<l>Van allen vulicheden claer</l>
<l>Ende wentelt rechte voort daer naer</l>
<l>Weder in de muedre toten oren</l>
<l>Ende maect haer vuulre dan te voren.</l>
<l>Voort was ten lamme een sause ghemaect</l>
<l>Van enen crude, dat bitter smaect,</l>
<l>Dat inden velde te wassen pliet,</l>
<l>Dat bi namen lactuca hiet.</l>
<l>Ende daer bi zo es ons bekent,</l>
<l>Zo wie dat nut dat sacrament,</l>
<l>Zal in bitterheden tien stonden</l>
<l>Hem laten rouwen al zijn zonden.</l>
<l>Ene ander point men noch plach</l>
<l>Wel te houdene up dien dach,</l>
<l>Dat es zij plaghen an te doene,</l>
<l>Als zij ghinghen, hare scoene,</l>
<l>Dattie voete niet smetten zouden.</l>
<l>Ende daer mede zij bedieden wouden</l>
<l>Dat hem elc mensche zal wachten</l>
<l>Beede bi daghe ende bi nachten,</l>
<l>Die ten lechame gaet ons heren,</l>
<l>Dat hi niet quaets ne zal begheren,</l>
<l>Also dat zine begherte hi</l>
<l>Niet besmetten moet daer bi.</l>
<l>Want bi den voeten es bediet</l>
<l>Die begherte ende anders niet,</l>
<l>Ende dat dit vray es ende waer,</l>
<l>Dat proevic bi redenen claer.</l>
<l>Ghelijc dat men met voeten gaet</l>
<l><pb n="100"/>In weghen beede goed ende quaet</l>
<l>Dies ghelike zo goet een mensche</l>
<l>Met quaden begherten, met quaden wensche,</l>
<l>Inder zonden quade ghenuecht,</l>
<l>Ende met goeden inde duecht.</l>
<l>Ende dus die gaet ten sacramente</l>
<l>Zal hebben te gode zine atente</l>
<l>Ende tot hem altemael keren</l>
<l>Zinen wille ende zijn begheren</l>
<l><milestone unit="fol" n="41c"/> Ende wachten wel voor vulichede</l>
<l>Zine begherte, also ic zeide.</l>
<l>Voort doe ic weten, als ic vernam</l>
<l>Int latijnsche. dat dit lam</l>
<l>Was niet ghesoden maer ghebraden</l>
<l>Voor een vier met goeder staden;</l>
<l>Ende dat bediet ons zonder waen:</l>
<l>Diet sacrament begheert tontfaen,</l>
<l>Zal ghebraden wesen binnen</l>
<l>Metten viere van gods minnen.</l>
<l>Cristus, onse behoudre weert,</l>
<l>Hevet tsacrament gheordineert,</l>
<l>Also ons daghelijx es anschine,</l>
<l>Onder die ghedaente van brode ende wijne.</l>
<l>Dit was ons wel bi waerheden</l>
<l>Ghefigureert in tiden verleden</l>
<l>Bi enen man, also ict las,</l>
<l>Die priester ende coninc was,</l>
<l>Ende hi was, also wij weten,</l>
<l>Bi namen melchisedech gheheten.</l>
<l>Nu zullen wij weten al temet,</l>
<l>Om dit te verstaen te bet,</l>
<l>Het waren wilen in abrahams lant</l>
<l>Viere coninghen, es mi bekant,</l>
<l>De welke waren gods vianden</l>
<l>Ende roveden ende branden</l>
<l>Ende voerden loth ghevaen van dan</l>
<l>Ende ooc menighen andren man.</l>
<l><milestone unit="fol" n="41d"/> Abraham hoorde die niemare</l>
<l>Ende volgheden dien vieren nare</l>
<l>Alghewapent met zinen lieden.</l>
<l>Dat latijn wil mi bedieden,</l>
<l>Dat zijt becochten alle viere</l>
<l>Want hi slouchse dood schiere</l>
<l>Ende vele van haren ghesinde.</l>
<l>Daer verloste hi met ghenende</l>
<l>Die ghevanghene altemale,</l>
<l>Loth ende dandre bi ghetale,</l>
<l>Ende es weder thuus ghekeert.</l>
<l>Die materie ons voort leert</l>
<l>Dat als thuus voer abraham,</l>
<l>Melchisedech hem jeghen quam</l>
<l>Ende offerde ten love zijn</l>
<l>Abrahamme broot ende wijn.</l>
<l>Bi deser figure zo es beteikent</l>
<l>Dat werdighe helighe sacrament.</l>
<l>Melchisedech die helighe man,</l>
<l>Daer ic te voren af began,</l>
<l>Was coninc ende priester mede</l>
<l>Gods almachtich, dats waerhede;</l>
<l>Ende daer bi es ons bediet</l>
<l>Dalmachtighe god ende anders niet.</l>
<l>Want god, onse here, scepper van al,</l>
<l>Die was / ende es / ende wesen zal,</l>
<l>Die meester es vander naturen</l>
<l>Ende coninc alre creaturen,</l>
<l>Ooc es hi priester, dats waerhede,</l>
<l><pb n="101"/>Want hi die eerste messe dede,</l>
<l>Orconde die prophete davit,</l>
<l>Die in den zouter spreict up dit</l>
<l>Ende zeicht tot gode zekerlijc:</l>
<l>Du bist een priester ewelijc;</l>
<l>Noch zeicht hi up den selven wech:</l>
<l>Na doordene van melchisedech.</l>
<l>Melchisedech, also ic zeide,</l>
<l>Abrahamme offerande dede</l>
<l>Van wijne van brode, zo ghi mocht horen,</l>
<l>Ende dus bediede hi te voren</l>
<l>Dat sacrament, alst est anschine,</l>
<l>Dat god onder de ghedaente van wine</l>
<l>Gheordineert heift ende van brode,</l>
<l>Dat men daghelijx offert gode,</l>
<l><milestone unit="fol" n="42a"/> Den hemelschen vader, om oflaet</l>
<l>Van onser zondeliker daet.</l>
<l>Melchisedech die helighe man,</l>
<l>Daer ic hier voren of began,</l>
<l>Was coninc ende priester mede,</l>
<l>Also ic ooc te voren zeide;</l>
<l>Ende daer es beteikent mede</l>
<l>Der priesters grote werdichede,</l>
<l>De welke wel met rechte zouden</l>
<l>Coninclike princen zijn ghescouden,</l>
<l>Want zij maken ende consacreren</l>
<l>Den coninc boven allen heren,</l>
<l>Ende hare grote werdicheit</l>
<l>Es verre boven gaende gheseit</l>
<l>Alden coninghen, die in der tijt</l>
<l>Leven in al de werelt wijt,</l>
<l>Want zij van priesters zonder waen</l>
<l>Hare sacramenten moeten ontfaen.</l>
<l>In hare moghentheit zonder waen</l>
<l>Moeten zij ooc boven gaen</l>
<l>Propheten ende patriarken</l>
<l>Ende ooc den inglen, diet wil marken.</l>
<l>Ende dit es elken wel bekent,</l>
<l>Dat zij maken tsacrament,</l>
<l>Twelke den ingheliken leven</l>
<l>Van gode niet en es ghegheven.</l>
<l>Noch en hebben ooc die macht</l>
<l>Patriarken met haerre cracht.</l>
<l>Dese ne mochten wilenere</l>
<l>Niet consacreren onsen here.</l>
<l>Wileneer, als ghi mocht horen,</l>
<l>Zo was van marien gheboren</l>
<l>Vleesschelike god onse here,</l>
<l>Ende alle daghe zien wij dat keren</l>
<l>Die priesters brood ende wijn</l>
<l>Inden helighen lechame zijn.</l>
<l>Ende hier moghen wi merken bi,</l>
<l>Hoe grote cracht den priesters zi</l>
<l>In hare wijhinghe ghegheven,</l>
<l>Ende des sal men vor alle die leven,</l>
<l>Alle die priesters telker stede</l>
<l>Eere doen ende werdichede</l>
<l>Om dat werdighe sacrament.</l>
<l>Al es ons nochtan wel bekent,</l>
<l><milestone unit="fol" n="42b"/> Dat zij zijn van levene quaet</l>
<l>Ende leven in menigher mesdaet,</l>
<l>Nochtan sullen wij in onsen zin</l>
<l>Hem eere bieden niet te min,</l>
<l>Want also groot es haer macht,</l>
<l><pb n="102"/>Van haren wyesele de cracht,</l>
<l>Ende also waerlike messe hi doet,</l>
<l>Als of zijn leven waer goed.</l>
<l>Maer es hi quaet, up hem salt comen</l>
<l>Van zinen zonden zijn verdoemen,</l>
<l>Ende hi becopet na dit leven,</l>
<l>Alsoot claerlike staet bescreven.</l>
<l>Zo wat menschen die gheteimt,</l>
<l>Dat hi onwerdich zij ende neimt</l>
<l>Dat sacrament, dat mach hem leet</l>
<l>Wesen ./ want hem es bereet</l>
<l>Een vonnesse dat hi scinct</l>
<l>Hem selven ./ ende daer mede eit ende drinct.</l>
<l>Nu vruchtich in therte mijn,</l>
<l>Datter heidensdaghes vele zijn,</l>
<l>Die tsacrament hebben ghenomen</l>
<l>Ende nochtan harde lettel gomen,</l>
<l>Dat sij in zonden zijn ghevort,</l>
<l>God betert al, eert aergher wort.</l>
<l>Nochtan sullen wi, es mi bekent,</l>
<l>Eeren omme dat sacrament</l>
<l>Aldeghone, die onse scepper weert</l>
<l>Daer toe heift gheordineert.</l>
<l>O zoete jhesu, ic bidde di,</l>
<l>Dattu wils verleenen mi,</l>
<l>Dat ic met al miere atente</l>
<l>Zo eeren moet dijn sacramente,</l>
<l>Dat ic nemmermeer ne zij</l>
<l>Gescheeden, lieve here, van di!</l>
<l>Amen</l>
</div>
<div type="chapter"><head type="chapter">XVII</head>
<l><milestone unit="fol" n="42c"/> In dit capitel dat hier gaet</l>
<l>Voren ./ diet leest ende wel verstaet,</l>
<l>Mach wesen openbare bekent</l>
<l>Hoe god maecte tsacrament,</l>
<l>Ende hoe hi zinen jongheren gaf</l>
<l>Tetene altemale daer af.</l>
<l>Ende judas ooc, den fellen quaden,</l>
<l>Diene daer na heift verraden,</l>
<l>Dat sacrament onthilt hem niet</l>
<l>Cristus / ende daer es bi bediet,</l>
<l>Dat zijt allen nutten zillen</l>
<l>Wie dat emmer nutten willen,</l>
<l>Al eist dat zij in zonden sneven</l>
<l>Ende leeden een mesdadich leven.</l>
<l>Want goede ende quade zekerlike</l>
<l>Moghent nemen maer niet ghelike:</l>
<l>Den goeden zalt te gracien comen,</l>
<l>Die quade hem selven daer mede verdoemen.</l>
<l>Dit moghen wij merken, ghelovets mie,</l>
<l>Bider spinne / ender bider bye.</l>
<l>Die bye neimt vander virtuut</l>
<l>Der bloemen huenich; ende daer huut</l>
<l><pb n="103"/>Ende in dat selve bloemekijn</l>
<l>Zo haelt de coppe haer venijn,</l>
<l>Want zoe dat nut onaerdelic.</l>
<l>Ende dus. wie dat neimt onwaerdelic</l>
<l>Dat sacrament. hi neimt daer huut</l>
<l>Zijn vonnesse ./ maer groot virtuut</l>
<l><milestone unit="fol" n="42d"/> Neimt daer mede wijf ende man,</l>
<l>Diet werdelike nemen can.</l>
<l>Tspreken latic hier of staen.</l>
<l>In dit capitel zalmen verstaen,</l>
<l>Hoe god zonder slaghe of hurten</l>
<l>Zine viande dede sturten,</l>
<l>Daer hi hem quam in haer ghemoet,</l>
<l>Zo dat zij vielen voor zine voet.</l>
<l>Als judas, zo ic dede verstaen,</l>
<l>Metten andren heift ontfaen</l>
<l>Den werderliken gods lechame,</l>
<l>Ghinc hi wech ende dede tsamen,</l>
<l>Als hi eerst mocht, bi ghetalle</l>
<l>Gods vianden vergadren alle.</l>
<l>Hier moghen wij merken ende leren</l>
<l>Hoe groot was die goetheit ons heren,</l>
<l>Ende hoe groot was die archeit dan</l>
<l>Van judas, den quaden man.</l>
<l>God hadde hem in vreimder wise</l>
<l>Ghegheven teten die edel spise</l>
<l>Ende in dranke, als here goed,</l>
<l>Zijn helighe vleesch ende zijn bloet.</l>
<l>Ende judas peinsde in zijn ghedochte</l>
<l>Hoe hine best verraden mochte,</l>
<l>Daer hi dus nochtan zat ende at.</l>
<l>God die al dinc wist. ende dat,</l>
<l><pb n="104"/>Wilde hem zelven zere daernen</l>
<l>Ende woude hem tsacrament niet waernen,</l>
<l>Want hadhijt hem ghewaernt daer,</l>
<l>Hi hadde ghemaect zijn zonde maer,</l>
<l>Maer hine woudene vroeghen niet.</l>
<l>Den priesters heift hi dus bediet,</l>
<l>Dat ment niet wederzecghen zoude,</l>
<l>Diet nutten ende ontfanghen woude,</l>
<l>Enighen menschen tsacrament,</l>
<l>Al waer hi in zonden ooc bekent.</l>
<l>Want die priester zoude desen</l>
<l>Wroeghen ende een wroegher wesen</l>
<l>Ende gheven te kennen openbare,</l>
<l>Dattie mensche een zondare ware.</l>
<l>Judaes, dese valsche man,</l>
<l>Daer ic te voren af began,</l>
<l>Ghinc wech / ende dede als .j. verrader</l>
<l>Die vianden gods al te gader.</l>
<l>...</l>
<l>...</l>
<l><milestone unit="fol" n="45a"/> Als was hi van leden cranc.</l>
<l>Hi verslouch al haren danc</l>
<l>Tachtentich mannen in .j. punguust</l>
<l>Nemmer dan met eenre druust.</l>
<l>Cristus, onse behoudre weert,</l>
<l>Es bi david ghecompareert,</l>
<l>Want hi was in alre maniere</l>
<l>Up die werelt zo goedertiere,</l>
<l>Dat hem niement in goedertierheden</l>
<l><pb n="105"/>Gheleec ./ noch in ontfarmicheden.</l>
<l>Maer ten vonnesse, ten laetsten</l>
<l>Zal hi zo gherechtich zijn</l>
<l>Jeghen die quade ende also nauwe</l>
<l>Die jugieren tharen rauwe,</l>
<l>Dat elken mensche die quaet doen woude,</l>
<l>Met rechte daer af gruwen zoude.</l>
<l>Zine goedertierheit hi ons leerde,</l>
<l>Alomme daer hi converseerde.</l>
<l>Onghewapent onder die joden,</l>
<l>Quam hi, diene woude doden,</l>
<l>Zonder hemlieden te doen storem</l>
<l>Ende liet hem handelen als .j. worem,</l>
<l>Om te vervullen dat up dit</l>
<l>In zinen zouter zeicht davit,</l>
<l>Van gode claghende in enen ween:</l>
<l>"Ic bem een woren / ende mensche gheen."</l>
<l>Hem scrijft men een houtworemkijn,</l>
<l>Want die juden den lechame zijn</l>
<l>An een hout zonder verdraghen</l>
<l>Als enen worem hebben gheslaghen.</l>
<l>Met rechte es hi, es mi bekant,</l>
<l>Harde teeder ooc ghenant,</l>
<l>Want gheenen lechame also zochte,</l>
<l>Noch zo edel men vinden mochte</l>
<l>Als hi was, want scoonre man</l>
<l>Nye van moeder lijf ghewan,</l>
<l>Also ict inden zouter las.</l>
<l>Ende zo zijn vleesch edelre was</l>
<l>Ende teedere ooc mede,</l>
<l>Also was hem die pijnlichede,</l>
<l>Die hem die felle jueden daden,</l>
<l>Te meer pinen ende scaden.</l>
<l>Ende dit mach elc ghemoeden wel,</l>
<l>Wants eens kindekins zochte vel,</l>
<l><milestone unit="fol" n="45b"/> Zal ment met ere roeden slaen,</l>
<l>Men zal zien dat daer an staen</l>
<l>Zullen die weevelen van bloede root;</l>
<l>Een hart vel eens menschen groot</l>
<l>Wij zien dat men daer up slaet,</l>
<l>Ende dat hem niet of lettel scaet.</l>
<l>Dies ghelike een teeder man,</l>
<l>Die gheen pine doen ne can.</l>
<l>Gaet hi vele of pine doet.</l>
<l>Die bleynen staen an hant an voet;</l>
<l>Een aerbeider, die dach na dach</l>
<l><pb n="106"/>Pijnt waltngtt dat hi pinen mach,</l>
<l>Die aerbeit ne doet hem niet zo wee</l>
<l>Noch ne scaedt hem niet een slee.</l>
<l>Dit weet elc in zijn gedochte.</l>
<l>Dus dan om dat was zo zochte</l>
<l>Ons heren vleesch, zo dedem wee</l>
<l>Zine passie vele te mee</l>
<l>Ende leed te meerre pine,</l>
<l>Alst wel bi redene es anschine.</l>
<l>Daer bi spreict, also ict las,</l>
<l>Die prophete jheremyas</l>
<l>Inden persone van onsen here</l>
<l>Ende zeicht aldus claghende zere:</l>
<l>O ghi alle wie dat ghi zijt,</l>
<l>Die hier biden weghe lijt,</l>
<l>Ombeid. staet. merct. beziet,</l>
<l>Of enich rouwe es of verdriet,</l>
<l>De welke droefheit ende pijn</l>
<l>Mach ghelijc der mijnre zijn.</l>
<l>Recht als of hi zecghen woude,</l>
<l>Dat gheen rouwe gheliken zoude</l>
<l>Ziere rouwe ende ziere noot,</l>
<l>De welke was zo over groot.</l>
<l>O zoete god, hemels drochtijn,</l>
<l>Verleene mi, dat ic dine pijn</l>
<l>Zo moet beweenen. anzien ende loven,</l>
<l>Dat ic in dijn rike daer boven</l>
<l>Verblide na dit leven cranc</l>
<l>Inden zoeten inglenzanc.</l>
<l>Amen</l>
</div>
<div type="chapter"><head type="chapter">XVIII</head>
<l><milestone unit="fol" n="45c"/> Int capitel dat staet voor desen,</l>
<l>Daer machmen waerlijc in lesen</l>
<l>Hoe cristus van groter werde</l>
<l>Zine vianden waerp te erde.</l>
<l>Int capittel hier vooroghen,</l>
<l>Wilt god. menic nu te toghen,</l>
<l>Hoe judas gode van hemelrike</l>
<l>Gaf een groten valschelike.</l>
<l>Die valsche verrader judas,</l>
<l>Also als ic int tlatijn las,</l>
<l>Gaf den jueden een teykijn,</l>
<l>Dat aergher was dan venijn</l>
<l>Of al die valscheit, die men mochte</l>
<l>Ghepeinsen in enich ghedochte,</l>
<l>Ende sprac toten jueden al:</l>
<l>Merct wien dat ic cussen zal;</l>
<l>Ende dien ic cusse dat es hi,</l>
<l>Dien ghi wilt hebben, houten ghi.</l>
<l>Hoort hier enen valschen raet</l>
<l>Ende ene valscheit al te quaet.</l>
<l>Bi cussen plach men te bekinnen</l>
<l>Altoos teiken van goeder minnen.</l>
<l>Nu heift hi ghedestrueert</l>
<l>Die kennesse ende al onteert</l>
<l>Ende heift, zeit die latijnsche lesse</l>
<l>Teiken ghemaect der verranesse.</l>
<l><pb n="107"/>Dat teiken tsijn plach van lieve</l>
<l>Dat maect hi teiken van valschen grieve.</l>
<l><milestone unit="fol" n="45d"/> Ende om die redene, verstaet de dinc,</l>
<l>Gheviel, als judas hem verhinc,</l>
<l>Dat hi den edelen boom ontkeerde</l>
<l>Ende zine smake destrueerde;</l>
<l>Die te voren drouch goeden wijn</l>
<l>Draedcht nu refuus, alst es anschijn.</l>
<l>Ende dat bediet, zijt zeker das,</l>
<l>Dat een teiken van payse was,</l>
<l>Dat heift hi met losen treeken</l>
<l>Ghemaect der verranesse teeken,</l>
<l>Want hi custe in vriends ghelike</l>
<l>Ende verriet zinen meester iamerlike.</l>
<l>Dese valsche groetenesse</l>
<l>Vander valscher verranesse,</l>
<l>Die zo quaet was ende zo fel,</l>
<l>Was wileneer beteikent wel</l>
<l>Bi tween lieden, daer ic af vernam,</l>
<l>Gheheeten joab ende amasam,</l>
<l>Die andren quamen te ghemoete.</l>
<l>Joab amasamme groete</l>
<l>Ende hietene broeder ende nam</l>
<l>Inden aerme amasam.</l>
<l>Als diene helsden vriendelike,</l>
<l>Die ander helsdene blidelike</l>
<l>Met goeder jonsten zonder baraet.</l>
<l>Joab, die moordenaer quaet,</l>
<l>Hadde in deen hand .j. zweerd bloot</l>
<l>Ende stac amasamme doot.</l>
<l>...</l>
<l>...</l>
<l><milestone unit="fol" n="47a"/> Hadstu hem om ghenade ghebeden,</l>
<l>Hi was zo vul ontfaermicheden,</l>
<l>Hi hadde di ghesijn ghereet.</l>
<l>Als hi dan dus vor di steet</l>
<l>Ende dune groets valschelike,</l>
<l>Gaf hi di teekin zoetelike,</l>
<l>Als die wel wiste al dine daet,</l>
<l>Dattu daer comen waers om quaet.</l>
<l>Hadtstu dat teekin wel vernomen,</l>
<l>Als hi sprac: "vrient. waeromme bestu comen,"</l>
<l>Dat was te zecghen als of hi wiste</l>
<l>Van diere verranesse liste.</l>
<l>Nochtan bleef up ene stede</l>
<l>Dijn herte altoos in quaethede.</l>
<l>Noch toochdi dat hi was dijn vrient,</l>
<l>Al hadstuut qualic an hem verdient,</l>
<l>Als hi van diere verranesse</l>
<l>Niet ne wilde gheven kennesse</l>
<l>Den appostelen, daer zij zaten</l>
<l>In dat aventmael ende aten,</l>
<l>Want hi wiste wel die waerheit.</l>
<l>Hadde hijt hemlieden doe gheseit,</l>
<l>Zij zouden di met haesten groot</l>
<l>Stappans hebben ghesleghen doot.</l>
<l>Ende daer wilde god die goede</l>
<l>Also wesen in dine hoede,</l>
<l>Dattu niet waers ghesleghen doot.</l>
<l>Hier merke noch dijn quaetheit groot,</l>
<l>Dat ghi hem die valscheit doet</l>
<l>Ende hem met quader loont dit goet.</l>
<l>Ghescreven staet in doude wet:</l>
<l>"Oghe om oghe ende let om let,"</l>
<l><pb n="108"/>Maer niewer ne staet ghescreven,</l>
<l>Dat men om goet quaet zoude gheven.</l>
<l>Maer, valsche judas, ghi dat daet</l>
<l>Ende over goet zo ghaefdi quaet</l>
<l>Gode onsen here, ende nochtan hi</l>
<l>Zo menighe dueghet dede di.</l>
<l>Ende al die juede met haren scaren,</l>
<l>Die daer met di comen waren,</l>
<l>Gaven aercheit zekerlike</l>
<l>Om grote duecht warachtelike,</l>
<l>Ende vinghen gode, die om hare scout,</l>
<l>Nochtan staerf die doot ant hout.</l>
<l><milestone unit="fol" n="47b"/> Ende cristus, in wien dat was omoet,</l>
<l>Gaf hem ./ over hare quaetheit goet</l>
<l>Ende wilde liden die bitter doot</l>
<l>Om der ghuenre zware noot,</l>
<l>Diene vinghen ende niet verdroughen,</l>
<l>Maer met gheyselen zere sloughen</l>
<l>Ende bespottene ooc onscone</l>
<l>Ende croondene met ere doornine crone.</l>
<l>Saul die coninc, also ict las,</l>
<l>Figureerde u doen judas</l>
<l>Ende ooc alder jueden mede.</l>
<l>Dewelke saul ./ gaf quaethede</l>
<l>Om goede duechdelike dinc</l>
<l>David zinen zwazelinc.</l>
<l>David hadde in zinen live</l>
<l>Wettelijc ghenomen te wive</l>
<l>Sauls dochter in waerre dinc</l>
<l>Ende dus was hi zijn zwaselinc.</l>
<l>Nu heift saul zo groot despijt</l>
<l>Up david ende zo groten nijt.</l>
<l>Die redene was, also wij lesen,</l>
<l>Om dat david meer was ghepresen</l>
<l>Dan saul zelve. vanden lieden.</l>
<l>Dat latijn wil mi bedieden,</l>
<l>Als david hadde ghesleghen doot</l>
<l>Gholyase den ruese groot,</l>
<l>Die sauls grote viand was,</l>
<l>Te groten lof zo haddi das,</l>
<l>Dat hem tvolc gaf .m. loven vul</l>
<l>Ende mer hondert den coninc saul.</l>
<l><milestone unit="fol" n="47c"/> Achter straten zonghen zij dit:</l>
<l>"Hondert saul. ende dusent davit!"</l>
<l>Dat was te zecghen, als ic las,</l>
<l>Dattie jonghe david was</l>
<l>Vele meer dan saul ghepresen,</l>
<l>Als boven .c. dusent mach wesen.</l>
<l>Ende hier ute hadde groten nijt</l>
<l>Die coninc saul / ende despijt,</l>
<l>Dat hi pijnde nacht ende dach,</l>
<l>Hoe hine ter doot bringhen mach.</l>
<l>David dan, verstaet de dinc,</l>
<l>Die was sauls zwaselinc</l>
<l>Ende hadde ziere dochter, nochtan</l>
<l>Pijnde saul, die quade man,</l>
<l>Hoe hi hem best grief ghedede,</l>
<l>Als ic u te voren zeide.</l>
<l>Ende dat bediet, dat cristus quam</l>
<l>Van zinen rike ende an nam</l>
<l>Onse cranke menschelichede,</l>
<l>Daer hi wart onse broeder mede.</l>
<l>Des zoude wine te rechte minnen,</l>
<l>Maer die juede met allen zinnen</l>
<l>Quamen up gode als dine gheerden</l>
<l>Te vane ./ met wapine met zweerden.</l>
<l>David, die edel jonghe man,</l>
<l><pb n="109"/>Den sterken gholyas verwan,</l>
<l>Wies ghelike men niet ne vant,</l>
<l>Ende hi was sauls vulle viant;</l>
<l>Ende als david dit dede doe</l>
<l>Saul wists hem ondanc toe,</l>
<l>Alsoot sceen, want tallen daghen</l>
<l>Leide hi om hem te doden laghen.</l>
<l>Ende aldus in deser ghelike</l>
<l>Verwan god van hemelrike</l>
<l>Den viand ende zine temptacie</l>
<l>Ende behoed ons bi ziere gracie</l>
<l>Van hem ende van zinen scaren.</l>
<l>Jeghen gode die jueden ghebaren,</l>
<l>Spreken ende doen hem contrare,</l>
<l>Recht of hi hare viand ware.</l>
<l>David, dese goede jonghe man,</l>
<l>Daer ic te voren of began,</l>
<l>Plach hem dickent ende vele</l>
<l>Met ziere harpen zoete spele</l>
<l><milestone unit="fol" n="47d"/> Die vianden te verdriven.</l>
<l>Nu willic vander harpe scriven</l>
<l>Ende es ooc zekerlike ware,</l>
<l>Waert dat een man bezeten ware</l>
<l>Ende dat hi spelen hoorde</l>
<l>Up der harpen zoete coorden,</l>
<l>Die viant ne mochtene niet tempteren</l>
<l>Up die tijt noch persequeren.</l>
<l>David dan, die jonghe man,</l>
<l>Daer ic te voren of began,</l>
<l>Jaechdem menichwaerf huut</l>
<l>Met ziere harpen zoete luut,</l>
<l>Den viant, also ict las,</l>
<l>Daer saul of bezeten was.</l>
<l>Niet dat hi al van hem sciet,</l>
<l>Maer up die tijt ne pijndine niet,</l>
<l>Dat hi dus speelde voor saul.</l>
<l>Ende saul nochtan, des nijts vul,</l>
<l>Pijndi altoos om davids dood</l>
<l>Ende met ere glavie na hem scoot.</l>
<l>Maer david an een zide zeech,</l>
<l>Doe vlooch die glavie in de weech.</l>
<l>Ende dit dedi te menigher tijt.</l>
<l>Hoort hier valschen quaden nijt,</l>
<l>Hoe hi david aercheit doet,</l>
<l>Die hem nochtan dede goet.</l>
<l>Dus heift u cristus, dar ic lyen,</l>
<l>Dicken van afgoderyen</l>
<l>Gheroupen harde zoetelike</l>
<l>Met goeder herten jonstelike,</l>
<l>Zecghende: keer weder te mi,</l>
<l>Ic zal gherne ontfanghen di.</l>
<l>Ende ooc zeicht hi in zine ghebode:</l>
<l>Minne ende oeffene eenen gode.</l>
<l>Daer meendi mede, dat wij vertyen</l>
<l>Zullen alle afgoderyen.</l>
<l>Onreyne jueden, dit dedi u,</l>
<l>Ende u valsche herte comt nu</l>
<l>Ende bereed hem wapine bloot,</l>
<l>Om hem te bringhen ter doot.</l>
<l>Dese david, daer ghi of hoort,</l>
<l>Trac te conincscepe voort,</l>
<l>Also dat hi properlike</l>
<l>Na saul oyr was vanden rike.</l>
<l><milestone unit="fol" n="48a"/> Die felle saul nochtan zochte</l>
<l>Hoe hine ter doot bringhen mochte,</l>
<l>Ende leide ooc tallen daghen</l>
<l>Om davids lijf te nemen laghen.</l>
<l>Ende god bewandelde rike ende steden</l>
<l><pb n="110"/>Der jueden. in weghen der waerheden.</l>
<l>Ende dien wech heift hi lthemgt gheleert</l>
<l>Den jueden ende gheinstrueert.</l>
<l>Ende zij zouken in allen dinghen,</l>
<l>Hoe zij ter doot zouden bringhen</l>
<l>Cristuse. die hem heift ghebaet</l>
<l>In allen sticken ende niet ghescaet.</l>
<l>David, dese jonghe man ghetrouwe,</l>
<l>Beterde dicken sauls rouwe</l>
<l>Met harpen ende heefse verdreven,</l>
<l>Also hier voren staet ghescreven;</l>
<l>Ende saul, die coninc loos,</l>
<l>Peinse in zinen moet altoos</l>
<l>Hoe hi hem best rouwe dade,</l>
<l>Ja, van zinen live scade.</l>
<l>Aldus heift god, also wi lesen,</l>
<l>Die quellende zieken dicke ghenesen</l>
<l>Ende heift, also scrifturen bewijsen,</l>
<l>Die doden ooc doen verrisen.</l>
<l>Nu comen die jueden die van dien</l>
<l>Alle dese teikine hebben ghezien</l>
<l>Ende doen haerlieder wapine an,</l>
<l>Om hem te doden, die god ende man</l>
<l>Warachtich was, dat dar ic lyen,</l>
<l>Gheboren vander maghet marien</l>
<l><milestone unit="fol" n="48b"/> Ghi jueden, die dus valschelijc</l>
<l>Gode vinghet, zijt wel ghelijc</l>
<l>Ende ghecompareert mocht wesen</l>
<l>Den valschen caym, daer wi of lesen,</l>
<l>Die up abelle in alre tijt</l>
<l>Zinen broeder hadde nijt</l>
<l>Ende heiftene toter doot ghehaet</l>
<l>Zonder redene of mesdaet.</l>
<l>Van desen .ij. broeders es bescreven,</l>
<l>Dat zij gode zouden gheven</l>
<l>Hare offerande / ende abel</l>
<l>Zine offerande gaf zo wel</l>
<l>Met goeder herten, als ic vernam,</l>
<l>Dat zoe gode wel bequam,</l>
<l>Ende cayms offerande niet,</l>
<l>Die hi gaf, es mi bediet.</l>
<l>Ende dit mochte de zake wesen,</l>
<l>Waest enighe zake / zo wi lesen,</l>
<l>Of enighe redene, daer huut</l>
<l>Nijt mocht zijn ghespruut.</l>
<l>Ende aldus, also ict las,</l>
<l>Om dat jhesus ghenoughelijc was</l>
<l>Den volke, daer hi wandelinghe dede,</l>
<l>Ende bequame voor gode mede,</l>
<l>Des hadden die jueden groten nijt</l>
<l>Ende riepen zere te diere tijt,</l>
<l>Datten pylatus hadde ghevaen,</l>
<l>Ende zeiden: "laten wine gaen,</l>
<l>Alle die liede groot ende cleene</l>
<l>Zullen gheloven an hem ghemeene."</l>
<l>Ay lasen, jueden van redenen blent,</l>
<l>Hoe zere zidi ombekent,</l>
<l>Dat ghi spreict alsulke woort!</l>
<l>Ende, oft comen waer zo voort,</l>
<l>Dat zij in hem gheloveden alle</l>
<l>Te mael die iueden bi ghetalle,</l>
<l>Zoudu dat emmer dinken scade?</l>
<l>Hoe qualike zidi des te rade!</l>
<l><pb n="111"/>Eist niet al goed ende zalicheit</l>
<l>Dat hi predict ende heift gheseit?</l>
<l>Weder vindi yewers openbare,</l>
<l>Dat zine dinghen niet zijn waer.</l>
<l>Of was ye in enighen stonden</l>
<l>In zinen woorden faute vonden</l>
<l><milestone unit="fol" n="48c"/> Van al dat hi ghepredict heift?</l>
<l>Ende hine hevet ooc wel beleift,</l>
<l>Ic weet wel, ja hi, zonder waen.</l>
<l>Ter materien zo willic gaen,</l>
<l>Daer ic te voren af began.</l>
<l>Caym leedde abelle dan</l>
<l>Met smekenden woorden huutwaert,</l>
<l>Dat latijn mi wel verclaert.</l>
<l>Als zij buten waren comen,</l>
<l>Een cakebeen heift hi ghenomen</l>
<l>Ende heift met slaghen groot</l>
<l>Zinen broeder ghesleghen doot.</l>
<l>Dies ghelike met losen kere</l>
<l>Quam judas tot onsen here</l>
<l>Ende heeft smekende / niet om goet,</l>
<l>Onsen here valschelijc ghegroet,</l>
<l>Alsoot daer wel sceen te handen,</l>
<l>Want hi leverdene zinen vianden.</l>
<l>Caym slouch dood zinen broeder</l>
<l>Van vader ende ooc van moeder;</l>
<l>Ende die jueden beede gader</l>
<l>Haren broeder ende haren vader;</l>
<l>Dat was god, zijt zeker das,</l>
<l>De welke wel haer vader was,</l>
<l>Want hise zelve ghemaect heift</l>
<l>Ende al dat ye levede of nu leift</l>
<l>Of ooc zal leven emmermeere;</l>
<l>Hare broeder was ooc onse here,</l>
<l>Want hi dat menschelike abijt</l>
<l>Heift an ghedaen om haer profijt.</l>
<l>O zoete jhesus, helighe behoeder,</l>
<l>Die gheweerde te zine onse broeder,</l>
<l>Ontfaremt onser allegader</l>
<l>Ende hoet ons al, machtich vader,</l>
<l>Amen</l>
</div>
<div type="chapter"><head type="chapter">XIX</head>
<l><milestone unit="fol" n="48d"/> Int capitel dat hier voorgaet</l>
<l>Ende nu laetst voorscreven staet,</l>
<l>Hebbic vertelt, also ict las</l>
<l>Int latijn, hoe cristus was</l>
<l>Zinen vianden ghegheven</l>
<l>Ende ooc, alst es bescreven,</l>
<l>Hoe hi dan van judas den quaden</l>
<l>Was ghecust ende verraden.</l>
<l>Int capitel hier voor oghen,</l>
<l>Wilt god, zo meenic te toghen,</l>
<l><pb n="112"/>Hoe cristus vanden fellen honden</l>
<l>Zine oghen waren verbonden.</l>
<l>Als der fellen jueden scaren</l>
<l>Daer aldus vergadert waren</l>
<l>Ende zij gode hadden ghevaen,</l>
<l>Doe namen zine harde zaen</l>
<l>Ende bonden met sterken banden</l>
<l>Zine ghebenedide handen.</l>
<l>Sinte pieter was daer mede</l>
<l>Ende trac een zweert, dats waerhede,</l>
<l>Ende trart mede int gheloop</l>
<l>Ende smeet eenen uten hoop</l>
<l>Enen slach, die also wouch,</l>
<l>Dat hi hem een oor of slouch.</l>
<l>Ende jhesus toghede, dats waerhede,</l>
<l>Up den knecht ontfarmichede</l>
<l>Ende heift des knechts oor ghetast</l>
<l>Ende weder an gheset vast.</l>
<l>...</l>
<l>...</l>
<l><milestone unit="fol" n="50a"/> Al die propheten, die waren te voren,</l>
<l>Eer god op eerden was gheboren.</l>
<l>Die jueden pijnden met ghenende,</l>
<l>Dat zij den ghonen zouden blenden</l>
<l>Met enen cleede, dat zij bonden</l>
<l>Voor zijn oghen. die te meneghen stonden</l>
<l>Die jueden hadde verlicht zere</l>
<l>Menich waerven wileneere</l>
<l>In vreimder wonderliker maniere</l>
<l>Bi ere columme vul van viere.</l>
<l>Zijne scamen hem noch en gruwen</l>
<l>Zine helighe ansicht te bespuwen,</l>
<l>Ende elc metten speecsel zijn</l>
<l>Verdecte dat glorieus anschijn</l>
<l>Van hem, die wileneer hem zomen</l>
<l>Heift ghedect te haerre vromen,</l>
<l>Een deel van der jueden volke,</l>
<l>Wonderlike met ere wolke.</l>
<l>Dese jueden, verstaet den sijn,</l>
<l>Die aldus ons heren anschijn</l>
<l><pb n="113"/>Hebben besmet ende bespoghen,</l>
<l>Dat hi minlike wilde doghen</l>
<l>Ende hem ne wilde wreken niet,</l>
<l>Es ons wileneer wel bediet</l>
<l>Bi enen afgod harde wel</l>
<l>Dien de kindren van israhel</l>
<l>Teenen stonden maken deden</l>
<l>Ende als gode wouden anebeden.</l>
<l><milestone unit="fol" n="50b"/> Als die kindren van israhel wouden</l>
<l>Dien afgod maken ./ omdat zi zouden</l>
<l>Anebeden, verstaet tbediet.</l>
<l>Aaron, die dit doe an ziet,</l>
<l>Ende een ander, die was gheheeten</l>
<l>Hur ./ als mi scrifture doet weten,</l>
<l>Ne wilden niet ghedoghen dat</l>
<l>Ende wederstoedent hemlieden plat.</l>
<l>Die ander begonden hem vergramen,</l>
<l>Up hurre zi ghelopen quamen</l>
<l>Ende namen hur met groter onwerden</l>
<l>Ende wierpene neder ter erden</l>
<l>Ende bespuwedene in waerre woort</l>
<l>Ende hebbene met speecsele versmoort.</l>
<l>Dese kindren van israhel,</l>
<l>Daer ic of zeide, verstaet mi wel,</l>
<l>Waren gram ende ongemoet</l>
<l>Op hur, dat hi weder stoet</l>
<l>Hare afgoderye, alsoot sceen;</l>
<l>Der phariseeusen menich een</l>
<l>Vergraemde, dat hare quaethede</l>
<l>God begreep. dats waerhede.</l>
<l>Dese iueden, die onsen here</l>
<l>Aldus bespotten zo over zere,</l>
<l>Bespuwen ende sloughen mede,</l>
<l>Also ic hier te voren zeide,</l>
<l>Zijn wel bediet, als ic vernam,</l>
<l>Bi enen zuene die hiet cham.</l>
<l>Noee was die vader zijn,</l>
<l>Ons bediet dus dat latijn.</l>
<l><milestone unit="fol" n="50c"/> Also ict in de bible over las</l>
<l>Dat noee eens dronken was</l>
<l>Van dat hi an den wijngaert</l>
<l>At / daer hi of dronken waert</l>
<l>Ende wart zijn zins gherooft.</l>
<l>Hi leide neder doe zijn hooft</l>
<l>Ende sliep, als sulke lieden pleghen.</l>
<l>Ende als hi neder es gheleghen,</l>
<l>Zo lach hi bloot, dats waerhede,</l>
<l>Al met ziere manlichede.</l>
<l>Zijn voorzeide zuene cham</l>
<l>Met zinen broeders daer toe quam,</l>
<l>Ende als hi dat heift verzien,</l>
<l>Zo spotte hi daer mettien.</l>
<l>Entie ander kindre algader</l>
<l>Deckeden daer haren vader.</l>
<l>Dese cham, die zine here,</l>
<l>Zinen vader zoude eeren zere,</l>
<l>Die dede hem onwerdichede</l>
<l>Ende bespottene, als ic zeide.</l>
<l>Entie iueden, die met rechte</l>
<l>Zoude gode eeren / als zine knechte,</l>
<l>Die hebben, lasen, haren god</l>
<l><pb n="114"/>Bespuwen / ghesleghen ende bespod.</l>
<l>Ende al was noe van zinen zone</l>
<l>Zere bespot, als ic tone,</l>
<l>Ende onscamelijc bespot,</l>
<l>Vele oneerliker zo was god</l>
<l>Bespot ende vuliker twaren</l>
<l>Vanden iueden ende haren scaren,</l>
<l>Want dese noe, daer hi lach,</l>
<l>Was bespot, daert niement zach;</l>
<l>Maer gods bespotten over waer</l>
<l>Was hem ghedaen al openbaer</l>
<l>In dat huus van cayphas</l>
<l>Daer de menichte daer mede was.</l>
<l>Noe / , verstaet ooc tbediet,</l>
<l>Ne wiste vanden spottene niet,</l>
<l>Want hi sliep ende ooc daer bi</l>
<l>Zo ne wiste twint daer of hi;</l>
<l>Ende ihesus, onse lieve here god,</l>
<l>Was vanden iueden zere bespod</l>
<l>Wakende, als men merken mach,</l>
<l>Die aldinc hoorde / wist ende zach.</l>
<l><milestone unit="fol" n="50d"/> Dese noe was mer van eenen</l>
<l>Kinde bespot, verstaet mijn meenen,</l>
<l>Want die andre beede gader</l>
<l>Decten de leden van haren vader;</l>
<l>Ende god, verstaet mijn bedieden,</l>
<l>Was bespot van vele lieden,</l>
<l>Niet van enen iuede alleene</l>
<l>Maer van haren rade ghemeene,</l>
<l>Ende daer ne was niemen zonder waen</l>
<l>Die eens hadde gheseit: laet staen.</l>
<l>Die .ij. kindren hadden up noe dere,</l>
<l>Maer onsen ghebenediden here</l>
<l>Ne stont niet een iuede omtrent</l>
<l>Die hem was compacient.</l>
<l>Dese iueden nu voorseit,</l>
<l>Die gode daden al dat leit,</l>
<l>Waren wilen in vreimden doene</l>
<l>Biden vianden van sampsoene,</l>
<l>De welke philistinen waren,</l>
<l>Ghefigureert na mijn verclaren.</l>
<l>Van sampsoene wi lesende vinden,</l>
<l>Dat hi hem zomtijt liet binden</l>
<l>Al willens van zinen vianden</l>
<l>Beede voeten ende handen,</l>
<l>Ende met ziere groter cracht vertuut,</l>
<l>Als hi wilde, brac hi wel huut.</l>
<l>Ten laetsten dor eens wijfs minne</l>
<l>Gaf hi hare voorwaer te kinnen:</l>
<l>Scoere men hem of van zinen hare,</l>
<l>Dat al zine cracht verloren ware.</l>
<l><milestone unit="fol" n="51a"/> Dit wijf dede met nauwen keren</l>
<l>Sampson doe zijn haer of sceren</l>
<l>Tere tijt daer hi lach ende sliep.</l>
<l>Ende om zine vianden zi doe liep,</l>
<l>Die daer quamen te dien stonden,</l>
<l>Diene vinghen ende bonden,</l>
<l>Ende deden hem groot ghepijn</l>
<l>Ende staken hem ute die oghen zijn.</l>
<l>Als hi dus ghevanghen was,</l>
<l>Dedemenne comen int palas,</l>
<l>Daer die philistinen zaten,</l>
<l>In solace dronken ende aten.</l>
<l>Die materie wil mi orconde,</l>
<l>Dat zij daer ten selven stonden</l>
<l>Alle doe vergadert waren,</l>
<l>Die hem hadden gheweest contrare</l>
<l><pb n="115"/>Ende hem brochten int vernoyen.</l>
<l>Nu was zijn hare beghonnen groeyen.</l>
<l>Ende zij deden sampsoene halen,</l>
<l>Dat hi voor hem in der zalen</l>
<l>Zoude lopen al omtrent</l>
<l>Als een mensche die es blent,</l>
<l>Daer hi hem hurte of zere dede</l>
<l>Ende daer hadsij haer feeste mede.</l>
<l>Sampsoen die bad onsen here</l>
<l>Stillekine met herten zere,</l>
<l>Dat hi over die valsche zake</l>
<l>Hem wilde verleenen ene wrake.</l>
<l>Ende god heift zine bede ghehoort.</l>
<l>Sampsoen die nam rechte voort</l>
<l>Twee pylaren ./ daer die zale</l>
<l>Up ghefundeert was altemale.</l>
<l>Die pylaren trac hi te zamen,</l>
<l>Die maetselryen ghevallen quamen</l>
<l>Vander zalen zwaer ende groot.</l>
<l>Daer bleven zij altemale doot,</l>
<l>Hi selve ende zine vianden mede</l>
<l>Ende twijf ooc, dat es waerhede,</l>
<l>Wies minne hem daertoe hadde brocht,</l>
<l>Zinen vianden hadzoene vercocht.</l>
<l>Sampsoen om zine grote staerchede</l>
<l>Beteikent gode. dat es waerhede,</l>
<l>Want willens hi hem binden liet,</l>
<l>Also hier voren es bediet,</l>
<l><milestone unit="fol" n="51b"/> Daer na wrac hi hem vreeselike</l>
<l>Van zinen vianden zekerlike;</l>
<l>Dus liet hem cristus zonder waen</l>
<l>Willens vanden iueden vaen</l>
<l>Ende woude, also wij lesen,</l>
<l>Vanden iueden bespot wesen.</l>
<l>Maer daer na, alst onsen here</l>
<l>Ghelieven zal ./ zal hi hem zere</l>
<l>Wreken ende vreselike</l>
<l>Met zinen vonnesse zekerlike</l>
<l>Up al die ghone, also wij lesen,</l>
<l>Die zine viande hebben ghewesen,</l>
<l>Als hi in zine maiesteit</l>
<l>Ende in zine moghentheit</l>
<l>Zal verdoemen zonder hende</l>
<l>Zine viande te haerre scende.</l>
<l>Wat groter wraken hi dan zal</l>
<l>Doen up zine vianden al,</l>
<l>Ne mach men scriven no ghespellen,</l>
<l>Noch gheen tonghe ne macht vertellen.</l>
<l>Dan zouden zij liever hebben te zine</l>
<l>In die ewelike grote pine,</l>
<l>Dan an te ziene dat anschijn</l>
<l>Van gode die zo gram zal zijn.</l>
<l>Want also ghenoeghelike</l>
<l>Ende daertoe ooc zo lievelike</l>
<l>Als gods anschijn werd te ziene</l>
<l>Den goeden, die de duecht verdienen,</l>
<l>Also vreeselike zalt ooc wesen</l>
<l>Den verdoemden; zo wi lesen,</l>
<l>Den berghen zullen zij bidden alle,</l>
<l>Dat zij up hem willen vallen</l>
<l><pb n="116"/>Ende deckense wel ghedichte</l>
<l>Van ons heren grammen ansichte.</l>
<l>Dan zal hi zecghen alte handen</l>
<l>Aldus tote zinen vianden:</l>
<l>"Gaet ghi lieden vermaledijt</l>
<l>Int vier, dat bernt talre tijt."</l>
<l>Den ghebenediden zal hi loon</l>
<l>Gheven in zijns vaders throon.</l>
<l>O zoete jhesus, lieve vrient,</l>
<l>Ghef ons, dattu van ons ghedient</l>
<l>Also moets wesen. als waerbi</l>
<l>Dat ten utersten daghe wij</l>
<l>Moeten metten lieden vercoren</l>
<l>Dinen ghebenediden roup dan horen.</l>
<l>Amen</l>
</div>
<div type="chapter"><head type="chapter">XX</head>
<l><milestone unit="fol" n="51c"/> Int capitel, dat hier voren steit,</l>
<l>Zo hebbic na minen zin gheseit,</l>
<l>Also ict in den latine vant,</l>
<l>Hoe cristus van al zinen viant</l>
<l>Scop ende sceren woude doghen,</l>
<l>Ende hoe dat zij hem zine oghen</l>
<l>Ooc verbonden met enen cleede,</l>
<l>Ende hoene sloughen die jueden wreede,</l>
<l>Also ghescreven staet hier voren.</l>
<l>In dit capitel zalmen horen</l>
<l>Die rechte waerheit, also ict las,</l>
<l>Hoe onse here ghebonden was</l>
<l>An ene columme vanden joden,</l>
<l>Diene gherne zouden doden.</l>
<l>Ende als zij onsen here god</l>
<l>Alden nacht hadden bespod,</l>
<l>Zo leede zine smorghens vroe</l>
<l>Tote pylatus huse toe</l>
<l>Ende wilden in alre maniere,</l>
<l>Dat hine stappans ter dood jugiere.</l>
<l>Pylatus vraghede om zine mesdaet;</l>
<l>Zij zeiden: het was .j. mensche quaet</l>
<l>Ende een verledre die al den dach</l>
<l>Vele volx te verleedene plach.</l>
<l>Niet alleene, riepzij te hant,</l>
<l>Verleed hise in der jueden lant,</l>
<l><milestone unit="fol" n="51d"/> Maer in zijn landsceip ooc mede,</l>
<l>In galyleen, dats waerhede.</l>
<l>Als pylatus heift ghehoort</l>
<l>Vanden iueden al dese woort,</l>
<l>Dat hi van galyleen was,</l>
<l>Ne dorst hi niet ghemeten das,</l>
<l>Dat hine iugierde lude of stille,</l>
<l>Ende dat om herodes wille.</l>
<l>Hi zendene hem als diene ontsach,</l>
<l>Ende daer mede upten selven dach,</l>
<l><pb n="117"/>Zo worden zij ghevrienden dus,</l>
<l>Die herodes ende pylatus,</l>
<l>Dewelke een tijt voor desen</l>
<l>Grote vianden hadden ghewesen.</l>
<l>Herodes ne hadde noyt vor dien</l>
<l>Gode onsen here noch ghezien,</l>
<l>Hi hoorder of spreken in zulken tiden,</l>
<l>Des was hi van ziere comste blide,</l>
<l>Want hi waende, dat waer .j. man</l>
<l>Die bider sterren wijsdom can</l>
<l>Van toecomende dinghen kallen,</l>
<l>De welke namaels zouden ghevallen;</l>
<l>Of hi waende wel, dat hie</l>
<l>Hadde gheconnen nygromancie</l>
<l>Of toverie of zulken aert</l>
<l>Ende daer om hi van gode beghaert,</l>
<l>Dat hi voor herodes oghen</l>
<l>Enich teekin wilde toghen.</l>
<l>Ende vraechdem menigherhande dinc.</l>
<l>Cristus, al der werelt coninc,</l>
<l>Daer up niet andwoorden wille,</l>
<l>Maer als een kint zweech hi stille.</l>
<l>Ende als herodes dat heift verzien,</l>
<l>Waendi zeker zijn in dien</l>
<l>Dat hi zijn sins niet meester ware.</l>
<l>Een wit cleet nam hi daer nare</l>
<l>Ende dede dat an den hoghen god,</l>
<l>Als die met hem helt zijn spod,</l>
<l>Ende hi zendene weder dus</l>
<l>Ghecleet tote pylatus.</l>
<l>Ende zeide: hine mocht niet vinden</l>
<l>In hem. meer dan in enen kinde</l>
<l>Enighe zake cleen of groot,</l>
<l>Daer hi mede hadde verdient der doot.</l>
<l><milestone unit="fol" n="52a"/> Dese herodes, als ic zeide,</l>
<l>Gode een wit cleet an dede,</l>
<l>Nochtan zo ne wist hi niet</l>
<l>Wat hi daer mede had bediet.</l>
<l>Die helighe gheest riet hem stille,</l>
<l>Als die daer bi bedieden wille,</l>
<l>Dat cristus onnosel was.</l>
<l>Also hi ga in gaf cayphas</l>
<l>Te zecghen ./ dat wel was noot</l>
<l>Enen over tvolc te liden de doot;</l>
<l>Also gaf hi in, als ict weet,</l>
<l>Herodes ./ dat hi heift ghecleet</l>
<l>Cristuse met enen clede wit:</l>
<l>Zine onnoselheit bediet dit.</l>
<l>Als dus ghebrocht was onse here,</l>
<l>Zo vraghede pylatus zere</l>
<l>Alden iueden bi waerheden,</l>
<l>Of zij wisten enighe reden</l>
<l>Te hemwart van mesdaden groot,</l>
<l>Dat hi hadde verdient der doot,</l>
<l>Of enighe zake in enigher manieren</l>
<l>Daer menne ter dood om mochte iugieren.</l>
<l>Doe quamen zij hem exponeren</l>
<l>Drie redenen in valscher leren</l>
<l>Ende zeiden dus dese woorden,</l>
<l>Daert al tvolc doe an hoorden.</l>
<l><pb n="118"/>Eerst dat hi zeide, wilt verstaen:</l>
<l>Hi mocht doen te nieten gaen</l>
<l>Den tempel ons heren weert,</l>
<l>Die met handen was gheformeert,</l>
<l>Ende dan an den darden dach</l>
<l>Hi enen andren stichten mach,</l>
<l>Die niet van handen ghemaect zij;</l>
<l>Dit zeide openbaerlike hi.</l>
<l>Ende dus heift hi verdient de doot.</l>
<l>Noch es daer ene redene groot,</l>
<l>Die hi ooc zeide al openbare,</l>
<l>Dat men niet sculdich ne ware</l>
<l>Den keyser enighen cheins te gheven.</l>
<l>Voort heift hi hem selven verheven</l>
<l>Ende zeide in waerre dinc,</l>
<l>Dat hi ware der jueden coninc.</l>
<l>Als pylatus aldus hoorde</l>
<l>Vanden iueden dese woorde,</l>
<l><milestone unit="fol" n="52b"/> Die zij contrarie gode spraken,</l>
<l>Die eerste .ij. voorseide zaken</l>
<l>Dat slouch hi male vor daeshede</l>
<l>Ende peinsde: het waer al wint,</l>
<l>Daer up ne gloofdi niet een twint.</l>
<l>Maer trouwen vander darder dinc:</l>
<l>Of hi ware der jueden coninc,</l>
<l>Dat vervraechde hi onsen here</l>
<l>Dickent nerenstelijc ende zere.</l>
<l>Die roomsche keyser zekerlike</l>
<l>Was overhere vanden rike</l>
<l>Der jueden ./ ende vanden lande mede,</l>
<l>Dus gaf men den keyser huut elker stede</l>
<l>Tribuut, also ic zeide te voren,</l>
<l>Dus ne mocht pylatus niet horen,</l>
<l>Dat yement zecghen zoude openbare,</l>
<l>Dat hi der jueden coninc ware.</l>
<l>Zo dat hi daer up heift ghelet</l>
<l>Ende onsen here verv[r]aghet bet</l>
<l>Ende wilde weten in waerre dinc,</l>
<l>Of hi ware der joden coninc,</l>
<l>Also hi zelve wel had gheseit.</l>
<l>Oec was pylatus, dats waerheit,</l>
<l>Ghegheven te male zine baelgye</l>
<l>Over de iueden ende voghedye</l>
<l>Van des keysers moghenthede.</l>
<l>Ende daer bi duchte hi mede,</l>
<l>Dat hi den keyser verwerken mochte.</l>
<l>Nerenstelike hi onderzochte</l>
<l>Ende vraechdem selven, ofte hi</l>
<l>Der iueden rechte coninc zij.</l>
<l>Onse here sprac, es mi bediet:</l>
<l>Zijn rike ne was van deser werelt niet.</l>
<l>Als pylatus hoort dese sprake,</l>
<l>Docht hem hi ne vant gheen zake</l>
<l>Des hi de dood verdienen mochte.</l>
<l>Pylatus peinsde in zijn ghedochte</l>
<l>Hoe hi die gramschap up dien dach</l>
<l>Vanden iueden best zochten mach,</l>
<l>Dat hise mochte payen zaen</l>
<l><pb n="119"/>Dat zine wilden laten gaen.</l>
<l>Dit peinsde hi in zinen moet</l>
<l>Pylatus ./ ende hem dochte goet,</l>
<l><milestone unit="fol" n="52c"/> Dat hine doen gheyselen woude,</l>
<l>Up dat der iueden gramscap zoude</l>
<l>Daer mede slinken harde zaen,</l>
<l>Dat zijne zouden laten gaen.</l>
<l>Die rudders namen te dien stonden</l>
<l>God onsen here ende bonden</l>
<l>Hem an ene columme zonder verdraghe</l>
<l>Ende hebbene met gheyselen gheslaghen</l>
<l>Nu gaven hem, hoort mijn bedieden,</l>
<l>Die phariseeusen grote mieden</l>
<l>Om die redene dat zij wouden,</l>
<l>Dat pylatus rudders zouden</l>
<l>Onsen here meer hebben gheslaghen</l>
<l>Dan zij andre te slane plaghen.</l>
<l>Ende om die mieden sloughen zij te mere</l>
<l>Gode onsen lieven here,</l>
<l>Die de slaghen groot ende wreet</l>
<l>Om ons te verlossene leet.</l>
<l>Dese gheyselinghe ons heren weert</l>
<l>Was wilen wel ghefigureert</l>
<l>Bi eenen prinche ende wel bediet,</l>
<l>Die bi namen achior hiet,</l>
<l>Wien die cnechten, verstaet de dinc,</l>
<l>Van olifernuse. den coninc</l>
<l>Hadden ghevanghen teenen stonden</l>
<l>Ende an enen boom dat zine bonden.</l>
<l>Die redene waer bi ende hoe</l>
<l>Dat dit aldus was comen toe,</l>
<l>Die quam huut des coninx quaethede,</l>
<l>Om dat achior sprac de waerhede</l>
<l><milestone unit="fol" n="52d"/> Ende lachterde hem dat hem messat;</l>
<l>Ende hine conste niet zecghen dat,</l>
<l>Noch ghespreken smekende woorde,</l>
<l>Die de coninc gherne hoorde.</l>
<l>Dese achior, dat es waerheit,</l>
<l>Was ghebonden, alst es voorseit,</l>
<l>Vandes coninx cnechten dus;</l>
<l>Ende vanden rudders pylatus</l>
<l>Was ghesleghen onse here</l>
<l>Met gheyselen utermaten zere.</l>
<l>Achior die was ghebonden</l>
<l>Om dat hi te gheenen stonden,</l>
<l>Metten coninc wilde loveeren;</l>
<l>Ende cristus onse lieve here</l>
<l>Was ghegheyselt, om dat hi</l>
<l>Der iueden quaetheit begripende zi.</l>
<l>Achior, als ic int latijn vernam,</l>
<l>Die maecte den coninc gram</l>
<l>Om dat hi glorifierde gode,</l>
<l>Twelc die coninc hoorde node,</l>
<l>Ende daerbi hi ghebonden was;</l>
<l>Ende cristus, also ict las,</l>
<l>Leet der gheyselinghe pine,</l>
<l>Om dat hi den vader zine</l>
<l>Ende zinen helighen name waert</l>
<l>Altoos heift gheopenbaert.</l>
<l>Nu sullen wi merken dat onse here</l>
<l>Met gheyselen utermaten zere</l>
<l>Sloughen .ij. manieren van lieden,</l>
<l>Also mi tlatijn wil bedieden:</l>
<l><milestone unit="fol" n="53a"/> Donghelovighe ./ entie vander synagoghen</l>
<l><pb n="120"/>Dit waer zij ./ ende hier of wij moghen</l>
<l>Van wileneer vinden ene figure</l>
<l>Van enen man, zo spreict scrifture,</l>
<l>Die lamech bi namen hiet.</l>
<l>Vandesen doet scrifture bediet,</l>
<l>Dat hi hadde wiven twee,</l>
<l>Die hem dickent daden wee</l>
<l>Met quaden woorden tallen daghen</l>
<l>Ende zomtijt ooc met groten slaghen.</l>
<l>Dat een wijf, als ic versta,</l>
<l>Hiet sella ./ ende die ander ada.</l>
<l>Bi der eenre zo es bediet</l>
<l>Die synagoghe ende anders niet;</l>
<l>Bider andre zo willic bedieden</l>
<l>Die onghelovighe juedsche lieden.</l>
<l>Die eene van den wiven twee</l>
<l>Dede hem dickent met slaghen wee,</l>
<l>Die andre, die ne niet en slaet.</l>
<l>Persequeerdene met woorden quaet.</l>
<l>Die onghelovighe sloughen zere</l>
<l>Met scaerpen gheyselen onsen here,</l>
<l>Ende die vander synagoghen</l>
<l>Deden hem met woorden doghen.</l>
<l>Dese gheyselinghe wreet,</l>
<l>Die onse here dor ons leet,</l>
<l>Dat deden tweerhande lieden,</l>
<l>Die machmen ons wel bedieden</l>
<l>Bi jobpe, die ghegheyselt was</l>
<l>In twee manieren, als ic las.</l>
<l><milestone unit="fol" n="53b"/> Hoe ende in wat manieren hi</l>
<l>In tween manieren ghegheyselt si</l>
<l>Ende hoe dat hi daer quam aen,</l>
<l>Dat sal ic u doen verstaen.</l>
<l>Sathan slouchen bi gods orloven</l>
<l>Vanden voeten toten boven,</l>
<l>Also hem onse here beval,</l>
<l>Met quaden zweren over al;</l>
<l>Ende zijn wijf tempteerdene zere</l>
<l>Met haren woorden. ja vele mere.</l>
<l>Dat hem die viand also slouch</l>
<l>Minlike hi dat verdrouch</l>
<l>Ende was daer in pacient,</l>
<l>Maer vanden woorden, den torment</l>
<l>Van zinen wive, des haddi smerte</l>
<l>Ende wanhaghen in zijn herte.</l>
<l>Haer dochte hen was niet ghenouch</l>
<l>Dattene die viand also slouch</l>
<l>Metter gheyselen up zijn lijf,</l>
<l>Zijn selves over quade wijf</l>
<l>Zijne dede hem met woorden pine,</l>
<l>Ende hi hadde liever te zine</l>
<l>Vanden viand also gheslaghen,</l>
<l>Dan die woorde te verdraghen.</l>
<l>Dus waest den iueden niet ghenouch,</l>
<l>Dat men gode met gheyselen slouch.</l>
<l>Zine gheyseldene ooc mede</l>
<l>Met quaden woorden, dats waerhede,</l>
<l>Die zij hem gaven, quaet ende onzoete.</l>
<l>Vanden hoofde al toten voeten</l>
<l>Ne was in job niet een stede,</l>
<l>Daerin was ghesondichede,</l>
<l>Sathan gheyseldene zo zere;</l>
<l>Ende inden lechame van onsen here</l>
<l>Ne was een stede niet gheleghen,</l>
<l>Zijne was met gheyselen dorsleghen</l>
<l>In dat vleesch, dat was zo zochte,</l>
<l>Dat niet zochter zijn ne mochte,</l>
<l>Also ict inden latine las.</l>
<l>Ende zo ons heren lechame was</l>
<l><pb n="121"/>Teedere / ende zochter mede,</l>
<l>Zo vele te zeerre dat hem deden</l>
<l>Die slaghen; sloughen zij bedichte</l>
<l>Zijn lijf was te dorslaen lichte</l>
<l><milestone unit="fol" n="53c"/> Ende vele lichter, dats openbare,</l>
<l>Dan een vleesch dat harder ware.</l>
<l>O mensche, van gods bloede drinke,</l>
<l>Peins, anezich ende weder dinke,</l>
<l>Wat slaghen ende wat zericheden</l>
<l>Dat god om dinen wille heift leden;</l>
<l>Zine bitter passie ende zine pine</l>
<l>Om di te bringhene ter glorie zine</l>
<l>Ende te helpene uter hellen kiele.</l>
<l>Ne ghef niet weder dine ziele</l>
<l>Te verliese, die god ghewrocht</l>
<l>Heift / ende also diere ghecocht.</l>
<l>Merc of du te gheenen tiden</l>
<l>Eenen mensche hebs weten liden</l>
<l>Enighe pine / of enighe noot,</l>
<l>Dewelke mocht zijn zo groot,</l>
<l>Dat zij gode van hemelrike</l>
<l>Ziere pinen mochte gheliken,</l>
<l>Of dien zo vele was ghegheven,</l>
<l>Als hem, te lidene in dit leven.</l>
<l>Merc ende zich in dinen zinne,</l>
<l>Of hi te di waert hadde minne</l>
<l>Ende grote jonste in hem sij,</l>
<l>Die zine herte draecht te di,</l>
<l>Dat hi in deser aermer eerde</l>
<l>Om di te comene gheweerde</l>
<l>In een knechtelijc abijt</l>
<l>Ende dese passie voor di lijt,</l>
<l>Ende ghedoghet dat menne slaet</l>
<l>Niet om hem maer om dine mesdaet.</l>
<l>Merc in dinen zin ooc mede,</l>
<l>Of du enighe pijnlijchede</l>
<l>Of enich torment lude of stille</l>
<l>Hebs gheleden dor zinen wille.</l>
<l>Merc of du enighe dankelichede</l>
<l>Of enighen dienst ooc mede</l>
<l>Over die passie gheifs, die hi</l>
<l>Wilde liden dus dor di.</l>
<l>Al die duecht ende al dat goet,</l>
<l>Dattie mensche in zijn leven doet,</l>
<l>Dat ne mach al gheliken niet</l>
<l>Der minster dropel die god liet.</l>
<l>Ansich danne ons heren pijn</l>
<l>Ende ne wil niet ondankelijc zijn!</l>
<l><milestone unit="fol" n="53d"/> Al ghevielt in enighen tiden</l>
<l>Dat di een lettel quame te liden</l>
<l>Of dat ghi ghedoghen moet,</l>
<l>Danne aneziet ons heren bloet,</l>
<l>Metten oghen van dinen ghedochte,</l>
<l>Dat hi sturte om di onsochte.</l>
<l>Hebstu enighe contrarie dinghen,</l>
<l>Die bitter zijn die sultu minghen</l>
<l>In ons heren helighe bloet</l>
<l>Ende het zal di dinken zoet.</l>
<l>Al dat bitter ende dat zure,</l>
<l>Dat di doet liden daventure.</l>
<l>Om hier of bet te hebben kennesse</l>
<l>Zo scrivic hier ene ghelikenesse,</l>
<l><pb n="122"/>Dat wel acordeert in desen.</l>
<l>Van enen muenic wi dus lesen,</l>
<l>Die in enen clooster was ghegaen.</l>
<l>Die materie doet mi verstaen,</l>
<l>Hi was ter werelt in weelden groot</l>
<l>Ende nu at men daer gherstenbroot,</l>
<l>Die materie doet mi woort weten,</l>
<l>Twelke hi niet ne mochte eten,</l>
<l>Dat hi in hem selven woude</l>
<l>Ende peinsde dat hi ute gaen zoude,</l>
<l>Om dat hi dat broot niet en mochte.</l>
<l>Eens nachts hem in drome dochte,</l>
<l>Dat god onse here tot hem quam</l>
<l>Ende vanden brode een stic hi nam</l>
<l>Ende stact in ziere ziden wonde</l>
<l>Ende ghaeft hem tetene tier stonde.</l>
<l>Ende alst ghesteken was met bloet,</l>
<l>Zo docht hem smaken harde zoet.</l>
<l>Cort daer na wart hi ontwake</l>
<l>Ende wart peinsede om de zake,</l>
<l>Wat hi in drome hadde ghehoort,</l>
<l>Ende hi at metten andren voort.</l>
<l>Ende bleef in den clooster daer.</l>
<l>Dus zal een mensche over waer</l>
<l>In zine droufheit tallen tiden</l>
<l>Peinsen om ons heren liden.</l>
<l>Als hi dat zo groot anziet,</l>
<l>Tsine ne zal hem dinken niet.</l>
<l>Wij moeten emmer doghen pijn</l>
<l>Ende hier of elder ghegheyselt zijn.</l>
<l><milestone unit="fol" n="54a"/> Nu laet ons dan, met herten poghen</l>
<l>In dit leven also te doghen</l>
<l>Onse gheyselinghe, dat wij nadien</l>
<l>Der ewegher pinen moghen ontvlien.</l>
<l>Heesschen wij gode dan in desen</l>
<l>Leven ./ also ghepijnt te wesen,</l>
<l>Dat [wij] vlien die pine groot</l>
<l>Ende dat wij na de doot</l>
<l>Moeten in gaen in gods rike,</l>
<l>Dat gheduren sal ewelike.</l>
<l>O zoete jhesus, wilt mi gheven</l>
<l>Zulke gheyselinghe in dit leven,</l>
<l>Dat ic na desen leven moete</l>
<l>Smaken shemels honich zoete.</l>
</div>
<div type="chapter"><head type="chapter"><pb n="123"/> XXI</head>
<l>Int capitel laetst voor desen,</l>
<l>Daer hebbic ghestelt te lesen</l>
<l>Die rechte waerheit, als ic las,</l>
<l>Hoe cristus ghegheyselt was.</l>
<l>In dit capitel dat hier na</l>
<l>Volcht, scrivic, elc wel versta,</l>
<l>Hoe die jueden met scaerpen doornen</l>
<l>Gode croonden te zinen toorne.</l>
<l>Pylatus die rechter dat beval,</l>
<l>Also ic zeide, den rudders al,</l>
<l>Dat zij gode zouden slaen</l>
<l>Met gheyselen ./ nu doet mi verstaen</l>
<l>Tlatijn, dattie juedsche lieden</l>
<l>Desen rudders ghaven mieden,</l>
<l><milestone unit="fol" n="54b"/> Dat zine te meer hebben gheslaghen</l>
<l>Dan zij iement te slane plaghen,</l>
<l>Updat vervult zoude zijn in desen</l>
<l>Die prophecye, die wij lesen:</l>
<l>"O ghi, die biden weghe lijt,</l>
<l>Merct een lettel ende ontbijt,</l>
<l>Of ghi nu enighe rouwe ziet,</l>
<l>Die minen rouwe gheliket yet."</l>
<l>Nu en was gheen pine zijns ghelijc,</l>
<l>Want cristus also bitterlijc</l>
<l>Ghedogheden menighen slach</l>
<l>Meer dan men iement te slaen plach.</l>
<l>Die hystorie mi ghewouch,</l>
<l>Dat menne niet met gheyselen slouch</l>
<l>Niet boven elleven slaghen,</l>
<l>Dese costume de iueden plaghen.</l>
<l>Nu comen de iueden /. zeicht ghescrift</l>
<l>Met haren mieden, met haren ghiften,</l>
<l>Ende procureerden onsen here</l>
<l>Met gheyselen te slaen zo zere,</l>
<l>Zo grote slaghe ende zo onzoete,</l>
<l>Dat van den hoofde toten voeten</l>
<l>Niet en was een inkel deel,</l>
<l>Dat van slaghen was gheheel.</l>
<l>Noch en waest hem niet ghenouch,</l>
<l>Dat menne boven costumen slouch</l>
<l>Meer dant sculdich was te zine,</l>
<l>Maer zij visierden ene niewe pine</l>
<l><pb n="124"/>Ende zettene up thooft onscone</l>
<l>Ene scaerpe doornine crone,</l>
<l>Ende deden onsen here dan</l>
<l>Een cleet al van purpur an.</l>
<l>Doe ghaven hem die quade tyrant</l>
<l>Enen sceptre in zijn hant,</l>
<l>Als quansijs wi willen desen</l>
<l>Wisen. hoe hi coninc zal wesen;</l>
<l>Dit daden zij hem te verwite.</l>
<l>Doe groeten zine in despite</l>
<l>Ende zeiden in valscher dinc:</l>
<l>Wes ghegroet der iueden coninc.</l>
<l>Costumen ende ghewuenten waren,</l>
<l>Dat men dickent toveraren</l>
<l>Plach met gheyselen te slane</l>
<l>Maer wet / ne dede niet te verstane,</l>
<l><milestone unit="fol" n="54c"/> Noch ooc niet ghebieden woude,</l>
<l>Dat mense met dornen cronen zoude.</l>
<l>O jueden, quaet ende ombekent.</l>
<l>Waer vondi dit nieuwe torment?</l>
<l>Hoe nieuwe tormente ende hoe groot</l>
<l>Zuldi noch liden na dese doot,</l>
<l>Want die niewe pinen visieren</l>
<l>Hets recht dat men ze met niewer manieren</l>
<l>Ende met niewen visierden pinen</l>
<l>Zal tormenten ende trahinen.</l>
<l>Metter maten daer zi mede meten,</l>
<l>Also ons scrifture doet weten,</l>
<l>Die wij in den latine lesen,</l>
<l>Zo zullen zij ghemeten wesen.</l>
<l>Ende hets recht, dat men hem doe</l>
<l>Meerre pine. ende hebben toe</l>
<l>Ooc mede alzulken torment,</l>
<l>Die hem zal bliven zonder hent.</l>
<l>Als die iuede dus over zere</l>
<l>Hebben ghegheeselt onsen here,</l>
<l>Zine cleeddene niet, es mi bekent,</l>
<l>Maer zij sloughen hem omtrent</l>
<l>Eenen mantel, als ict las,</l>
<l>Die purperin of zidin was.</l>
<l>Dit purper in waerre woor[de]</l>
<l>Was een laken, dat toebehoorde</l>
<l>Eenen coninc zelve te draghen</l>
<l>Ende grote heren te draghen plaghen,</l>
<l>Ende daer om ment gode andede,</l>
<l>Om hem te bespottene mede.</l>
<l>Ene dyademe of ene crone</l>
<l>Was ooc eens coninx teikin scone,</l>
<l>Dat zij droughen, ende in die stede</l>
<l>Vander crone men hem dede</l>
<l>Ene dornine crone up thooft wringhen</l>
<l>In sceerne ende in spottinghen.</l>
<l>Een darde teikin, dat ooc plaghen</l>
<l>Grote coninghen te draghen,</l>
<l>Dat was een septer van goude,</l>
<l>Ende doe gaven zij hem also houde</l>
<l>In zijn hand, es mi bediet,</l>
<l>Over den septre een riet</l>
<l>Ende dat in zine rechter hant.</l>
<l>Ende enen coninc in elk lant</l>
<l><milestone unit="fol" n="54d"/> Behoort wel, dat men voor dien</l>
<l>Kniele up deerde metten knien,</l>
<l>Ende in sceren ende in spot</l>
<l>Knielden zij vor onsen here god</l>
<l>Ende hebbene in sceerne ghegroet.</l>
<l>Ene costume men pleghen moet</l>
<l><pb n="125"/>Voor enen coninc, dat men dien</l>
<l>Gheift grote ghifte. die quade partien</l>
<l>Spuwen over die hoghe ghichte</l>
<l>Gode met spuwen in zijn ansichte</l>
<l>Ende gaven hem onder die cake.</l>
<l>Mi orcond die latijnsche sprake,</l>
<l>Dat zij sloughen ende blouwen</l>
<l>Zijn hoofd met riede ende douwen</l>
<l>Die scaerpe doornen in zijn hooft</l>
<l>Van dier [crone,] des ghelooft.</l>
<l>Datter tbloet [huut woet] ghereet.</l>
<l>O quade iueden ende wreet,</l>
<l>Bi wat redenen of waer bi</l>
<l>Hantiert dus uwen coninc ghi</l>
<l>Zo wredelike ende zo onzochte,</l>
<l>Ende niet ne peinst in u ghedochte</l>
<l>Die beneficien, die u ghegheven</l>
<l>Van hem zijn in dit erdsche leven.</l>
<l>Hi heift dickent, es u bekant,</l>
<l>Verwonnen al uwe viant,</l>
<l>Ghewapende coninghen ende haer volc mede,</l>
<l>Ende nu comdi met uwer quaethede</l>
<l>Ende gaet zijn helighe hooft dorboren</l>
<l>Met ere crone van scaerpen doren.</l>
<l>Ende hi gaf grote goedertierheit</l>
<l>Uwen voetstappen, dats waerheit,</l>
<l>Ende ghi gheift pine ende aercheit mede</l>
<l>Zinen hoofde, dat es waerhede.</l>
<l>Hi behoedde ooc over waer</l>
<l>Uwe cleedren veertich jaer</l>
<l>Wileneer bi ziere gracie weert,</l>
<l>Dat zij niet ne woorden ghecorrumpeert,</l>
<l>Ende ghi heden hebtene naect</l>
<l>Van al zinen cleedren ghemaect,</l>
<l>Dewelke u here es ende u zot</l>
<l>Ja, in u sceren ende in u spot.</l>
<l>Die scrifture zeicht also,</l>
<l>Dat hi den coninc pharao</l>
<l><milestone unit="fol" n="55a"/> Ende die van egypten mede</l>
<l>Dor u lieden sterven dede</l>
<l>Ende gheyseldese zere,</l>
<l>Ende ghi gheyselt onsen here</l>
<l>Met scaerpen gheyselen ende slaet</l>
<l>Zonder redene of mesdaet,</l>
<l>Ende hi dede, alst voorseid es,</l>
<l>Breken bi den kinde moyses</l>
<l>Des coninx van egypten crone</l>
<l>Om uwen wille, dit was u scone,</l>
<l>Ende ghi comt te zinen toorne</l>
<l>Met ere crone van scaerpen doorne</l>
<l>Ende zette hem in groter pine</l>
<l>Die crone up dat hovet zine.</l>
<l>God vernederde in allen dinghen</l>
<l>Jeghen u vele groter coninghen</l>
<l>Also dat zij u al zonder waen</l>
<l>Algader waren onderdaen.</l>
<l>Nu merkic uwe ondankelichede</l>
<l>Ende uwe grote onwetenthede,</l>
<l>Dat ghine anebeed als coninc</l>
<l>Ja in spotte. in waerre dinc.</l>
<l>Hi heift u bi ziere gracien</l>
<l>Gheeert boven alle den nacien</l>
<l><pb n="126"/>Ende boven al den lieden mede,</l>
<l>Die wonen in der wereld stede.</l>
<l>Ende ghi hebt hem wel zere</l>
<l>Bespot ende ghedaen onnere,</l>
<l>Ende onnere zo menigherhande,</l>
<l>Meer dan yemen in enighen lande.</l>
<l>Hi heift u dickent, wilt verzinnen,</l>
<l>Bi eenen man doen verwinnen</l>
<l>Dusent lieden in een punguust</l>
<l>Ende bi tween lieden tienduust,</l>
<l>Ende ghi comt jeghen hem alleene</l>
<l>Met menichten van volke ghemeene.</l>
<l>Ghi brocht daer .ij. manieren van lieden,</l>
<l>Dat waren die onghelovighe dieden</l>
<l>Ende die vander synagoghen.</l>
<l>Hoe zoude dat wel wesen moghen,</l>
<l>Dat een man in een punguust</l>
<l>Zoude verwinnen lieden duust</l>
<l>Ende zij .ij. tienduust verwinnen zouden,</l>
<l>Ne ware allene dat god woude?</l>
<l><milestone unit="fol" n="55b"/> Ende hoe zouden der jueden scaren,</l>
<l>Al waert datter zo vele waren,</l>
<l>Als in de werelt mochten gaen,</l>
<l>Den almoghende god ghevaen,</l>
<l>Ne ware alleene, dat hi woude</l>
<l>Ghedoghen, dat menne vanghen zoude</l>
<l>Ende dat hi hem selven dede</l>
<l>Al inder jueden moghenthede?</l>
<l>Dit weet elc, die wel es bedacht,</l>
<l>Want aldie stercheit entie macht,</l>
<l>Die yement heift in dit leven,</l>
<l>Die es hem van gode ghegheven.</l>
<l>Dus moet hi emmer sterker wesen</l>
<l>Die de stercheit ghevet desen,</l>
<l>Wien zulke stercheit clevet aen,</l>
<l>Dan hi diet van hem heift ontfaen;</l>
<l>Want sterker es hi diese gheift,</l>
<l>Dan diet van hem ontfanghen heift.</l>
<l>Dese folinghe ende dit spot,</l>
<l>Twelke ghedaen was onsen here god</l>
<l>Int up setten der doorniner crone,</l>
<l>Was wilen wel beteikent scone</l>
<l>In een wijf ende wel bediet</l>
<l>Die yponiem bi name hiet,</l>
<l>Dewelke was skoninx shertse vrouwe,</l>
<l>Also ic in scrifturen scouwe.</l>
<l>Die coninc hadde, ic zeker bem,</l>
<l>Also lief dese Yponiem,</l>
<l><milestone unit="fol" n="55c"/> Dat altemale dat zij hem doet,</l>
<l>Wat het was, het dochtem goet,</l>
<l>Om dat hi minde zo die scone.</l>
<l>Aponiem nam des coninx crone,</l>
<l>Die up zijn hooft was ghestaen,</l>
<l>Ende zetteze up zijn hooft weder zaen,</l>
<l>Daer die coninc zelve zat</l>
<l><pb n="127"/>Present ende anezach dat.</l>
<l>Ende daer bi es ons bediet,</l>
<l>Dat dat quade juedsche diet</l>
<l>Onsen here heift gherooft</l>
<l>Der crone, die stont up zijn hooft;</l>
<l>Dat es dat men hem niet ne dede</l>
<l>Eere ende daer toe werdichede,</l>
<l>Ghelike dat wel zoude betamen</l>
<l>Ziere conincliker namen,</l>
<l>Maer onnere heeft men hem ghetoont</l>
<l>Ende met scaerpen doornen ghecroont</l>
<l>In manieren van ere crone</l>
<l>Te ziere onwerdicheit onscone.</l>
<l>Aponiem, daer ic of zeide,</l>
<l>Gaf den coninc smeten mede</l>
<l>Onder zine cake in waerre tale,</l>
<l>Ende hi verdrouch dit altemale</l>
<l>Van hare gherne ende vriendelike</l>
<l>Ende ne sprac selfs onwerdelike.</l>
<l>Ende in deser gheliken aldus</l>
<l>Ghedoghede onse behoudre ihesus</l>
<l>Quade woorden ende slaghen,</l>
<l>Dat hi minlijc heift verdraghen,</l>
<l>Ende van hem ne was niet ghehoort</l>
<l>Spreken selfs een onwert woort.</l>
<l>Dese coninc, als ghi moocht horen,</l>
<l>Minde, also ic zeide te voren,</l>
<l>Zo overzere zine amye,</l>
<l>Zo wat dinghe hem dede zye,</l>
<l>In folen / spotten ende smeten,</l>
<l>Also mi tlatijn doet weten,</l>
<l>Verdrouch hi vriendelike wel</l>
<l>Ende rekendet al over spel.</l>
<l>Ende god die minde harde zere</l>
<l>Die synagoghe ende vele mere,</l>
<l>Want altemale wat zij hem dede,</l>
<l>Spotten / folen / onwerdichede,</l>
<l><milestone unit="fol" n="55d"/> Ja, dat zoene stac ende slouch,</l>
<l>Dat hi minlijc van hare verdrouch.</l>
<l>Met rechte waest wel zine vriendinne,</l>
<l>Te wien hi drouch zo grote minne,</l>
<l>Dat hi al die tormenten zware</l>
<l>Zo wel verdrouch ./ ende ooc daer nare</l>
<l>Hem liet hanghen ende doden mede</l>
<l>Over hem, diene sterven dede.</l>
<l>Dusghedane ghedoochsamicheit,</l>
<l>Die god leet, alst es voorseit,</l>
<l>Van zulker pinen, van zulker onweerde,</l>
<l>David ons wel figureerde,</l>
<l>Daer wi of lesen, dat hi</l>
<l>Van den quaden semei</l>
<l>Ghedoghede also vele aercheden</l>
<l>Met groter ghedoochsamicheden.</l>
<l>Dese semei, verstaet wel dit,</l>
<l>Waerp up den goeden coninc davit</l>
<l>Grote steenen, dats waerhede,</l>
<l>Hout ende vule wase mede;</l>
<l>Maer die jueden worpen zere</l>
<l>Cristuse onsen lieven here.</l>
<l>Met handen, met speecsele menne waerp</l>
<l>Ende croondene met doornen scaerp.</l>
<l>Semei, daer ic of began,</l>
<l>Hiet david enen quaden man</l>
<l>Ende belial dat hine hiet;</l>
<l>Die synagoge niet ne liet</l>
<l>Gode te slane ende te bespreken.</l>
<l>David die coninc zout wel wreken</l>
<l><pb n="128"/><milestone unit="fol" n="56a"/> Met enen manne stont daer bi</l>
<l>Ende was gheheeten abisay,</l>
<l>Die hadde semei gherne versleghen</l>
<l>Maer coninc david wasser jeghen.</l>
<l>Abisaye dat hi gheboot,</l>
<l>Dat hine niet ne sloughe doot.</l>
<l>Ende aldus, in deser ghelike,</l>
<l>Die inglen van hemelrike</l>
<l>Hadden wel ghesleghen dood</l>
<l>Gods bespotters cleen ende groot,</l>
<l>Die hem scande daden ende verdriet,</l>
<l>Maer god ne wouds ghehinghen niet.</l>
<l>Die scrifture wille ons toghen,</l>
<l>God quam ter werelt om te doghen</l>
<l>Die dood /. ende ontfanghen wonden</l>
<l>Ende al dat leet om smenschen zonden,</l>
<l>Om dat hi den pays zoude maken</l>
<l>Vanden zondeliken zaken</l>
<l>Ende vander mesdaet algader</l>
<l>Tusschen ons ende zinen vader.</l>
<l>Hine quam hier niet omdat hi woude</l>
<l>Yement te dodene ./ de[s] zo zoude</l>
<l>Hi harde node die mesdaet wreken</l>
<l>Den jueden. diene slaen ende steken.</l>
<l>Ende hi, die hier quam om die zaken,</l>
<l>Also ic zeide, den pays te maken,</l>
<l>Was zere qualeke, zonder waen,</l>
<l>In de werelt van ons ontfaen,</l>
<l>Denwelken ghelijc eenen zotte</l>
<l>Met sulke scerne, met zulken spotte,</l>
<l>In zo onwerdigher manieren</l>
<l>Die jueden ontfanghen ende hantieren.</l>
<l><milestone unit="fol" n="56b"/> Dat onse lieve behoudre weert</l>
<l>Hier aldus was ghetracteert,</l>
<l>Figureerden ons wel dit</l>
<l>Die boden vanden coninc davit,</l>
<l>De welke amon die coninc</l>
<l>Harde zere arghelijc ontfinc,</l>
<l>Ende heift den boden met groter ghere</l>
<l>Zelven ghedaen grote onneere.</l>
<l>David die coninc, es mi bekent,</l>
<l>Hadde dese boden ute ghesent</l>
<l>Tot amon om duechdelike zaken</l>
<l>Ende was om goeden pays te maken.</l>
<l>Ende amon die dede hem leet,</l>
<l>Hare cleedren hi te sticken sneet</l>
<l>Alte male in groter onwaerde</l>
<l>Ende thare ooc mede ute haren baerde.</l>
<l>Om dese redene dan algader</l>
<l>Zo zende god de hemelsche vader,</l>
<l>Die in den hemel spannet crone,</l>
<l>In de werelt zinen enighen zone,</l>
<l>Om pays te makene, dat verstaet,</l>
<l>Jegen hem van onser mesdaet.</l>
<l>Nu comen die jueden ongheraect</l>
<l>Ende maken dien edelen bode naect,</l>
<l>Ende met spuwe zinen helighen baert</l>
<l>Hebben besmet die iueden onwaert.</l>
<l>Onse lieve behoudre jhesus</l>
<l>Es in de werelt comen dus,</l>
<l>Also ic hier te boven zeide,</l>
<l>Om te maken pays ende vrede</l>
<l>Tusschen gode ende smenschen zonden</l>
<l>Dat in zo langhen stonden,</l>
<l>Als twee ende vichtich hondert jaren,</l>
<l><pb n="129"/>Dat niemen tot smenschen orbaren</l>
<l>Den pays mochte maken ons te vromen.</l>
<l>Ende nu was dese paysemaker comen,</l>
<l>Die beterde dat wij hadden verburt,</l>
<l>Die mede hebben zijn bloet ghesturt,</l>
<l>Int weder maken vanden vrede.</l>
<l>Tlatijn zeicht voor waerhede</l>
<l>Dat de jueden te sturten plaghen</l>
<l>Water altoos up die daghen,</l>
<l>Wanneer dat paysen ghemaect waren;</l>
<l>Ende cristus sturte openbare /</l>
<l>Zelve up den vrydach goet</l>
<l>Beede water ende bloet,</l>
<l>Ende daer bi zullen wij poghen</l>
<l>Te bet te houden, daer wij moghen,</l>
<l>Den pays ende vele te meere,</l>
<l>Daer zijn bloet om sturte de here.</l>
<l>Die onghelovighe, als ic verstoet,</l>
<l>Te sturten plaghen ere beesten bloet</l>
<l>Ende die iueden, dats waerhede,</l>
<l>Water, also ic te voren zeide;</l>
<l>Maer water ende daer toe bloet</l>
<l>Gode ute ziere proper ziden woet.</l>
<l>O goede jhesus, lieve here,</l>
<l>Doe ons bi diere heligher lere</l>
<l>Desen pays zo vaste houden</l>
<l>Ende niet verbueren bi onser scouden,</l>
<l>Dat wij verdienen na dit leven,</l>
<l>Dat ons werde vandi ghegheven</l>
<l>Metti in dat zoete solaes</l>
<l>Te wonen inden eweghen paes.</l>
</div>
<div type="chapter"><head type="chapter">XXII</head>
<l>Int capitel laetst voorsproken</l>
<l>Zo hebbic claerlike ontloken</l>
<l>Die rechte waerheit onghehoont,</l>
<l>Hoe onse here was ghecroont.</l>
<l>In dit capitel al sonder waen,</l>
<l>Wilt god, zal ik u doen verstaen,</l>
<l>Also mi dat latijn ghewouch,</l>
<l>Hoe onse here zijn cruce drouch.</l>
<l><milestone unit="fol" n="56d"/> Als onse here ghegheiselt was</l>
<l>Ende ghecroont, zijt zeker das,</l>
<l>Ende vanden iueden bespot aldus</l>
<l>Leedde onsen here pylatus</l>
<l>Ende toghedene den volke al,</l>
<l>Dat daer was groot ende smal,</l>
<l>Onsen here al openbare</l>
<l>Ende hoe dat hi berecht ware.</l>
<l>Dit dede pylatus, also wi lesen,</l>
<l>Om dat tvolc ghepayt zoude wesen,</l>
<l>Als zijne zaghen also beghaet,</l>
<l>Ende zij hem zouden doen verlaet</l>
<l><pb n="130"/>Met diere pinen also groot,</l>
<l>Dat zij niet gheren zouden zijn doot</l>
<l>Ende latene daermede gaen tien stonden</l>
<l>Ende zij lieden als verwoedde honden,</l>
<l>Die ne waren niet te stremmen</l>
<l>Maer up gode zij vaste gremmen,</l>
<l>Als of zij waren al verwoet,</l>
<l>Ende riepen lude metter spoet:</l>
<l>Cruusten cruusten, dits de cry.</l>
<l>Ende pylatus, die here vry,</l>
<l>Die gherne zoude lossen onsen here,</l>
<l>Sprac ten iueden met groter ghere</l>
<l>Ende zeide, hi zoude hem gheven dan</l>
<l>Te haren wille enen ghevanghen man.</l>
<l>Nu was daer een man ghevaen,</l>
<l>Die vele moorden hadde ghedaen,</l>
<l>Die barrabas bi namen hiet.</l>
<l>Doe riep weder tjuedsche diet,</l>
<l>Dat men barrabas liete gaen</l>
<l>Ende men jhesus hilde ghevaen,</l>
<l>Ende begheerden in waren dinghen,</l>
<l>Dat menne an een cruce hinghe,</l>
<l>Die zo onnosel was, dats waerhede,</l>
<l>Dat hi niemen quaet ne dede.</l>
<l>O felle iueden in alre maniere,</l>
<l>Dewelke zijt zo quadertiere</l>
<l>Dat ghi voor hem niet en baet,</l>
<l>Dat menne vry ghanghen laet,</l>
<l>Die u te uwer behoudenesse</l>
<l>Verlossede uter vanghenesse,</l>
<l>Doe u die egypsche coninc</l>
<l>Alle tonder hadde ende vinc.</l>
<l><milestone unit="fol" n="57a"/> Valschelike ghi dit doet,</l>
<l>Want ghi hem quaet gheift over goet;</l>
<l>Die u loste ute uwen bandoene,</l>
<l>Pijndi te vanghen in allen doene.</l>
<l>Als pylatus dit al anzach,</l>
<l>Dat niet beter zijn ne mach</l>
<l>Wat hi zeicht of spreict vor desen,</l>
<l>Maer meer beroert begonnen wesen,</l>
<l>Dwouch hi met watre zijn hant,</l>
<l>Als die woude doen bekant</l>
<l>Alden volke openbare,</l>
<l>Dat hi zijns bloets onnosel ware,</l>
<l>Ende dat meent hi hier mede meest.</l>
<l>Dit wrocht in hem de helighe gheest</l>
<l>Ende ooc zonder redene niet,</l>
<l>Want daer mede es wel bediet,</l>
<l>Also hi daer beteikenen woude,</l>
<l>Dat jhesus daer sterven zoude</l>
<l>Rechte onnosel ende zonder quaet</l>
<l>Ende onsculdich alre mesdaet</l>
<l>Ende also laten zoude tlijf.</l>
<l>Mettien quam pylatus wijf</l>
<l>Ende sprac, dat zoe van dien</l>
<l>Man ./ vele wonders heift ghesien</l>
<l>In haren drome, ende dat hi</l>
<l>Onnosel ende gherechtich zi,</l>
<l>Ende met onrechte men hem mesdade,</l>
<l>Want hi onsculdich waer van quade,</l>
<l><pb n="131"/>Ende bad dat menne liete gaen.</l>
<l>Dit hadde die duvel al ghedaen,</l>
<l>Om dat hi peinsde in zijn ghedochte,</l>
<l>Of hi die gods zone wesen mochte;</l>
<l>Want hijt niet ne wiste albloot,</l>
<l>Zo peinsde hi: worde hi ghedoot,</l>
<l>Dat hi zoude lossen ende doen ontgaen,</l>
<l>Die hi in de helle hadde ghevaen</l>
<l>Ende dat hi zo zine heerscepye</l>
<l>Ende alte male zine voghedye,</l>
<l>Die hi hadde up ons te voren,</l>
<l>Met alle zoude zijn verloren.</l>
<l>Ende hier bi dede hi pine groot,</l>
<l>Om te belettene ons heren doot.</l>
<l>Ende dat ooc mede pylatus</l>
<l>Voor onsen here sprac aldus,</l>
<l><milestone unit="fol" n="57b"/> Zo draecht der scrifturen waen,</l>
<l>Dattie duvel dit heift ghedaen.</l>
<l>Dus had hi gherne onse verlossenesse</l>
<l>Belet ./ ende ghehouden in doemenesse,</l>
<l>Daer hi ons in brocht met zinen grieven,</l>
<l>Doe hi adame ende yeven</l>
<l>Met quade rade de zonden in stac,</l>
<l>Daer hi gods ghebod mede brac.</l>
<l>Ooc mede zach hi, dat algadre</l>
<l>Abraham. yzaac. ende alle die vadre,</l>
<l>Die in de helle langhe tiden</l>
<l>Waren ghevanghen ./ zere verbliden.</l>
<l>Doe peinsdi ofse god lossen woude</l>
<l>Bi ziere passien also houde.</l>
<l>Ende om die redene, verstaet bloot,</l>
<l>Zo had hi gheerne ons heren doot</l>
<l>Belet, also ic zeide te voren,</l>
<l>Want hi daer an zoude hebben verloren.</l>
<l>Ende pylatus wive stac hi inne</l>
<l>Ende dede verstaen haren zinne,</l>
<l>Dat die man onnosel ware,</l>
<l>Aldus quam hi stille te hare,</l>
<l>Om dat hi wiste wel den fijn,</l>
<l>Dat wiven goed te bedrieghen zijn,</l>
<l>Ende dat had hi gheprouft te voren</l>
<l>Bi yeven / also ic u dede horen.</l>
<l>O god, die alle dinc gheboot,</l>
<l>Hoe quaet ende hoe over groot</l>
<l>Es die preckel vanden viant,</l>
<l>Daer smekende wijf mede es bekant!</l>
<l>Wat luxurien, wat quaetheden</l>
<l>Stierse in / den mannen heden,</l>
<l>Die nu ter tijt ter werelt leven,</l>
<l>Ende dor die wiven zere sneven</l>
<l>Als dit was ghesciet aldus,</l>
<l>Doe quamen die rudders pylatus</l>
<l>Ende daden hem vanden live zijn</l>
<l>Den mantel, die was purpurijn.</l>
<l>Met zinen cleedren zijn zi comen,</l>
<l>Die zij te voren hadden ghenomen,</l>
<l>Ende daden onsen here dan</l>
<l>Die zelve cleedren weder an.</l>
<l>Een cruce namen zij zonder beiden,</l>
<l>Dat zij up zine scoudren leiden.</l>
<l><milestone unit="fol" n="57c"/> Dat daed zij draghen onsen here,</l>
<l>Om hem te bespottene mere,</l>
<l>Ende daden hem scande menichfout.</l>
<l>Nu zo was des crucen hout</l>
<l>Vanden iueden uptie tijt</l>
<l>Gheheeten al vermaledijt.</l>
<l><pb n="132"/>Ende hier bi, es mi bediet,</l>
<l>Ne wildent die rudders draghen niet,</l>
<l>Zo ne wilden ooc die iueden mede</l>
<l>Om des cruus onwerdichede.</l>
<l>Dat cruus dan, zijt zeker das,</l>
<l>Dat vanden iueden gherekent was</l>
<l>Over zo onwaert ende quaet,</l>
<l>Es bi gods passie, wel verstaet,</l>
<l>Ghebenedijt ende virtueus</l>
<l>Ghemaect / ende daer toe glorieus.</l>
<l>Ende dat ene galghe plach te zine,</l>
<l>Daer men an dede lieden pine</l>
<l>Om haerlieder grote mesdaet,</l>
<l>Moordenaers ende dieven quaet,</l>
<l>Heift van gode nu zulke gracie,</l>
<l>Dat voor des viands temptacie</l>
<l>Princhen. keysers, coninghen mede</l>
<l>Maken hem voor tvoorhooft stede.</l>
<l>Dat cruce daer zij in dien daghen,</l>
<l>Toveraers an te hanghen plaghen,</l>
<l>Die des duvels kindren waren,</l>
<l>Daer of zij hem nu vervaren</l>
<l>Ende vlien daer voor altehande</l>
<l>Altemale die helsche viande.</l>
<l><milestone unit="fol" n="57d"/> Dat god aldus zijn cruce drouch,</l>
<l>Daer ic hier vooren of ghewouch</l>
<l>Ende in waerre woort of sprac,</l>
<l>Was wileneer bi ysaac,</l>
<l>Abrahams zuene, ghefigureert.</l>
<l>Scrifture daer of declareert,</l>
<l>Dat yzaac up enen dach</l>
<l>Hout drouch ./ als doet ghewach</l>
<l>Die vraye byble int latijn,</l>
<l>Up die propre scoudren zijn.</l>
<l>In welc hout die vader zoude</l>
<l>Den zone offeren also houde</l>
<l>Gode den here van hemelrike.</l>
<l>Recht aldus in deser ghelike</l>
<l>Als ysaac, daer ic of ghewouch,</l>
<l>Thout up zijn selfs scoudren drouch,</l>
<l>Also drouch cristus over huus</l>
<l>Up zine helighe scoudren zijn cruus,</l>
<l>In welken cruce also houde</l>
<l>Dat juedsche volc hem offeren woude.</l>
<l>Ende ysaac, als ic vernam,</l>
<l>Gods inghel hem te hulpe quam,</l>
<l>Diene also, alst god gheboot,</l>
<l>Daer verloste vander doot</l>
<l>Ende wijsde metten vingher neder</l>
<l>Inde haghe hanghende enen weder,</l>
<l>Die ghedood ende gheoffert was</l>
<l>Over ysaac, also ic las,</l>
<l>Also dat hi daer was vertroost</l>
<l>Ende vander dood verloost.</l>
<l>Maer over gode onsen lieven here</l>
<l>Ne was gheoffert in gheenen kere</l>
<l>Noch weder noch ander creature,</l>
<l>Noch yet, dat leeft in der nature,</l>
<l>Inghel no mensche no el gheene,</l>
<l>Dan hi zelven al moeder eene</l>
<l>Doghedet al alleene ant cruus</l>
<l>Ende was gheoffert over huus.</l>
<l>Scrifture ons te weten doet,</l>
<l>Als ysaac hoorde ende verstoet,</l>
<l>Dat zijn vader hadde ghere</l>
<l><pb n="133"/>Hem te offeren onsen here,</l>
<l>Zo was hi rechte voort bereet</l>
<l>Na den wille zijns vaders, zo ict weet,</l>
<l><milestone unit="fol" n="58a"/> Ende sprac, dat hi zoude node</l>
<l>Weder zecghen zijns vaders ghebode;</l>
<l>Ende aldus in deser ghelike</l>
<l>Des vaders zone van hemelrike</l>
<l>Was zinen vader, es mi bekent,</l>
<l>Toter dood toe obedient</l>
<l>Ende gaf hem selven groot ende smal,</l>
<l>Bereet ende goedwillich al,</l>
<l>Om te vulcommen algader</l>
<l>Die ghebode van zinen vader.</l>
<l>Als die godlike moghenthede</l>
<l>Anezach die grote jamerhede,</l>
<l>Dat dat menschelike gheslachte,</l>
<l>Dat hi na ziere voorme wrachte,</l>
<l>Verloren was om ene mesdaet,</l>
<l>Doe hadden zij onderlinghe raet,</l>
<l>Als dient jamerde ende of dochte</l>
<l>Hoe menne best verlossen mochte.</l>
<l>Mettien zeide met ghenenden</l>
<l>De vader ./ wien zal icker zenden</l>
<l>Ende wie van ons zalre gaen?</l>
<l>Die zoone die andwoorde zaen</l>
<l>Ic, lieve vader, zenter mi,</l>
<l>Want al bereet ic daer toe zij.</l>
<l>Die vader inden hemelscen trone</l>
<l>Andwoorde weder toten zone</l>
<l>Ganc in de werelt met snellen kere</l>
<l>Ende metten volke daer conversere.</l>
<l>Wat zij di doen, zultu verdraghen</l>
<l>Ghedoochsamelike tallen daghen.</l>
<l>Die gods zone es neder ghesent</l>
<l>Vanden vader omnipotent</l>
<l>Ende heift gheconverseert te hant</l>
<l>Metten iueden in haer land.</l>
<l>Ende zijlieden haddene onwaert</l>
<l>Ende ne hebben hem niet ghespaert,</l>
<l>Die felle quade valsche joden</l>
<l>Maer ondierlijc dat zine doden.</l>
<l><milestone unit="fol" n="58b"/> Dat cristus leet dus grote noot</l>
<l>Ende vanden iueden was ghedoot,</l>
<l>Heift hi zelve gheexponeert</l>
<l>In ere parable, die hi hem leert,</l>
<l>Ende die hi zeide in waere dinc</l>
<l>Den iueden, als hi up erden ghinc,</l>
<l>Ende nuttelike verclaerde,</l>
<l>Dewelke spreict van den wijngaerde.</l>
<l>Dese parable zeit ons dan</l>
<l>Wileneer zo was een man,</l>
<l>Dewelke man had in zijn land</l>
<l>Enen wijngaerd wel gheplant</l>
<l>Ende met tunen alomtrent</l>
<l>Wel betuunt, es mi bekent,</l>
<l>Ende hi heift daer zonder waen</l>
<l>Binnen enen thor doen staen,</l>
<l>Ende hi zochte, hoort mijn bedieden,</l>
<l>Te zinen wijngaerde hoflieden,</l>
<l>Die hi daer in doen wonen woude,</l>
<l>Dat zij den wijngaerd verwaren zouden.</l>
<l>Ende als die vruchten rijp waren,</l>
<l>Knechten zende hi daer te waren,</l>
<l><pb n="134"/>Die de vruchten zouden bringhen.</l>
<l>Die hoflieden in waren dinghen</l>
<l>Sloughen alle die knechten doot,</l>
<l>Die hi daer zende, cleen ende groot.</l>
<l>Als dat heift verhoort die here,</l>
<l>Zende hi daer knechten veel mere</l>
<l><milestone unit="fol" n="58c"/> Ja, vele meer, dats waerheit fijn,</l>
<l>Danre te voren hadden ghesijn.</l>
<l>Die hoflieden weder quamen</l>
<l>Ende dien knechten zij tlijf namen</l>
<l>Ende sloughense dood al bi ghetalle,</l>
<l>Also zij deerste daden alle.</l>
<l>Als die meester heift verhoort</l>
<l>Ende vernomen al dese moort,</l>
<l>Zendi ten laetsten, dat es waer,</l>
<l>Zinen eneghen zuene al daer</l>
<l>Ende sprac: zij sullen hem licht ontsien</l>
<l>Ende scamen te dodene dien.</l>
<l>Als daer quam aldus de ghuene,</l>
<l>Die hoflieden namen ooc den zuene</l>
<l>Ende worpene met groter onwerde</l>
<l>Vanden wijngaerde uptie erde</l>
<l>Ende quamen te hem wredelike</l>
<l>Ende namen hem tlijf jamerlike,</l>
<l>Ja jamerliker, wilt verstaen,</l>
<l>Dan zij den andren hadden ghedaen.</l>
<l>Bi desen wijngaerd es bekant</l>
<l>Der iueden volc of haer lant;</l>
<l>Biden tune ic verstaende bem</l>
<l>Die mueren van jherusalem</l>
<l>Ende die inglen, die wachten</l>
<l>Den mensche bi daghe bi nachten;</l>
<l>Biden thorre van hoghen doene</l>
<l>Merkic den tempel van saelmoene;</l>
<l>Ende bider parsen over waer</l>
<l>Zo mach ic merken den outaer,</l>
<l>Daer die iueden in dien daghen</l>
<l>Offerande up te gheven plaghen;</l>
<l>Ende die knechten alle te waren,</l>
<l>Die vanden meester ghesent waren,</l>
<l>Daer bi mach ic verstaen ende weten</l>
<l>Gods knechten, die helighe propheten,</l>
<l>De welke die hofmans ./ dat zijn de ioden,</l>
<l>Namen ./ ende ondierlike doden</l>
<l>Ende ghinghense zere trahinen</l>
<l>Met diversen manieren van pinen.</l>
<l>Want wij lesen, dat jeremias</l>
<l>Vanden iueden ghezaghet was;</l>
<l>Jeremias leet ooc pine groot</l>
<l>Ende was met steenen gheworpen doot.</l>
<l><milestone unit="fol" n="58d"/> Ezechiel ne was niet verdreghen</l>
<l>Maer van hemlieden was hi versleghen,</l>
<l>Amos was in waerre woort</l>
<l>Met enen naghel doorboort.</l>
<l>Al dese ende menich ander man,</l>
<l>Die ic niet ghenoemen can,</l>
<l><pb n="135"/>Die daer van gode waren ghesent,</l>
<l>Deden zij liden groot torment.</l>
<l>In wonderliker pinen groot</l>
<l>Brochten zijse alle ter doot,</l>
<l>Om dat sij predicten ende zeiden</l>
<l>De rechte weghen der waerheiden.</l>
<l>Als god zach, dat zij niet verdroughen</l>
<l>Ende dat zijse alle versloughen,</l>
<l>Ten laetsten heift hire ghesent</l>
<l>De vader zijn enighe kint,</l>
<l>Ende met pinen zwaer ende groot</l>
<l>Hebsij desen ghebrocht ter doot,</l>
<l>Ende met meerre pinen mede</l>
<l>Dan men enighen andren dede.</l>
<l>Zij leiden tcruus van ziere pine</l>
<l>Te draghen uptie scoudren zine</l>
<l>Ende worpene, ic zeker bem,</l>
<l>Vanden wijngaerd jherusalem,</l>
<l>Ende dedene gaen buten der stat</l>
<l>Ende daer doodzine na dat.</l>
<l><milestone unit="fol" n="59a"/> Van twee manieren van lieden</l>
<l>Was god ghedood, hoort mijn bedieden,</l>
<l>Teen dat waren die iueden dan,</l>
<l>Dander die ongheloveghe man.</l>
<l>Die iueden ne dooddene niet, maer stille</l>
<l>Ende lude dode zine metten wille;</l>
<l>Die ongheloveghe, verstaet albloot,</l>
<l>Hebbene metter hand ghedoot,</l>
<l>Dewelke die iueden ne daden niet.</l>
<l>Dit was ons wilen wel bediet</l>
<l>Bi tween lieden, verstaet mijn meenen,</l>
<l>De welke wileneer beweenen</l>
<l>Ende droufder met groter pine,</l>
<l>Dat zij droughen in die woestine</l>
<l>Die bloezeme van den wijngaerde,</l>
<l>De welke was van groter waerde,</l>
<l>Ute dat goede beloofde lant.</l>
<l>Bi deser bloeseme es bekant</l>
<l>Die gods zone properlike.</l>
<l>Bi dien tween lieden zekerlike</l>
<l>Zo es bediet, ic zeker bem,</l>
<l>Dat volc van jherusalem,</l>
<l>Die gode waren al contrarie</l>
<l>Ende leeddene ten berghe van calvarie,</l>
<l>Dat was / zecghen latijnsche brieven.</l>
<l>Een stede, daer men plach thanghen dieven.</l>
<l>Bi deser bloeseme proufden wel</l>
<l>Die kindren van Israhel</l>
<l>Ende waren zeker mede das,</l>
<l>Dat tland van belove zoete was,</l>
<l>Ende dat wisten zij bider zake,</l>
<l>Dat zoe hadde zo zoete smake.</l>
<l>Ende dus bi der heligher lere</l>
<l>Van gode onsen lieven here</l>
<l>Moghen wi merken die zoethede</l>
<l>Vander zoeter hemelscher stede.</l>
<l>O jhesus, helpt ons, dat wij moeten</l>
<l>Zo wel merken up trike zoete,</l>
<l>Dat wij moeten in dijn rike</l>
<l>Met di wuenen ewelike.</l>
<l>Amen.</l>
</div>
<div type="chapter"><head type="chapter"><pb n="136"/> XXIII</head>
<l><milestone unit="fol" n="59b"/> Iynt capitel, dat hier nu</l>
<l>Staet voorscreven, hebbic u</l>
<l>Gheseit, als mi tlatijn ghewouch,</l>
<l>Hoe onse here zijn cruce drouch</l>
<l>Up die propre scoudren zijn.</l>
<l>Nu zullen wij horen den rechten fijn,</l>
<l>Also mi tlatijn doet bekant,</l>
<l>Hoe cristus bat over zinen viant</l>
<l>Zinen vader om ghenaden,</l>
<l>Die hem alle de pine daden.</l>
<l>Ons zeit der scrifture lere,</l>
<l>Dattie iueden onsen here</l>
<l>Al dien nacht zo zere trahinen</l>
<l>Ende bespotten ende pinen</l>
<l>Ende met gheiselen hebben ghesleghen</l>
<l>Zo zere ./ dat hi niet ghedraghen</l>
<l>Ne mochte tcruce, weet voor waer,</l>
<l>Zo cranc was hi ende tcruus zo zwaer</l>
<l>Vander pinen, die zij hem doen.</l>
<l>Doe creghen die iueden enen symoen</l>
<l>Gheheiten ./ also ict las,</l>
<l>Die een tyrenensis was</l>
<l>Ende gheboren van tyrenen,</l>
<l>Uten enen lande, staet daer henen,</l>
<l>Ende die moest onsen here jhesus</l>
<l>Helpen draghen zijn zwaer cruus,</l>
<l>Daer hi zo was verladen mede,</l>
<l>Twelke symoen gherne deden.</l>
<l><milestone unit="fol" n="59c"/> Ende als hi was ten berghe comen</l>
<l>Ende hem die iueden hadden vernomen,</l>
<l><pb n="137"/>Zo minghede zij te ziere pine</l>
<l>Mirre ende galle met ayzine.</l>
<l>Dit was een harde bitter dranc,</l>
<l>Die de iueden al ghemanc,</l>
<l>Vul aercheden ende quaetheden,</l>
<l>Deen onder tander minghen deden.</l>
<l>Also david die prophete</l>
<l>In zinen woorden wel doet weten,</l>
<l>Dat hi voor gods gheborte weert</l>
<l>Wilen heift ghepropheteert.</l>
<l>Die rudders namen tcruce zwaer</l>
<l>Ende leident uptie erde daer,</l>
<l>Ende hebben onsen here ghemaect</l>
<l>Van zinen cledren al naect,</l>
<l>Ende recten zine tedre lede</l>
<l>Up dat cruus, dat es waerhede.</l>
<l>Eerst zo hebben zij over waer</l>
<l>Zijn een hand ghenaghelt daer</l>
<l>Met enen naghel harde vaste,</l>
<l>Die ander hand met enen baste</l>
<l>Trecten zij zere utermaten</l>
<l>Ende rectense toten andren gate</l>
<l>Ende nagheletse ooc daer aen,</l>
<l>Also zij dander hadden ghedaen.</l>
<l>Ende als dit al ghewac [dus]</l>
<l>Ghinghen zij ten voeten van jhesus</l>
<l>Ende recten die met sterken banden</l>
<l>Ten gate ./ also zij daden de handen,</l>
<l>Ende naghelden als lieden wrede</l>
<l>Met enen naghel die voeten bede</l>
<l>Up des helighen crucen hout;</l>
<l>Dit was pine menichfout.</l>
<l>Dattie iueden aldus zere</l>
<l>Pijnden die leeden van onsen here,</l>
<l>Des vermaent god. ende zeit up dit</l>
<l>Inden zouter bi davit,</l>
<l>Daer staen ghescreven dese woort</l>
<l>Mijn voeten hebzij dorboort</l>
<l>Ende hebben alle die beene mine</l>
<l>Ghetelt ende dorsocht met pinen.</l>
<l>Als jhesus al dese pine zoude</l>
<l>Liden ./ ende gherne liden woude</l>
<l><milestone unit="fol" n="59d"/> Ende al die wrede bitterhede,</l>
<l>Die hem tvolc der iueden dede,</l>
<l>Ende hijt zo minlike ghedoocht,</l>
<l>Zo heift hi hemlieden ghetoocht</l>
<l>Zine grote minne ende caritate</l>
<l>Vriendelijc boven alre mate.</l>
<l>Want hi bad den vader zine</l>
<l>Over die hem zulke pine</l>
<l>Daden ./ ende zulke noot</l>
<l>Ende diene brochten daer na ter doot.</l>
<l>Ende hi zeide: lieve vader,</l>
<l>Vergheift hemlieden algader,</l>
<l><pb n="138"/>Die mi doen al dit verdriet,</l>
<l>Waltngtt zij doen / ne weetsij niet.</l>
<l>Hier heift hi ons allen wel</l>
<l>Ghegheven een goed exempel,</l>
<l>Dat wij zouden in allen zinnen</l>
<l>Onsen viand dor hem minnen.</l>
<l>Ende voor hem bidden met allen zinnen,</l>
<l>Dan zijn wij, des bem ic vroeder,</l>
<l>Die kinder gods ende ooc zijn broeder.</l>
<l>Cristus onse lieve here</l>
<l>Heift ons ghegheven dese lere,</l>
<l>Dat wij dor hem, es mi bekant,</l>
<l>Minnen zouden onsen viant</l>
<l>Met herten ende met zinne al.</l>
<l>Ende bi redenen hi dit beval</l>
<l>Ende gheboot ooc, dat hi woude</l>
<l>Dat elc zinen viand minnen zoude,</l>
<l>Om dat wij zouden allegader</l>
<l>Wesen kindren vanden vader</l>
<l>Vanden helighen gods zone,</l>
<l>Die inden hemel spannet crone.</l>
<l>Elc dit bi redenen merken can,</l>
<l>Hen es gheen wonder dat een man</l>
<l>Met herten mint zinen vrient,</l>
<l>Die duecht an hem heift verdient</l>
<l>Met goeden woorden, met goeden daden.</l>
<l>Met rechte gheleec hi den quaden,</l>
<l>Die desen vriend niet minnen zoude,</l>
<l>Maer die zinen viant woude</l>
<l>Met goeder herten minnen zere,</l>
<l>Ja, diene mesdoet ./ ende persequere</l>
<l><milestone unit="fol" n="60a"/> Ende hem ooc wel zij bekant</l>
<l>Dat hi zij zijn vulle viant,</l>
<l>Mint hi om gode met herten desen,</l>
<l>Ene grote dueghet wi dit lesen.</l>
<l>Ter materien ic weder kere.</l>
<l>Als die rudders onsen here</l>
<l>Hadden zijn ghebenedide lijf</l>
<l>Up dat cruce ghenaghelt stijf</l>
<l>Met drien naghelen onzoete,</l>
<l>Dor elc hand een ./ ende een dor die voete,</l>
<l>Also ic hier te voren zeide,</l>
<l>Hieven zij up zine helighe lede</l>
<l>Ende zinen lechame levende hoghe</l>
<l>Al in de lucht te zwaren ghedoghe,</l>
<l>Ghelijc dat men noch heden ziet,</l>
<l>Dat men raden te rechten pliet.</l>
<l>Men wille zecghen in waerre dinc</l>
<l>Dat onse here zo hoghe hinc,</l>
<l>Dat maria vander erde</l>
<l>Niet conde reiken zine voete werde.</l>
<l>Ende dat was hem te merre scame,</l>
<l>Dat zijn ghebenedide lechame</l>
<l>Hinc ant cruce also te blouwen</l>
<l>Elken die wilde, an te scouwen;</l>
<l>Dus waest hem te meerre scoffieringhe.</l>
<l>Dese helighe bedinghe,</l>
<l>Die god bad den vader zijn</l>
<l><pb n="139"/>Over die hem daden pijn</l>
<l>Ende aldus hebben ghepersequeert,</l>
<l>Was wilen wel ghefigureert</l>
<l><milestone unit="fol" n="60b"/> In tubalkayms broeder al,</l>
<l>Die bi namen hiet jubal.</l>
<l>Tubalkaym ende jubal mede</l>
<l>Dese broeders, daer ic of zeide,</l>
<l>Waren zijn kindre, es mi bediet,</l>
<l>Die bi namen lamech hiet.</l>
<l>Ende zij lieden zekerlike</l>
<l>Vonden die conste der musike</l>
<l>Ende waren deerste die vonden zanc</l>
<l>Ende van instrumenten den clanc.</l>
<l>Tubalkaym maecte hamers luut</l>
<l>Up enen aenbilt ./ ende daer huut</l>
<l>Vant zijn broeder, zeit men mie,</l>
<l>Zoete acoort ende melodye.</l>
<l>Van deser melodyen dan</l>
<l>Men te rechte merken can</l>
<l>Die melodye in waren dinghen</l>
<l>Van ons heren zoete bedinghe.</l>
<l>Als men hem, als ic ghewouch,</l>
<l>Met hameren ant cruce slouch,</l>
<l>Onsen here over hemlieden zanc</l>
<l>Der melodyen zoete gheclanc,</l>
<l>Als hi zinen vader bat</l>
<l>Over die hem daden dat,</l>
<l>Ende zeide: vader verghevet hem,</l>
<l>Van wien ic dus ghepassijt bem;</l>
<l>Wat zij doen, zi ne wetens twint,</l>
<l>Zijne weten niet, dat ic u kint</l>
<l>Bem / ende u zone, vader, here,</l>
<l>Wien zij tormenten aldus zere.</l>
<l>Hadden die ongheloveghe lieden</l>
<l>Ende die iueden, hoort mijn bedieden,</l>
<l>Wel zeker ghesijn van desen,</l>
<l>Dat jhesus gods zone hadde ghewesen,</l>
<l>Zijne hadde om gheene dinc</l>
<l>Also der glorien coninc</l>
<l>Ghepersequeert al bloot,</l>
<l>Noch ant cruce ghebrocht ter doot</l>
<l>Zo was danne, verstaet wel mie,</l>
<l>Der bedinghe zoete melodye,</l>
<l>Die daer dese onse here weert,</l>
<l>Dat in die ure zijn bekeert,</l>
<l>Also tlatijn mi wille bedieden,</l>
<l>Te godewaert drie dusent lieden.</l>
<l><milestone unit="fol" n="60c"/> Dus machmen de iueden bedieden</l>
<l>Ende compareren bi desen lieden,</l>
<l>Die eerst vonden die musike,</l>
<l>Want die iueden zekerlike</l>
<l>Alre eerst vonden ende visieren</l>
<l><pb n="140"/>Van crucene dese niewe manieren.</l>
<l>Want de wet ne dede niet verstaen,</l>
<l>Dat men yement zoude slaen</l>
<l>Ant cruus met naglen dor handen</l>
<l>Ende dor de voeten ./ maer met banden</l>
<l>Zoude mer an binden enen man,</l>
<l>Ende tot hi storve, hanghen daer an.</l>
<l>Nu sloughen zij onsen here onzoete</l>
<l>Met naglen dor hande ende voete,</l>
<l>Ende maectem vast zo daer aen,</l>
<l>Also ic te voren dede verstaen.</l>
<l>Ende bi dien lieden zo zijn zij</l>
<l>Te rechte ghecompareert daer bi,</l>
<l>Ende cristus onse here weert</l>
<l>Es te rechte ghecompareert</l>
<l>Bi die de melodye vant,</l>
<l>Want hi die eerste was bekant,</l>
<l>Dewelke oyt te enighen stonden</l>
<l>Zulke melodye heift vonden.</l>
<l>God onse here, verstaet wel dat,</l>
<l>In ziere passie niet ne bat</l>
<l>Over die hem cruusten allene,</l>
<l>Maer om die zalicheit ghemene</l>
<l>Vander werelt altegader</l>
<l>Bad hi zinen hemelschen vader.</l>
<l>Ende al waest, dat wileneere</l>
<l>Zomeghe baden onsen here</l>
<l>Om remedie ende verlaet</l>
<l>Vander menscheliker mesdaet,</l>
<l>Nochtan ne waer zij in dien dinghen</l>
<l>Bi sacrificien noch bedinghen,</l>
<l>Noch bi enigherhande woort</l>
<l>Van gode uptie tijt niet ghehoort.</l>
<l>Maer jhesus cristus, onse lieve here,</l>
<l>Bad zinen dader roupende zere</l>
<l>In een bitterlijc vermanen</l>
<l>Ende liet vallen heete tranen,</l>
<l>Daer hi ons allen zalichede</l>
<l>Voor gode impetreerde mede,</l>
<l><milestone unit="fol" n="60d"/> Ende impetreerde, zijt zeker das,</l>
<l>Dat hi an gode begherende was.</l>
<l>Dat god aldus om onse scout</l>
<l>Die doot leet ander crucen hout,</l>
<l>Daer hi dus an ghenaghelt was.</l>
<l>Prefigureerde yzayas,</l>
<l>Wien die iueden wreedelike</l>
<l>Ende zere onmenschelike</l>
<l>Namen wileneer zijn leven.</l>
<l>In scrifturen staet bescreven,</l>
<l>Dat hem die iueden van quaden aerde</l>
<l>Cloofden bider middelwaerde</l>
<l>Met ere zaghe, also ict las,</l>
<l>Die van houte ghemaect was.</l>
<l>Ende daer bi es ons albloot</l>
<l>Wel bediet ons heren doot,</l>
<l>Want ghelijc dat dese man</l>
<l>Yzayas, daer ic of began,</l>
<l><pb n="141"/>Was gheclooft bi der middelwaert,</l>
<l>Also ic voren hebbe verclaert,</l>
<l>Ende dat met ere houtinre zaghe,</l>
<l>Also was god in goeden vrydaghe</l>
<l>Vanden fellen iueden ombequame</l>
<l>Zijn ziele ende zijn lechame</l>
<l>Deen vanden andren, also ict weet,</l>
<l>Mids des cruces hout ghesceet.</l>
<l>Maer al waest dat die joden,</l>
<l>Als zij onsen here god doden,</l>
<l><milestone unit="fol" n="61a"/> Ende zine ziele scieden vanden lechame,</l>
<l>Die te voren waren te zamen,</l>
<l>Nochtanne mochtsij ghesceeden niet</l>
<l>Die godlichede, es mi bediet,</l>
<l>Noch vander ziele / no ooc mede</l>
<l>Vanden lechame, dats waerhede.</l>
<l>Want al waest, verstaet al bloot,</l>
<l>Dattie lechame was al doot,</l>
<l>Nochtan was die godlichede</l>
<l>Vanden vleessche niet versceeden,</l>
<l>Noch vander ziele die gotheit</l>
<l>Te gheenen tiden dede versceit.</l>
<l>God ne woude achterlaten twint</l>
<l>In die bitter doot zijn kint,</l>
<l>Al waest dat hine om smenschen sneven</l>
<l>Ter doot des crucen wilde gheven,</l>
<l>Om ons te lossene daer mede</l>
<l>Ende te bringhen ter zalichede.</l>
<l>O zoete god, die ons ghebood,</l>
<l>Hoe bernende ende hoe groot</l>
<l>Was die minne, daer ghi mede</l>
<l>Beseten hadt die menschelichede,</l>
<l>Dat ghi uwen zone gheminde</l>
<l>In dese aerme werelt zende,</l>
<l>Ende ghine aldus doden laet</l>
<l>Om die menschelike mesdaet,</l>
<l>Om ons te lossene daer mede</l>
<l>Ende te bringhen ter zalichede.</l>
<l>O minne, die men up gheenen dach</l>
<l>Ghespreken of ghepeinsen mach,</l>
<l>Die zo groot es boven maten</l>
<l>Vander godliker caritaten,</l>
<l>Dat ghi uwe zone wildet gheven</l>
<l>Up dese werelt te laten tleven</l>
<l>Ende al tot onser zalicheden,</l>
<l>Wij die kinder zijn der quaetheden!</l>
<l>Wie heift ghezien of ooc ghehoort</l>
<l>Van rechter minnen zulke woort,</l>
<l>Of van jonsten horen lesen</l>
<l>Die yet mach gheliken desen?</l>
<l>Wie mach met al zinen zinnen</l>
<l>Te vullen vertellen dese minne,</l>
<l>De welke god de hemelsche vader</l>
<l>Toten menschen hadde algader?</l>
<l><pb n="142"/><milestone unit="fol" n="61b"/> Dat god de vader, die grote here,</l>
<l>Den mensche minde aldus zere,</l>
<l>Was wilen ghetoocht ende wel bediet</l>
<l>Bi enen man, die moab hiet,</l>
<l>De welke moab was een coninc.</l>
<l>Scrifture zeicht in waerre dinc,</l>
<l>Dat hi ende ooc al zijn stede</l>
<l>Beleghen was ende zijn volc mede.</l>
<l>Ende die poorters cleen ende groot</l>
<l>Dogheden van hongher zulke noot</l>
<l>Ende van durste / dat daer storven</l>
<l>Vele poorters ende bedorven.</l>
<l>Moab dese coninc dan,</l>
<l>Daer ic te voren of began,</l>
<l>Hadde die poorters met allen zinnen</l>
<l>Bezeten in zo groter minnen</l>
<l>Ende met jonste zo over zere,</l>
<l>Dat hi hadde zo grote dere</l>
<l>Up zijn volc, dat also staerf</l>
<l>Van hongher ende van dorste bedaerf,</l>
<l>Dat hi offerde om dat</l>
<l>Up die mueren vander stat</l>
<l>Zinen propren zone, dats waerhede,</l>
<l>Over die poorters van ziere stede.</l>
<l>Dies coninx stede, zeide men mi,</l>
<l>Daer es de werelt beteikent bi,</l>
<l>De welke toebehoord zekerlike</l>
<l>Den hoghen coninc van hemelrike.</l>
<l><milestone unit="fol" n="61c"/> Dese poorters vander stede,</l>
<l>Daer es wel beteikent mede</l>
<l>Aldat menschelike gheslachte,</l>
<l>Dat god na ziere vorme wrachte.</l>
<l>Die stede, als ic u dede weten,</l>
<l>Was al omme zere bezeten;</l>
<l>Ende de werelt was te voren,</l>
<l>Eer dat cristus was gheboren,</l>
<l>Zere bezeten van duvelye,</l>
<l>Die up den mensche hadde zulke voochdye,</l>
<l>Dat zij alle, die storven, grepen</l>
<l>Ende met hem ter hellen slepen,</l>
<l>Ende dit gheduerde over waer</l>
<l>Meer dan vijfdusent jaer</l>
<l>Vor die toecomst van onsen here.</l>
<l>Nu waren zij vermoyt zo zere,</l>
<l>Dese poorters vander stede,</l>
<l>Daer ic den mensche versta mede,</l>
<l>Dat zij bi hem selven niet</l>
<l>Mochten lossen, es mi bediet,</l>
<l>Die bezittenesse entie banden</l>
<l>Vanden vreselike vianden.</l>
<l>Ten laetsten anzach god die here,</l>
<l>Dat zij waren verpijnt zo zere</l>
<l>Ende bi hem selven niet worden verloost.</l>
<l>Dit an zach die god des troost</l>
<l>Ende vader der ontfermichede.</l>
<l>Met alsulker goedertierhede</l>
<l>Hadde hi zo over zere verzint</l>
<l>Zine poorters ende ghemint,</l>
<l>Dat hi zinen enighen zone</l>
<l>Zende vanden hoghen throne</l>
<l>Hier beneden om onse noot</l>
<l>Ende leverdene in de doot.</l>
<l>Ende dit hi aldus doen woude,</l>
<l>Om dat hi ons verlossen zoude</l>
<l>Vanden vianden, doet men mi weten,</l>
<l>Die ons zo iamerlijc hadden beseten.</l>
<l>Dese moab offerde, als ic zeide,</l>
<l>Om zine poorters vander stede,</l>
<l>Die hi lief hadde ende care</l>
<l>Ende die ooc zine vriende waren;</l>
<l><pb n="143"/>Maer god onse lieve here</l>
<l>Dese dede noch vele mere,</l>
<l><milestone unit="fol" n="61d"/> Want hi offerde, es mi bekant,</l>
<l>Zijn kint over zinen viant.</l>
<l>Het waren zine vianden groot,</l>
<l>Die [zinen] zuene brochten ter doot.</l>
<l>Ende wat moghen wij, die leven,</l>
<l>Hem vor dese minne weder gheven,</l>
<l>Danne wine weder met allen zinnen</l>
<l>Ende met alre herten minnen</l>
<l>Ende studeren ende poghen,</l>
<l>Dat wine minnen na onse vermoghen.</l>
<l>Laet ons dan onsen lieven here</l>
<l>Met goeder herten minnen zere,</l>
<l>Want hi ons eerst heift verzint,</l>
<l>Eist recht dat menne weder mint.</l>
<l>Minne moet hem toe behoren,</l>
<l>Die ons dus heift ghemint voren</l>
<l>Ende anzach met ontfermichede</l>
<l>Die grote vreese van onser steden,</l>
<l>Die vanden duveliken scaren</l>
<l>Beleghen ende bezeten waren.</l>
<l>O jhesu goedertieren ende zoete,</l>
<l>Gheif mi, dat ic di zo moete</l>
<l>Minnen ./ dat ic na desen live</l>
<l>Ewelike met di blive.: Amen.</l>
</div>
<div type="chapter"><head type="chapter">XXIV</head>
<l>Iynt capitel, hier laest vorgaende,</l>
<l>Daer vint men in ghescreven staende,</l>
<l>Hoe onse here over zine viant</l>
<l>Also mi tlatijn dede bekant,</l>
<l><milestone unit="fol" n="62a"/> Zinen hemelschen vader bat.</l>
<l>Maer hier zulwi vinden dat,</l>
<l>Also ict vinde in scrifturen,</l>
<l>Bi wat teikinen ende figuren</l>
<l>God onse here wel al bloot</l>
<l>Vormaels heift bediet zijn doot.</l>
<l>Scrifture die doet mi bekant,</l>
<l>Dat een coninc die was ghenant</l>
<l>Nabugodonosor ./ ende die zach</l>
<l>In enen slape daer hi lach,</l>
<l>Also hem docht in zinen droom</l>
<l>Enen groten hoghen boom,</l>
<l>Ja, zo hoghe, verstaet de dinc,</l>
<l>Dat hi toten hemel ghinc;</l>
<l>Ende zine telghen, groot ende breet,</l>
<l>Heift hi dor die werelt ghespreet.</l>
<l>Dese droom, also men ons leert,</l>
<l>Daer bi was hi ghecompareert,</l>
<l>Maer hi beteikent zekerlike</l>
<l><pb n="144"/>Den gods zone van hemelrike,</l>
<l>De welke tote smenschen vromen</l>
<l>Daer na in de werelt zoude comen,</l>
<l>Wiens heerscepye ende moghenthede,</l>
<l>Ghebod ende gheweldichede</l>
<l>Was ende es. als wij gheloven,</l>
<l>Altemale den hemel boven</l>
<l><milestone unit="fol" n="62b"/> Ende voort, des zeker zijt,</l>
<l>Over al de werelt wijt,</l>
<l>In allen houken lanc ende breit,</l>
<l>Zo es ghespreet zine moghentheit,</l>
<l>Also die telghen vanden bome,</l>
<l>Daer hem of dochte in zinen drome.</l>
<l>Alle de beesten cleen ende groot,</l>
<l>Laghen onder, verstaet albloot,</l>
<l>Ende altemale die voghelkine</l>
<l>Daer in wuende, docht hem anschine,</l>
<l>Cleen ende groot van alder lucht,</l>
<l>Ende alle waer zij vander vrucht</l>
<l>Vanden bome, die daer stoet,</l>
<l>Te haerre behoeften wel ghevoet.</l>
<l>Aldus hijt in drome ziet</l>
<l>Ende daer es ons wel bediet</l>
<l>Ende gheift ons goede figure,</l>
<l>Dat alrehande creature</l>
<l>Bider gracien ons heren weert</l>
<l>Ghevoet es ende ghesustineert,</l>
<l>Also dese diere bi desen bome.</l>
<l>Nu docht hem voort in zinen drome,</l>
<l>Also ic in scrifturen vernam,</l>
<l>Dat een inghel daer toe quam</l>
<l>Ende gheboot ten selven tiden,</l>
<l>Dat men den boom al zoude sciden</l>
<l>Ende ter erden neder vellen.</l>
<l>Ende dit wil ons wel spellen,</l>
<l>Dat god ghedood zoude zijn</l>
<l>Metter crucen bitter ghepijn.</l>
<l>Ooc sprac die inghel zonder waen,</l>
<l>Dat men die telghen of zoude slaen;</l>
<l>Ende daer bi gaf hi ons leere,</l>
<l>Dat sceeden zouden van onsen here</l>
<l>Der appostelen conroot</l>
<l>In zine alre meeste noot.</l>
<l>Voort sprac die inghel met staden,</l>
<l>Dat men altemale die bladen</l>
<l>Vanden bome of zoude slaen;</l>
<l>Ende daer bi moghen wi verstaen</l>
<l>Dat altemale die helighe leere,</l>
<l>De welke predicte onse here,</l>
<l>Vanden iueden zoude zijn versmaet</l>
<l>Ende gherekent over quaet.</l>
<l><milestone unit="fol" n="62c"/> Voort sprac die inghel also houde.</l>
<l>Dat men al die vruchten zoude</l>
<l>Stroyen ende menze sculdich ware</l>
<l>Alte striewene hier ende dare;</l>
<l>Ende daer mede die inghel vroet</l>
<l>Ons allen wel verstaen doet,</l>
<l>Dat ons heren ghewerken al,</l>
<l>Die hi dede groot ende smal,</l>
<l>Zouden noch te male van desen</l>
<l>Jueden al veronwaert wesen.</l>
<l>Voort zeide die inghel ltdatgt vanden bome,</l>
<l>Also hem dochte in zinen drome,</l>
<l>Dat beesten ende voglen van dien</l>
<l>Bome zouden lopen ende vlien;</l>
<l>Ende dat beteikent, dats waerhede,</l>
<l>Dat inglen noch menschen mede</l>
<l>Zouden gode soccours gheven</l>
<l><pb n="145"/>Noch hulpe ./ te behouden tleven.</l>
<l>Die inghel voort aldus vertelt:</l>
<l>Al waer die boom also ghevelt,</l>
<l>Dat hi nochtan emmer woude,</l>
<l>Dat men die wertelen laten zoude</l>
<l>In deerde ./ die noch zoude doen bloeyen</l>
<l>Dien boom ende weder groeyen;</l>
<l>Ende daer bi hi bedieden woude,</l>
<l>Al waest dat god sterven zoude</l>
<l>Ende zijn gherooft van den live,</l>
<l>Dat hi daer bi niet ne blive</l>
<l>Dood ./ maer dat hi zoude verrisen,</l>
<l>Dit wilde dinghel dan bewisen,</l>
<l>Ende dat bi der godlichede,</l>
<l>Also die boom bi den wertelen dede.</l>
<l>Al was hi dood. nochtan ne sciet</l>
<l>Die godlichede van hem niet,</l>
<l>Also ic hier te voren screef,</l>
<l>Maer altoos zoe bi hem bleef,</l>
<l>Diene met haerre moghenthede,</l>
<l>Alst haer gheliefde, verrisen dede.</l>
<l>Doe sprac die inghel echt na desen,</l>
<l>Dat die boom noch zoude wesen</l>
<l>Met yserine ketenen ghebonden</l>
<l>Ende met metalinen teenen stonden.</l>
<l>Ende hier es ons beteikent bi,</l>
<l>Dat cristus, die ghelovet sij</l>
<l><milestone unit="fol" n="62d"/> Tallen stonden ./ zoude na dien</l>
<l>Up de werelt also gheschien,</l>
<l>Dat zinen lechame die ioden domme</l>
<l>Zoude binden an ene colomme,</l>
<l>Ende dat hi ooc na desen</l>
<l>Met yserine naglen zoude wesen</l>
<l>Van den iueden ongheraect</l>
<l>An ene cruce vast ghemaect.</l>
<l>Die inghel zeide voort na dat,</l>
<l>Dat noch zoude werden nat</l>
<l>Nabugodonosor die coninc</l>
<l>Van shemels dauwe in waerre dinc.</l>
<l>Dat was als hi zecghen woude,</l>
<l>Dat nabugodonosor zoude</l>
<l>Naect wonen buten allen lieden.</l>
<l>Te godewaert machmen dit bedieden,</l>
<l>Daer wel es beteekent mede,</l>
<l>Dat buten jherusalem der stede</l>
<l>Onse here zoude zijn gheleet</l>
<l>Ende daer ghecruust ende eerst ontcleet;</l>
<l>Ende dat zijn lijf na dat</l>
<l>Van shemels dauwe zoude wesen nat,</l>
<l>Was datten nat maecte zijn bloet,</l>
<l>Dat ute zinen wonden woet.</l>
<l>Voort zeide de inghel dese dinc,</l>
<l>Dat nabugodonosor die coninc</l>
<l>Zoude noch in den foreeste</l>
<l>Zijn ghespijst als een beeste.</l>
<l>Tbediet merkic wel hier af:</l>
<l>Dat was, als men onsen here gaf</l>
<l>Enen onmenscheliken dranc,</l>
<l>Ende was aysijn met gallen ghemanc.</l>
<l>Voort sprac dinghel, verstaet den sijn,</l>
<l>Dat des coninx herte noch zoude zijn</l>
<l>Van menscheliken herte ghemuteert</l>
<l>Ende vander menscheit of ghekeert,</l>
<l>Ende dat hem zoude zijn ghegheven</l>
<l>Een beestelijc herte bin zinen leven.</l>
<l>Ende daer bi es wel bediet,</l>
<l>Dat die iueden onsen here niet</l>
<l>Als enen mensche wilden antieren,</l>
<l>Maer als een beeste in alre manieren</l>
<l>Ghinghen zine handelen ende verduwen</l>
<l><pb n="146"/>Ende in zijn helighe ansicht spuwen.</l>
<l><milestone unit="fol" n="63a"/> Voort zeide die inghel, dats waerheit,</l>
<l>Dat up desen coninc voorseit</l>
<l>Zeven tiden zouden muteren;</l>
<l>Ende dat bediet, dattie pine ons heren</l>
<l>Zoude namaels ghedoocht wesen</l>
<l>Bi zeven ghetiden ./ ente verlesen,</l>
<l>Die men in taenziene hout</l>
<l>Ende houden zal van rechter scout.</l>
<l>Voort zo zeide die inghel weert,</l>
<l>Dat dat zoude zijn begheert</l>
<l>Vanden beesten, dats waerhede,</l>
<l>Ende ooc vanden voglen mede.</l>
<l>Dit was die eesch ende die tale</l>
<l>Van den helighen altemale,</l>
<l>Ende daer zo es beteekent bi,</l>
<l>Dat gods dood nootsakelijc zij</l>
<l>Altemale der menschelichede</l>
<l>Ende den inghelen ooc mede.</l>
<l>Dat seicht scrifture in waren dinghen,</l>
<l>Want dinglen daer bi ontfinghen</l>
<l>Dat verlies, dat zij te voren</l>
<l>Bi lucifere hadden verloren.</l>
<l>Ende die goede helighe vadre,</l>
<l>Die in de helle waren algadre,</l>
<l>Waren bi ziere dood vertroost</l>
<l>Ende uter hellen ooc verloost.</l>
<l>Ende hier ute zo blijct albloot,</l>
<l>Dat cristus ons behouders doot</l>
<l>Nootsakelijc was der menschelichede</l>
<l>Ende den inglen ooc mede,</l>
<l>Alsoe die redene doet horen,</l>
<l>Die ghescreven staet hier voren.</l>
<l>Voort sprac die inghel dese dinc,</l>
<l>Dat noch bi den zelven coninc</l>
<l>Die boom zoude wassen moghen</l>
<l>Boven allen berghen hoghe,</l>
<l>Ende dats te zecghene, zeidmen mie,</l>
<l>Dat cristus heift heerscepie</l>
<l>Boven hem allen, die inder tijt</l>
<l>Heerscip houden ter werelt wijt.</l>
<l>Ende dat bediet, dat bi onsen here</l>
<l>Ende bi ziere discipelen lere</l>
<l>God warachtich, omnipotent</l>
<l>Noch zoude zijn wel bekent,</l>
<l><milestone unit="fol" n="63b"/> Ende dat in toecomender tijt</l>
<l>Van alte male der werelt wijt;</l>
<l>Ende dat hi heift in ziere ghewout</l>
<l>Aldat de werelt binnen hout.</l>
<l>Voort sprac die inghel zekerlike,</l>
<l>Dat god mochte gheven trike,</l>
<l>Zo wat menschen dat hi woude.</l>
<l>Voort hi zeide, dat god zoude</l>
<l>Gheven den omoedighen man,</l>
<l><pb n="147"/>Die men up erden vinden can.</l>
<l>Ende daer bi versta ic das,</l>
<l>Dat cristus die omoedichste was</l>
<l>Ende goedertierste in alre dinc,</l>
<l>Die noyt ter werelt lijf ontfinc.</l>
<l>Ende god zoude hem om dese zaken</l>
<l>Van al here ende coninc maken.</l>
<l>Aldus dan blijct bi desen bome,</l>
<l>Den welken zach in zinen drome</l>
<l>Nabugodonosor teenen stonde,</l>
<l>Daer ic te voren of begonde,</l>
<l>Hoe men in die latijnsche lere</l>
<l>Biden bome merct onsen here.</l>
<l>Ende die dit leist, hi wel anziet</l>
<l>Hoe cristus daer bi es bediet,</l>
<l>Die uter ordinanche zijns vader</l>
<l>Om ons lieden allegader,</l>
<l>Ja, om onser zonden scout,</l>
<l>Die dood leet ander crucen hout.</l>
<l>Ende al waest, dats waerheit fijn,</l>
<l>Dat gods passie ende zine pijn</l>
<l>Van zinen helighen vader weert</l>
<l>Te voren was gheordineert,</l>
<l>Ende dat menne ant cruce dode,</l>
<l>Hine ontfinct nochtan niet node,</l>
<l>Maer willende hi ons weder cochte,</l>
<l>Die ons na zinen beelde wrochte,</l>
<l>Ende al dat hi dor ons leet</l>
<l>Ghedoochde hi minlike, godweet!</l>
<l><milestone unit="fol" n="63c"/> Ende dat god dese pine groot</l>
<l>Leet ende staerf dor onse noot</l>
<l>Es bi den coninc wel bediet,</l>
<l>Die codrus bi namen hiet,</l>
<l>De welke, dat es waerhede,</l>
<l>Om die poorters van ziere stede</l>
<l>Te verlossene uter noot,</l>
<l>Liet hem slaen al willens doot.</l>
<l>Waer of dit aldus quam toe,</l>
<l>Zal ic u zecghen waer ende hoe.</l>
<l>Ene stede, daer ic of las,</l>
<l>Die Athenen gheheten was,</l>
<l>Die was met ghewapender hant</l>
<l>Eens beleghen van haren viant.</l>
<l>Ende wat rade zij daer toe sochten,</l>
<l>Die stede zij niet lossen mochten,</l>
<l>Bin langhen tiden, bin langhen daghen,</l>
<l>Noch hare vianden verjaghen.</l>
<l>Dese coninc ghinc te rade</l>
<l>Met zinen afgod wat hi best dade.</l>
<l>Nu ghelovede die coninc</l>
<l>An apolius in waerre dinc,</l>
<l>Ende al was hi een paghaen</l>
<l>Ende onghelovich ./ hi heift ontfaen,</l>
<l>Alsoot god wille ./ andwoorde vorwaer</l>
<l>Van zinen afgod die stont daer,</l>
<l>Welc afgod up menighen dach</l>
<l>Ware andwoorde te gheven plach</l>
<l>Ende dat was al bi toveryen.</l>
<l>Doe sprac dese mametterye,</l>
<l><milestone unit="fol" n="63d"/> Dat men die stede niet lossen mochte</l>
<l>Bi alden rade die mer toe zochte,</l>
<l>Voor dat zelve ghedoot zij</l>
<l>Van zinen vianden daer buten hi;</l>
<l><pb n="148"/>Anders ne mochtmen vizieren</l>
<l>Die stede te lossen in ghere manieren.</l>
<l>Codrus dese grote coninc dan,</l>
<l>Daer ic te voren af began,</l>
<l>Hadde die poorters vander stede</l>
<l>In zo groter werdichede,</l>
<l>Dat hi zelve codrus dese coninc</l>
<l>Stappans buter stede ghinc,</l>
<l>Daer hi willens sterven woude,</l>
<l>Om dat hi daer mede lossen zoude</l>
<l>Zine poorters ./ van haren viant.</l>
<l>Nu was dit ooc wel bekant</l>
<l>Van haren afgod, dats waerhede,</l>
<l>Hem die laghen vor die stede,</l>
<l>Want hi hem zeide in waerre dinc:</l>
<l>Waert dat storve die coninc,</l>
<l>Gheene victorie mocht hem ghescien,</l>
<l>Maer zij moesten van danen vlien.</l>
<l>Dit wisten zij wel al te voren.</l>
<l>Met desen zij aldaer verhoren</l>
<l>Den coninc ende hebben vernomen,</l>
<l>Die daer tot hem also was comen,</l>
<l>Entie vianden wisten wel waer bi</l>
<l>Die coninc al daer zo comen sij,</l>
<l>Ende ne wilden den coninc niet slaen doot,</l>
<l>Ende ne ghaven hem slach noch stoot,</l>
<l>Ende hadden liever die stat ghecreghen</l>
<l>Dan zij den coninc hadden ghesleghen.</l>
<l>Ende als die coninc dit anzach,</l>
<l>Dat men hem gaf stoot no slach,</l>
<l>Ter stede waert es hi ghekeert.</l>
<l>Die materie mi voort leert,</l>
<l>Dat hi hem ontcleedde dan</l>
<l>Ende dede eens cnapen cleder an</l>
<l>Om die redene dat hi woude,</l>
<l>Dat menne also niet kennen zoude.</l>
<l>Als hi dese cledre dus heift aen</l>
<l>Es hi weder ute ghegaen</l>
<l>Ende als die vianden hebben verzien</l>
<l>Uter stede also comen dien</l>
<l>...</l>
<l>...</l>
</div>
<div type="chapter"><head type="chapter"><pb n="149"/> XXV</head>
<l>...</l>
<l>...</l>
<l><milestone unit="fol" n="65a"/> Die hem meer scoffieringhen zeide,</l>
<l>Dan men noyt enighen scudde dede.</l>
<l>Hoe mochten zine meer scandeleren</l>
<l>Ende bieden ooc meer onneren</l>
<l>Dan zij begheerden openbare</l>
<l>Barrabam den moordenare,</l>
<l>Dat men dien zoude laten gaen</l>
<l>Ende onsen here ant cruce slaen,</l>
<l>Ende hanghen ooc daer naer</l>
<l>Tusschen twee dieven openbaer.</l>
<l>Met rechte die dit wel anziet,</l>
<l>Zo heift david gode bediet</l>
<l>Bi ziere harpen in waren woorden,</l>
<l>Want ghelijc dat men die coorden</l>
<l>Ende die snaren stide ute trect</l>
<l>Vander harpen / zo was god gherect</l>
<l>Ant cruce met al zinen leden</l>
<l>In over groter pijnlicheden.</l>
<l>Also der harpe luut es zoet</l>
<l>Ende gheift melodye goet,</l>
<l>Daer bi bediet men gode mie.</l>
<l>O wat zoeter melodye</l>
<l>Gaf cristus te dien stonden ./ dat</l>
<l>Hi zinen vader over ons bat</l>
<l>In dat bitterlijc vermanen</l>
<l>Ende roupende met heeten tranen.</l>
<l>Noch gaf hi luut met zoeter snare,</l>
<l>Als hi den eenen moordenare,</l>
<l>Die hem omme ghenaden bat,</l>
<l>Belovede tparadijs na dat</l>
<l>Ende dede hem zo grote ghenade,</l>
<l>Al berieuwen hem zijn zonden spade.</l>
<l>Ende voort als hi van ziere moeder</l>
<l>Sinte jhanne maecte behoeder</l>
<l><pb n="150"/>Ende hem in zinen laetsten fijn</l>
<l>Beval ziere liever moeder zijn.</l>
<l>Voort dat hem dorste, also hi zeide,</l>
<l>Twelk was om onse zalichede;</l>
<l>Ende als hi zeide daer na zaen:</l>
<l>Het es altemale vuldaen</l>
<l>Ende vulbrocht ./ dat es te weten,</l>
<l>Al dat zeiden die propheten,</l>
<l>Dat hi dor ons zoude liden</l>
<l>Was al vulcommen te dien tiden.</l>
<l><milestone unit="fol" n="65b"/> Ende daer na als hi sprac: hely,</l>
<l>Hely lamazabthani;</l>
<l>Dat also vele te zecghen zij:</l>
<l>Mijn god, mijn got, twi laetstu mi?</l>
<l>In dit spel van deser harpe</l>
<l>Die iueden gode met woorden scarpe</l>
<l>Hebben bespot, dat es waerhede,</l>
<l>Bescimpt ende bescerent mede.</l>
<l>Hens niet ghenouch, dat hi alnaect</l>
<l>Vor hem hinc also mesmaect</l>
<l>Van ziere passien onsochte,</l>
<l>Daer hem die iueden toe brochten,</l>
<l>Zine moestene ooc na zijn doot</l>
<l>Besceerne met spottinghe groot.</l>
<l>Dit was wilen bi absaloene</l>
<l>Wel bediet in vreimden doene,</l>
<l>Daer wij of lesen in waerre dinc,</l>
<l>Dat nye van moeder lijf ontfinc</l>
<l>Van scoonhede zijne ghelike,</l>
<l>Ute ghedaen jhesus van hemelrike.</l>
<l>Die scrifture mi over screef,</l>
<l>Dat hi enewaerf hanghende bleef</l>
<l>An eenen boom bi zinen haren,</l>
<l>Daer hi quam up eenen muul ghevaren.</l>
<l>Ende dit zach een zijn weder man.</l>
<l>Tote joab hi ghelopen quam</l>
<l>Ende zeide hem aldus dese dinc,</l>
<l>Dat absalon also daer hinc</l>
<l><milestone unit="fol" n="65c"/> Met zinen hare verwerret zere.</l>
<l>Nu was prinche van davids here</l>
<l>Ende daer toe beleeder mede.</l>
<l>Dese joab, daer ic of zeide.</l>
<l>Toten ghonen sprac hi mettien,</l>
<l>Diene daer hanghende had ghezien:</l>
<l>Of dit uwe oghen zaghen,</l>
<l>Twine had dine zelve verslaghen?</l>
<l>Ende die ander sprac, es mi bediet:</l>
<l>Dor davids wille ne dorstic niet,</l>
<l>Dewelke es sijn selves vader</l>
<l>Ende die ons verboot algader,</l>
<l>Dat men hem niet ne mesdoet.</l>
<l>Joab haestem metter spoet</l>
<l>Ende es tot absaloene comen,</l>
<l>Daer hine hanghende heift vernomen</l>
<l>An den boom ter zelver stede,</l>
<l>Also hem de man te voren zeide.</l>
<l>Mettien nam joab, zeidmen mie,</l>
<l>Harde scaerpe glavien drie</l>
<l>Ende dede hem zo grote smerte</l>
<l>Ende stacse hem alle drie int herte.</l>
<l>Tvolc van wapine stont daer bi,</l>
<l><pb n="151"/>Zach dat hem noch verroerde hi,</l>
<l>Ende waren niet ghepayt daer mede,</l>
<l>Dat hi hadde al die pijnlijchede,</l>
<l>Maer zij dodene in vreimder voeren</l>
<l>Met sweerden, omdat zine zaghen roeren.</l>
<l>Bi absaloene zo merkic dus</l>
<l>Onsen lieven behoudre jhesus,</l>
<l>Om dat absalon, zo ict las,</l>
<l>Die alre scoonste man was</l>
<l>Ende van maecsele zo amoreus,</l>
<l>Ende cristus was ooc precieus</l>
<l>Van ziere ghedaente in waren dinghen,</l>
<l>Voor alle die noyt lijf ontfinghen.</l>
<l>Ende dus es hi ghefigureert</l>
<l>Bi absalon ende ghecompareert.</l>
<l>De welke cristus om onse scout</l>
<l>Ghehanghen was ander crucen hout</l>
<l>Ende met drien glavien dorboort.</l>
<l>Dat zijn drie rauwen in waerre woort,</l>
<l>Dewelke ic in gode bescouwe:</l>
<l>Deerste droufheit ende rouwe</l>
<l><milestone unit="fol" n="65d"/> Hadde hi van selves noot</l>
<l>Ende van ziere passien groot,</l>
<l>Die hem zo grote smerte dede.</l>
<l>Die ander rouwe ende droufhede,</l>
<l>Die hi hadde, also ic verzinne,</l>
<l>Dedem ziere moeder grote minne,</l>
<l>Die om de dood van onsen here</l>
<l>Was bedrouft zo over zere.</l>
<l>Ende dat onse behoudre cristus</l>
<l>Ziere moeder zach bedrouft aldus,</l>
<l>Dat dedem also grote pine</l>
<l>Of meerre dan die passie zine.</l>
<l>Die darde rouwe, daer ic te voren</l>
<l>Of begonde, moochdi horen,</l>
<l>Die leet onse here voorghenoemt</l>
<l>Over die zondaren verdoemt,</l>
<l>De welke zondaars zekerlike</l>
<l>Verdoemt bliven ewelike,</l>
<l>Wien zine passie niet zoude vromen</l>
<l>Noch ooc mede te baten comen.</l>
<l>Wattan, al waest, verstaet de dinc,</l>
<l>Dat onse here ter hellen ghinc,</l>
<l>Hine loster niet dan zine vrient,</l>
<l>Die hemelrijc hadden verdient,</l>
<l>Ende die ter hellen laghen ghebonden</l>
<l>Om adaems ons vaders zonden,</l>
<l>Daer die poorte van hemelrike</l>
<l>Om was ghesloten zekerlike,</l>
<l>De welke poorte zonder waen</l>
<l>Niet eer weder was ontdaen,</l>
<l>Eer die zide van onsen here</l>
<l>Was ontloken metten spere.</l>
<l>Nu wiste onse heer ooc wel,</l>
<l>Dat zine passie niet el</l>
<l>Lossen mochte, dat verstaet,</l>
<l>Dan van adame die mesdaet,</l>
<l>Ende dit quam hem meest te rouwen,</l>
<l>Want al was hi zere te blouwen,</l>
<l>Zo dat hi staerf vander pine,</l>
<l>Ende al zach hi die moeder zine,</l>
<l>Bedrouft also bitterlike</l>
<l>Om zine pine zekerlike,</l>
<l>Dit stont niet langhe te gheduren,</l>
<l>Maer ewelike tallen uren</l>
<l>...</l>
<l>...</l>
<l><pb n="152"/><milestone unit="fol" n="67a"/> Die buerse gods ende tghelt mede</l>
<l>Looft hi, also iudas dede,</l>
<l>Die vanden dinghen hem bevolen,</l>
<l>Yet vermindert of heift ghestolen</l>
<l>Of enichsins ontfimelt hi</l>
<l>Tghuend dat hem niet toehorende zij.</l>
<l>Met scaerpen naglen dor slaet</l>
<l>Ons heren voeten die kersten quaet,</l>
<l>De welke pleicht te gaen gherne</l>
<l>Ende liever in de taverne</l>
<l>Of in quaden steden mede</l>
<l>Dan in de kerke om zalichede.</l>
<l>Eenen mensche diemen dwingt daertoe,</l>
<l>Dat hi enighe dueghet doe,</l>
<l>Die hi bedwonghen emmer doen moet</l>
<l>Ende die hi willens niet en doet,</l>
<l>Draghet tcruus, dat es waerhede,</l>
<l>Met simeon, daer ic of zeide,</l>
<l>Die ons heren cruce drouch,</l>
<l>Dat zwaer was ende zere wouch,</l>
<l>Ende ooc zo was onse lieve here</l>
<l>Ghepijnt zo utermaten zere,</l>
<l>Dat hijt niet mochte ghedraghen.</l>
<l>Desen symeon die iueden zaghen</l>
<l>Ende dwonghen hem dat hi tcruce drouch,</l>
<l>Also ic hier tevoren ghewouch.</l>
<l>Een mensche smeed die naglen ons heren,</l>
<l>Daer hi mede was dornaghelt zere,</l>
<l>Die onder de liede in enighen zaken</l>
<l>Strijt of gramscap pleicht te maken.</l>
<l>Een mensche bespot gode openbare,</l>
<l>Also als dede die een moordenare</l>
<l>Die ander luchter ziden hinc,</l>
<l>Die ghone die zecghen enighe dinc</l>
<l>In hare biechte, die zij lieghen,</l>
<l>Daer zij hem selven mede bedrieghen.</l>
<l>Een mensche verhangt hem als iudaes,</l>
<l>Die van hem selven es zo daes,</l>
<l>Dat hi niet roupen wille ghenaden</l>
<l>Ende doen ghenouch van zinen mesdaden.</l>
<l>Een mensche bind met sterken banden</l>
<l>Ons heren ghebenedide handen,</l>
<l>Die niet ghelooft, dat hem zal gheven</l>
<l>God zijn nootdurst bi te leven.</l>
<l><milestone unit="fol" n="67b"/> Een mensch wont ooc over zere</l>
<l>Die handen van onsen lieven here</l>
<l>Ende metten naghelen dorslaet,</l>
<l>Die van hem selven es zo quaet,</l>
<l>Dat hi gheene aalmoesene gheift</l>
<l>Vanden goede, dat hi heift</l>
<l>Van onsen lieven here ontfaen,</l>
<l>Want dat es harde quaet ghedaen.</l>
<l><pb n="153"/>Een man vercoopt tonnosel bloet</l>
<l>Van onsen here om tidelijc goed,</l>
<l>Also die valsche iudaes dede,</l>
<l>Die zijn ghelt ende zijn goed mede,</l>
<l>Dat hem cristus verleent heift,</l>
<l>Om corte ydel glorie gheift.</l>
<l>Een mensche gheift gode ghemanc</l>
<l>Edic ende myrre in enen dranc,</l>
<l>Die heresyen leert tenigher stede</l>
<l>Den lieden over die waerhede</l>
<l>Ende leift ende ooc mede zeit</l>
<l>Heresye of onghelovicheit.</l>
<l>Hi gheift te drinken den maker zijn</l>
<l>Galle gheminghet met ayzijn,</l>
<l>Die offerande te gheven pleghen</l>
<l>Van goede, dat qualic es ghecreghen.</l>
<l>Zij cussen gode van hemelrike,</l>
<l>Also iudas dede valschelike,</l>
<l>Die ghone die hem selven niet scamen</l>
<l>Dat sacrament ons heren lechamen</l>
<l>Te nuttene ende zij te dien stonden</l>
<l>Besmet zijn met hooftsonden.</l>
<l>O zoete jhesu, ic bidde di,</l>
<l>Dattu wils verleenen mi,</l>
<l>Dat ic mi in zo goeden wise</l>
<l>Met dinen helighen lechame spise,</l>
<l>Dat ic blive in dijn gheleede</l>
<l>Ende nemmermeer vandi ne sceede.</l>
<l>Amen</l>
</div>
<div type="chapter"><head type="chapter">XXVI</head>
<l><milestone unit="fol" n="67c"/> Int capitel dat hier voren</l>
<l>Staet ghescreven, machmen horen</l>
<l>Ons heren pine bitter ende wreet,</l>
<l>Die hi om onsen wille leet.</l>
<l>In dit capitel al zonder waen</l>
<l>Willic die waerheit doen verstaen</l>
<l>Van der compassie ende rouwe,</l>
<l>Die leet gods moeder onse vrouwe.</l>
<l>Als cristus onse werde here</l>
<l>Was ghepassijt aldus zere</l>
<l>Om onsen wille, als ic ghewouch,</l>
<l>Dat hi minnentlike verdrouch,</l>
<l>Zo was zijn lieve moeder daer,</l>
<l>Dewelke alle die pine zwaer,</l>
<l>Die men hem dede in dien daghen,</l>
<l>Met hem in compassien woude draghen,</l>
<l>Om dat vervullet zoude wesen</l>
<l>Dat scarpe woort, daer wi of lesen,</l>
<l>Dat die oude sijmeon ghewouch,</l>
<l>Als zoe haer kint ten tempel drouch,</l>
<l><pb n="154"/>Ende zeide aldus, es mi verclaert</l>
<l>"Dijn ziele zal dor snyden een zwaert."</l>
<l>Och, dat zwaert, daer hi af sprac,</l>
<l>Marien nu int herte stac,</l>
<l>Want die pine, die cristus leet,</l>
<l>Als een zwaert haer herte dorsneet.</l>
<l><milestone unit="fol" n="67d"/> Ende wat pinen men onsen here dede,</l>
<l>Die dedemen onser vrouwen mede,</l>
<l>Daer in leet zoe zo grote pine,</l>
<l>Dat zoe zelve die passie zine</l>
<l>Liever over hem hadde ghehat,</l>
<l>Dan haer kint, verstaet wel dat.</l>
<l>Dese droufheit ende rouwe,</l>
<l>Die gods moeder onse vrouwe</l>
<l>Ghedoghede aldus over zere</l>
<l>Dor die passie van onsen here,</l>
<l>Heift ons jacob, als men ons leert,</l>
<l>Wilen wel ghefigureert</l>
<l>Ten tiden, dat beweende de ghone</l>
<l>Joseph zinen gheminden zone.</l>
<l>Deze jacob, daer ic of zeide,</l>
<l>Hadde in meerre werdichede</l>
<l>Desen joseph, dat es waerheit fijn,</l>
<l>Dan enich vanden kindren zijn.</l>
<l>Ende hi hadde joseph doen maken</l>
<l>Eenen roc van vreimden laken,</l>
<l>De welke roc, also ict las,</l>
<l>Verchiert met menigher vaerwen was,</l>
<l>Ende was, als die materie wijst,</l>
<l>Harde constelijc ghepollijst.</l>
<l>Te enen tiden, verstaet den fijn,</l>
<l>Zo zendene die vader zijn</l>
<l>Te zinen broeders ./ die scapen wachten.</l>
<l>De welke namen joseph met crachten</l>
<l>...</l>
<l>...</l>
<l><milestone unit="fol" n="69a"/> Om zine absencie moeten weenen</l>
<l>Ende nemmermeer zoudzoe cesseren</l>
<l>Van weenen ende van doleren.</l>
<l>Ter materien ic weder kere.</l>
<l>Als joseph dan onsen here</l>
<l>Aldoot vanden cruce dede,</l>
<l>Also mesmaect zijn helighe lede,</l>
<l>Onse lieve vrouwe die was daer,</l>
<l>Bevaen met groten rouwe zwaer,</l>
<l>Om dat zoe zoude gods lechame</l>
<l>Draghen met haren aermen bequame,</l>
<l>Dat deedsoe minlijc te diere stont.</l>
<l>Doe waren wel die scrifturen cont,</l>
<l>Die in cantyken ghescreven zijn,</l>
<l>Dat van myrren tbondelkijn</l>
<l>Wuende tusschen den borsten van hare,</l>
<l>Gods moeder, der zuvere care.</l>
<l>Ach, hoe bitter was te diere stont</l>
<l><pb n="155"/>Van myrren ghemaect tghebont,</l>
<l>Dat wuende tusschen den borsten haer!</l>
<l>Welc waest dan die pine zware</l>
<l>Ende alte male die zeericheden,</l>
<l>Die zoe bin dien daghe heift leden.</l>
<l>Mach niet wel dit bitter pijn</l>
<l>Een bondelkin van myrren zijn,</l>
<l>Daer of dat zeid de scrifture,</l>
<l>Dat zoe smaect al te zure?</l>
<l>Entie grote rouwe van huer</l>
<l>Was ghelijc der myrren zuer.</l>
<l>Ghelijc men ooc te gader hoopt</l>
<l>Een bondelkin, als ment cnoopt,</l>
<l>Zo mach hare pine te gader zijn</l>
<l>Ghecompareert een bondelkijn.</l>
<l>Wij zien, zo een wijn zoeter zij</l>
<l>Ende coelre mach wesen hi,</l>
<l>Zo vele de staerker zal hi zijn,</l>
<l>Als men daer of maect ayzijn.</l>
<l>Ende dies ghelike, zo ict bekinne,</l>
<l>Zoe meerre ende zoeter was die minne.</l>
<l>Die onse vrouwe tot onsen here</l>
<l>Drouch met goeder herten zere,</l>
<l>Zo vele te meerre was dat leet</l>
<l>Tusschen hem beeden dat ghesceet.</l>
<l><milestone unit="fol" n="69b"/> Om dese redene, verstaet mie,</l>
<l>Was die reyne maghet marie</l>
<l>Ghefigureert ende wel bediet</l>
<l>Bi eenen wive, die noemi hiet,</l>
<l>Wiens kinderen doot waren, als ic las,</l>
<l>Daer zoe zo drouvich omme was</l>
<l>Ende weende zo zere mede</l>
<l>Ende doghede grote bitterhede.</l>
<l>Een dinc sprac zoe, also ict weet.</l>
<l>"Ic wille niet dat ghi mi mee heet</l>
<l>Bi deser name noemi,</l>
<l>Twelke scone / te zecghen zij,</l>
<l>Maer ic wille dat ghi mie</l>
<l>Noemt te rechte ende heet marie,</l>
<l>Daer bitter bi es te verstaen,</l>
<l>Want ic met bitterheden bem bevaen.</l>
<l>God die almoghende here</l>
<l>Heift mijn lijf vervullet zere</l>
<l>Met rouwen ende met bitterheden."</l>
<l>Ende dit zeidsoe met waerheden,</l>
<l>Als zoe beweende met rouwen groot</l>
<l>Haerre liever kinder doot.</l>
<l>Te rechte es gods moeder weert</l>
<l>Bediet ende ghefigureert</l>
<l>Bi desen wive noemi,</l>
<l>Want zoe niet alleen ne zij</l>
<l>Van enen kinde aldus gheweist,</l>
<l>Also men in scrifturen leist,</l>
<l>Maer zoe es gherooft van tween</l>
<l>Haer natuerlike kint was teen</l>
<l><pb n="156"/><milestone unit="fol" n="69c"/> Bi vleescheliker generacie</l>
<l>Ende maghet blivende bi gods gracie;</l>
<l>Ende dat ander kint, wilt gomen,</l>
<l>Hadzoe bi cueren an ghenomen,</l>
<l>Want zoe es na rechter waerhede</l>
<l>Moeder der ontfarmichede.</l>
<l>Die ghewareghe zone, dar ic lyen,</l>
<l>Van onser vrouwen sinte marien,</l>
<l>Dats cristus onse behoudre weert;</l>
<l>Dat ander kint, marien begheert,</l>
<l>Was dat menscelike gheslachte,</l>
<l>Dat zoe nam in hare wachte.</l>
<l>Marien zone / gheestelike,</l>
<l>Dats jhesus, god van hemelrike,</l>
<l>Was ghestorven in pinen groot</l>
<l>Metter lechameliker doot.</l>
<l>Maer dat kint, dat zoe heeft begheert,</l>
<l>Dats tmenscelijc gheslacht ghecompareert,</l>
<l>Dat was ghestorven iamerlijc</l>
<l>Metter doot der hellen slijc.</l>
<l>Voort zo waest doot zonder waen,</l>
<l>Gheestelike te verstaen,</l>
<l>Want die lieden al ghemeene</l>
<l>Van der werelt groot ende cleene</l>
<l>Hadden ghelaten ./ altmeeste deel,</l>
<l>Dat rechte ghelove gheheel,</l>
<l>Ende daer bi waer sij zekerlijc</l>
<l>Alle ghestorven gheestelijc.</l>
<l>Dus was marie in groten leede,</l>
<l>Om dat dese kindren beede</l>
<l>Aldus iamerlijc zijn ghestorven.</l>
<l>Des heeftze groten rouwe verworven</l>
<l>Ende leed bitterlike smerte,</l>
<l>Want zoe met al haerre herte</l>
<l>Gode minde, dats waerhede,</l>
<l>Zo deedsoe ooc den mensche mede.</l>
<l>Ende al waest, dat zoe dus mint</l>
<l>Jhesumme, haer wellieve kint,</l>
<l>Met goeder herten harde zere,</l>
<l>Ghelijc haer selven ende mere,</l>
<l>Nochtan marie dat wel woude,</l>
<l>Dat onse here sterven zoude</l>
<l>Ende dat hi met ziere doot</l>
<l>Ons zoude lossen uter noot.</l>
<l><milestone unit="fol" n="69d"/> Gods moeder, die ghelovet sij,</l>
<l>Die hadde vele liever, dat hi</l>
<l>Onsculdich zoude wesen over huus</l>
<l>Ghedood ende ghehanghen ant cruus,</l>
<l>Dan dat wij in groter noot</l>
<l>Met der eweliker doot</l>
<l>In der hellen bitter pijn</l>
<l>Ewelijc verdoemt te zijn.</l>
<l>Des moet zoe te rechte wesen</l>
<l>Van ons ghelooft ende ghepresen</l>
<l>Hier ute moghen onse zinnen</l>
<l>Wel merken ende bekinnen,</l>
<l>Hoe zere dat ons marie mint,</l>
<l>Die haer wellieve, gheminde kint</l>
<l>Begheerden te pinen ende te doden,</l>
<l>Om ons te lossene uter noden,</l>
<l>Ende zelve dien rouwe liden mede</l>
<l>Ende dat om ons zalichede.</l>
<l>Elc merct wel, die vroesceip heift,</l>
<l>Als men een dinc om tander gheift,</l>
<l>Dat men liever heift dan tgoet,</l>
<l>Dat men daerover gheven moet,</l>
<l>Of die men daerover neimt,</l>
<l>Dan die men te gheven teimt.</l>
<l><pb n="157"/>Dus scijnt, dat onse vrouwe ons minde</l>
<l>In ere maniere boven haren kinde,</l>
<l>Die liever hadde dat haer kint</l>
<l>Also zoude zijn ghepijnt</l>
<l>Om onsen wille ende sterven,</l>
<l>Ja, ant cruus de dood verwerven,</l>
<l>Dan wij inder hellen pijn</l>
<l>Ewelijc verdoemt zouden zijn.</l>
<l>Ooc moghen wi merken allegader,</l>
<l>Hoe zere ons minde die hemelsche vader,</l>
<l>Die ute zinen helighen scoot</l>
<l>Zende neder om onse noot</l>
<l>Zinen ghebenediden zone</l>
<l>Van boven uten hoghen throne,</l>
<l>Ende lietene passien ende quellen,</l>
<l>Om ons te lossen uter hellen.</l>
<l>Marie entie hemelsche vader</l>
<l>Minden ons zere beede gader,</l>
<l>Also ic hier te voren zeide.</l>
<l>Zo dede ooc die gods zone mede,</l>
<l><milestone unit="fol" n="70a"/> Die dor ons daelde ende wort man</l>
<l>Ende dede eens cnapen cleedren an</l>
<l>Ende heift dit al dor ons gheleden</l>
<l>Ende dat tot onser zalicheden.</l>
<l>Om dat zij dus zijn onse vrient,</l>
<l>Hebben zij alte wel verdient,</l>
<l>Dat wijse met al onsen zinnen,</l>
<l>Zo wij meest moghen, weder minnen</l>
<l>O zoete jhesu, ic bidde di,</l>
<l>Dattu wils verleenen mi,</l>
<l>Dat ic dine minne zoete</l>
<l>Altoos zo verpeinsen moete,</l>
<l>Ende in mi zo zijn gheprent,</l>
<l>Dat ic na mijns levens hent</l>
<l>Moete wonen in dijn rike</l>
<l>Met di, here, ewelike / Amen</l>
</div>
<div type="chapter"><head type="chapter">XXVII</head>
<l>Int capitel nu voorscreven</l>
<l>Hebbic te kennenne ghegheven</l>
<l>Ende die waerheit doen verstaen,</l>
<l>Hoe vanden cruce was ghedaen</l>
<l>Onsen here ./ ende hoe zinen lechame</l>
<l>Marie ontfinc wel bequame</l>
<l>In haren ghebenediden aermen,</l>
<l>Ende hoe zoe dreef dat bitter caermen,</l>
<l>Die weeninghe ende den rouwe groot</l>
<l>Van ons heren bitter doot.</l>
<l><milestone unit="fol" n="70b"/> In dit vooroghen capitel</l>
<l>Zal ic u doen weten wel</l>
<l>Die vraye waerhede daer af,</l>
<l>Hoe cristus wart gheleit int graf.</l>
<l>Joseph ende nicodemus</l>
<l>Namen den lechame cristus</l>
<l>Ende wondene, als ict weet,</l>
<l>Werdeliken in een cleet</l>
<l>Ende balsemde den lechaem precieus</l>
<l>Met zalven zere virtueus,</l>
<l><pb n="158"/>Ende hebbene, dats waerheit,</l>
<l>Also in een graf gheleit.</l>
<l>Alsmen dit aldus doende zi,</l>
<l>Onse vrouwe was al daer bi,</l>
<l>Die zulken rouwe began driven,</l>
<l>Men zout ghespreken no ghescriven.</l>
<l>Met weninghen groot, godweet,</l>
<l>Sturte zoe menighen traen heet.</l>
<l>Gheen tonghe zoude zecghen moghen</l>
<l>Die bitter droufheit ende doghen,</l>
<l>Dat bitter weenen entie rouwe,</l>
<l>Die doe leet onse lieve vrouwe.</l>
<l>Ten es zo vroet gheen ghedochte,</l>
<l>Die dat wel ghepeinsen mochte.</l>
<l>Die edel lievelike creature</l>
<l>Was dien nacht enten dach alduere</l>
<l>Van weenen also zere tonder,</l>
<l>Alsoot ne was gheen wonder,</l>
<l>Dat zoe nauwe, dats waerhede,</l>
<l>Mochte gaen van grave mede.</l>
<l>Met helsene met cussene bequame</l>
<l>Begreep zoe den werden lechame</l>
<l>Van haren kinde, onsen here,</l>
<l>Also vele ende also zere,</l>
<l>Dat alle, die dat an zaghen,</l>
<l>Hadden dere ende zeiden met claghen:</l>
<l>Och, wat groter wreetheden</l>
<l>Hebben zij gheantiert heden</l>
<l>Die valsche iueden, tfelle venijn,</l>
<l>Die aergher ne mochten zijn</l>
<l>An dese over scone vrouwe,</l>
<l>Die hier drijft dus groten rouwe;</l>
<l>Ende haer wesen es zoe lievelijc</l>
<l>Dat men noyt zach haers ghelijc.</l>
<l><milestone unit="fol" n="70c"/> Zoe weende zoe utermaten zere</l>
<l>Ende verzuchte zo lanc zo mere,</l>
<l>Ooc claghede zo zere zoe,</l>
<l>Dat zoe brochte tvolc daertoe,</l>
<l>Dat zij ooc weenen ende claghen,</l>
<l>Die hare zo zere weenen zaghen.</l>
<l>Wie es also over wreet</l>
<l>Van zinne . die temael dat leet</l>
<l>Zaghe zo sconen goeden wive</l>
<l>Om haers zoons sterven driven,</l>
<l>Hine zoude niet al zinen moede</l>
<l>Liden metter moeder goede?</l>
<l>Wie zoude wesen also wreet,</l>
<l>Die zo vele tranen heet</l>
<l>Zaghe sturten der heligher vrouwe,</l>
<l>Hine zoude om haren rouwe,</l>
<l>Die zoe zo bitter dreef alteenen,</l>
<l>Hebben medeliden ende weenen?</l>
<l>Och wat bitterliker rouwe</l>
<l>Dreef gods moeder onse vrouwe!</l>
<l>Nu custe zoe zine hande zoete,</l>
<l>Nu custe zoe zine helighe voete,</l>
<l>Zine hals helsde zoe onblide</l>
<l>Ende onder wilen zine zide.</l>
<l>Zomtijt slouchzoe, es mi bekant,</l>
<l>Vor hare borste met haerre hant,</l>
<l>Zomtijt wranc soe haer hande te hope</l>
<l>Met overvloeyenden tranenlope.</l>
<l>Zoe anzach te menighen stonden</l>
<l>Bitterlike zine grote wonden;</l>
<l>Zine scone oghen zoe anzach</l>
<l>Also mesmaect ./ ende riep: owach!</l>
<l>Up zine borst zoe dickent vel</l>
<l>Ende up zinen mont, weetic wel.</l>
<l>Dus waer zijn herte zekerlike</l>
<l>Alte utermaten beestelike,</l>
<l>Die dit aldus hoorde vermanen</l>
<l>Van desen weenen, van desen tranen,</l>
<l><pb n="159"/>Ende die met deser ellendichede</l>
<l>Met alre herten niet ne lede!</l>
<l>Wij zien alle daghe anschijn,</l>
<l>Dat een vuul beestelijc zwijn</l>
<l>Werd beroert al rechte voort,</l>
<l>Alst een ander zwijn roupen hoort.</l>
<l><milestone unit="fol" n="70d"/> Ende wie heift zo hart ghedochte,</l>
<l>Hen zoude een lettel werden zochte</l>
<l>Ende der moeder doch ontfaermen</l>
<l>In haren liden ende caermen;</l>
<l>Beestich ende aergher moest hi wesen.</l>
<l>Wij vinden van onse here lesen,</l>
<l>Dat hi compasselijc ghinc weenen</l>
<l>Met marien magdaleenen,</l>
<l>Ende wat menschen zout ooc zijn,</l>
<l>Die in dit bitterlijc ghepijn</l>
<l>Ende doghen ./ deser maghet zoet</l>
<l>Niet zoude liden in zinen moet!</l>
<l>Wie zien noch heden in vele uren,</l>
<l>Dat liden hebben die gheburen</l>
<l>Up hare gheburen, als zij sterven,</l>
<l>Ende helpense graven menichwerven,</l>
<l>Ende hoe mach enich mensche dan</l>
<l>Horen spreken of lesen van</l>
<l>Den rouwen ./ die leet sinte marie</l>
<l>Ende niet daer in verdroeven hie?</l>
<l>Te rechte es hi hart als steen,</l>
<l>Die hoort desen bitteren ween</l>
<l>Van onser vrouwen ende niet</l>
<l>Daer of int herte heift verdriet!</l>
<l>Dese droufheit ende rouwe,</l>
<l>Die dus leet onse zoete vrouwe,</l>
<l>Als haer zone was gheleit</l>
<l>Int graf, alsoot es gheseit,</l>
<l><milestone unit="fol" n="71a"/> Die heift, also scrifture liet,</l>
<l>David wilen wel bediet,</l>
<l>Ende dat in die huutvaert</l>
<l>Van Abner, den prinche waert.</l>
<l>Dese abner, also ict las,</l>
<l>Prinche vanden here was</l>
<l>Binnen sauls tiden, dat verstaet,</l>
<l>Ende joab, die verrader quaet,</l>
<l>Was prinche vanden here al</l>
<l>Binnen davids tiden groot ende smal.</l>
<l>Nu waren dese twee in ghewer,</l>
<l>Joab ende ooc abner,</l>
<l>Om enen bloot, verstaet al bloot,</l>
<l>Die van abner was ghedoot.</l>
<l>Ten laetsten joab slouch desen</l>
<l>Verraderlike, also wij lesen,</l>
<l>In zijn liesche enewaerf,</l>
<l>Zo dat abner daer of staerf.</l>
<l>Van desen joab, daer wij of horen,</l>
<l>Hebbic ghescreven hier te voren,</l>
<l>Hoe hi al cussende verslouch</l>
<l>Amasam ./ also ic ghewouch.</l>
<l>Ende hi waest ooc, die absaloene</l>
<l>Ter doot brochte davids zone.</l>
<l>Nu heift hi met verranesse groot</l>
<l>Desen abner brocht ter doot.</l>
<l>Om dat hi dus was doot gheslaghen,</l>
<l>Dreef david droefheit ende claghen</l>
<l>Ende volghede over waer</l>
<l>Weenende zinen fierter naer.</l>
<l>Ende david ne dreef niet alleene</l>
<l>Claghen ende bitter weene</l>
<l>Om de doot van desen man,</l>
<l><pb n="160"/>Daer ic te voren of began,</l>
<l>Maer dat volc hi te male dede</l>
<l>Weenen ende drouven mede,</l>
<l>Ende sprac met droufheden lede,</l>
<l>Snijt, zeid hi, alle uwe cleede</l>
<l>Ende weent ende doocht verdriet,</l>
<l>Want twivelt daer of niet,</l>
<l>Dat heden es ghebleven doot</l>
<l>In israel een prinche groot.</l>
<l>Hine es ooc niet ghedood, verstaet,</l>
<l>Als toveraers of lieden quaet,</l>
<l><milestone unit="fol" n="71b"/> De welke zijn also rebel,</l>
<l>Dat zij den dood verdienen wel,</l>
<l>Maer als een vul gherechticheden</l>
<l>Van den kindren der quaetheden.</l>
<l>Dat was te zecghene, dat hi</l>
<l>Zonder redene versleghen zij.</l>
<l>Gods werde moeder van hemelrike</l>
<l>Sprac met rouwen dies ghelike</l>
<l>Bitterlike up den selven dach,</l>
<l>Dat zoe hare kint sterven zach,</l>
<l>Ende volghede zinen lechame naer</l>
<l>Ende sprac aldus openbaer</l>
<l>Ende riep in luder tale</l>
<l>Snijt uwe cleeder altemale,</l>
<l>Recht als of zoe zecghen woude,</l>
<l>Dat men tinderste cleet snyden zoude,</l>
<l>Bi welken cleede na minen waen</l>
<l>Zo zijn die crachten te verstaen.</l>
<l>Dese cleeder, zeidzoe, wilt snyden</l>
<l>Ende drouft in ons heren liden,</l>
<l>Ende weet, dat heiden een prince groot</l>
<l>In Israhel es bleven doot.</l>
<l>Ach, wat princhen was daer verslaghen</l>
<l>In Israhel ten zelven daghen!</l>
<l>Dats god, die ant cruce hinc,</l>
<l>Wien alle creaturen ende alle dinc</l>
<l>Gaf compassie ghemeene,</l>
<l>Als diere liden in hebben sceenen.</l>
<l>Die zonne liet haer scinen staen</l>
<l>Om die redene na mijn verstaen,</l>
<l>Dat zijn lechaem niet werde verbrant.</l>
<l>Die lucht verdonkerde te hant,</l>
<l>Om dat men ons heren lede</l>
<l>Niet zoude zien ende zijn naecthede.</l>
<l>Die erde bevede harde zere,</l>
<l>Om dat zij, die onsen here</l>
<l>Also zere pinende waren,</l>
<l>Hem daer of zouden vervaren.</l>
<l>Die tempel scuerde entie cortine,</l>
<l>Als die in ons heren pine,</l>
<l>Die hem die felle iueden deden,</l>
<l>Droeveden ende medeleeden.</l>
<l>Om dat die appostelen zweghen,</l>
<l>Riepen de steenen in allen weghen</l>
<l><milestone unit="fol" n="71c"/> Ende een groot luut zij ute ghaven.</l>
<l>Ooc ontdaden vele graven</l>
<l>Ende vele doden, also wij lesen,</l>
<l>Uten graven doe verresen,</l>
<l>Om dat zij zouden maken cont</l>
<l>Alder werelt ter selven stont</l>
<l>Die macht van desen prince groot,</l>
<l>Die daer was brocht ter doot.</l>
<l>Vele lieden, also wij lesen,</l>
<l>Die ute graven waren verresen,</l>
<l>Hebben hem, es mi verclaert</l>
<l>Vele lieden gheopenbaert,</l>
<l>Ende hebben hem zonder waen</l>
<l>In waren woorden doen verstaen</l>
<l>Die macht ende die moghenthede</l>
<l><pb n="161"/>Van desen prince, dats waerhede.</l>
<l>Die helsche viand, verstaet dat,</l>
<l>An die luchter zide doe zat</l>
<l>Van onsen here onder cruus.</l>
<l>Het dochte hem alte groot abuus</l>
<l>Ende groot wonder het hem dochte,</l>
<l>Wie die mensche wesen mochte,</l>
<l>Dien alsulke werdicheden</l>
<l>Alle creature deden</l>
<l>Ende ltzijgt waren verstoort zo zere</l>
<l>Om die dood van desen here.</l>
<l>Ende tvolc van der stede, die is</l>
<l>Gheheeten atheniensis,</l>
<l>Zaghen die sonne haer scinen laten</l>
<l>Ende verdonkeren utermaten,</l>
<l>Ende zeiden, dat god almachtich,</l>
<l>Die recht god es ende warachtich,</l>
<l>Ware in doghene ende in liden,</l>
<l>Ende zij ghinghen ten selven tiden</l>
<l>Ende maekede doe al daer</l>
<l>Eenen over sconen outaer.</l>
<l>Nochtan ne was god .j. twint</l>
<l>Met hemlieden doe bekent,</l>
<l>Als zij den outaer deden maken,</l>
<l>Als wel orcond latijnsche spraken,</l>
<l>Dat in dander werelt daer naer</l>
<l>Die god zoude wesen openbaer.</l>
<l>Laet ons met herten alteenen</l>
<l>Dese bitter dood beweenen</l>
<l><milestone unit="fol" n="71d"/> En[de] dese jamerlike huutvaert</l>
<l>Van desen helighen here waert.</l>
<l>Ende laet ons ooc tallen hueren</l>
<l>Met rouwen tcleet ons herten scueren,</l>
<l>Ende laet ons liden ende doghen</l>
<l>Hier up hebben na onse vermoghen.</l>
<l>Dat god onse here, alst es voorseit,</l>
<l>Aldus int graf was gheleit,</l>
<l>Dat es ons inder scrifturen</l>
<l>Wel beteekent bi figuren,</l>
<l>Bi jacobs kindren, bem ic vroeder,</l>
<l>De welke joseph haren broeder,</l>
<l>Ende was jacob liefste kint,</l>
<l>In die cisterne hebben ghesint.</l>
<l>Dese jacob kindren haten</l>
<l>Desen joseph utermaten,</l>
<l>Haren broeder, als nyders quaet,</l>
<l>Zonder redene of mesdaet,</l>
<l>Ende benydene toter doot.</l>
<l>Entie iueden, verstaet albloot,</l>
<l>Benyden cristum haren broeder,</l>
<l>Zonder redene, bem ic vroeder,</l>
<l>Ende was haer broeder, want hi andede</l>
<l>Hare broosche menschelijchede.</l>
<l>Dese kindren waren zo bedocht,</l>
<l>Dat zij valschelijc hebben vercocht</l>
<l>Haren broeder in waren dinghen</l>
<l>Den ysmaeliken om .xxx. penninghen;</l>
<l><pb n="162"/>Ende die valsche iueden eylaes</l>
<l>Hebben ghecocht jeghen judaes</l>
<l><milestone unit="fol" n="72a"/> Om .xxx. penninghen met lozen kere</l>
<l>Haren sceppre, haren here.</l>
<l>Jacobs kindren, zeicht scrifture,</l>
<l>Ghinghen josephs roc scueren;</l>
<l>Ende die iueden ombequame</l>
<l>Hebben ghescuert ons heren lechame,</l>
<l>Met naglen ende met dornen ghewont,</l>
<l>Ende maectene met gheeselen onghesont.</l>
<l>Maer al waest dat josephs cleit</l>
<l>Was ghescuert, alst es gheseit,</l>
<l>Het ne doghede min no mee</l>
<l>Van haren scuerne gheen wee;</l>
<l>Maer gods vleesch grote pine leet</l>
<l>Als dor die bitter pine wreet,</l>
<l>Die hem die felle iueden deden</l>
<l>Ja, in alle zine helighe leden.</l>
<l>Dese roc, verstaet de dinc,</l>
<l>Joseph vanden scoudren ghinc</l>
<l>Tote beneeden up zijn voet;</l>
<l>Ende in jhesus lechaem zoet</l>
<l>Ne was gheene ghezonthede</l>
<l>Vanden scoudren tote beneden.</l>
<l>Dese kindren, daer wij of horen,</l>
<l>Bespersden, als ic zeide te voren,</l>
<l>Desen roc, als ict verstoet,</l>
<l>Alover met eens weders bloet;</l>
<l>Die jueden bespersden ons heren leden,</l>
<l>Zo deedzij zine cleedren mede,</l>
<l>Al over ende over met zwaerre pine,</l>
<l>Metten propren bloede zine.</l>
<l>Dese kindren, zo ic zeide te voren,</l>
<l>Haren vader zere verstoren</l>
<l>Ende deden rouwe ende bitter leet,</l>
<l>Doe zij hem lieten zien dat cleet</l>
<l>Josephs / dat also was bebloet;</l>
<l>Ende marien der moeder goet</l>
<l>Hadde grote bitter pijnlijchede</l>
<l>Met haers zuens passie mede</l>
<l>Dese joseph, daer ic of began,</l>
<l>Die was also goed [een man]</l>
<l>Dat hi v...</l>
<l>Dat ...</l>
<l>N...</l>
<l><milestone unit="fol" n="72b"/> Vriendelike zinen hemelschen vader</l>
<l>Over zine vianden allegader,</l>
<l>Diene zo jamerlike begaden</l>
<l>Ende hem die bitter pine daden.</l>
<l>Dese joseph, also ict las,</l>
<l>Achter den tiden dat hi was</l>
<l>Vercocht van ziere broeders hant,</l>
<l>Wart hi here van egypten land;</l>
<l>Ende cristus, die om onse noot</l>
<l>Vanden iueden was ghedoot,</l>
<l>Die wart here moghentlike</l>
<l>Van hemel ende van ertrike,</l>
<l>Ende es ende was ende wesen zal</l>
<l>Almachtich god ende here van al.</l>
<l>Dese jacobs kindren, bem ic vroeder,</l>
<l>Moesten daer na haren broeder</l>
<l>Altoos te zinen dienste staen</l>
<l>Ende hem wesen onderdaen;</l>
<l>Ende na dat god was verresen</l>
<l>Vele iueden, also wij lesen,</l>
<l>Die worden daer na zere vast</l>
<l>In zijn helighe ghelove ghepast.</l>
<l><pb n="163"/>Jacob hoorde daer na zint,</l>
<l>Dat noch levede zijn kint,</l>
<l>Des hi zere blide was;</l>
<l>Ende als ooc verhoorde das</l>
<l>Marie ./ ende wiste openbare</l>
<l>Dat haer kint verresen ware,</l>
<l>Zo hadsoe bliscap also groot,</l>
<l>Als zoe rouwe hadde vander doot.</l>
<l>Dit woort joseph heift virtuut,</l>
<l>Dat het also vele luut,</l>
<l>Als "wassende", diet wel anziet,</l>
<l>Ende daer bi zo es bediet,</l>
<l>Dat tghelove van onsen here</l>
<l>Voort an wies zo lanc zo mere</l>
<l>Na der verrisenesse tijt</l>
<l>...</l>
<l>...</l>
<l><milestone unit="fol" n="72c"/> Dat onse here jhesus cristus</l>
<l>Was int graf gheleit aldus,</l>
<l>Ene figure ic daer of las</l>
<l>Vanden prophete gods jonas,</l>
<l>Dewelke, also ict verstoet,</l>
<l>Gheworpen was inder zee vloet.</l>
<l>Ende een walvisch quam tien stonden</l>
<l>Ende heift jonas daer verslonden.</l>
<l>Jonas was .iij. nacht ende .iij. daghe</l>
<l>Inden walvisch zonder zaghe;</l>
<l>Ende dies ghelike was onse here</l>
<l>In deerde, na scrifturen lere,</l>
<l>Begraven toten darden dach</l>
<l>In die erde daer hi lach.</l>
<l>Hoe dat bi jonas beteekenesse</l>
<l>Van ons heren verrisenesse</l>
<l>Ende ooc mede van zinen grave</l>
<l>Es ghegheven wel ./ daer ave</l>
<l>Wert u vertellet openbare</l>
<l>In [tcapitel dat v]olcht hier nare.</l>
<l>...</l>
<l>...</l>
</div>
<div type="chapter"><head type="chapter"><pb n="164"/> XXVIII</head>
<l><milestone unit="fol" n="72d"/> Int capitel dat hier voren</l>
<l>Staet ghescreven machmen horen</l>
<l>Die rechte vraye waerheit das,</l>
<l>Hoe onse here begraven was</l>
<l>Van enen ridder, es mi bediet,</l>
<l>Die joseph van aromathyen hiet.</l>
<l>In dit capitel, dat hier nu</l>
<l>Na volghet ./ zal ic toghen u,</l>
<l>Hoe onse here god na dit</l>
<l>Daelde in der hellen pit.</l>
<l>Nu hoort die waerheit dan daer af.</l>
<l>Te noene, als onse here gaf</l>
<l>Zinen gheest ander crucen hout</l>
<l>Ende staerf daer om onse scout,</l>
<l>Die ziele ons heren bi waerheden</l>
<l>Verzament metter godlijcheden</l>
<l>Daelde, zeid die latijnsche woort,</l>
<l>In de helle rechte voort</l>
<l>Om te troosten de vrienden zijn</l>
<l>... wien hi al dit ghepijn</l>
<l>... ict las</l>
<l>...tich was</l>
<l>...</l>
<l>...</l>
<l><milestone unit="fol" n="74a"/> Scillet theete vier van dien</l>
<l>Biden viere, dat wij hier zien,</l>
<l>Zo heet es dat vier boven desen.</l>
<l>Boven deser steden, zo wij lesen,</l>
<l>Zo staet, na der scrifturen verclaren,</l>
<l>Die helle, daer die helighen in waren</l>
<l><pb n="165"/>Voor ons heren comste gheleghen,</l>
<l>Die wij anders te heetene pleghen</l>
<l>In ons dietsch of vlaemsch albloot</l>
<l>Ende noemen dese: abrahams scoot.</l>
<l>Ende zomeghe heetent den voorbouch.</l>
<l>Scrifture mi hier of ghewouch,</l>
<l>Also ic hier te voren zeide,</l>
<l>Dat in dit voorbouch, in dese stede,</l>
<l>Die helighe vaders te zijn plaghen</l>
<l>Als zij storven / voor dien daghen,</l>
<l>Dat onse here om onse noot</l>
<l>An dat cruce wart ghedoot.</l>
<l>Daer brac die almoghende god</l>
<l>Aldie voochdye ende ooc dat slot</l>
<l>Ende heift ons allen zonder waen</l>
<l>Die poorte vanden hemel ontdaen.</l>
<l>In dese helle, als ic vernam,</l>
<l>Onse here god almoghende quam</l>
<l>Ende verloste zine vrienden alle</l>
<l>Die daer laghen bi ghetalle.</l>
<l>In deser voorseider hellen kiele</l>
<l>Zo was ons heren cristus ziele</l>
<l>Vander tijt, also ict las,</l>
<l>Dat hi ant cruus ghestorven was,</l>
<l>Toter ure dat hi na desen</l>
<l>God ende mensche was verresen.</l>
<l>Mi zeghet die latijnsche sprake</l>
<l>Voor waerhede, al was dat zake</l>
<l>Dattie ziele ons heren bequame</l>
<l>Ghesceeden was vanden lechame,</l>
<l><pb n="166"/>Nochtan was die godlijchede</l>
<l>Int vleesch ende in die ziele mede</l>
<l>Ende zoe ne was niet ghesceeden</l>
<l>In gheenre tijt van enich van beeden.</l>
<l>Die ziele was inden voorbouch</l>
<l>Metter godheit, als ic ghewouch,</l>
<l>Teen ende tander ghevoucht te zamen.</l>
<l>Vanden vleesche ons heren lechamen,</l>
<l><milestone unit="fol" n="74b"/> Daer sciet de gotheit gheen tijt af.</l>
<l>Al waest dat doot lach int graf,</l>
<l>Daer was altoos die godlijchede</l>
<l>Metten doden vleessche mede.</l>
<l>In die jeeste ic dus vernam,</l>
<l>Als onse here ter hellen quam</l>
<l>Entie helighe vaders, die lange,</l>
<l>Die godlijchede an gange,</l>
<l>Ende als die gotheit hem was bi</l>
<l>Ende zijse anzaghen ./ hadden zij</l>
<l>Al die bliscap ende vruechde claer</l>
<l>Van alte male den hemel daer,</l>
<l>Gheene pine zij besieven niet.</l>
<l>Ghelijc dat men te zecghen pliet</l>
<l>Int ghemeene, dat zo waer</l>
<l>Die paeus es . dat rome es daer,</l>
<l>Ende also in deser ghelike,</l>
<l>Waer onse here van hemelrike</l>
<l>Es in zijnre godlijchede,</l>
<l>Daer es die hemelsce glorie mede.</l>
<l>Ende om dat, alsoot es gheseit,</l>
<l>Daer was die vulle godlijcheit,</l>
<l>Zo wasser ooc, dat weet vorwaer,</l>
<l>Al die hemelsche bliscap daer.</l>
<l>Onse here jhesus dede ooc ghewach</l>
<l>Den moordenare upten selven dach,</l>
<l>Dat hi noch ant cruce hinc,</l>
<l>Ende zeide aldus dese dinc:</l>
<l>"Over waer zo zeghic di,</l>
<l>Dattu int paradijs met mi</l>
<l>Zuls verhueghen ende verbliden zaen."</l>
<l>Maer dat en es niet te verstaen</l>
<l>Vanden erdschen paradise,</l>
<l>Maer vander godheit ict bewise,</l>
<l>De welke alle vruechde gheift,</l>
<l>Die de hemel binnen heift,</l>
<l>Des diefs ziele dan zonder waen</l>
<l>Die es met onsen here ghegaen</l>
<l>Inder hellen voorbouch algadre,</l>
<l>Daer doe in laghen die helighe vadre</l>
<l>Ende zach die glorie der godlijcheden,</l>
<l>Ghelijc dat dander helighen deden,</l>
<l>Ende als die helighen zaghen onsen here,</l>
<l>Verblijden zij utermaten zere</l>
<l><milestone unit="fol" n="74c"/> Ende riepen ooc altemale</l>
<l>Met groter bliscap dese tale:</l>
<l>Du bes nu comen, here weert,</l>
<l>Wien wij langhe hebben begheert</l>
<l>Ende na wien dat wij met hopen</l>
<l>Hebben menichwaerf gheroepen.</l>
<l>Edele here, ghebenedijt</l>
<l>Moetti zijn in alre tijt,</l>
<l><pb n="167"/>Dat ghi ons aldus vertroost</l>
<l>Ende huut desen pine verloost!</l>
<l>Dat onse here na mijn tellen</l>
<l>Aldus es ghedaelt ter hellen</l>
<l>Metter godlijcheden weert,</l>
<l>Was wilen wel ghefigureert</l>
<l>Bi drien kindren, wilt gheloven,</l>
<l>Die gheset waren in enen oven</l>
<l>Met heeten viere, dats waerhede,</l>
<l>Binnen babylonien der stede,</l>
<l>Daer onse here omnipotent</l>
<l>Enen inghel heift ghesent,</l>
<l>Diese daer vertroosten zoude.</l>
<l>Die inghel ne quam niet also houde,</l>
<l>Des viers hitte na wart verkeert</l>
<l>In zoeten dauwe, als men ons leert.</l>
<l>Ende of dus mocht vertroosten hie</l>
<l>In den oven . dese kinder drie,</l>
<l>Hi die was een inghel maer,</l>
<l>Dien god hadde ghesent aldaer,</l>
<l>Zo mocht dan zelve vele mere</l>
<l>Verbliden god onse lieve here</l>
<l><milestone unit="fol" n="74d"/> Zijn helighen ende verhoghen,</l>
<l>Die laghen inder hellen doghen.</l>
<l>Dat god onse here, ghelovets mie,</l>
<l>Te trooste deser kindren drie</l>
<l>Zinen inghel heift ghesent,</l>
<l>Daer dede hi ons wel bi bekent,</l>
<l>Dat hi ter hellen zoude dalen daernaer</l>
<l>Ende zine vriende vertroosten daer.</l>
<l>Die dan waren in desen oven</l>
<l>Waren kindren, als wij gheloven,</l>
<l>Also ic hier te voren zeide,</l>
<l>Entie vaders in svoorbouchts stede</l>
<l>Die waren ooc onnosel ende goet</l>
<l>Ende zuver als kinder, bem ic vroet;</l>
<l>Ende alle die storven up ertrike</l>
<l>Voor ons heren comste zekerlike</l>
<l>Ende niet ne hadden bin haren leven</l>
<l>Van der zonden, die zij hadden bedreven,</l>
<l>Vulle penitencie ghedaen,</l>
<l>Moesten eerst ten vaghevier gaen.</l>
<l>Ende als zij ghezuvert waren,</l>
<l>Quamen zij int voorbouch daer nare,</l>
<l>Ende daer beidden zij met ghere</l>
<l>Na die comste van onsen here</l>
<l>Ende waren claer ende zuver vonden,</l>
<l>Zonder alleene vander erfzonden,</l>
<l>Diese daer ghevanghen helt</l>
<l>In den voorbouch also ghequelt,</l>
<l>Daerse niement lossen zoude</l>
<l>Dan god onse here, als hi woude.</l>
<l><milestone unit="fol" n="75a"/> Dit was wilen bediet wel</l>
<l>Bi den propheete daniel</l>
<l>Inden pit, hoort dit verclaren,</l>
<l>Daer hongherighe lyebaerden in waren.</l>
<l>Ende god onse here, mi bekent,</l>
<l>Heift hem bi abacuc teten ghesent.</l>
<l>Daniel, verstaet wel dit,</l>
<l>Was in eenen diepen pit</l>
<l>In tormente groot ghegheven</l>
<l>Hongherighen lyebaerden zeven,</l>
<l><pb n="168"/>Om dat zine in corten stonden</l>
<l>Zouden scueren ende verslonden.</l>
<l>God halp hem met ziere cracht</l>
<l>Ende heiftene onghequetst ghewacht.</l>
<l>Daniel ne hadde .j. twint niet teten,</l>
<l>Die materie doet mi weten,</l>
<l>Daer abacuc, dies ic ghewouch,</l>
<l>Den mayers tacker teten drouch,</l>
<l>Een inghel tot Abacuc quam,</l>
<l>Dine bi zinen hare nam</l>
<l>Ende voordene in waerre woort</l>
<l>Tot daniel rechte voort,</l>
<l>Ende heift hem also ghebrocht teten.</l>
<l>Ende hier bi zo es te weeten,</l>
<l>Dattie hemelsche drochtijn</l>
<l>Heift behoet die vrienden zijn</l>
<l>Inden voorbouch vor die vianden,</l>
<l>Dat zij de helighen niet en scanden,</l>
<l>Ende ten laetsten over waer</l>
<l>Zo es hi zelven comen daer</l>
<l>Ende heiftse met ziere duecht goet</l>
<l>Vertroost ende wel ghevoet</l>
<l>Ende ghevoert te zinen rike,</l>
<l>Daer zij in bliven ewelike.</l>
<l>Daniels pit, verstaet wel mi,</l>
<l>Daer es de helle beteekent bi,</l>
<l>Biden lyebaerden zonder waen</l>
<l>Zijn die vianden te verstaen,</l>
<l>Ende der lyebaerden waren zeven</l>
<l>Ende daer bi zo es wel bescreven,</l>
<l>Dat vianden in allen hueren</l>
<l>Ons tempteren ende becueren</l>
<l>Met anlicghene tallen stonden</l>
<l>Met zeven dootliken zonden,</l>
<l><milestone unit="fol" n="75b"/> Dewelke zijn hovaerdichede,</l>
<l>Nijt / gramscap / ende ghierichede,</l>
<l>Gulsicheit ende traecheit dan</l>
<l>Ende luxurie volghet daer an.</l>
<l>Dese zonden zijns sviants wapen</l>
<l>Ende schichten/ daer zij mede betrapen</l>
<l>Ons, die zij brochten gherne int net.</l>
<l>Met deser wapine es ooc beset</l>
<l>Die helle altoos /. ic zeker weet,</l>
<l>Ende staen ter scoten altoos bereet.</l>
<l>Al was dese helle met groter cracht</l>
<l>Ende met wapinen zere ghewacht,</l>
<l>Nochtane bracse ons heren bloet</l>
<l>Lichtelike al metter spoet,</l>
<l>Ende hi bracse, alst es anschine,</l>
<l>Lichtelike met cleenre pine.</l>
<l>Dit was wel beteekent dus</l>
<l>Wileneer in salmoens struus.</l>
<l>Saelmoen, die coninc van prise,</l>
<l><pb n="169"/>Hadde in costeliker wise</l>
<l>Eens struus jonc, na mijn verstaen,</l>
<l>In een glasin vat ghedaen,</l>
<l>Daert niet ute mocht in gheenen kere.</l>
<l>Ende die struus die had ghere</l>
<l>Zijn jonc te lossen, dat int glas</l>
<l>Daer also besloten was;</l>
<l>Die ne beidde doe niet lanc,</l>
<l>Maer zoe dede haestelike ganc,</l>
<l>Zo zij eerst mocht in die woestine /</l>
<l><milestone unit="fol" n="75c"/> Ende brocht van daer een woremkijn.</l>
<l>Den woremkine deedzoe zo wee</l>
<l>Ende beet up dat glas ontwee,</l>
<l>Also dat des worems bloet</l>
<l>Up dat glasin vaetkin woet.</l>
<l>Ende als dit bloet ghevallen was</l>
<l>Up dat constelike glas</l>
<l>Vanden worme, dien de struus beet,</l>
<l>Dat glas stappans in sticken spleet.</l>
<l>Aldus ghelike ooc onse here,</l>
<l>Die te lossene hadde ghere</l>
<l>Die in de helle waren ghevaen,</l>
<l>Heift zijn bloet ghesturt zaen</l>
<l>Vriendelike in der crucen pine</l>
<l>Ende dus loste hi de vrienden zine,</l>
<l>Want met dien ghebenediden bloede,</l>
<l>Dat voor ons sturte die here goede,</l>
<l>Die helle te male te broken was</l>
<l>Ende brac lichtelike als glas.</l>
<l>Ende den helighen eer yet lanc</l>
<l>Was ghemaect een goet huutganc.</l>
<l>O zoete jhesu, ic bidde di,</l>
<l>Dattu wils gheweerden mi</l>
<l>Te wachten vander hellen kiele,</l>
<l>Ende dat ghi mijn aerme ziele</l>
<l>Wilt doen comen tot uwen rike</l>
<l>Met cleenre pine lichtelike.</l>
<l>Amen</l>
</div>
<div type="chapter"><head type="chapter">XXIX</head>
<l><milestone unit="fol" n="75d"/> Int capitel nu voorscreven</l>
<l>Hebbic te kennen ghegheven,</l>
<l>Also ict in tlatijn vernam,</l>
<l>Hoe onse here ter hellen quam</l>
<l>Ende hoe hi daer die helighe vader</l>
<l>Verblijd heift allegader.</l>
<l>In dit capitel zal ic vertellen</l>
<l>Hoe hi den prinche vander hellen,</l>
<l>Lucifer ende zijn gheselscap al,</l>
<l>Verwonnen heift groot ende smal.</l>
<l>Nu zo hoort ende verstaet dan</l>
<l>Daer bi es god worden man,</l>
<l>Om dat hi woude, es mi becant,</l>
<l>Verwinnen den helschen viant,</l>
<l>Dien hi verwan inder menschelijchede</l>
<l>Ende moghentlike tonder dede</l>
<l><pb n="170"/>Ten tiden, dat die here goed</l>
<l>Zijn temptacien weder stoet,</l>
<l>Also ghi claerlike mocht horen</l>
<l>In een capitel hier te voren.</l>
<l>Nu heift zijn gheest, es mi bekant,</l>
<l>Metter godheit te gader den viant</l>
<l>Verwonnen in der hellen pit.</l>
<l>Harde wel heift beteikent dit</l>
<l>Onse here jhesus, dats waerhede,</l>
<l>In eene parable, die hi zeide,</l>
<l>Dewelke sprekende was van</l>
<l>Eenen sterken ghewapenden man,</l>
<l>Die zijn hof ende zijn rike wacht</l>
<l>Sterkelike met groter cracht.</l>
<l>Ende al dat zine macht heift bevaen,</l>
<l>Es in payse / dats te verstaen,</l>
<l>Altemale die helighe vadre,</l>
<l>Die daer ghevaen waren algadre.</l>
<l>Ende ghevielt zo daer naer,</l>
<l>Dat een sterker quame daer,</l>
<l>Die zal hem, dats ware tale,</l>
<l>Zine wapine nemen alte male.</l>
<l>Ende zal hem dies gheninden,</l>
<l>Dat hi den sterken zelve zal binden.</l>
<l>Bi desen sterken verstaet de leere,</l>
<l>Zo zullen wij verstaen lucifere,</l>
<l>Die zijn hof wachte, als ic ghewouch,</l>
<l>Dat es vander hellen tvoorbouch.</l>
<l><milestone unit="fol" n="76a"/> Dese helsche viant lucifere</l>
<l>Was ghewapent also zere</l>
<l>Ende zo staerc was hi te voren,</l>
<l>Eer dat onse here was gheboren,</l>
<l>Dat niement was sulker cracht,</l>
<l>Die zijn hof te breken had macht.</l>
<l>Ten laetsten zo quam onse here,</l>
<l>Die der stercheit hadde mere,</l>
<l>Ende niet was mensche / of god alleene,</l>
<l>Maer god ende mensche ghemeene.</l>
<l>Die ghinc in sviants hof te hant</l>
<l>Ende verwan daer den viant</l>
<l>Ende dedene tonder al confuus</l>
<l>Metter cracht zijns helichs cruus.</l>
<l>Dit heift bediet wel, als ic las,</l>
<l>Bi figuren bananyas,</l>
<l>Die toten lyebaert in waerre dinc</l>
<l>Binnen in zinen hole ghinc,</l>
<l>Dien bananyas, die sterke man,</l>
<l>Met eenre roede daer verwan.</l>
<l>Aldus ghinc god, es mi bekant,</l>
<l>In die helle toten viant,</l>
<l>Daer hi met ziere heligher roede,</l>
<l>Ende met zinen cruce goede,</l>
<l>Den viant heift zonder waen</l>
<l>Altemale tonder ghedaen.</l>
<l>Ende dat eist, dat spreict up dit</l>
<l>In zinen zouter coninc davit:</l>
<l><milestone unit="fol" n="76b"/> "Die roede ende die stoc van die</l>
<l><pb n="171"/>Dese hebben vertroost mi."</l>
<l>Nu zullen wij bi desen roeden</l>
<l>Te rechte enen stoc ghevroeden,</l>
<l>Die in de hant te draghen pleghen</l>
<l>Peilgrimen, die gaen achterweghen,</l>
<l>Daer zij hem an houden te menigher stede</l>
<l>Ende daer zij die honden verjaghen mede.</l>
<l>Welke stoc ons es van node</l>
<l>Ende bi dien stocke versta ic gode,</l>
<l>Dewelke onse stoc es dan,</l>
<l>Daer wij ons lieden houden an,</l>
<l>Dat wij niet vallen ute gracien state.</l>
<l>Voort doet hi ons dese bate,</l>
<l>Dat wij daer mede tallen stonden</l>
<l>Van ons weren die helsche honden.</l>
<l>Bi desen helighen stocke waert</l>
<l>Daer es dat cruce ooc bi verclaert,</l>
<l>Also ic hier te voren zeide,</l>
<l>Daer god den duvel mede tonder dede.</l>
<l>Ende dien stoc heift hi ghegheven</l>
<l>Ons lieden in dit aerme leven,</l>
<l>Dat wij ons vaste daer an houden</l>
<l>Ende den viant wederstaen zouden.</l>
<l>O lieve broeders, hoort na mien,</l>
<l>Laet ons merken ende bezien</l>
<l>Hoe grote eere ende werdicheit</l>
<l>Den cruce te rechte toe es gheseit,</l>
<l>Bi welken cruce, alsoet es bekant,</l>
<l>Wij moghen verwinnen onsen viant,</l>
<l>Dat zij die duvelen vander hellen,</l>
<l>Als zij ons tempteren ende quellen.</l>
<l>Biden houte, dies bem ic wijs,</l>
<l>Twelke wies int paradijs,</l>
<l>De duvel tmenscelike gheslachte</l>
<l>Al in vanghenessen brachte</l>
<l>Om eenre inkelre beete scout.</l>
<l>Ende bi des helighen crucen hout</l>
<l>Ghecreech die coninc der glorie</l>
<l>Goede zeghe ende victorie.</l>
<l>Dit teekin vanden helighen cruus</l>
<l>Heift zere wel verdient anhuus,</l>
<l>Dat hem altemale de lieden</l>
<l>Eere ende werdichede bieden,</l>
<l><milestone unit="fol" n="76c"/> Daer wij mede zijn ontgaen</l>
<l>Van daer wij alle waren ghevaen</l>
<l>Ende dat [god] selve heift ghewyet</l>
<l>Ende met zinen bloede ghebenedyet.</l>
<l>Ant cruce nu van groter eere,</l>
<l>Zo plachmen te hanghen wileneere</l>
<l>Quade lieden ende toveraren,</l>
<l>Die des duvels ghesellen waren.</l>
<l>Nu hevet zulke werdichede</l>
<l>Ende zulke privilegie mede,</l>
<l>Dat voor dat teekin van dien</l>
<l>Zij beroert zijn ende vlien,</l>
<l>Die vianden ende hem versaghen,</l>
<l>Wies kindren daer an thanghen plaghen.</l>
<l>Biden cruce plaghen wileneer</l>
<l>Die ghedoemde te liden meer,</l>
<l>Ja, die ghedoemt waren ter doot,</l>
<l>Ende nu meerset ende maect groot</l>
<l>Alle toecomst van helighen dinghen</l>
<l>Bi des helighen crucen teekeninghen.</l>
<l>Wileneer, alst men zach,</l>
<l>Metten cruce men doe plach</l>
<l>Die lieden te doden, bem ic vroet,</l>
<l><pb n="172"/>Alsoot nu metter ghalghen doet.</l>
<l>Ende nu werden wij ghenesen,</l>
<l>Die ziec zijn van zonden, bi desen,</l>
<l>Ende die in dootsonden zijn</l>
<l>Ghestorven ./ risen bi desen teekijn.</l>
<l>Of na der lettren zonder waen</l>
<l>Mach men dit ooc wel verstaen,</l>
<l>Als dat zieken hier bi ghenesen</l>
<l>Ende doden werden verresen,</l>
<l>Want waer die helighen tenigher steden</l>
<l>Enighe miraclen deden,</l>
<l>Als dat zij doden deden upstaen,</l>
<l>Of zieken of crepelen deden gaen,</l>
<l>Altoos eerst zo zeinde zij die.</l>
<l>Dus moghen wij merken, nu bezie,</l>
<l>Dat biden cruce in vreimder wisen</l>
<l>Zieken ghenesen ende doden verrisen.</l>
<l>Bi den cruce waren verblijt</l>
<l>Die helsche vianden voortijt,</l>
<l>Ende nu daer bi verbliden</l>
<l>Die inglen in allen tiden,</l>
<l><milestone unit="fol" n="76d"/> Want zij ghecreghen hebben die te voren</l>
<l>In der hellen waren verloren.</l>
<l>Ter doot vanden cruce lieden quaet</l>
<l>Waren ghedoemt om hare mesdaet;</l>
<l>Ende biden cruce nu ten stonden</l>
<l>Verlaet god des menschen zonden.</l>
<l>Dit cruce, daer ic nu of zeide,</l>
<l>Was om zine onwerdichede</l>
<l>Gheset verre buten der stat</l>
<l>Te calvarien, verstaet dat,</l>
<l>Also men stelt de galghen heden;</l>
<l>Ende nu om zine werdicheden</l>
<l>Stelment al omme openbare</l>
<l>Int hoochste der kerken upten outare.</l>
<l>Wilen was des crucen name</l>
<l>Zo versmaet, dat hem elc scame</l>
<l>Met handen ant cruus te comen,</l>
<l>Ende nu ten tiden, hebbic vernomen,</l>
<l>Anebeden ende doen werdichede</l>
<l>Keysers coninghen / princhen mede.</l>
<l>Die helsche viant na mijn merc,</l>
<l>Die zo fel was ende zoo sterc,</l>
<l>Dattene al die werelt wijt</l>
<l>Niet mocht verwinnen doe ter tijt,</l>
<l>Noch ieghen hem hadde macht gheen;</l>
<l>Ende nu en is gheen kint zo cleen,</l>
<l>Dat nu leift in desen daghen,</l>
<l>Ten zoudene metten cruce verjaghen.</l>
<l>Dese macht ende moghenthede</l>
<l>Gaf hem god, dat es waerhede,</l>
<l>Die vechtre van sterker cracht,</l>
<l>De welke metten cruce vacht</l>
<l>Jeghen den helschen viant dan,</l>
<l>Die hi metten cruce verwan,</l>
<l>Ende heift die poorten vander doot</l>
<l>Ghedestrueert cleen ende groot.</l>
<l><milestone unit="fol" n="77a"/> Dese moghende victorie</l>
<l>Die de coninc hadde der glorie,</l>
<l>Was wileneer in vreimden doene</l>
<l>Wel beteekent bi sampsoene,</l>
<l>De welke scuerde, es mi verclaert,</l>
<l>Engaddijs viand, den lyebaert.</l>
<l>Van desen sampsoen ic las,</l>
<l>Dat hi de stercste man was,</l>
<l>Dewelke oyt tenigher tijt</l>
<l>Gheboren was ter werelt wijt;</l>
<l><pb n="173"/>Ende zo sterken noyt ne gheen</l>
<l>Zonne noch mane nye besceen.</l>
<l>Ende om zijn stercheit groot zo zij</l>
<l>Onse here god verstaen daer bi,</l>
<l>Wiens moghenthede ende macht</l>
<l>Boven gaet alder werelt cracht,</l>
<l>Vanden welken die lybaert fel</l>
<l>Verwonnen es . die helsche duvel,</l>
<l>Ende es van gode gherovet mede</l>
<l>Van al ziere moghenthede.</l>
<l>Dese sampsoen, verstaet de dinc,</l>
<l>Wileneer teenen tiden ghinc,</l>
<l>Om dat hi een wijf trouwen zoude,</l>
<l>Ende in den wech was also houde</l>
<l>Een groot lyebaerd, dien hi ghereit</l>
<l>Scuerde met ziere moghentheit,</l>
<l>Die hem ieghen ghelopen quam.</l>
<l>Dus onse behoudre als ic vernam</l>
<l>Es ghedaelt als hier benee[den]</l>
<l>Van des hemels ho[ocheden],</l>
<l><milestone unit="fol" n="77b"/> Om dat hi zoude vriendelijc</l>
<l>Hier hem maken een huwelijc</l>
<l>Ende hem ter menschelijcheden dan</l>
<l>Voughen ./ ende werden man,</l>
<l>Twelke hi wel heift vulcomen.</l>
<l>Sampsoen heift een wijf ghenomen,</l>
<l>Van chananeen was zoe gheboren,</l>
<l>Ende cristus, als ghi moocht horen,</l>
<l>Wart gheboren es mi bekant,</l>
<l>Ter werelt in der iueden lant</l>
<l>Ende wilde daer gheboren wesen</l>
<l>Voor alle landen, zo wij lesen.</l>
<l>Sampsoens wijf heift lozelike</l>
<l>Hem verscalct ende boeslike;</l>
<l>Entie iueden, als ghi moocht horen,</l>
<l>Daer god onder was gheboren,</l>
<l>Hebben haren ghebure weert</l>
<l>Jamerliken ghetracteert.</l>
<l>Sampsoen plach, es mi bekant,</l>
<l>Die wijngaerden van zinen viant</l>
<l>Te verbernen ende dat coren.</l>
<l>Al zinen vianden dedi toren,</l>
<l>Jeghen hem allen hi zere vacht</l>
<l>Sterkelike met groter macht</l>
<l>Ende verweerde hem ieghen hem allen</l>
<l>Voor dootbliven ende mesvallen</l>
<l>Ende up zine vianden hi hem wrac,</l>
<l>Dat mens daer na van hem sprac.</l>
<l>Ende aldus in deser ghelike</l>
<l>Onse lieve here van hemelrike</l>
<l>Heift hem up die ioden ghewroken.</l>
<l>In scrifturen staet ghesproken</l>
<l>Dat der iueden lant versochten</l>
<l>Die romeynen ende daer up vochten</l>
<l>Ende asselgierde tland also,</l>
<l>Dats al die iueden worden onvro,</l>
<l>Ende sloughen zo menighen mensche doot</l>
<l>Ende hongher hadden zij zo groot,</l>
<l>Die daer woonden binder zaten,</l>
<l>Dattie moedren haer kindren aten.</l>
<l>Ende het was daer al verbrant,</l>
<l>Zo mesmaect was al dat lant</l>
<l>[Ende inder] steden, alsoot sceen,</l>
<l>[Niet deen op da]ndren bleef een steen.</l>
<l><milestone unit="fol" n="77c"/> Dat waest dat god te zecghen meende,</l>
<l>Als hi up jherusalem weende</l>
<l>Up den goeden palmzondach,</l>
<l>Daer ic wel of dede ghewach,</l>
<l>Also ic in een capitel dede horen,</l>
<l>Dat ghescreven staet hier voren,</l>
<l>Als te jherusalem quam onse here.</l>
<l>Te miere materie ic weder kere.</l>
<l><pb n="174"/>Dese sampsoen dan voorseit</l>
<l>Om zine over grote stercheit</l>
<l>Beteekent gode te rechte wel,</l>
<l>Die staerker es dan yement el,</l>
<l>Die den helschen liebaerd dan,</l>
<l>Onsen groten viand, verwan</l>
<l>Ende met ziere moghenthede</l>
<l>Al zine macht te nieten dede.</l>
<l>Ooc was wilen beteekent god</l>
<l>Bi enen man, die hiet ayoth,</l>
<l>Die egloene in waerre woort</l>
<l>Met zinen zweerde heift doorboort,</l>
<l>De welke was / es mi bekant,</l>
<l>Der kinder van jsrahel viant.</l>
<l>Egloen, dese voorseide man,</l>
<l>Dese was een coninc dan.</l>
<l>In die jeeste staet gheset,</l>
<l>Dat hi was harde zere vet</l>
<l>Want zo vet men gheen ne vant</l>
<l>Binnen zinen tiden in enich lant</l>
<l>Dese vette coninc ...</l>
<l>Alden dach met ...</l>
<l><milestone unit="fol" n="77d"/> Jeghen die kinder van jsrahel</l>
<l>Ende was hemlieden zere fel,</l>
<l>Ende ne spaerde cleen no groot;</l>
<l>Wat hi mochte slouch hi doot.</l>
<l>Ayoth peinsde in zijn ghedochte,</l>
<l>Hoe hi desen best doden mochte</l>
<l>Ende hi die kindre loste daer mede</l>
<l>Van jsrahel van ziere quaethede.</l>
<l>Nu heift ayoth wel bespiet,</l>
<l>Dat hi desen alleene ziet</l>
<l>In zijn hof, daer hi in zat.</l>
<l>Eglon quam te hem na dat</l>
<l>Ende stackene, als ict ghescreven vant,</l>
<l>Een zweerd metter aefscher hant</l>
<l>In zinen buuc zo over zere,</l>
<l>Dat tbloet daer ute liep metten smere</l>
<l>Ende sturte ter erden altemet,</l>
<l>Ende mids dat hi was zo vet,</l>
<l>Ne mocht hi dor gheene noot</l>
<l>Ende van dier steke bleef hi doot.</l>
<l>Ende ayoth, es mi bediet,</l>
<l>Tzweerd in zinen buuc steken liet.</l>
<l>Eglon was zijns lijfs onvro</l>
<l>Ende ayoth ziere vaerden vlo,</l>
<l>Ende loste die kinder van jsrahel</l>
<l>Also van haren viand fel.</l>
<l>Dese eglon, daer ic of las,</l>
<l>Om dat hi zo over vet was,</l>
<l>Machmen te rechte daerbi tellen</l>
<l>Den quaden viant vander hellen,</l>
<l>Want zijn buuc es also breet</l>
<l><pb n="175"/>Ende also wijt als ict weet,</l>
<l>Want hi daer in langhe stonden</l>
<l>menschelijc gheslacht had verslonden,</l>
<l>Ende moest al gaen int bitter quellen</l>
<l>Vander vreeseliker hellen.</l>
<l>Ten lesten heift onse here god</l>
<l>Den buuc doorboort, als ayoth</l>
<l>Den buuc van den coninc dede</l>
<l>Eglon, daer ic te voren of zeide;</l>
<l>Dus doorboorde in deser ghelike</l>
<l>Onse here god van hemelrike</l>
<l>[Den viant met]ten scaerpen zweerde</l>
<l>[Als hi bi ziere] passien weerde</l>
<l><milestone unit="fol" n="78a"/> Die helle heift te broken scier</l>
<l>Ende zijn vriende verloost van hier.</l>
<l>Die quade helsche viant dan</l>
<l>Den eersten mensche dan verwan</l>
<l>Bider beete in valscher zake</l>
<l>Des appels vander zoeter smake;</l>
<l>Ende cristus die daelde ter erden neder,</l>
<l>Ende hi heift verwonnen weder</l>
<l>Den duvel van machten groot</l>
<l>Met ziere bitterliker doot.</l>
<l>Ende hier in heift hi ons wel</l>
<l>Ghegheven een goed exempel</l>
<l>Ende ons wel bedieden woude,</l>
<l>Hoe de menschen vechten zoude</l>
<l>Altoos ieghen den helschen quaden</l>
<l>Al met duechdeliken daden.</l>
<l>Wij zien dat een meester vroet,</l>
<l>Also men in medicynen doet,</l>
<l>Dat hi contrarie dinghen gheneist</l>
<l>Met contrarien ./ Want eist</l>
<l>Dat een mensche te heet zij,</l>
<l>Coude dinghen gheift hem hi;</l>
<l>Ende es te cout die zieke man,</l>
<l>Heete dinghen gheift hi hem dan;</l>
<l>Ende also in andren medicinen.</l>
<l>Ende aldus zo eist anschine</l>
<l>Men zal verwinnen der wonden venijn</l>
<l>Met duechden die hem contrarie zijn.</l>
<l>Niemene god die crone gheift</l>
<l>Dan die wel ghevochten heift,</l>
<l>Ende niement mach vechten dan,</l>
<l>Hine heift eenen weder man.</l>
<l>God wille, also scrifture toocht,</l>
<l>Dat de mensche vechtinghe ghedoocht</l>
<l>Vanden viant ./ ende die wedersta,</l>
<l>Ende dat hi daer bi ontfa</l>
<l>Van gode also te meerre loon</l>
<l>Daer boven in des hemels woon.</l>
<l>Want zo hi hier meer wederstaet,</l>
<l>Zo hi daer meer loons ontfaet.</l>
<l>Onse here ghedoocht ooc wel,</l>
<l>Dat den goeden die viant fel</l>
<l>In zinen droom dickent tempteert</l>
<l>Ende in slape tribuleert,</l>
<l><milestone unit="fol" n="78b"/> Om dat zijt zouden weder staen</l>
<l>Ende also den loon ontfaen,</l>
<l>Ende also doen duechdelichede</l>
<l>In slape ende wakende mede.</l>
<l>Dus zo men meer wederstaet</l>
<l>Temptacien ./ zo men meer loons ontfaet.</l>
<l>Here, doe mi striden tallen stonden</l>
<l>Jeghen den viant ende ieghen de zonden,</l>
<l>Dat ic hebben moet te lone</l>
<l>Daer boven eenre victorien crone,</l>
<l>Daer ic mede in dijn rijc na desen</l>
<l>Levene /. ghecroont moet wesen.</l>
<l>Amen</l>
</div>
<div type="chapter"><head type="chapter"><pb n="176"/> XXX</head>
<l>Int capitel dat voor desen</l>
<l>Staet ghescreven ./ machmen lesen,</l>
<l>Hoe dat god van hemelrike</l>
<l>Heit verwonnen moghentlike</l>
<l>Onsen tempteerre, den helschen viant,</l>
<l>Ende roofde hem, also ict vant,</l>
<l>Van alte male der moghenthede,</l>
<l>Die hadde up de menschelijchede.</l>
<l>Daer te voren god als man</l>
<l>Den helschen duvel ooc verwan,</l>
<l>Daer ic hier te voren of zeide,</l>
<l>Zo dat hi gheene moghentheide</l>
<l>Hadde ./ den lechame ons heren</l>
<l>Met enigher zonde te tempteren.</l>
<l>Ende nu rooft hine van al zire machte,</l>
<l>Die hi hadde up onse gheslachte,</l>
<l><milestone unit="fol" n="78c"/> Ende hier of zo moochdi horen</l>
<l>In een capitel hier te voren.</l>
<l>In dit capitel zal ic dan</l>
<l>Scriven up, dats mi god jan,</l>
<l>Hoe onse vrouwe verwan ooc desen</l>
<l>Bi compassien, also wij lesen.</l>
<l>Altoos hadde marie int herte</l>
<l>Grote compassien / vander smerte</l>
<l>Ons heren ./ ende onthilt voorwaer</l>
<l>Al dese dinghen, die volghen hier naer.</l>
<l>Die scaerpe naglen entie onzoete,</l>
<l>Die dor staken ons heren voete,</l>
<l>Die dorboorden ooc onse vrouwe</l>
<l>Haer helighe herte met groten rouwe.</l>
<l>Die glavie, die ons heren zide</l>
<l>Wonde ende ontdede wide,</l>
<l>Dede marien zulke smerte,</l>
<l>Dat zoe haer steken dochte in therte.</l>
<l>Die utermaten scaerpe doren</l>
<l>Daer ic of sprac hier te voren,</l>
<l>Die in thooft van onsen here</l>
<l>Staken ende deden zere</l>
<l>Ende preckelden zo onzochte,</l>
<l>Staken gods moeder, als haer dochte,</l>
<l>In hare herte in waerre woort,</l>
<l>Zo dat hare dochte al doorboort</l>
<l>Ende dorsteken ende ghewont</l>
<l>Van dien doorne talre stont.</l>
<l>Dat scaerpe zweerd, die scaerpe woorde,</l>
<l>Die onse here vanden iueden hoorde,</l>
<l>Ende onverdient van hem spraken quaet,</l>
<l>Dit dorsnijt ende dor gaet</l>
<l>Onser vrouwen ziel ende lijf,</l>
<l>Als oft waer zweerd of knijf.</l>
<l><pb n="177"/>Ghelijc dat, na der latijnsche lere,</l>
<l>Den viant verwan onse here</l>
<l>Bi ziere passien ende pine,</l>
<l>Zo heift ooc die moeder zine</l>
<l>Verwonnen den helschen viant</l>
<l>Bi compassien, es mi bekant,</l>
<l>Ende moghentlike tonder ghedaen</l>
<l>Ende heift haer selven ghedaen aen</l>
<l>Die wapine ons heren passien mede,</l>
<l>Daer zoe mede wapende haer lede.</l>
<l><milestone unit="fol" n="78d"/> Dat was een edel wapen cleet</l>
<l>Daer zoe haer mede heift bereet,</l>
<l>Om sterkelijc te striden mede</l>
<l>Jeghen sviants moghenthede,</l>
<l>Dien zoe verwan, na mijn verstaen,</l>
<l>Ende heiftene zelve tonder ghedaen.</l>
<l>Dese weerde moeder, als ict weet,</l>
<l>Dies dus jeghen den viant street</l>
<l>Ende heift zine macht ghedestrueert,</l>
<l>Was wilen wel ghefigureert</l>
<l>Bi enen wive, die hiet judith,</l>
<l>Van welker staet ghescreven dit</l>
<l>Dat olyfernus die coninc</l>
<l>Beleghen hadde in waerre dinc</l>
<l>Ene stede, also ict las,</l>
<l>Daer judith in wonende was,</l>
<l>Van wies minne wart bevaen</l>
<l>Dese olyfernus harde zaen</l>
<l>Ende sprac: hi zoude laten bliven</l>
<l>Die stede ./ mocht hi van dien wive,</l>
<l>Die judith hiet, lude of stille</l>
<l>Van haer ghecrighen zinen wille.</l>
<l>Als dit judith heift verhoort,</l>
<l>Ghinc zoe met haesten rechte voort</l>
<l>Ende pareerde haer over scone</l>
<l>Ende zette up haer hooft een crone.</l>
<l>Hare voete ende al hare lede</l>
<l>Hadzoe wel verchiert mede.</l>
<l>...</l>
<l>...</l>
<l><milestone unit="fol" n="80a"/> Ende die over bitter dranc</l>
<l>Yzope / wijn . ende myrre ghemanc;</l>
<l>Die bedinghe gods es mi bekant,</l>
<l>Doe hi bat voor zinen viant;</l>
<l>Dat roupen gods, also ict weet,</l>
<l>Dat sturten zijnre tranen heet,</l>
<l>Ende dat hi in vreimder dinc</l>
<l>Den moordenaer te ghenaden ontfinc</l>
<l>Doe hi hem om ghenaden bat,</l>
<l>Ende al dat hi sprac na dat;</l>
<l>Hoe hi van ziere liever moeder</l>
<l>Sinte jhanne maecte behoeder</l>
<l>Ende als ziere moeder wachten hiet;</l>
<l>Ende dat die zonne haer scinen liet,</l>
<l>Dat zinen gheest gaf onse here,</l>
<l>Ende longius, diene stac met ghere</l>
<l>Die wart ziende, es mi bekent,</l>
<l>Die te voren hadde ghesijn blent;</l>
<l><pb n="178"/>Die erde beefde ende wart beroert,</l>
<l>Des tempels cortine es ghescoort,</l>
<l>Zo deden ooc te male die steene;</l>
<l>Zijns bloeds sturten met water ghemene,</l>
<l>Ende centurio zeide properlike:</l>
<l>"Dits de gods zone warachtelike";</l>
<l>Ende hoe vele graven zijn ondaen,</l>
<l>Die berch van calvarien zonder waen,</l>
<l>Die .xxx. penninghe, dats waerhede,</l>
<l>Daer onse here vercocht was mede,</l>
<l>Die wanhope van judas,</l>
<l>De welke niet verlost ne was</l>
<l>Metter passien ende pijn</l>
<l>Vanden hemelschen drochtijn,</l>
<l>Met andren pinen ende met desen,</l>
<l>Die god leet also wij lesen,</l>
<l>Heift hare ghewapent onse vrouwe</l>
<l>Met haren bitterliken rouwe,</l>
<l>Ende als onse voorvechtighe machtich</l>
<l>Met gods gracien zere crachtich,</l>
<l>Heift zoe verwonnen, es mi bekant.</l>
<l>Ende tonder ghedaen onsen viant.</l>
<l>In dese vrouwe mach dan wel wesen</l>
<l>Scrifture vervullet, die wi lesen,</l>
<l>Die aldus luut na mijn verstaen:</l>
<l>O maria, "du zuls noch gaen</l>
<l><milestone unit="fol" n="80b"/> Up aspis, dats up een serpent,</l>
<l>Ende basiliscus", daer bi bekent</l>
<l>Es de viant ./ in goeder trouwe,</l>
<l>Daer up zal gaen onse vrouwe.</l>
<l>"Die drake ende die liebaert</l>
<l>Wort onder dine voete ghetart,"</l>
<l>Daer wi den duvel ooc bi verstaen,</l>
<l>Daer zal maria met voeten up gaen,</l>
<l>Ende du, sathanas, zuls benyden</l>
<l>Hare voetstappen tallen tiden,</l>
<l>Ende zoe zal nochtan, dies ghelooft,</l>
<l>Onder voeten tarden dijn hooft.</l>
<l>Dit was ons wilen bediet wel</l>
<l>Bi enen wive die hiet jael,</l>
<l>De welke was, zo zeide men mi,</l>
<l>Eens mans wijf abels cynei,</l>
<l>Die enen man, als ic versta,</l>
<l>Die gheheeten was sisara,</l>
<l>Met enen naghel in waerre woort</l>
<l>Zijn hooft boven heift dorboort.</l>
<l>Dese man, nader historien lere,</l>
<l><pb n="179"/>Die was prinche vanden here</l>
<l>Eens coninx, die jabin hiet.</l>
<l>Dese sysara ne liet niet</l>
<l>Te vechtene ende te wesen fel</l>
<l>Up die kindren van jsrahel</l>
<l>Ende dede hem dach na dach</l>
<l>Uploop ende quaet, daer hi mach.</l>
<l>Ten laetsten es hi in waerre woort</l>
<l>Met enen naghele doorboort</l>
<l><milestone unit="fol" n="80c"/> Dor den timpel van zinen hoofde</l>
<l>Van jael, die hem zijns lijfs roofde.</l>
<l>Ende aldus in deser ghelike</l>
<l>Gods moeder van hemelrike</l>
<l>Heift ooc aldus, es mi bekant,</l>
<l>Den helschen duvel onsen viant</l>
<l>Metten naglen, also ict las,</l>
<l>Doorboort ./ daer mede ghenaghelt was</l>
<l>Onse lieve behoudre cristus.</l>
<l>Als sysara was dood aldus,</l>
<l>Was van ziere moeyenesse fel</l>
<l>Verlost dat volc van jsrahel.</l>
<l>Ende als die viant verwonnen zij</l>
<l>Van onser vrouwen, zo es hi</l>
<l>Altonder / ende es, des ghelooft,</l>
<l>Gheheelike ende al gherooft</l>
<l>Van altemale der moghenthede,</l>
<l>Die hi hadde up de menschelichede.</l>
<l>Maria ooc wel beteekent sij</l>
<l>Bider coninghinne thamari,</l>
<l>Die tyerum den coninc wreet</l>
<l>Met enen zweerde zijn hooft of smeet,</l>
<l>Die menighen had brocht ter doot</l>
<l>Ende had die begherte zo groot</l>
<l>Om der lieden bloetsturtinghe,</l>
<l>Dat hine mochte met gheenen dinghen</l>
<l>Van lieden te doden zijn verzaet,</l>
<l>Ende up elkerlike sprac hi quaet</l>
<l>Ende hi vacht ooc wredelike</l>
<l>Met ziere machte up elc rike.</l>
<l>Jeghen elken hi strijt beghaert</l>
<l>Ende hi gheenen mensche ne spaert,</l>
<l>Wat dat hi ghecrighen mochte,</l>
<l>Zijn bloet sturte hi onzochte.</l>
<l>Ten laetsten was ghevanghen hi</l>
<l>Vander coninghinne thamari,</l>
<l>Die hem ghereet zijn hooft ofslouch</l>
<l>Ende waerpt, als mi tlatijn ghewouch,</l>
<l>In een vat ./ vul, dats waerhede,</l>
<l>Menschenbloeds, ende dus zoe zeide:</l>
<l>Maec di van menschenbloede zat,</l>
<l>Want ic weet voorwaer wel, dat</l>
<l>Dune mochts in dijn leven quaet</l>
<l>Van menschenbloede niet zijn verzaet.</l>
<l><milestone unit="fol" n="80d"/> Ende aldus die helsche viant</l>
<l>Begheerde ooc, es mi bekant,</l>
<l>Der lieder doomenesse zo zere,</l>
<l>Hine mochts zat werden nemmermere.</l>
<l>Ten laetsten, also ict bekinne,</l>
<l>Vinckene die hemels coninghinne,</l>
<l>Die bi cristus pijnlijchede</l>
<l>Ende met hare compassie tonderdede,</l>
<l>Ende heift onsen viant quaet</l>
<l><pb n="180"/>Met ewegher doemenesse verzaet,</l>
<l>De welke doemenesse, zo ict weet,</l>
<l>Hi ons lieden hadde bereet.</l>
<l>O zoete jhesu, hemels drochtijn,</l>
<l>Ghef ons metter hulpen dijn,</l>
<l>Dat also moeten verwinnen wij</l>
<l>Den viant ./ dat wij daer bi</l>
<l>Moeten verdienen in dijn rike</l>
<l>Met di te wuenen ewelike.</l>
</div>
<div type="chapter"><head type="chapter">XXXI</head>
<l>Int capitel hier voorgaende</l>
<l>In waren woorden ic vermaende,</l>
<l>Also mi tlatijn dede bekant,</l>
<l>Hoe verwonnen es de viant</l>
<l>Eerst van gode met ziere pine</l>
<l>Ende daer na vander moeder zine</l>
<l>Bider compassie ende rouwe,</l>
<l>De welke doghede onse vrouwe.</l>
<l>In dit capitel, dat hier nu</l>
<l>Na volcht /. zal ic toghen u,</l>
<l><milestone unit="fol" n="81a"/> Hoe de mensche es verlost na dit</l>
<l>Ute der hellen caerker pit.</l>
<l>In dien dach, also ict las,</l>
<l>Dat onse here ghehanghen was</l>
<l>An dat cruce om onse scout</l>
<l>Ende staerf an der crucen hout,</l>
<l>Zo daelde zijn gheest in waerre woort</l>
<l>Int voorbouch der hellen rechtevoort,</l>
<l>Also ic u wel dede horen</l>
<l>In een capitel hier te voren.</l>
<l>Enighe waren ende zijn zo zot,</l>
<l>Dat beidde onse here god</l>
<l>Tote paeschdaghe daer naer,</l>
<l>Eer hi daer quam ./ maer dats niet waer.</l>
<l>Rechte voort in waerre dinc</l>
<l>Onse here ter hellenwaert ghinc,</l>
<l>Als hi doot was goedevrydaghe,</l>
<l>Tote hem, daer zil ghevanghen laghen,</l>
<l>Daer zij doghede bitter quellen</l>
<l>Inden caerker vander hellen.</l>
<l>Ende daer toe spoedde hem onse here</l>
<l>Met groter haesten harde zere.</l>
<l>Bi redene men dit merken can:</l>
<l>Want heift enen vrient een man,</l>
<l>Die ghepijnt es ./ ende ltniet negt mach</l>
<l>Hem troosten up den eersten dach,</l>
<l>Hi dade onhoofscheit ende quaet,</l>
<l>Dat hine daerin bliven laet</l>
<l>Ende hem niet vertrooste hi,</l>
<l>Eer dattie darde dach comen zij.</l>
<l>Ende cristus, also ic scouwe,</l>
<l>Was onse vrient, zo ghetrouwe</l>
<l>Als hi mochte, dats waerheit,</l>
<l>Ende dus ne heift hi niet ghebeit</l>
<l>Ons te troostene / maer hi quam zaen,</l>
<l>Als zine passie was vuldaen,</l>
<l><pb n="181"/>Zonder letten, als men ons leert,</l>
<l>Ter hellen, daer hi visenteert</l>
<l>Zine vrienden in des caerkers cas,</l>
<l>Daer hi omme ghestorven was.</l>
<l>Ende daer in heift hi ons wel</l>
<l>Ghegheven goed exempel.</l>
<l>Wilden [wij] betren haer ghepijn</l>
<l>Die in purgatorien zijn, /</l>
<l><milestone unit="fol" n="81b"/> Wij ne sullen vervuersten niet</l>
<l>Die weldaet, die mer over pliet,</l>
<l>Maer wat dat men daer over doet,</l>
<l>Dat zalmen spoeden / zo eist goet,</l>
<l>Want zo men langher beid daer mede,</l>
<l>Zo langher es haer pijnlichede.</l>
<l>Want merct zelve, die int ghepijn</l>
<l>Vander purgatorien zijn,</l>
<l>Licghen ghetorment int quellen</l>
<l>Met pinen groot zonder vertellen.</l>
<l>Hets goed te wetene dat hi</l>
<l>Bitterlike ombeidende zij.</l>
<l>Zomich, die vor zine vrienden weert</l>
<l>Weldaden te doen begheert,</l>
<l>Doet lesen messen zonder zaghe</l>
<l>Ende dat ghedurende .xxx. daghe.</l>
<l>Trouwen, dat es harde goet</l>
<l>Ende baet hem, daer ment over doet,</l>
<l>Maer het waer beter up enen dach</l>
<l>Ghedaen ./ als elc ghevroeden mach,</l>
<l>Want die inder pinen zijn daer,</l>
<l>Tverbeiden es hem harde zwaer.</l>
<l>Ende dit zo zulle wij zonder waen</l>
<l>Van alle bedinghen ooc verstaen.</l>
<l>Wilmen met bedinghen trooste[n desen]</l>
<l>Ende orizoene over [hem lesen]</l>
<l>Dat zal men doen al [onghelet],</l>
<l>Want also comet hem te bet,</l>
<l>Dan of mer langhe mede beide,</l>
<l>Also ic hier te voren zeide.</l>
<l>Laet ons dan haesten om die pijn</l>
<l>Te zochtene / van die daer zijn</l>
<l>In purgatorien / ende daer doghen,</l>
<l>Want wij bi redenen merken moghen,</l>
<l>Dat die haest hem vrome doet,</l>
<l>Want hem god zo zere spoet.</l>
<l>Ter materien ic weder kere.</l>
<l>Aldus was comen onse here</l>
<l>Inder hellen vorbouch als ic zeide,</l>
<l>Te zinen vrienden, dats waerhede,</l>
<l>Ende hine heifse in waerre woort</l>
<l>Niet verlost rechte voort,</l>
<l>Also mi tlatijn over screef,</l>
<l>Maer cristus bi hemlieden bleef</l>
<l><milestone unit="fol" n="81c"/> Ende heiftse daer in een tijt</l>
<l>Met ziere presencien verblijt.</l>
<l>Want als daer was onse here,</l>
<l>Waren zij verblijt zo zere,</l>
<l>Dat ict niet zoude zecghen moghen,</l>
<l>Noch peinsen, al wildics mi poghen,</l>
<l><pb n="182"/>Want waer hi es zekerlike,</l>
<l>Daer es de glorie van hemelrike.</l>
<l>Ter middernacht, makic u cont,</l>
<l>Als hi vander doot up stont,</l>
<l>Doe voerde hise alghemeene</l>
<l>Vanden dieper caerker steene,</l>
<l>Vanden vulen helschen slike</l>
<l>In die glorie van hemelrike.</l>
<l>Dat die lieden aldus ghevaen</l>
<l>Laghen ./ als ic dede verstaen,</l>
<l>Ende datse god heift vertroost</l>
<l>Ende uter vanghenesse verloost,</l>
<l>Was ons wilen beteekent wel</l>
<l>Biden kindren van jsrahel,</l>
<l>Die in egypten laghen onvro</l>
<l>Ghevaen vanden coninc pharao,</l>
<l>Daer zij zwaerlike waren ghepijnt.</l>
<l>Hier of men ghescreven vint,</l>
<l>Dat zij, die laghen in diere node,</l>
<l>Riepen harde zere up gode,</l>
<l>Omoedelike al ghemeene,</l>
<l>Met droufheden ende met weene,</l>
<l>Dat hise loste in corten daghen</l>
<l>Uten prisoene, daer zij in laghen.</l>
<l><milestone unit="fol" n="81d"/> God zach up hare ellendichede</l>
<l>Ende toochdem zine ontfermichede</l>
<l>Ende openbaerdem, zijt ghewes,</l>
<l>Up enen berch den goeden moyses</l>
<l>In enen doren ./ als men mi screef,</l>
<l>Die bernede ende nochtan groene bleef</l>
<l>Ende gheheel ende onghescant,</l>
<l>Dor al dat daer in was de brant.</l>
<l>Nu heiften god es mi bekent,</l>
<l>Toten coninc pharao ghesent,</l>
<l>Ende bi moyses dedi wel</l>
<l>Verlossen die kinder van jsrahel,</l>
<l>Diese leedde ute haren wee</l>
<l>Met drogher voeten dor de zee.</l>
<l>Ende pharao dede na hem ganc,</l>
<l>Die in die rode zee verdranc</l>
<l>Met altemale ziere scaren</l>
<l>Ende met al die met hem waren.</l>
<l>Ende aldus in deser ghelike</l>
<l>Zij die laghen in den slike,</l>
<l>Ghevanghen inder hellen pit,</l>
<l>Riepen up gode, verstaet dit,</l>
<l>Alghemeenlic, also wi lesen</l>
<l>God wilt in onse hulpe wesen,</l>
<l>Score dijn hemele ende dale.</l>
<l>Dit riepen zij in waerre tale</l>
<l>Verlos ons, here, des bidde wi di,</l>
<l>Want ghemate ende arem zijn wij,</l>
<l>Ende wi ne hebben ooc niet</l>
<l>Ons mede te lossen, wats ghesciet.</l>
<l>Zend ons, here, bidde wij, stappant</l>
<l>In onse hulpe dijn helighe hant,</l>
<l>Daer ons mede gheholpen zij;</l>
<l><pb n="183"/>Dijn godlijc lam, des bidde wi di,</l>
<l>Dat ons moete in hoghen doene</l>
<l>Maken ene vaste zoene</l>
<l>Jeghen di in corten stonden,</l>
<l>Ende daer wij mede werden ontbonden</l>
<l>Van onser bitterliker noot</l>
<l>Ende van onser pinen groot.</l>
<l>Aldus riepsij te gode weder:</l>
<l>Here, wil dijn licht zenden neder</l>
<l>Dat ons lichte in deser steden</l>
<l>Ende van ons drive dese deimsterheden,</l>
<l><milestone unit="fol" n="82a"/> Zent ons neder in corten stonden</l>
<l>Dine waerheit ./ zo dat vonden</l>
<l>Moete werden ./ god almachtich,</l>
<l>Dine propheten alle warachtich.</l>
<l>In andren manieren ende in desen</l>
<l>Riepen die lieden, also wij lesen,</l>
<l>Die in der hellen waren ghevaen,</l>
<l>Gode onsen lieven here aen.</l>
<l>Ten laetsten god hemlieden dede</l>
<l>Ende toghede zine ontfermichede,</l>
<l>Ende hi es tot onser vromen</l>
<l>Vanden hemel neder comen</l>
<l>In enen doren, die bernde claer</l>
<l>Ende groene bleef, dat is waer,</l>
<l>Ende dat bediet, als ghi moocht horen,</l>
<l>Dat hi ter werelt wart gheboren</l>
<l>Van marien, alst es gheseit,</l>
<l>Die niet verloos haer zuverheit,</l>
<l>Nichtemeer, das es waerhede,</l>
<l>Dan die doren zijn groenheit dede.</l>
<l>God heift gheplaecht ende ghescant</l>
<l>Der kindren van Israhel viant,</l>
<l>Ende heiftse van daer, also ict weet,</l>
<l>In een lant te male gheleet,</l>
<l>Daer alle weelde in groeyt</l>
<l>Ende daer melc ende honich vloeyt.</l>
<l>Ende aldus in deser ghelike</l>
<l>Plaechde god van hemelrike</l>
<l>Den helschen viant, dar ic lyen,</l>
<l>Met al ziere compaengyen,</l>
<l>Ende leedde zine vriende met solaes</l>
<l>Daer boven inden eweliken paes,</l>
<l>Daer bliscap es ende alle vruecht</l>
<l>Ende alle ghenoechlicheit ter duecht,</l>
<l>Ende daer el niet en es dan goet.</l>
<l>Dus zijn die zalighe ghevoet</l>
<l>Met zoeter melc altoos / in dien</l>
<l>Dat zij daer met oghen zien</l>
<l>Vulmaectelike ende scouwen an</l>
<l>Gode, die es worden warachtich man.</l>
<l>Met honinghe zijn zij ooc verzaet</l>
<l>Ende daer bi men wel verstaet,</l>
<l><milestone unit="fol" n="82b"/> Dat zij an scouwen ende contempleren</l>
<l>Die rechte godlijcheit ons heren,</l>
<l>Die gheenen mensche in dit leven</l>
<l>Noyt te kennene was ghegheven.</l>
<l>Als onse here dus lossen zoude</l>
<l>Dese kinder van jsrahel, hi woude</l>
<l>Dat zij na ons heren ghebode</l>
<l>Een lam zouden offeren gode.</l>
<l>Ende als hi die vrienden zine</l>
<l><pb n="184"/>Lossen woude uter hellen pine,</l>
<l>Zo heift hi ander crucen hout</l>
<l>Hem zelven gheoffert dor onse scout.</l>
<l>Dat god uter hellen brachte</l>
<l>Ende loste tmenschelike gheslachte,</l>
<l>Dat heift ons die here weert</l>
<l>Wilen wel ghefigureert,</l>
<l>Also ict int latijn vernam,</l>
<l>Biden patriark abraham,</l>
<l>Dien hi loste vanden viere</l>
<l>Svolx van caldeen onghehiere.</l>
<l>Nu zal ic u scriven hoe</l>
<l>Dit aldus es comen toe.</l>
<l>Van caldeen die lieden dan,</l>
<l>Daer ic te voren of beghan,</l>
<l>Anebeedden ieghen gods ghebod</l>
<l>Tvier ende hildent over god.</l>
<l>Abraham die patriarke weert</l>
<l>Hevet hemlieden gheblameert</l>
<l><milestone unit="fol" n="82c"/> Ende ne wilde, wats ghesciet,</l>
<l>Tvier over god anebeden niet.</l>
<l>Die onghelovighe, als ic vernam,</l>
<l>Namen den goeden abraham</l>
<l>Ende worpene in dat viere,</l>
<l>Ende god, onse here goedertiere,</l>
<l>Dien abraham oeffent ende anebeid,</l>
<l>Toochdem zine ontfaermicheit</l>
<l>Ende lostene alte hande</l>
<l>Van der onghelovigher brande.</l>
<l>Ghelijc dat god met ziere macht</l>
<l>Den goeden abraham heift ghewacht,</l>
<l>Dat hi daer niet wart verbrant,</l>
<l>Also behoede hi onghescant,</l>
<l>Zonder quetsure alle gadre,</l>
<l>Vanden viant die helighe vadre.</l>
<l>Maer god verloste abraham,</l>
<l>Die daer na wart, als ic vernam,</l>
<l>Een upper vader van vele lieden.</l>
<l>Ende god loste, hoord mijn bedieden,</l>
<l>Die helighe vaders, zo ic ghewouch,</l>
<l>Van uter hellen voorbouch</l>
<l>Ende doe zo vouchde hi die</l>
<l>Inder inglen compangye.</l>
<l>Dese verlossinghe voorseit</l>
<l>Van alte male der menschelicheit</l>
<l>Heift god, als ic zecghen zel,</l>
<l>Wileneer beteekent wel,</l>
<l>Ten tiden dat onse here god</l>
<l>Loste ./ den gherechtighen loth.</l>
<l><milestone unit="fol" n="82d"/> In der steden, elc wel versta,</l>
<l>Die gheheeten was sodoma,</l>
<l>Die te niete ghinc ende verdranc,</l>
<l>Daer god om der zonden stanc</l>
<l>Van ener telghe van luxuren,</l>
<l><pb n="185"/>Die de zonde heet ieghen naturen,</l>
<l>Dat mans te gader / of wiven</l>
<l>Oncuusheit van luxurien driven,</l>
<l>Bernende sulfer ende vier</l>
<l>Dede ltgodgt reynen onghehier.</l>
<l>In al die stede, hoort mijn bedieden,</l>
<l>Ne waren gheene gherechtighe lieden,</l>
<l>Also wij vinden in latine,</l>
<l>Meer dan loth / ende ooc de zine.</l>
<l>God die dede te weten dien,</l>
<l>Dat zij van danen zouden vlien.</l>
<l>Zij dadent / ende diere in bleven,</l>
<l>Lieten jamerlijc haer leven,</l>
<l>Want god dede, also ic zeide,</l>
<l>Reynen in die voorseide stede</l>
<l>Sulfer ende vier, es mi bekant,</l>
<l>Ende heiftse altemale verbrant.</l>
<l>Ende daer na in waerre tale</l>
<l>Verdranc die stede altemale</l>
<l>Ende noch daer toe steden twee,</l>
<l>Ende dat heet noch de dode zee,</l>
<l>Want daer visch no voghel ne mach</l>
<l>Daer in leven noch up desen dach,</l>
<l>Noch gheen dier, datter werelt leift.</l>
<l>Dus ghelijc dat verlost heift</l>
<l>Onse here god, als ic began,</l>
<l>Alle die goede lieden dan</l>
<l>Uter steden ./ ende die lieden quaet</l>
<l>Hi daer in bederven laet,</l>
<l>Also loste god ooc alleene</l>
<l>Die goede uten helschen weene,</l>
<l>De welke laghen, als ic ghewouch,</l>
<l>Ghevanghen inder hellen vorbouch,</l>
<l>Maer die in de helle waren verdoomt,</l>
<l>Van gode hem gheen troost ne comt.</l>
<l>Niemen ne zij dan zo zot,</l>
<l>Dat hi wane of zecghe, dat god</l>
<l>De helle zo brac lude of stille,</l>
<l>Hine machse maken als hi wille.</l>
<l><milestone unit="fol" n="83a"/> Die helle der verdoemder lieden</l>
<l>Daer quam god niet na mijn bedieden,</l>
<l>Ende die comen zijn te desen,</l>
<l>Nemmermeer zulsij verlost wesen,</l>
<l>Maer zij bliven in dien torment</l>
<l>Ewelike al zonder hent.</l>
<l>Ic bidde di, here goedertiere,</l>
<l>Dat ic in alsulker maniere</l>
<l>Mi moete met al miere machten</l>
<l>Also van deser hellen wachten,</l>
<l>Ende ic mi moete al zonder blijf</l>
<l><pb n="186"/>Also zuveren hier in dit lijf,</l>
<l>Ende mijn vleesch ooc zo castye</l>
<l>Bider hulpe here van die,</l>
<l>Dat ic vlie dat zwaer torment</l>
<l>Der hellen / twelc es zonder hent.</l>
<l>Voort wilt mi sulke gheesele gheven,</l>
<l>Plaghe ende pine in dit leven,</l>
<l>Dat ic verdiene verlost te zine</l>
<l>Vander eweliker pine.</l>
<l>Dien ghi mint, ghi wilt dat hi</l>
<l>In dit leven ghecastijt zij,</l>
<l>Ende daer bi, ewelike here,</l>
<l>Biddic di zonderlinghe zere,</l>
<l>Dat ghi ons also wilt minnen,</l>
<l>Dat wij hier gheeselinghe winnen,</l>
<l>Zulke correctie ende doghen,</l>
<l>Dat wij te di comen moghen,</l>
<l>Want, here, beter tot onser vromen,</l>
<l>Dat wij met pinen te di comen,</l>
<l>Dan wij bi tideliker weelden</l>
<l>Ewelijc zonder hende queelden.</l>
<l>Ende eist dat wij in dat ghepijn</l>
<l>Onverdraghelijc ooc zijn,</l>
<l>Laeti dies niet rouken, here,</l>
<l>Maer correngiere ons altoos zere</l>
<l>Na onse profijt, an onsen danc,</l>
<l>Here, wij zijn broosch ende cranc</l>
<l>Ende zonder cnotren wi niet moghen</l>
<l>Vernoy ende tribulacie ghedoghen.</l>
<l>Lieve here, wi bidden di,</l>
<l>Alne zijn niet ghedoochsaem wi</l>
<l>Ende wi altoos niet dankelijc leven,</l>
<l>Dat ghi ons dat wilt vergheven.</l>
<l><milestone unit="fol" n="83b"/> Ter materien ic weder keere.</l>
<l>Als lotte dus beval onse heere,</l>
<l>Dat hi sceeden zoude van dan</l>
<l>Ende trecken teenen berghe an,</l>
<l>Doe beval hi hem ende hiet,</l>
<l>Dat hi emmer niet omme ne ziet,</l>
<l>Noch gheen van alden zinen mede.</l>
<l>[Na sodoma, die voorseide stede.]</l>
<l>Dus als god yement tenighen stonden</l>
<l>Bi penitencien lost van zonden,</l>
<l>Die mensche, ghelovets mien,</l>
<l>Nes niet sculdich om te zien</l>
<l>Weder toter zonderliker daet</l>
<l>Met ghenouchten die hi daer laet,</l>
<l>Maer upten berch rijst, wat ghi muecht.</l>
<l>Ende daer bi versta ic de duecht,</l>
<l>Daer elc te rechte in clemmen zoude,</l>
<l>Die in gracien bliven woude.</l>
<l>Ende altoos met alre intencie</l>
<l>Zal hi hem gheven ter penitencie</l>
<l>Ende ghenouch doen inder weldaet</l>
<l>Over zine zondelike mesdaet.</l>
<l>Als god desen beval ende hiet,</l>
<l>Datter nyement omme ne ziet,</l>
<l>Dat wijf loths, des zijt ghewes,</l>
<l>Const haer niet ghewachten des,</l>
<l>Zoe ne moeste ter stede waert zien.</l>
<l><pb n="187"/>Teene steene wart zoe mettien,</l>
<l>Ende die beesten al ghemeen</l>
<l>Lecten twijf, die was worden steen.</l>
<l>Ende dus de mensche die tenighen stonden</l>
<l>In ghenoechten anziet zijn zonden,</l>
<l>Zijn herte verhart den steen ghelijc.</l>
<l>Der hellen beesten ghemeenlijc</l>
<l>Tempteren desen ende lecken,</l>
<l>Zo dat zijne te zonden trecken.</l>
<l>O broeders, clemt wat ghi muecht</l>
<l>Upden berch der edelre duecht,</l>
<l>Als dat ghi werd behouden daer bi</l>
<l>Ende ooc ne ziet omme ghi</l>
<l>In wederpeinsene de zonden quaet</l>
<l>In ghenouchten, die ghi daer laet,</l>
<l>Zo dat gods gramscap niet en come</l>
<l>Up u, die u te male verdoeme.</l>
<l>O zoete jhesus, edel here,</l>
<l><milestone unit="fol" n="83c"/> Ons tot di te comen lere</l>
<l>Ende doe ons met al onsen zinnen</l>
<l>Die hemelsche dinghen also minnen,</l>
<l>Dat wij moeten werdich zijn</l>
<l>In den helighen berch dijn</l>
<l>Met payse te comen alte zamen</l>
<l>Ende met u te bliven ewelijc. amen.</l>
</div>
<div type="chapter"><head type="chapter">XXXII</head>
<l>Int capitel dat voor desen</l>
<l>Staet ghescreven, machmen lesen,</l>
<l>Hoe alte male die menscheit</l>
<l>Ghelost was uter deimsterheit</l>
<l>Der hellen ./ daerse adam in brochte.</l>
<l>Maer cristus dese weder cochte,</l>
<l>Die hi dierbaer heift betaelt,</l>
<l>Ende uten duustren pit ghehaelt,</l>
<l>Ende leedese vriendelike</l>
<l>In zijns vader zoete rike.</l>
<l>In dit capitel, dat hier naer</l>
<l>Volcht ./ zul di horen claer,</l>
<l>Hoe onse here van hemelrike,</l>
<l>God ende mensche warachtelike,</l>
<l>Also wij voor waerheit lesen,</l>
<l>Vander dood up es verresen.</l>
<l>Ende ic wille hier doen weten u</l>
<l>Van den maecsel des graefs nu:</l>
<l>Dat graf, verstaet wel wat ic meene,</l>
<l>Es ghehoolt al in steene,</l>
<l>Ende als men comt in desen</l>
<l>Scijntet .j. dobbel camer wesen.</l>
<l><milestone unit="fol" n="83d"/> Als in dese camer dan</l>
<l>Comen es wijf of man,</l>
<l>De welke camer, zijt zeker des,</l>
<l>In den steen ghegraven es.</l>
<l><pb n="188"/>Welke steen, als ic verzinne</l>
<l>Niet ne leicht der erden binnen,</l>
<l>Maer uptie erde es hi gheleit,</l>
<l>Ende hi es beede lanc ende breit</l>
<l>Omtrent zeven voete of acht,</l>
<l>Ende dat een mensche heift macht</l>
<l>Dat hi zijn hand recken moghe,</l>
<l>Daer omtrent macht zijn hoghe.</l>
<l>Ute deser camere, dats waerheit fine,</l>
<l>Zo gaet men bi enen duerkine</l>
<l>In enen ander, in waren dinghen,</l>
<l>Dat zo groot es in de linghe,</l>
<l>Streckende vander ere ter ander zide,</l>
<l>Vander andre cameren wide.</l>
<l>Also dat dat camerkijn</l>
<l>Ooc .vij. voet lang mach zijn</l>
<l>Of achte of daer omtrent,</l>
<l>Ende es zo breet, es mi bekent,</l>
<l>Welnaer alst mach zijn lanc.</l>
<l>Ende die hoocheit heift ganc</l>
<l>Also hoghe, dats waerheit fijn,</l>
<l>Omtrent alst lanc of breet mach zijn.</l>
<l>Dit duerkin des graves was</l>
<l>Vast ghesloten, als ic las,</l>
<l>Ende als een mensche dan comt</l>
<l>In dat duerkin voorghenoemt,</l>
<l>Zo verneimt hi daer stappant</l>
<l>Die stede an die rechter hant,</l>
<l>Daer begraven was bequame</l>
<l>Ons heren weerde lechame,</l>
<l>Ende es een steen, also ict weet,</l>
<l>Die es omtrent .iij. voet breet,</l>
<l>Ende es als ic ghemerken moghe,</l>
<l>Omtrent anderhalven voet hoghe.</l>
<l>Dese steen, die men daer ziet,</l>
<l>Ne es hol ghegraven niet.</l>
<l>Dus lach die lechaem niet daer in</l>
<l>Maer daer up, verstaet den zin,</l>
<l>Want daer in mocht hi niet lecghen.</l>
<l>Enighe peilgrime die zecghen,</l>
<l><milestone unit="fol" n="84a"/> Dat dese steen tgraf gods heet,</l>
<l>Ende die iueden heeten ghereet</l>
<l>Altemale tgraf / den steen,</l>
<l>Daer ic of zeide, met cameren tween.</l>
<l>Dit was bezeghelt, dats waerhede,</l>
<l>Vanden iueden ende gheteekent mede</l>
<l>Met zeghelen, also ic dat las.</l>
<l>Als onse here begraven was,</l>
<l>Quamen die iueden prenten an</l>
<l>Den steenen hare zeghelen dan;</l>
<l>Om dat men niet en name</l>
<l>Noch en stole den lechame.</l>
<l>Zo teekenden zij ons heren graf,</l>
<l>Als mi tlatijn te kennen gaf.</l>
<l>Hier boven hebsij met mieden verleet</l>
<l>Die heydene rudders, als ic weet,</l>
<l>Dat zij drie daghe ende drie nachten</l>
<l>Tgraf ons heren zouden wachten,</l>
<l>Dattene dapostelen niet droeghen van dare</l>
<l>Ende zeiden, dat hi verresen ware.</l>
<l>God met ziere godliker virtuut</l>
<l>Die verrees ende voer daer huut.</l>
<l>Die dueren nochtan besloten bleven,</l>
<l>Die zeghele gheheel, also wi lesen,</l>
<l><pb n="189"/>Ende die helighe lechame</l>
<l>Van onsen lieven here bequame</l>
<l>Leet bi ziere cracht, alsoot wel sceen,</l>
<l>Dor dien voorghenoemden steen</l>
<l>Ende, als dit aldus es ghesciet,</l>
<l>Een inghel gods, es mi bediet,</l>
<l>Quam vanden hemel neder dan</l>
<l>In die ghelike van enen man,</l>
<l>Ende hi heift ghedaen ave</l>
<l>Den steen der dueren vanden grave.</l>
<l>Dit zaghen die rudders mede,</l>
<l>Die daer wachten die helighe stede,</l>
<l>Des inghels anschijn over waer</l>
<l>Dat was als ene [blixem claer]</l>
<l>Ende zine cleedren, [vers]taet dit.</l>
<l>Waren al scone ende wit,</l>
<l>Ende waren van witheden min no mee</l>
<l>Bleckende ghelijc den snee.</l>
<l>Die erde bevede over waer,</l>
<l>Die rudders hadden sulken vaer,</l>
<l><milestone unit="fol" n="84b"/> Dat zij ter erden vielen met desen,</l>
<l>Recht of zij dood hadden ghewesen</l>
<l>Ende laghen plats in onmacht.</l>
<l>Daer na als zij hare cracht</l>
<l>In hare ghewelde hadden ontfaen,</l>
<l>Zijn zij weder up ghestaen</l>
<l>Ende toten iueden dat zij ghinghen</l>
<l>Ende zeiden hem al die dinghen,</l>
<l>Die ghevallen zijn van dien,</l>
<l>Ende dat zij hoorden ende hebben ghezien.</l>
<l>Als dit hoorden die iueden quaet,</l>
<l>Hadden zij onderlinghen raet,</l>
<l>Wat men best daer mede dade.</l>
<l>Doe vonden zij in haren rade,</l>
<l>Dat zij gaven ghiften groot</l>
<l>Den rudders/ zelver ende goud root,</l>
<l>Dat zij den lieden altemale</l>
<l>Zouden doen horen dese tale</l>
<l>Ende vor waerheit doen verstaen,</l>
<l>Dat zij met slape waren bevaen,</l>
<l>Ende dattie lechame was mettesen</l>
<l>Ghestolen / ende niet verresen.</l>
<l>Dit zeiden die rudders vor waerhede</l>
<l>Ende zo deden ooc die iueden mede,</l>
<l>Ende deden dit verstaen ghemeene</l>
<l>Alden volke groot ende cleene.</l>
<l>Ende de iueden zijn zo vast</l>
<l>In dese loghene ghepast,</l>
<l>Dat zij die dinc voor waerheden</l>
<l>Ghemeenlijc houden al noch heden.</l>
<l><milestone unit="fol" n="84c"/> Van deser heligher verrisenesse</l>
<l>Heift ons god ghegheven kennesse</l>
<l>Ende bediet, als ict vinden can,</l>
<l>Bi sampsoen, den sterken man,</l>
<l>Die zo sterc was zekerlike,</l>
<l>Dat niement ne was zijns ghelike,</l>
<l>Ende noyt zident noch te voren</l>
<l>Niement ter werelt es gheboren,</l>
<l>Die also staerc heift ghewesen,</l>
<l>Zonder god, also wij lesen.</l>
<l>Van desen sampsoen lesen wi dan,</l>
<l>Daer ic hier voren of began,</l>
<l><pb n="190"/>Dat hi eens in waerre dinc</l>
<l>Die stad ziere vianden in ghinc,</l>
<l>Betrouwende hem selven up zijn cracht.</l>
<l>Ende hi bleef daer al den nacht</l>
<l>In ziere vianden vaste stede</l>
<l>Ende bleef daer slapende mede.</l>
<l>Zine vianden vernamen dat</l>
<l>Ende sloten die poorten vander stat</l>
<l>Ende meenen, dat zine ten andren daghe</l>
<l>Ter dood zouden hebben gheslaghen</l>
<l>Ende waren van desen dus bedacht.</l>
<l>Sampsoen stont up ter middernacht</l>
<l>Van zinen slapen daer hi lach,</l>
<l>Die poorte nam hi, hoordic ghewach,</l>
<l>Met posten ende met pylaren</l>
<l>Ende metten dueren, diere an waren,</l>
<l>Ende drouchse met ziere sterchede</l>
<l>Moghentlike buten der stede.</l>
<l>Ende aldus in deser ghelike</l>
<l>Onse here van hemelrike</l>
<l>Ghinc in de stede, es mi bekant,</l>
<l>Der hellen ./ onder die viant</l>
<l>Ende dat met godliker [moghenthede]</l>
<l>Ende hi bleef daer bind[er stede]</l>
<l>Tot smiddernachts sondaechts [daer]</l>
<l>Ende ter middernacht es voor waer</l>
<l>Die ziele toten lechame ghekeert</l>
<l>Ende heeft de helle gedestrueert</l>
<l>Ende hi, die dood hadde ghewesen,</l>
<l>Es daer vander dood verresen,</l>
<l>Beede god ende mensche openbare.</l>
<l>Vele lechamen, verstaet al clare,</l>
<l><milestone unit="fol" n="84d"/> Na dat zeicht die latijnsche lere,</l>
<l>Die verresen met onsen here</l>
<l>Ende ghinghen ooc na dat</l>
<l>Binnen jherusalem der stat,</l>
<l>Daer zij hem, es mi verclaert,</l>
<l>Vele lieden hebben gheopenbaert.</l>
<l><pb n="191"/>In dien tijt, verstaet bediet,</l>
<l>Dat onse here zijn leven liet,</l>
<l>Zone zijn, also wij lesen,</l>
<l>Gheene lechamen verresen,</l>
<l>Maer in dien dach, wilt verstaen,</l>
<l>Zo zijn vele graven ontdaen.</l>
<l>Onse werde behouder cristus,</l>
<l>Die men heet primogenitus,</l>
<l>Dats te zecghen: eerst ghewonnen,</l>
<l>Also wijt exponeren connen,</l>
<l>Want hem de hemelsche vader wan,</l>
<l>Eer dat noyt dinc began,</l>
<l>Dese was deerste, merkic bloot,</l>
<l>Dewelke verrees vander doot,</l>
<l>Ende doe, des ic zeker bem,</l>
<l>Verresen vele lechamen met hem.</l>
<l>Ende als god weder dan</l>
<l>Ten hemele voer, god ende man,</l>
<l>Voeren zij met hem, na mijn verclaren,</l>
<l>Die met hem verresen waren.</l>
<l>Men ne zal ooc gheloven niet</l>
<l>Hem, die dat te zecghen pliet,</l>
<l>Dat dese lechame weder storven</l>
<l>Ende anderwaerf de dood verworven,</l>
<l>Maer met gode zijn zij twaren</l>
<l>Ooc te hemele up ghevaren</l>
<l>In zinen eweliken vrede</l>
<l>Also ic hier te voren zeide.</l>
<l><milestone unit="fol" n="85a"/> Dese verrisenesse weert</l>
<l>Heift god wel ghefigureert</l>
<l>Biden goeden prophete jonas,</l>
<l>Also ic latine daer of las,</l>
<l>Dien god onse here levende helt,</l>
<l>Onghescaedt ende onghequelt,</l>
<l>Bi enen valvisch teenen stonden,</l>
<l>Diene .iij. daghe hadde verslonden.</l>
<l>Jonas die was, bem ic vroet,</l>
<l>Wilenere in der zee vloet.</l>
<l>Ende het rees zo groot tempeest,</l>
<l>Dat zij alle waren gheweest</l>
<l>Om te verdrinkene in de baren,</l>
<l>Dewelke inden scepe waren.</l>
<l>Jonas tot hemlieden zeide,</l>
<l>Die daer waren, dats waerheide,</l>
<l>Dat zij hem worpen onghelet</l>
<l>In de zee om te hebbene bet,</l>
<l>Ende dat vander zee die vreesen,</l>
<l>Die daer also waren gheresen,</l>
<l>Zouden altemale cesseren.</l>
<l>Zij die hoorden zijn begheren,</l>
<l>Al waest hemlieden te doen wee,</l>
<l>Worpen jonas doe in de zee.</l>
<l>Een walvisch quam in corter stont,</l>
<l>Die verzwolghene, es mi cont,</l>
<l>Ende heiftene in de zee ghevoert.</l>
<l>Doe cesseerde der zee beroert,</l>
<l>Die verstoremt te zijn plach,</l>
<l>Ende doe up den darden dach</l>
<l>Waerp hi den prophete weerde</l>
<l>Weder onghescaedt up deerde.</l>
<l>Bi deser zee, daer ic of las,</l>
<l>Die aldus verstoremt was</l>
<l>Daer es de werelt beteikent bi,</l>
<l>Mids dat zoe ooc vreeselijc zij.</l>
<l>In welker werelt, zo wij lesen,</l>
<l><pb n="192"/>Aldie lieden waren in vresen</l>
<l>Vander bitterliker noot</l>
<l>Der hellen ende der ewegher doot.</l>
<l>Ten laetsten god van hemelrike</l>
<l>Bi zinen wille properlike</l>
<l>Heift hem selven daer toe ghehoocht,</l>
<l>Dat hi die doot des crucen doocht.</l>
<l><milestone unit="fol" n="85b"/> Maer die godheit hem con[serveert]</l>
<l>Ende wacht onghecorrumpeert,</l>
<l>Ende heiften ten darden daghe bloot</l>
<l>Verwect vander bitter dood</l>
<l>Ende heift voorwaer ghegheven</l>
<l>Zinen lechame weder tleven.</l>
<l>Bi deser heligher verrisenesse</l>
<l>Es ons wilen beteekenesse</l>
<l>Wel ghegheven openbaer</l>
<l>Bi eenen steene over waer,</l>
<l>Den welken wilen de maetsenaren</l>
<l>Versmaedden ende niet ne gharen.</l>
<l>In des coninx saelmoens tijt,</l>
<l>Als men zoude, des zeker zijt,</l>
<l>Stichten ende ooc funderen</l>
<l>Den helighen tempel ons heren,</l>
<l>Doe ghevielt ten selven stonden,</l>
<l>Dattie maetsenaers vonden</l>
<l>Eenen wonderliken steen,</l>
<l>Also ghescepen, dat het sceen,</l>
<l>Zo wat die maetsenaers zochten,</l>
<l>Gheene stede zij vinden mochten,</l>
<l>Daer die steen profitelijc</l>
<l>Zijn mochte ./ of orbaerlijc,</l>
<l>Ende sceen niet doghende anschine.</l>
<l>Die meesters dickent met groter pine</l>
<l>Proufdene tsouken ende visieren,</l>
<l>Maer ten baten in ghere manieren.</l>
<l><milestone unit="fol" n="85c"/> Of hi was te groot of te lanc,</l>
<l>Of te breet ooc zonder wanc,</l>
<l>Of hine was niet wel ghemicke,</l>
<l>Om dat hi was al te dicke,</l>
<l>Of hi was te cort over al,</l>
<l>Of hi was ooc alte smal;</l>
<l>Dus den steen, es mi bediet,</l>
<l>Ghebrac emmer altoos yet.</l>
<l>Die maetsenaers met onwaerden</l>
<l>Worpen den steen ziere vaerden,</l>
<l>Recht als of hi niewer an</l>
<l>Profijt no bate doen ne can.</l>
<l>Ende al dat volc ghemeen</l>
<l>Ghaf enen name desen steen</l>
<l>Ende hietene, als ict las,</l>
<l>Den steen, die ghelachtert was.</l>
<l>Als dese tempel over waer</l>
<l>Al vulmaect was daer naer,</l>
<l>Daer of dat ic te voren sprac,</l>
<l>Een houc steen daer an ghebrac,</l>
<l>Ende daer an ne ghebrac nietmee,</l>
<l>Die zoude besluten mueren twee,</l>
<l>Ende zoude mede vervullen al</l>
<l>Te male tweerc groot ende smal.</l>
<l>Dese meesters zochten al in een,</l>
<l>Maer zij ne vonden gheenen steen,</l>
<l><pb n="193"/>Also menne gherne name</l>
<l>Ende die daer toe waer bequame</l>
<l>Of nuttelijc in enighen kere.</l>
<l>Dit wonderde den meesters zere.</l>
<l>Ten laetsten zij doe quamen</l>
<l>Teenen steen, dien zij vernamen,</l>
<l>Dien zij te voren over zo onweert</l>
<l>Wech hadden gheworpen, gheblameert.</l>
<l>Ende zij vonden, zijt zeker das,</l>
<l>Dattie steen bequamelijcst was,</l>
<l>Dien zij daer toe vinden mochten,</l>
<l>Al waert dat zij er meer om zochten.</l>
<l>Dit docht hemlieden wonder groot.</l>
<l>Enighe zeiden ooc al bloot</l>
<l>Over waerheit, dat daer bi</l>
<l>Een groot dinc beteikent zij.</l>
<l>Cristus onse behoudre weert</l>
<l>Es hier bi ghefigureert,</l>
<l><milestone unit="fol" n="85d"/> Want hi es, merct wat ic meen,</l>
<l>Te rechte wel een onwerd steen,</l>
<l>De welke zo veronwerd was</l>
<l>In ziere passie, zo ic las,</l>
<l>Maer nu es hi, dat machmen merken,</l>
<l>Ghemaect inder heligher kerken</l>
<l>Een houcsteen, ende dat in desen</l>
<l>Dat hi waerlijc es verresen.</l>
<l>Dewelke steen es mi bekent</l>
<l>Es der kerken fondament,</l>
<l>Ende die moghentlijc onthout</l>
<l>Der kerken pylaren menichfout,</l>
<l>Die up hem ghefundeert staen,</l>
<l>Zo datsij niet te nieuten gaen,</l>
<l>Want ne waer hi, de kerke met allen</l>
<l>Ende die pylaren zouden vallen.</l>
<l>Vervult zo es wel hier bi</l>
<l>Vanden prophete david zonder sij,</l>
<l>De welke zeicht aldus te waren</l>
<l>Die steen die de maetsenaren</l>
<l>Hebben als onnutte ende onweert</l>
<l>Verstoten ende gheblameert,</l>
<l>Die es nu zo wel gheraect</l>
<l>Ende es in thooft des houcs ghemaect</l>
<l>Ende daer in es hi ghestaen;</l>
<l>Van gode zo es dit ghedaen,</l>
<l>Ende dit es zere wonderlijc</l>
<l>In onsen oghen zekerlijc!</l>
<l>Ende daer bi also ic merke</l>
<l>Zingt men in de helighe kerke</l>
<l>Upten paeschdag, dats waerheit,</l>
<l>Dese prophecye voorseit.</l>
<l>Dese precieuse steen</l>
<l>Voucht in de kerke .ij. weeghe in een,</l>
<l>Ende daer bi machmen bedieden,</l>
<l>Dat vanden onghelovighen lieden</l>
<l>Ende vanden iueden, als men ons leert,</l>
<l>God zine kerke heift gheordineert.</l>
<l>Dit zijn twee weeghen, dinke mie.</l>
<l>In dese helighe metselrie</l>
<l>Was gheen moorter, bem ic vroet,</l>
<l>Anders dan dat helighe bloet,</l>
<l>Dat onse here up den vrydach</l>
<l>Sturte ant cruus, daert menich zach.</l>
<l><milestone unit="fol" n="86a"/> Welc waren in desen werke reene</l>
<l>De teglen of ooc de steene,</l>
<l>Anders dan die helighe lechame</l>
<l>Van onsen lieven here bequame.</l>
<l>O zoete, werde jhesus, wij</l>
<l>Bidden met goeder herten di,</l>
<l><pb n="194"/>Dat wij met zo goeden werken</l>
<l>Moeten leven in diere kerken,</l>
<l>Ende also an nemen die exempel</l>
<l>Dat wij in dinen helighen tempel</l>
<l>Moeten wonen na dit lijf</l>
<l>Ewelike al zonder blijf. Amen.</l>
</div>
<div type="chapter"><head type="chapter">XXXIII</head>
<l>Int capitel hier voorgaende</l>
<l>Ic in waerre dinc vermaende,</l>
<l>Also wijt int latijn lesen,</l>
<l>Hoe onse here es verresen.</l>
<l>In dit capitel na minen waen</l>
<l>Meen ic nu doen te verstaen</l>
<l>Hoe dat onse here van hemelrike</l>
<l>Clam te hemele wonderlike.</l>
<l>Als onse here, also ict las,</l>
<l>Vander dood verresen was,</l>
<l>Ten eersten dedi niet upvaert</l>
<l>Noch en clam te hemelwaert,</l>
<l>Maer hi bleef hier zonder zaghe</l>
<l>Up de werelt veertich daghe</l>
<l>Ende heift hem, wil men ons bedieden,</l>
<l>Ghetoocht harde vele lieden.</l>
<l><milestone unit="fol" n="86b"/> Ten .xl.sten daghen, es mi verclaert,</l>
<l>Heift hi hem gheopenbaert</l>
<l>Tweewaerven, dats waerheit fijn,</l>
<l>Den helighen appostelen zijn,</l>
<l>Ende onsen lieven here dan</l>
<l>Zaghen zij met oghen an</l>
<l>Ende zaghen daer toe mede</l>
<l>Biden wolken, dats waerhede,</l>
<l>Gode den ghebenediden</l>
<l>Dor den hoghen hemel liden</l>
<l>Ende dat up ascencioens daghe.</l>
<l>Dappostelen stonden ende zaghen</l>
<l>Met haren oghen te hemelwaert</l>
<l>Achter hem die daer up vaert,</l>
<l>Ende doe zaghen zi na dit</l>
<l>Twee inglen met cleedren wit</l>
<l><pb n="195"/>Stonden bi hem daer ter steden,</l>
<l>Tot hemlieden datsij zeiden</l>
<l>"[Van galyl]een o ghi manne,</l>
<l>[Hoe staet ghi] ende ziet dus anne</l>
<l>Den hemel / ne twivelt niet,</l>
<l>Ghelijc dat ghine clemmen ziet,</l>
<l>In deser ghelike zal hi comen</l>
<l>Die levende entie doden doemen."</l>
<l>Dus spraken die inglen dese woorde,</l>
<l>Daert die disciplen hoorde.</l>
<l>Dat onse here, als ic vernam,</l>
<l>Aldus te hemel voer ende clam,</l>
<l>Daer of hebwij wel figure</l>
<l>Bider leedre, daer scrifture</l>
<l><milestone unit="fol" n="86c"/> Of zeicht, datse jacob zach,</l>
<l>Daer hi in zinen slape lach,</l>
<l>Ende was den goeden patriarke</l>
<l>Also ghetoocht, als ic marke.</l>
<l>Van welker leedre teen ent</l>
<l>Den hemel taste, es mi bekent,</l>
<l>Ende tander hende dat ghinc</l>
<l>Toter erden in waerre dinc.</l>
<l>De inglen ende dat gheselscip</l>
<l>Ende al dat hemelsce rudderscip</l>
<l>Daelde ende clam ten hemel weder</l>
<l>Bider leedre up ende neder.</l>
<l>Aldus onse here ooc clam</l>
<l>Ende daelde neder, als ic vernam,</l>
<l>Als hi woude, die here vercoren,</l>
<l>Eerdsche ende hemelsce dinghen horen.</l>
<l>Het moeste wesen, dats openbaer,</l>
<l>Dattie helighe middelaer</l>
<l>Die onse middel wes[en can],</l>
<l>Moeste wesen god ende [man],</l>
<l>Want anders mochti in [gheenen zaken]</l>
<l>Den pays weder sterk ghemaken</l>
<l>Tusschen zinen hemelschen vader</l>
<l>Ende der menscheit algader.</l>
<l>God, die was dan bi waerheden</l>
<l>Die hoochste bi ziere moghentheden,</l>
<l>Want hi was machtich zonder ghelijc</l>
<l>In hemel ende in erdrijc,</l>
<l>Ende es die nederste gheseit</l>
<l>Mids ziere groter omoedicheit.</l>
<l>Ende ene leedre zo maecte hi</l>
<l>Tusschen hemel ende erde daer bi.</l>
<l>Bi deser leedre, in waerre talen,</l>
<l>Die inglen ondertiden dalen</l>
<l>Ende bringhen ons gracien neder,</l>
<l>Ende ondertiden rijsen zij weder</l>
<l>Ende onse ziele, als wij versceeden,</l>
<l>Verdienetwij / zij met hem leeden.</l>
<l>Zo doen zij dicken onse ghebede</l>
<l>Ende onse weldaden ooc mede</l>
<l>Ende presenterent onsen here.</l>
<l>Zulce leedre was wilenere</l>
<l>Noyt in deser maniere ghemaect</l>
<l>Tusschen hemel ende erde ghestaect,</l>
<l><milestone unit="fol" n="86d"/> Daer zo vele duechden bi</l>
<l>Den mensche ghemeen comen zi.</l>
<l>Ende mids dat dustaen leder dan</l>
<l>Noyt ne was, als ic began,</l>
<l>Zo ne mocht gheen ziele zekerlike</l>
<l>Daer boven comen int zoete rike</l>
<l>Ende moesten alle zonder blijf</l>
<l><pb n="196"/>In de helle na dit lijf.</l>
<l>Dese leedre moet ghebenedijt</l>
<l>Altoos zijn in alre tijt,</l>
<l>Bi welker ledre es die ganc</l>
<l>Ende die wech, die es zo lanc,</l>
<l>Zo hart te gane ende ooc zo wreet,</l>
<l>Onslieden altemale bereedt.</l>
<l>Dat onse here, also ic zeide,</l>
<l>Dus clam ter hemelscer stede,</l>
<l>Heift hi ons zelve ghenoteert</l>
<l>Ende in ene parable gheleert,</l>
<l>Als hi den iueden dede horen</l>
<l>Vanden scape . dat was verloren.</l>
<l>Aldus hi den jueden zeide</l>
<l>Het was een man, dats waerhede,</l>
<l>Dewelke hadde in ziere ghewelde</l>
<l>Hondert scapen up ten velde,</l>
<l>Daer hi zulke scade of kiest,</l>
<l>Dat hi daer of een verliest.</l>
<l>Doe liet hi, wilmen ons scriven,</l>
<l>Die neghen ende tneghentich achter bliven.</l>
<l>...</l>
<l>...</l>
<l><milestone unit="fol" n="88a"/> Ende aldus in deser ghelike</l>
<l>God onse here van hemelrike</l>
<l>Den iueden predicte ende zeide</l>
<l>Den rechter wech der waerheide,</l>
<l>Ende heift hem dat minlike gheleert,</l>
<l>Daer bi was hi ghepersequeert</l>
<l>Vanden iueden bi waerheiden</l>
<l>Ende heift die bitter dood leden.</l>
<l>Maer god heift hem, alst es bescreven.</l>
<l>Boven allen hemelen verheven</l>
<l>Ende heift zinen zone bequame</l>
<l>Ghegheven al zulke name,</l>
<l>Dewelke name, dat verstaet,</l>
<l>Allen namen boven gaet,</l>
<l>Ende dat, na der scrifturen leren,</l>
<l>Om dat in die name ons heren</l>
<l>Tallen tiden moeten vor dien</l>
<l>Boghen ende nyghen alle knien</l>
<l>In hemel ende in erden mede</l>
<l>Ende ooc in die helsche stede,</l>
<l>Ende alle tonghen, ghelovets mien,</l>
<l>Moeten altoos belyen dien</l>
<l>Wesende in die bliscap groot</l>
<l><pb n="197"/>Van zinen vader zonder ghenoot.</l>
<l>O mensche, beschouwe ende anzie,</l>
<l>Wat onse lieve here dor die</l>
<l>Tribulacien ende pijnlijcheden</l>
<l>Heift in dese werelt gheleden,</l>
<l>Also wij wel hebben vernomen,</l>
<l>Eer hi ter hogher wuenst es comen</l>
<l>Daer boven indes hemels throne,</l>
<l>Daer hi moghentlijc spant crone.</l>
<l>Claerliker dan wi merken moghen,</l>
<l>Dat cristus moest ter werelt doghen</l>
<l>Ende in de werelt liden pijn</l>
<l>Ende also comen ter glorien zijn.</l>
<l>Zo eist wel recht dan zekerlike,</l>
<l>Dat wij om dat zoete rike,</l>
<l>Daer wij alle in gheren te zine,</l>
<l>Ter werelt doghen ende liden pine.</l>
<l>Jhesus cristus, daer ic of zeide,</l>
<l>Ghedoochde grote pijnlijcheide,</l>
<l>Die nochtan te gheenen stonden</l>
<l>Was bevlect met enighen zonden.</l>
<l><milestone unit="fol" n="88b"/> Ende wij die alle zondaers zijn</l>
<l>Ne willen liden gheen ghepijn</l>
<l>Noch yewer of zijn ghetribuleert</l>
<l>Om dat rike ons heren weert.</l>
<l>Ende zekerlike al dat verdriet,</l>
<l>Dat men hier ter werelt ziet,</l>
<l>Of dat men hier in der tijt</l>
<l>Ter werelt doocht ofte lijt,</l>
<l>Ne es recht niet, verstaet wel mien,</l>
<l>Als wij die grote bliscap anzien</l>
<l>Ende den over groten loon,</l>
<l>Die men gheift inden hoghen throon.</l>
<l>Ghelijc dat der dropelen een</l>
<l>Jeghen twater der zee es cleen,</l>
<l>Also es alle moeyelijcheit</l>
<l>Der werelt ende al haer aerbeit</l>
<l>Jeghen den loon, die men gheven</l>
<l>Daer over zal ./ int eweghe leven.</l>
<l>Al die bliscap, des zeker zijt,</l>
<l>Die mach wesen in der tijt,</l>
<l>Alwaert dat zij, groot ende smal,</l>
<l>Mochten zij vergadert al,</l>
<l>Die zoude ons bitter alsene dinken,</l>
<l>Ende ooc mede te male stinken,</l>
<l>Jeghen ene glorie, zijt ghewes,</l>
<l>Die minste die inden hemel es.</l>
<l>Alwaer al dat firmament,</l>
<l>Dat der werelt loopt omtrent,</l>
<l>Parkement, des es waerhede,</l>
<l>Ende die wijtheit der werelt mede,</l>
<l>Die groothede, wilt gheloven,</l>
<l>Der minster bliscap van daer boven</l>
<l>Ne zoude men, es mi bediet,</l>
<l>Daer in moghen scriven niet.</l>
<l>Alwaret al dat water int,</l>
<l><pb n="198"/>Dat men inder werelt vint</l>
<l>Of ye vant of vinden zal,</l>
<l>Dat zoude men verscriven al,</l>
<l>Eer men, weetic zekerlike,</l>
<l>Der minster glorie van hemelrike</l>
<l>Grootheit zoude scriven moghen,</l>
<l>Al woude haer al die werelt poghen.</l>
<l>Al ware altemale dat gras</l>
<l>Dat ter werelt es of was</l>
<l><milestone unit="fol" n="88c"/> Pennen / ende ooc dat hout,</l>
<l>Dat yewer wast in enich wout,</l>
<l>Nochtan ne waert, es mi bediet,</l>
<l>In hare macht te scriven niet</l>
<l>Die minste bliscap zekerlike,</l>
<l>Die men heift in hemelrike.</l>
<l>Alwaert dat alle wijf ende man,</l>
<l>Die ye ter werelt lijf ghewan,</l>
<l>Ende alle creaturen waren</l>
<l>Goede wel sprekende predekaren,</l>
<l>Nochtan ne mochtsij die scoonheit</l>
<l>Vanden hemele voorseit</l>
<l>Ghesecghen noch vertellen,</l>
<l>Noch in hare ghepeins stellen.</l>
<l>Alwaer ooc mede, es mi bekant,</l>
<l>Alte male der werelde zant,</l>
<l>Ja elc zant dusentwaerf zo claer</l>
<l>Als die zonne es over waer,</l>
<l>Nochtan zoudsij, zo wi lesen,</l>
<l>Donker als scade gherekent wesen</l>
<l>Jeghen die over grote claerheit</l>
<l>Vander hogher godlijcheit.</l>
<l>O zoete jhesus, ic bidde di</l>
<l>Dattu ghewerdichs te leerne mi</l>
<l>Dat na dine glorie zoete</l>
<l>Mijn herte also gheren moete,</l>
<l>Dat ic met di, met dinen vader</l>
<l>Ende metten helighen gheest te gader</l>
<l>Daer boven in zijn zoete rike</l>
<l>Moete wonen ewelike. Amen</l>
</div>
<div type="chapter"><head type="chapter">XXXIV</head>
<l><milestone unit="fol" n="88d"/> Int capitel dat hier voorgheit,</l>
<l>Hebbic u voorwaer gheseit,</l>
<l>Also ict int latijn vernam,</l>
<l>Hoe onse here te hemele clam.</l>
<l>In dit capitel zo zal ic u</l>
<l>Die rechte waerheit zecghen nu,</l>
<l>Hoe onse here omnipotent</l>
<l>Zinen helighen gheest heift ghesent,</l>
<l>Als mi scrifture doet ghewach,</l>
<l>Up den helighen sinxen dach.</l>
<l><pb n="199"/>Onse behoudre, dats waerheit,</l>
<l>Cristus, alsoot wel es voorseit,</l>
<l>Als zine tijt zere naecte</l>
<l>Van ziere passie, die hi smaecte,</l>
<l>Ende van ziere bittere pine,</l>
<l>Heift hi die disciplen zine</l>
<l>Met goeden trooste, als men ons leert,</l>
<l>Menichsins gheconforteert</l>
<l>Ende heift hem lieden al voorseit</l>
<l>Ziere bittre passien aerbeit,</l>
<l>Zijn sterven na ziere menschelijchede,</l>
<l>Ende zine verrisenesse mede.</l>
<l>Ooc voorseidi hem algader,</l>
<l>Dat hi zoude trecken tsinen vader</l>
<l>Ende hi hem daer na met ghenenden</l>
<l>Zinen helighen gheest zoude zenden,</l>
<l>Ende zeide aldus . ic bem met u</l>
<l>Een corte tijt ghedurende nu,</l>
<l>Ende ic zal ooc zonder waen</l>
<l>Te minen hemelscen vader gaen.</l>
<l>Ende dus uwerlieder herte daer bi</l>
<l>Niet een twint verzwaert ne zi,</l>
<l>Want al ga ic van hier nu,</l>
<l>Ic zal weder comen tot u</l>
<l>Ende keren tot u lieden hier na.</l>
<l>Ende nu ic in den hemel ga</l>
<l>U te bereiden in minen vrede</l>
<l>Der eweliker wuensten stede,</l>
<l>Ende daer na zo zal ic weder</l>
<l>Tot u lieden comen neder</l>
<l>Ende ic zal dan zonder sij</l>
<l>Ulieden neme tote mi.</l>
<l>Ghi zijt de ghone, die in dit leven</l>
<l>Altoos met mi zijt ghebleven,</l>
<l><milestone unit="fol" n="89a"/> In pinen ende in temptacien</l>
<l>Ende ooc mede in tribulacien,</l>
<l>Ende ghi hebt ghesijn mine vrient</l>
<l>Ende daer bi hebdi wel verdient</l>
<l>Te etene ende te drinkene mede</l>
<l>In mijn rike ter hemelscher stede.</l>
<l>Blijft vort an in mine minne</l>
<l>Ende ic zal in allen zinne</l>
<l>Tallen stonden met u wesen</l>
<l>Ende bliven ewelijc na desen.</l>
<l>Al eist dat ic van u leden</l>
<l>Sceede na der menschelijcheden,</l>
<l>Met u lieden blivic nochtan</l>
<l>In der godlijcheit voort an.</l>
<l>Also die ranke, zij u verclaert,</l>
<l>Dewelke staet an den wijngaert,</l>
<l>Gheene vrucht ne bringt groot no cleen</l>
<l>Dan anden wijngaerd blivende alleen,</l>
<l>Also ne moochdi in dit leven</l>
<l>Gheenrehande vruchte gheven,</l>
<l>Noch orbare, ne zij dat ghi</l>
<l>Altoos blivende zijt in mi.</l>
<l>Ic bem selven een wijngaert</l>
<l>Ende ghi mijn ranken, zij u verclaert,</l>
<l><pb n="200"/>Ende eist dan also dat ghi</l>
<l>Altoos blivende zijt in mi,</l>
<l>Ende daer om pijnt met allen zinnen,</l>
<l>Zo moochdi grote vrucht ghewinnen.</l>
<l>Wijngaerd ranken zidi dan</l>
<l>Ende ic den wijngaerd, daer ghi staet an,</l>
<l>Ende ghi blijft groeyende bi mi.</l>
<l>Een ackerman mijn vader zi.</l>
<l>Al die ranken, verstaet die dinghen,</l>
<l>Dewelke gheene vrucht ne bringhen</l>
<l>Ende niet ne zijn profitelijc,</l>
<l>Di zal hi of slaen zekerlijc</l>
<l>Ende die zal hi werpen scier</l>
<l>In dat ewelike vier,</l>
<l>Daer zij in zwaren torment</l>
<l>Zullen bernen alzonder ent.</l>
<l>Maer die ranke, dat verstaet,</l>
<l>De welke goede vrucht ontfaet</l>
<l>Ende orbaerlijc ende nutte zi,</l>
<l>Die zal zelve zuveren hi,</l>
<l><milestone unit="fol" n="89b"/> Die helighe vader mijn voorseit,</l>
<l>Die here es in der godlijcheit.</l>
<l>Ende als hi danne, zijt ghewes,</l>
<l>Aldus wel ghezuvert es</l>
<l>Vanden vader den hemelscen here,</l>
<l>Zal hi vruchten draghen mere,</l>
<l>Dan hi te gheenen daghen</l>
<l>Noyt te voren hadde ghedraghen.</l>
<l>De werelt alte male zal</l>
<l>Zere verbliden over al,</l>
<l>Maer verdrouft, dats waerheit fijn,</l>
<l>Zo zuldi harde zere zijn.</l>
<l>Maer weet / u droufheit al</l>
<l>In bliscepen verkeren zal,</l>
<l>Welker bliscepen, des ghelooft,</l>
<l>Ghi ne nemmermeer werd berooft.</l>
<l>Als een wijf es, dats waerhede,</l>
<l>Van haren kinde in aerbeide,</l>
<l>Met rechte es zoe dan zonder waen</l>
<l>Met droufheden zere bevaen,</l>
<l>Maer als verledicht es die vrouwe,</l>
<l>Zo vergheit zoe alden rouwe,</l>
<l>Ende dus zuldi, alst es voorscreven,</l>
<l>Vele droufheiden hebben in dit leven,</l>
<l>Welke pinen ende droufheit al</l>
<l>In bliscepen verkeren zal.</l>
<l>In welke bliscepe ghi comen zult,</l>
<l>Als die tiden zijn vervult,</l>
<l>Ende om dat ic u hebbe verclaert</l>
<l>Ende ghesproken van miere upvaert.</l>
<l>Maer weet, dats tuwer baten al,</l>
<l>Dat ic ten hemel varen zal,</l>
<l>Want ic zal u met ghenenden</l>
<l>Enen andren trooster zenden.</l>
<l>Ende eist, dat ic niet wech ga nu,</l>
<l>Die trooster zal niet comen tot u;</l>
<l>Maer vaer ic wech, zij u bekent,</l>
<l>Zo werd hi u van mi ghesent.</l>
<l>Ende als hi comen wesen zal,</l>
<l>Zal hi u leeren die waerheit al</l>
<l>Ende leeren u kennen die waerheit</l>
<l>Van al dat ic u hebbe gheseit.</l>
<l>Ende vandien troost zal tien tiden</l>
<l>Van hem ./ u herte zere verbliden.</l>
<l><milestone unit="fol" n="89c"/> Hi zal u met hogher leren</l>
<l>Van allen dinghen informeren,</l>
<l>Ja, dinghen zuldi weten van dien</l>
<l>Die toecomende zullen ghescien.</l>
<l><pb n="201"/>Met desen ende andre goede woort</l>
<l>Gaf onse here groot confort</l>
<l>Zinen disciplen altemale</l>
<l>Ende belovede hem alse wale,</l>
<l>Als diese vertroosten woude,</l>
<l>Dat hi hemlieden zenden zoude</l>
<l>Den helighen trooster zonder waen.</l>
<l>Als onse here, wilt verstaen,</l>
<l>Trecken zoude te hemelwaert,</l>
<l>Liet hi hemlieden, es mi verclaert,</l>
<l>Trecken tot jherusalem,</l>
<l>Tote dat hi zoude zenden hem,</l>
<l>Den helighen gheest, in tiden onlanghe,</l>
<l>Ende blivere tote zine ontfanghen.</l>
<l>Als god dan, zijt zeker das,</l>
<l>Te hemel ghevaren was,</l>
<l>Ghinghen zij, doet scrifture weten,</l>
<l>Vanden berghe van oliveten</l>
<l>Binnen jherusalem der stede,</l>
<l>Also hem onse here zede.</l>
<l>Te gader zo zijn zij daer bleven</l>
<l>In bedinghe, dus eist bescreven,</l>
<l>Al die appostelen voorwaer.</l>
<l>Up den sinxen dach daer naer</l>
<l>Omtrent ter recht tierche tijt</l>
<l>Hoorden zij, des zeker zijt,</l>
<l>Den wind wayen over zere.</l>
<l>Ons zeit die latijnsche lere,</l>
<l>Dat zo zere wayede daer</l>
<l>Dats al die stede wert ghewaer,</l>
<l>Ende tvolc, es mi verclaert,</l>
<l>Liep met haesten daerwaert</l>
<l>Ende vergaderde met gheninde</l>
<l>Om twonder vanden groten winde.</l>
<l>Ende zaghen openbaerlijc dan,</l>
<l>Dat beede up wijf ende up man</l>
<l>Stont .j. tonghe, merct wat ic meen,</l>
<l>Die altemale al vierich sceen.</l>
<l>Dat was een vier, also ict las,</l>
<l>Dat als .j. tonghe ghescepen, was.</l>
<l><milestone unit="fol" n="89d"/> Die iueden, also ict bekande,</l>
<l>Waren ghestroyt in menighen lande</l>
<l>Ende nu, alsoot onse here weert</l>
<l>Na zinen wille heift gheordineert,</l>
<l>Zo waren vanden iueden gheheel</l>
<l>Emmer van elken lande een deel,</l>
<l>Ende dese hoordense spreken wale</l>
<l>Met alre manieren tale,</l>
<l>Also als hem te sprekene gaf</l>
<l>Die helighe gheest, daer ic sprac af.</l>
<l>Als die iueden, hebbic vernomen,</l>
<l>Huut allen landen, die daer zijn comen,</l>
<l>Den disciplen spreken horen</l>
<l>Die tale /. van daer zij waren gheboren,</l>
<l>Dies hadsij wonder alte groot</l>
<l>Ende spraken tot elc andren bloot</l>
<l>Ende zeiden in deser manier:</l>
<l>Alle die dus spreken hier</l>
<l>Al dese talen, die wij horen,</l>
<l>Zijn dese alle niet gheboren</l>
<l>Uten lande van galyleen?</l>
<l>Hoe mach dit zijn over een</l>
<l>Dat zij alrehande tale</l>
<l>Aldus spreken altemale?</l>
<l><pb n="202"/>Enighen hadden wonder groot</l>
<l>Van der miracle, verstaet bloot,</l>
<l>Andre zeiden ooc openbare,</l>
<l>Dat zij van wijne dronken waren.</l>
<l>Ende daer toe zo gaf andwoort</l>
<l>Sinte pieter rechte voort</l>
<l>Ende zeide hemlieden in waerre tale,</l>
<l>Dat zij noch vasten altemale</l>
<l>Ende ooc zo dedi hem weten,</l>
<l>Dat noch te tilike waer teten</l>
<l>Te tierchen ./ of te drinken mede.</l>
<l>Ooc zo zeidi, dats waerhede,</l>
<l>Dat vervullet ware wel</l>
<l>Die prophecye van johel,</l>
<l>Die luud aldus na mijn verstaen,</l>
<l>Dat gods knechten zouden ontfaen</l>
<l>Den helighen gheest, dats waerheit fijn,</l>
<l>Ende zo zullen ooc die joncwiven zijn</l>
<l>Ende als propheten zouden zij wale</l>
<l>Spreken alrehande tale.</l>
<l>...</l>
<l>...</l>
</div>
<div type="chapter"><head type="chapter">XXXV</head>
<l>...</l>
<l>...</l>
<l><milestone unit="fol" n="91a"/> Te hemel ghevaren, als ic zeide,</l>
<l>Wuende maria binder stede,</l>
<l>Die jherusalem was ghenant.</l>
<l>Dat latijn doet ons bekant,</l>
<l>Dat zoe altoos dach na dach,</l>
<l>Daer cristus onse here te gaen plach,</l>
<l>Daer zoe toe mocht comen wale,</l>
<l>Wandelde in die stede altemale</l>
<l>Ende van groter minnen mede</l>
<l>Custe zoe minlijc elke stede</l>
<l><pb n="203"/>Ende dede den steden grote eere</l>
<l>Ende ooc reverencie zere,</l>
<l>Want zoe dicwile in dien</l>
<l>Knielde over hare knien</l>
<l>Ende hare bedinghe zoe daer las.</l>
<l>Die materie orcont mi das,</l>
<l>Dat zoe met haren heeten tranen</l>
<l>In een minnentlijc vermanen</l>
<l>Met compassien, verstaet dat,</l>
<l>Menichwaerven maecte nat</l>
<l>En beweende die steden onsochte</l>
<l>Als zoe verpeinsde ende ghed[ochte]</l>
<l>Der pinen, die ten selven [steden]</l>
<l>Hare gheminde zone h[eift gheleden].</l>
<l>Int latijn zo staet gheset,</l>
<l>Dat zoe dickent te nazareth</l>
<l>Placht te gane, verstaet de dinc,</l>
<l>Daer zoe haer kint maecht ontfinc.</l>
<l>Ende onderwilen, ic zeker bem,</l>
<l>Ghinc zoe ooc te bethlehem</l>
<l>Ende visiteerde die stede daer,</l>
<l>Daer god gheboren wert van haer,</l>
<l>Also scrifture mi over screef,</l>
<l>Dat nochtan staende in haer bleef</l>
<l>Haer maechdom vast als een thor.</l>
<l>Upten berch, die heet thabor,</l>
<l>Onse vrouwe ooc converseerde,</l>
<l>Daer hem cristus transfigureerde.</l>
<l>Ooc zo frequenteerde zoe mede</l>
<l>Jherusalem, die helighe stede,</l>
<l>Daer hi ltdiegt zine helighe pine leet,</l>
<l>Die zo bitter was ende zo wreet,</l>
<l>Ende daer hi, als ghi hebt ghehoort,</l>
<l>Hoorde menich versmaet woort,</l>
<l><milestone unit="fol" n="91b"/> Des hi hadde omoedich verdrach,</l>
<l>Zo dedi ooc menighen slach.</l>
<l>Den wech liet zoe te gane niet</l>
<l>Vanden berghe die syon hiet,</l>
<l>Daer god, also ic u ghewouch.</l>
<l>Ziere disciplen voeten dwouch</l>
<l>Ende ooc, zo es u wel bekent</l>
<l>Hier voren ./ dat hi tsacrament</l>
<l>Te diere zelver maeltijt weert</l>
<l>Eerstwaerf heift gheordineert.</l>
<l>Dit verpeinsde al haer ghedochte.</l>
<l>Menichwaerf zoe ooc versochte</l>
<l>Die stede / bescrijft mi tlatijn,</l>
<l>Daer onse here in thovekijn</l>
<l>Van groten anxte, die hi leet,</l>
<l>Zweete water ende bloedich zweet,</l>
<l>Ende daer ne iudas, dat valsce diet,</l>
<l>Also iamerlike verriet,</l>
<l>Ende der iuden valsche scare</l>
<l>Vinckene / met wapinen dare,</l>
<l>Dat hi minlike ghedoghede,</l>
<l>Als ic te voren wel toghede.</l>
<l>Voort ghincsoe dickent, als ic las,</l>
<l>Toten huse daer wuende annas,</l>
<l>Daer cristus, onse behoudre weert,</l>
<l>Ten vonnesse was ghepresenteert,</l>
<l>Ende daer hi vanden knecht verdrouch,</l>
<l>Dat hine onder die cake slouch.</l>
<l>Voort in thuus, daer wuenende was</l>
<l>Der iueden busscop Cayphas,</l>
<l>Daer onsen here ten selven stonden</l>
<l>Zine oghen waren verbonden,</l>
<l>Ende was daer ghelijc enen zot</l>
<l>Gheoorslaghet ende bespot,</l>
<l>Ende zij ghaven hem te raden,</l>
<l>Wie zij waren diet hem daden,</l>
<l><pb n="204"/>Also ic hier te voren seide.</l>
<l>Hier plach marie te gaen mede</l>
<l>Ende dies ghelijc, zijt ghewes,</l>
<l>Toten huse sconinx herodes,</l>
<l>Daer hem, als ic u dede verstaen,</l>
<l>Een wit cleet an was ghedaen</l>
<l>Van herodesze den coninc,</l>
<l>Daer ic of zeide in waerre dinc,</l>
<l><milestone unit="fol" n="91c"/> Ende moeste van zinen volke ghedoghen</l>
<l>Dat zine bespotten ende bespoghen.</l>
<l>Hier ghinc zoe dickent, dats waerhede,</l>
<l>Ende tot pylatus huse mede,</l>
<l>Daer zine valschelike wroughen</l>
<l>Ende valsche orconde up hem droughen;</l>
<l>Ende was met gheeselen gheslaghen,</l>
<l>Dat hi minlijc heift verdraghen;</l>
<l>Ende daer hi was ghecroont onscone</l>
<l>Met ere scaerper dornine crone.</l>
<l>Hier ghinc zoe / ende ter stede daerna,</l>
<l>Die hiet bi namen golgatha</l>
<l>Ende plach te voren te heeten dus,</l>
<l>Zeghet tlatijn, lycostratus,</l>
<l>Daer pylatus, verstaet dat,</l>
<l>Plach te zitten . ende als juge zat,</l>
<l>Ende daer hi onsen here weert</l>
<l>Zelve heift gedampneert.</l>
<l>Dien wech ghinc zoe alteenen</l>
<l>Met groter claghen, met bittren weenen,</l>
<l>Daer die hemelsche drochtijn</l>
<l>Tcruus draghende uptie scoudre</l>
<l>Was gheleet, als ic vernam,</l>
<l>Ter doot onnoselijc als een lam.</l>
<l>Den berch calvarie, es mi bediet,</l>
<l>Ne liet zoe ooc achter niet,</l>
<l>Daer onse lieve here overhuus</l>
<l>Was ghehanghen an een cruus,</l>
<l>Ende was in groter pine</l>
<l>Ghedranct met gallen ende met ayzine.</l>
<l>Zoe ghinc ooc mede, dar ic lyen,</l>
<l>In thof josephs van aromathyen,</l>
<l>Daer begraven was bequame</l>
<l>Ons heren helighe lechame.</l>
<l>Oec ghincsoe dickent, wildijt weten,</l>
<l>Toten berghe van oliveten,</l>
<l>Daer hi, als ic te voren las,</l>
<l>Te hemele up gheclommen was.</l>
<l>Daer ghinc maria, weetic wel.</l>
<l>Zoe dede zoe ooc inden tempel</l>
<l>Menichwaerven, dats waerhede,</l>
<l>Ende te menigher andre stede,</l>
<l>Daer cristus, onse behoudre weert,</l>
<l>Hadde ghepredict ende gheleert.</l>
<l><milestone unit="fol" n="91d"/> Dese steden altemale</l>
<l>Ende vele andre, weetic wale,</l>
<l>Versocht die moeder gods alteenen</l>
<l>Met heeten, met bittren weenen,</l>
<l>Ende zoe weende bitterlike</l>
<l>Ende verzuchte menichfuldelike</l>
<l>Om die absencie van haren kinde,</l>
<l>Dat zoe met herten zere minde.</l>
<l>Dese helighe, werde vrouwe</l>
<l>Dreef groten bittren rouwe</l>
<l>Ende weende ende droufde zere,</l>
<l>Ende zoe ne gheerde niet mere</l>
<l><pb n="205"/>Dan van weenen te liden pine</l>
<l>Ende altoos bedrouft te zine,</l>
<l>Ende daer toe gaf zoe haer intencie</l>
<l>Evenlanc dat zoe der presencie</l>
<l>Van haren kinde moeste derven.</l>
<l>Daer zoe om peinsde menichwerven</l>
<l>Ende droucht altoos in haer ghedochte,</l>
<l>Also dat zoe niet ne mochte</l>
<l>[In] ghere bliscap verhughen zij,</l>
<l>[Zo lan]ghe als zoe hem niet was bi.</l>
<l>Dese grote droufheit ende rouwe</l>
<l>Van marien onser vrouwe</l>
<l>Was wilen bediet, als ic versta,</l>
<l>In Thobyas wive Anna,</l>
<l>Die altoos weende om haren zone,</l>
<l>Na dat och was ghegaen de gone,</l>
<l>Ende altoos zoe drouve bleef,</l>
<l>Also mi tlatijn over screef.</l>
<l><milestone unit="fol" n="92a"/> Ende zoe ne woude, zo wi lesen,</l>
<l>In ghere maniere vertroost wesen</l>
<l>Vor die tijt, dat zoe heift vernomen,</l>
<l>Dat haer kint es weder comen.</l>
<l>Ende altemale die weghen</l>
<l>Zo waer dat zij waren gheleghen,</l>
<l>Daer hare enighe hope an lach,</l>
<l>Dat hi weder comen mach,</l>
<l>Over zach zoe voort ende weder</l>
<l>Ende ghinc die weghen up ende neder</l>
<l>Ende up menighen berch zoe clam,</l>
<l>Also ict int latijn vernam,</l>
<l>Om dat zoe anscouwen woude</l>
<l>Die weghen, daer hi comen zoude.</l>
<l>Dus es maria al haer leven</l>
<l>In bitterliken weene bleven,</l>
<l>Ende al die weghen, die zoe mochte,</l>
<l>Beghinc zoe ende bezochte.</l>
<l>Haer kint zoe zere minde</l>
<l>Ende die presencie van haren kinde</l>
<l>Bekendese beter dats waerheit</l>
<l>Dan alder werelt [rij]clijcheit</l>
<l>Ende al waer zoe in aermoede</l>
<l>Of ghemate ooc van goede,</l>
<l>Waer zoe bi hem, weet zekerlike,</l>
<l>Zo waer zoe alles dincs rike</l>
<l>Ende hare ne ghebrake gheen goet,</l>
<l>Dat docht hare in haren moet.</l>
<l>Desen rouwe, also ict weet,</l>
<l>Die de hemelsce coninghinne leet,</l>
<l><milestone unit="fol" n="92b"/> Daer of hebben wij exempel</l>
<l>In dewangelie harde wel,</l>
<l>Also dewangelisten scriven,</l>
<l>Daer wij lesen van enen wive,</l>
<l>Die eenen precieusen steen</l>
<l>Zoukende was, zo ic meen,</l>
<l><pb n="206"/>Die bi namen een dragme hiet.</l>
<l>Zoe hadder .x., es mi bediet,</l>
<l>Ende van dien precieusen steenen</l>
<l>Zo verloos dat wijf den eenen.</l>
<l>Ende als hi dus verloren was,</l>
<l>Dede zoe bernen, zijt zeker das,</l>
<l>Ene lanterne, zo zij eerst mochte,</l>
<l>Daer zoene nernstelijc mede zochte,</l>
<l>Ende zochtene zo langhe stonden,</l>
<l>Dat zoene ten lesten heift vonden.</l>
<l>Ende als die steen vonden was,</l>
<l>Was zoe blide, als ict las,</l>
<l>Ende verhuechde haer daer inne</l>
<l>Beede met herten ende met zinne.</l>
<l>Ende altemale hare gheburen</l>
<l>Hiet zoe verbliden ter zelver uren</l>
<l>Ende bad hem, dat zij tien tiden</l>
<l>Met hare wouden doe verbliden.</l>
<l>Bi desen wive en es el niet</l>
<l>Dan die moeder gods bediet,</l>
<l>Die inde werelt ./ merct wat ic meene,</l>
<l>Hadde tiene / precieuse steene,</l>
<l>Dat sijn, als ons scrifture doet horen,</l>
<l>Vanden inglen die .ix. choren</l>
<l>Ende cristus die / tiende zij.</l>
<l>Deen steen, daer god bediet es bi,</l>
<l>Het schijnt die nu verloren es,</l>
<l>Maer die .ix., des zijt ghewes,</l>
<l>Die bleven altoos als mesnieden</l>
<l>Bi haer ./ ende niet van haer scieden.</l>
<l>Dese .ix. steenen, daer ic of zede,</l>
<l>Daer wel beteekent es mede</l>
<l>Die presencie, na mijn gheloven,</l>
<l>Der zaligher gheesten daer boven,</l>
<l>Die altoos vanden .ix. choren</l>
<l>Tot haer quamen, als ic zede voren.</l>
<l>Die tiende dragme, daer es hi,</l>
<l>Onse behoudre, beteekent bi.</l>
<l><milestone unit="fol" n="92c"/> Ende die presencie, dats waerheit,</l>
<l>Van ons heren menschelijcheit,</l>
<l>Welke presencie, ghelovets mie,</l>
<l>Hadde verloren sinte marie</l>
<l>In ere manieren, als ic vernam,</l>
<l>Als onse here te hemel clam.</l>
<l>Al waest dat die godheit sij</l>
<l>Altoos onser vrouwen bi,</l>
<l>Diese hoedde voor messchien.</l>
<l>Nochtan mocht haer niet ghescien</l>
<l>Tanscouwen ziere menschelijcheit,</l>
<l>Alsoot hier voren es gheseit.</l>
<l>Ende dus hadde marie verloren</l>
<l>Desen steen / als [ic] zeide te voren,</l>
<l>Dien zoe nerenstelike zochte</l>
<l>Om weder te hebbene, of zoe mochte.</l>
<l>Want also ic te voren zeide,</l>
<l>Zo ommeghincsoe elke stede</l>
<l>Daer onse here, also wij lesen,</l>
<l>Lechamelike hadde ghewesen,</l>
<l>Met weenen ende met tribulacien.</l>
<l>Dit waren alle hare conversacien,</l>
<l>Daer zoe wandelde met bittren rouwe.</l>
<l>Ten laetsten heift onse vrouwe</l>
<l>Desen steen vonden, es mi verclaert,</l>
<l>In hare helighe upvaert,</l>
<l>Daer hare in dat ewighe leven</l>
<l>Van onsen here es ghegheven,</l>
<l>Tanschijn van onsen lieven here</l>
<l>An te ziene emmermere;</l>
<l>Ende dat gheduren zal zonder bent.</l>
<l>Marie die heift ./ es mi bekent,</l>
<l><pb n="207"/>Eene lanterne clare ontsteken,</l>
<l>Als zoene sochte zekerleken,</l>
<l>Ende claerlike bernen ghedaen,</l>
<l>Ende daer bi zullen wij verstaen</l>
<l>Die goede exemplen entie doghet,</l>
<l>Die marie elken toghet,</l>
<l>Want hare helighe wandelinghe</l>
<l>Was zo helich, verstaet de dinghe,</l>
<l>Dat zoe als ene lanterne claer</l>
<l>Lichtende was, weetic voorwaer,</l>
<l>Ende zoe gaf elken mensche wel</l>
<l>Alre dueghet goed exempel,</l>
<l><milestone unit="fol" n="92d"/> Ende toghede hem, dat es waerhede,</l>
<l>Slevens wech der zalichede.</l>
<l>Dese voorseide steden dan,</l>
<l>Daer ic te voren of began,</l>
<l>Die sullen wi, verstaet wel mien,</l>
<l>Ute exemple van marien</l>
<l>Over wandelen zekerlike</l>
<l>Met goeder herten devotelike,</l>
<l>Ende wi sullen ooc alteenen</l>
<l>Ons heren passie bewenen</l>
<l>Ende oeffenen met allen zinnen</l>
<l>Tallen tiden met heeter minnen</l>
<l>Ende overzien / zijn bitter doghen.</l>
<l>Ende eist ooc, dat wi niet ne moghen</l>
<l>Lechamelike elke stede</l>
<l>Overwandelen, zo ic zeide,</l>
<l>Nochtan sulwise zekerlike</l>
<l>Overwandelen gheestelike</l>
<l>En[de over]peinsen in onse herte</l>
<l>Gods [bitter] passie ende smerte</l>
<l>Ende d[e rouwe] die hi tien steden</l>
<l>Om ons [met min]nen heift leden.</l>
<l>Dese b[ittre] droufheit ende rouwe,</l>
<l>Die gods moeder onse vrouwe</l>
<l>Om ons heren absencie al</l>
<l>Ghedoocht heift groot ende smal,</l>
<l>Die was bediet wel zonder blijf</l>
<l>In mychol, coninc davids wijf,</l>
<l>Daer ic u of zecghen wille.</l>
<l>Ten tiden dat waren in ghescille</l>
<l><milestone unit="fol" n="93a"/> Die coninc saul, verstaet dit,</l>
<l>Ende ooc mede die goede davit.</l>
<l>David, die jonghe coninc dan,</l>
<l>Was mychols wettelike man,</l>
<l>Die skoninx sauls dochter was.</l>
<l>Saul, die altoos ghedochte das</l>
<l>Ende peinsde in zijn ghedochte,</l>
<l>Hoe hi david vergrammen mochte,</l>
<l>Ende nam zijn dochter vorwaer</l>
<l>Ende enen andren man gaf hi haer,</l>
<l>Dewelke man, verstaet tbediet,</l>
<l>Palathiel bi namen hiet.</l>
<l><pb n="208"/>Dese palathiel dan</l>
<l>Was een gherechtich goed man</l>
<l>Ende woude niet hebben met haren live</l>
<l>Gheselscap / als man met wive.</l>
<l>Want hi was wel zeker das,</l>
<l>Dat davids rechte wijf was,</l>
<l>Hoe dat zoe in valscher dinc</l>
<l>Hem was ghegheven vanden coninc.</l>
<l>Ende mychol bleef ooc alteenen</l>
<l>In zwaren rouwe, in bittren weenen,</l>
<l>Ende ne mochte in ghenen tiden</l>
<l>Van gherehande vruechde verbliden,</l>
<l>Maer altoos weende zoe ghereet,</l>
<l>Tote dat zoe weder was gheleet</l>
<l>Tote david, daer ic of began,</l>
<l>Die wettelike was haer man.</l>
<l>Ende dit mach zijn gheexponeert</l>
<l>Up marien der maghet weert.</l>
<l>Enen brudegom hadde de ghone</l>
<l>Ende dat was selve die gods zone,</l>
<l>Van wies absencie, na miere lere,</l>
<l>Maria droevede also zere,</l>
<l>Dat zoe bleef in weenen altoos</l>
<l>Ende in rouwen vruechdeloos,</l>
<l>Ende zoe ne mochte in ghere tijt</l>
<l>Van ghere bliscap zijn verblijt.</l>
<l>Met sulker hitte van sulker minnen</l>
<l>Was marie ontsteken binnen</l>
<l>Ende zoe minde also zere</l>
<l>Gode onsen lieven here,</l>
<l>Dat zoe al ziec was van binnen</l>
<l>Van haren brudegom te minnen,</l>
<l>Alsoot, elken wel mach bliken,</l>
<l><milestone unit="fol" n="93b"/> Ghescreven staet in cantyken,</l>
<l>Daer men lesen mach up ditte</l>
<l>Van haerre bernender minnen hitte:</l>
<l>Gaet ghi dochtren van jherusalem,</l>
<l>Tot minen gheminden ./ ende zegt hem,</l>
<l>Dat icken met herten minne vele</l>
<l>Ende ic van groter minnen quele,</l>
<l>Die ic draghe te hem waert,</l>
<l>Die scrifture aldus verclaert.</l>
<l>Bi redenen merken wij en trouwen,</l>
<l>Die moeder mach wel zijn vul rouwen,</l>
<l>Als haer kint haer es absent,</l>
<l>Dits elker moeder wel bekent.</l>
<l>Nochtan bem ic wel in desen</l>
<l>Dat die rouwe moet meerre wesen</l>
<l>Vander bruud ende zere onzoet,</l>
<l>Die haers brudegoms derven moet.</l>
<l><pb n="209"/>Hier bi dar ic der waerheit lyen,</l>
<l>Dat dien rouwe van marien,</l>
<l>Alsoot bi vrayer redene blijct,</l>
<l>Gheerehande rouwe yet ghelijct.</l>
<l>Want marie, ic maex u vroet,</l>
<l>Ons heren absencie derven moet.</l>
<l>Die hare kint was, dats waerhede,</l>
<l>Ende ooc haer brudegome mede.</l>
<l>O jhesu, gef ons die rouwen</l>
<l>Zo te verpeinsen van onser vrouwen,</l>
<l>Dat ic met hare ende di te zamen</l>
<l>Ewelijc moete wuenen . amen.</l>
</div>
<div type="chapter"><head type="chapter">XXXVI</head>
<l><milestone unit="fol" n="93c"/> Int capitel, dat hier voren gaet,</l>
<l>In waren woorden ghescreven staet</l>
<l>Die conversacie van onser vrouwen,</l>
<l>Hoe zoe plach met groter rouwen</l>
<l>Alle die steden te verzouken,</l>
<l>Waer zoe laghen, in wat houken,</l>
<l>Daer onse here god ./ na minen waen,</l>
<l>Plach te verkeerne ende te gaen,</l>
<l>Ende daer hi ooc in heift leden</l>
<l>Zware ende bitter pijnlijcheden.</l>
<l>In dit capitel zo zal ic u</l>
<l>In waren woorden bescriven nu,</l>
<l>Also mi tlatijn wel verclaert,</l>
<l>Van marien helighe upvaert,</l>
<l>Hoe zoe hier de werelt liet</l>
<l>Ende zalichlike ooc versciet.</l>
<l>Hoe langhe dat onse vrouwe heift</l>
<l>Na ons heren up vaert gheleift</l>
<l><pb n="210"/>Lechamelike int erdsche dal,</l>
<l>Des en hebwij gheen vray ghetal.</l>
<l>Enighe zecghen, dat zoe daer naer</l>
<l>Niet langher levede dan .xij. jaer;</l>
<l>Ander zecghen, also ict las,</l>
<l>Dat zoe vele langher levende was.</l>
<l>Maer vandien ghetale dus</l>
<l>Scrijft sinte Ephyphanius:</l>
<l>Levede zoe .xxviij. jaer,</l>
<l>Ende dat houde wi best vorwaer</l>
<l>Ende ghelovent vor waerheit,</l>
<l>Al en hebwij des gheen zekerheit.</l>
<l>Ende al hadt also ghewesen,</l>
<l>Dat zoe niet hadde in desen</l>
<l>Leven gheweest ./ meer dan .j. ure,</l>
<l>Nochtan zoud haer, zeit scrifture,</l>
<l>Ghedocht hebben over waer</l>
<l>Wesende harde menich jaer.</l>
<l>Jacob was wilen, daer ic lyen,</l>
<l>Veertiene jare in scalkernyen,</l>
<l>Nochtan docht hem .j. corte tijt,</l>
<l>Ende dat dor minne / des zeker zijt,</l>
<l>Ende aldus, na dat ic versinde,</l>
<l>Marie haer kint zo zere minde,</l>
<l>Moestet een ure van haer zijn,</l>
<l>Het docht haer wesen langhe termijn.</l>
<l><milestone unit="fol" n="93d"/> Een ziele, die leift in minnen stranc,</l>
<l>Een ure dinct haer wesen lanc,</l>
<l>Ende, al eist dat zoe zo mint,</l>
<l>Al hare pine ne acht zoe twint.</l>
<l>Ende maria zo zere begheert</l>
<l>Die presencie haers kints weert,</l>
<l>Dat al die moeyelijcheden wreet,</l>
<l>Die zoe in de werelt leet,</l>
<l>Ende die rouwe, die haer ghesciet,</l>
<l>Ne rekende zoe een twint niet.</l>
<l>Ende dat onse here ./ wel verstaet,</l>
<l>Marien dus ter werelt laet,</l>
<l>Dat dede hi / orcont tlatijn,</l>
<l>Om den troost der disciplen zijn.</l>
<l>Ende bi redenen dede dit ooc hi,</l>
<l>Om dat de mensche merc daerbi,</l>
<l>Dat men met groter pijnlijchede</l>
<l>Comen moet ter hemelscer stede.</l>
<l>Anziet gods moeder onser vrouwe</l>
<l>Ende haren bitterliken rouwe,</l>
<l>Die zoe leet hier up der erden;</l>
<l>Anziet haer kint van groter werden,</l>
<l>Merct gods passie ende zijn rouwe</l>
<l>Ende die droufheit van onser vrouwe;</l>
<l>Merct die smadelike woorde,</l>
<l>Die onse here ter wereld hoorde,</l>
<l>Die smeeten entie pine mede,</l>
<l>Die men hem ter werelt dede;</l>
<l>Anzich ende merc wat groter leede</l>
<l>Dese ghedogheden alle beede!</l>
<l>Deen was ghepassijt ende ghedoot,</l>
<l>Die ander die leet stille noot,</l>
<l>Dat hare beter ware verwerven</l>
<l>Die dood ende jamerlijc te sterven,</l>
<l>Dan die rouwe, die zoe leet</l>
<l>Om haer suens passie wreet.</l>
<l><pb n="211"/>Zich jan baptisten, de welke was</l>
<l>Die helichste man, zijt zeker das,</l>
<l>Die ye van moeder was gheboren,</l>
<l>Nochtan moest hi liden toren</l>
<l>In de werelt ende grote noot</l>
<l>Ende wesen onverdient ghedoot</l>
<l>Ende also comen te hemelrike.</l>
<l>Nu merc dit ende deser ghelike</l>
<l><milestone unit="fol" n="94a"/> Ende als ghi al wel verzint,</l>
<l>Al zidi dan ter werelt ghepijnt,</l>
<l>Eest dat ghijt vulmaect anziet,</l>
<l>U / pine zal u dinken niet.</l>
<l>Waenstu in den hoghen throne</l>
<l>Ontfanghen ere victorien crone,</l>
<l>Du ne moets in dijns levens tiden</l>
<l>In dese werelt der over liden.</l>
<l>Ende dus anzie ende wes vroeder,</l>
<l>Dat god ziere liever moeder,</l>
<l>Die noyt een cleen zonde ne dede,</l>
<l>Zo langhe hilt uter heligher stede,</l>
<l>Eer hise uter werelde slike</l>
<l>Wilde doen comen tsinen Rike.</l>
<l>Aldus ghelievedet onsen here.</l>
<l>Ter materien ic weder kere.</l>
<l>Als onse vrouwe / wilt verstaen,</l>
<l>In dese werelt hadde vuldaen</l>
<l>Dat zwaer torment / ende de pine,</l>
<l>Die hier es in de werelt te zine</l>
<l>Mids der werelde grote beroert,</l>
<l>Zo es zoe te hemele ghevoert</l>
<l>Van haren kinde, also ict weet,</l>
<l>Om wien zoe al die droufheit leet.</l>
<l>Dese ghebenedide upvaert</l>
<l>Marien ./ daer ic of hebbe verclaert,</l>
<l>Was wilen bi figuren weert</l>
<l>Harde wel ghefigureert,</l>
<l><milestone unit="fol" n="94b"/> Also scrifture zeicht up dit,</l>
<l>Bider aerken van davit,</l>
<l>Daer ic in waren woorden of las,</l>
<l>Dat zoe tsinen huus ghedraghen [was].</l>
<l>Die coninc david, dhelighe man,</l>
<l>Daer ic te voren of began,</l>
<l>Met ziere haerpe te speelne plach</l>
<l>Voor die aerke up elken dach,</l>
<l>Ende met feesten, dats waerhede,</l>
<l>In zijn huus hise draghen dede.</l>
<l>In dese arke, verstaet albloot,</l>
<l>Daer in zo was hemels broot,</l>
<l>Ende met allen rechte des</l>
<l>Maria daer bi beteekent es,</l>
<l>Bi wien de werelt, na mijn verstaen,</l>
<l>Wel heift hemels broot ontfaen,</l>
<l>Daer jhesus cristus bi es bekent,</l>
<l>Want hi dat helighe sacrament</l>
<l>Ordineerde / als ons bewijst,</l>
<l>Scrifture ./ ende ons daer mede spijst.</l>
<l>Die aerke was, ic zeker bin,</l>
<l>Van houte ghemaect, heet cethin,</l>
<l>Dat nemmermeer up gheenen dach</l>
<l>Aerghen noch verrotten mach.</l>
<l>Ende dat bediet, verstaet wel mie,</l>
<l>Dat die moeder gods marie</l>
<l>Up de werelt te gheenen stonden</l>
<l>Niet was besmet met enighen zonden.</l>
<l>Nu zullen wi weten voor waerheit,</l>
<l><pb n="212"/>Hoe dat scrifture niet ne zeit,</l>
<l>Dat onse vrouwe ltwasgt te zamen</l>
<l>Met ziele ende met lechamen</l>
<l>Ten hoghen hemel ghevoert zi</l>
<l>Van onsen here, verstaet wel mi.</l>
<l>Ooc ne zal men peinsen niet,</l>
<l>Zoe ne staerf ende versciet,</l>
<l>Maer achter dien, verstaet mi,</l>
<l>Dat marie ghestorven zij,</l>
<l>Hare vleesch ne aerchde no ne stanc,</l>
<l>Maer als zoe was dood / niet lanc</l>
<l>Ne waest / ziele ende lechame</l>
<l>Waren weder ghevoucht te zamen,</l>
<l>Dit ghelove elc ghewaerlike.</l>
<l>Ende also was zoe in hemelrike</l>
<l><milestone unit="fol" n="94c"/> Up ghevoert, als ic versinde,</l>
<l>Van haren ghebenediden kinde.</l>
<l>Die coninc david, als ic merke,</l>
<l>Die also speelde voor die aerke</l>
<l>Met ziere harpen, als ic zede,</l>
<l>Daer es god beteekent mede,</l>
<l>Die coninc es van groter weerden,</l>
<l>Here van hemele ende van erden.</l>
<l>Nu zulwij weten zekerlike,</l>
<l>Dat onse here lechamelike</l>
<l>Onser vrouwen tjeghen quam,</l>
<l>Also ict in scrifturen vernam,</l>
<l>Met groter bliscap zonderlanghe,</l>
<l>Met vruechden ende met zanghe,</l>
<l>Ende leedeze metter bliscap groot</l>
<l>In zijn huus, verstaet albloot.</l>
<l>Met godliken cussene mede</l>
<l>Custe hi ziere moeder, dats waerhede,</l>
<l>Ende was ghecust van desen,</l>
<l>Als moeder van kinde pleicht te wesen.</l>
<l>Ende met helsene dies ghelike</l>
<l>Helsde hize ghewaerlike,</l>
<l>Meer dan men ghezecghen can.</l>
<l>Als dit die inglen zaghen an</l>
<l>Met haren ingliken conroot</l>
<l>Hadden zijs wonder harde groot.</l>
<l>Ende dor dat wonder dat zi zaghen,</l>
<l>Begonden zi elc andren vraghen</l>
<l>Onderlinghe, dat es waerhede,</l>
<l>Ende deen ten andren aldus zeide:</l>
<l>Wie es zoe die uter woestine</l>
<l>Dus up clemt, alst es anschine,</l>
<l>Ende vloeyt van weelden al,</l>
<l>Wies bliscap es zonder ghetal</l>
<l>Ende es met haren zone comen,</l>
<l>Smeekende als bruden ende brudegomen?</l>
<l>Tote desen heift gheandwoort</l>
<l>Onse vrouwe marie rechte voort,</l>
<l>Also ict in scrifturen las,</l>
<l>Die zelve de bruud gods was,</l>
<l>Ende zeide doe te dien stonden:</l>
<l>Nu hebbic voorwaer vonden</l>
<l>Minen brudegome ende mijn kint,</l>
<l>Dien ic zochte ende hebbe ghemint.</l>
<l><milestone unit="fol" n="94d"/> Voort zeide zoe, verstaet wel mien:</l>
<l>Ic zal vaste behouden dien</l>
<l>Ende nemmermeer zonder waen,</l>
<l>Ne zal ickene laten gaen,</l>
<l>Als brudegome ende kint mede</l>
<l><pb n="213"/>Ende minen vader, dats waerhede.</l>
<l>Hi moet mi cussen nu ter stont</l>
<l>Metten cussene van ziere mont,</l>
<l>Dat ic ziere presencien zoete</l>
<l>Ewelike ghebruken moete.</l>
<l>Zine luchter hand, des ghelooft,</l>
<l>Die moet wesen onder mijn hooft,</l>
<l>Dat ic met hem tallen tiden</l>
<l>Moete leven ende verbliden.</l>
<l>Ende ooc mede, zij u bekant,</l>
<l>Zal mi helsen zijn rechter hant,</l>
<l>Want hi mi, ic zeker bem,</l>
<l>Nemmer verjaghen zal van hem.</l>
<l>Nu zullen wij merken dattie upvaert</l>
<l>Van onser zoeter vrouwen waert</l>
<l>Was ons wilen ghedaen bekant</l>
<l>In pathmos, in een heylant,</l>
<l>Daer men in den hemel up enen dach</l>
<l>Een harde wonderlic teekin zach:</l>
<l>Een wijf, also den oghen dinct,</l>
<l>Met der zonnen al ommerinct,</l>
<l>Ende dat bediet, dats waerheit,</l>
<l>Marien metter godlijcheit</l>
<l><milestone unit="fol" n="95a"/> Ommeringhet, als ic vernam,</l>
<l>Die also te hemele clam.</l>
<l>Voort sceent, des bem ic vroet,</l>
<l>Dat zoe de mane hadde onder voet;</l>
<l>Ende dat bediet, also scrifture zeit,</l>
<l>Marien grote ghestadicheit,</l>
<l>Want die mane, des zijt ghewes.</l>
<l>Zere onghestadich es,</l>
<l>Also wij merken moghen bloot,</l>
<l>Nu scijnt zoe cleene, nu groot.</l>
<l>Ende daer bi zijn bi der mane</l>
<l>Die erdsche dinghen te verstane,</l>
<l>De welke onghestadich zijn</l>
<l>Ende zere wankel, alst es anschijn.</l>
<l>Dese onghestadicheit quaet</l>
<l>Heift maria al versmaet,</l>
<l>Ende het heiftse die maghet vroet</l>
<l>Al ghetorden onder haer voet,</l>
<l>Ende dede hare upvaert</l>
<l>Zalichlike te hemele waert,</l>
<l>Daer alle dinghen, dats waerheit fijn,</l>
<l>Vast ende ooc ghestadich zijn.</l>
<l>Voort zo hadde die vrouwe scone</l>
<l>Up haer hoofd ene werde crone,</l>
<l>Dewelke crone hadde inne</l>
<l>Twalef sterren, als ic verzinne.</l>
<l>De crone, na der scrifturen lere,</l>
<l>Es een teekin van groter ere,</l>
<l>Ende dus zo es zoe wel bequame</l>
<l>Marien der maechdeliker name.</l>
<l>Bi desen twalef sterren dan</l>
<l>Ic die appostelen merken can,</l>
<l>Want up die tijt, es mi bediet,</l>
<l>Dat die moeder gods verschiet,</l>
<l>Zo waren die appostelen alle</l>
<l>Te haren hende bi ghetalle.</l>
<l>Dit wijf hadde ooc, als ic merke,</l>
<l>Om te vlieghene .ij. vlerke,</l>
<l><pb n="214"/>Ende daer bi, diet wel anziet,</l>
<l>En es beteekent anders niet,</l>
<l>Dan dat zoe up voer te zamen</l>
<l>Met ziele ende met lechamen.</l>
<l><milestone unit="fol" n="95b"/> Dese werde helighe upvaert</l>
<l>Van onser vrouwen es mi verclaert,</l>
<l>Daer ic of hebbe ghedeclareert,</l>
<l>Dese was ons ghefigureert</l>
<l>Wilenere in vreimden doene</l>
<l>Biden coninc saelmoene</l>
<l>Ende ooc bider moeder zijn,</l>
<l>Also mi orcond dat latijn,</l>
<l>Daer ic voorwaer in las</l>
<l>Dat als hi coninc woorden was,</l>
<l>Doe zat hi in zinen throon,</l>
<l>Die eerzaem was ende scoon.</l>
<l>Ende hi dede maken, es mi bekant,</l>
<l>Enen throon tsiere rechter hant</l>
<l>Om die eere vander moeder zijn</l>
<l>In welken throon, dats waerheit fijn,</l>
<l>Zo heift ziere moeder saelmoen</l>
<l>Met groter eeren zitten doen.</l>
<l>Ende sprac aldus, es mi bediet:</l>
<l>Het en es gheoorlooft niet,</l>
<l>Noch betamelijc, dat ic di</l>
<l>Enich dinc ontsecghende zij,</l>
<l>Maer wat dat ghi begheert an mien,</l>
<l>Lieve moeder, dat sal u ghescien.</l>
<l>Dus heift god, es mi bekant,</l>
<l>Zine moeder ghestelt tsiere rechter hant,</l>
<l>Ende wat zoe hem bidt of bidden zal,</l>
<l>Dat wille hi hare verleenen al.</l>
<l><milestone unit="fol" n="95c"/> O weerde vrouwe ghebenedijt,</l>
<l>Die met gode verheven zijt</l>
<l>Daer boven inde hemels thro[ne]</l>
<l>Bidt voor ons uwen lieven zone,</l>
<l>Dat hi ons zondaren zonder blijf</l>
<l>Moete na dit corte lijf</l>
<l>Tot hem trecken in ziere zale</l>
<l>Ute desen aermen donkeren dale,</l>
<l>Die van u, vrouwe, wert gheboren.</l>
<l>O zoete jhesu, nu wilt horen</l>
<l>Uwer moeder, die bi u zit.</l>
<l>In uwen throon ende voor ons bidt,</l>
<l>Ende wilt ons, lieve here, verleenen,</l>
<l>Dat wi moeten na den weenen</l>
<l>Ende nader ellende van onsen liven</l>
<l>Met di ewelike bliven. Amen,</l>
</div>
<div type="chapter"><head type="chapter"><pb n="215"/> XXXVII</head>
<l>Int dit capitel, dat hier voor gheit,</l>
<l>Zo heb ic u voorwaer gheseit,</l>
<l>Also mi dat latijn verclaert,</l>
<l>Vander moeder gods upvaert.</l>
<l>In dit capitel zo zuldi</l>
<l>Weten / oft god wille / van mi,</l>
<l>Hoe zoe middel es tallen stonden</l>
<l>Tusschen gode ende onsen zonden,</l>
<l>Ende hoe zoe voorden mensche bit</l>
<l>Gode, daer zoe bi hem zit,</l>
<l><milestone unit="fol" n="95d"/> Up dattie mensche zo es haer vrient,</l>
<l>Dat hijt met duechden an haer verdient,</l>
<l>Ende hoe dat zoe in allen kere</l>
<l>Zoet die gramscap van onsen here</l>
<l>Jeghen de werelt, dat verstaet,</l>
<l>Ende jeghen de menschelike daet,</l>
<l>Ende verzoent ons ooc mede</l>
<l>Jeghen gode met haerre bede.</l>
<l>Dese werelt in waerre tale</l>
<l>Es bezondicht altemale,</l>
<l>Caritate men niewer ne vint</l>
<l>Ende de waerhede al verdwint.</l>
<l>Ghiericheit, luxurie ende hoverdye</l>
<l>Hebben ter werelt heerscepye.</l>
<l>Ic weet wel, dat nu ten stonden</l>
<l>Met desen .iij. voorseiden zonden</l>
<l>Es de werelt besmet al,</l>
<l>Zo ic bi redenen toghen zal,</l>
<l>Ende lettel yement, zijt ghewes,</l>
<l>Up de werelt nu levende es,</l>
<l>Hi en es met een van desen drien</l>
<l>Besmet of van allen dien.</l>
<l>Of eist dat yement ter werelt es,</l>
<l>Die niet bezondicht en es des,</l>
<l>Ic zoude wanen wel, dat hi</l>
<l>Harde dinne ghezayet zij,</l>
<l>Hem ne let een vanden drien.</l>
<l>Enighe zijn die luxurie vlien</l>
<l>Ende poghen te houden zuverhede.</l>
<l>Dese vint men te zulker stede,</l>
<l>Ende wanen zijn van groter weerden,</l>
<l>Die nochtan stinken van hoverden</l>
<l>Ende draghen in haren moet</l>
<l>Ydele glorie, des bem ic vroet.</l>
<l>Zomeghe hem van zonden gruwen</l>
<l>Ende willen de hoverde scuwen</l>
<l>Ende willen houden, dats waerheit.</l>
<l>Vastelike omoedicheit,</l>
<l>Die ghewont licghen toter doot</l>
<l>Ende zijn bevuult met zonden groot</l>
<l>Van luxurien ende ooc mede</l>
<l>Van der groter ghierichede.</l>
<l><pb n="216"/>Enighe bi daghe ende bi nachten</l>
<l>Hem van deser hoverde wachten</l>
<l>...</l>
<l>...</l>
<l><milestone unit="fol" n="97a"/> Hi mochte gheliken wel den dwaze,</l>
<l>Die over vule stinkende waze,</l>
<l>Daer hi hem an bevulen zoude,</l>
<l>Een conincrike gheven woude.</l>
<l>Noch vele zotter zo es hi,</l>
<l>Jonc of out, wie dat hi zi,</l>
<l>Die om vuulheit verzuumt te gheven</l>
<l>Die glorie vanden eweghen leven.</l>
<l>Ende dat doet / dickent openbare</l>
<l>Die zotte mensche, die zondare.</l>
<l>Deser zotten vint men over al,</l>
<l>Lasen, nu een groot ghetal.</l>
<l>Zijn zij niet wel zere zot,</l>
<l>Die zecghen ieghen haren god?</l>
<l>Die prophete zeicht te desen,</l>
<l>Also wij in scrifturen lesen,</l>
<l>Wie dat zulker zonden pleicht,</l>
<l>Di hi zinen sceppre contrarie zeicht.</l>
<l>Den erdinen potte mach hi gheliken,</l>
<l>Die ghemaect es vanden slike.</l>
<l>Also ic merke bi redenen groot,</l>
<l>Het ware een wonder harde groot,</l>
<l>Dat potten contrarie spraken</l>
<l>Den meesters, diese selve maken.</l>
<l>Dit ware een wonder vanden potten.</l>
<l>Dus altemale die quade zotten</l>
<l>Zoude god doemen, woudi hem gramen,</l>
<l>Waert dat ons niet te hulpe quame</l>
<l>Onse zoete vrouwe met snellen kere;</l>
<l>Ende zochtede die gramscap van onsen here.</l>
<l><milestone unit="fol" n="97b"/> Hier of gaf ons figure goed</l>
<l>Techuites, dat wijf wel vroet.</l>
<l>Van haer staet ghescreven dit,</l>
<l>Dat zoe zochtede van david</l>
<l>Dien verstormden evelen moet</l>
<l>Jeghen absaloen, als ic verstoet,</l>
<l>Die zinen broeder hadde verslaghen</l>
<l>Daer te voren in corten daghen.</l>
<l><pb n="217"/>Bi dat absalon, also ic las,</l>
<l>Aldus broeder slachtich was,</l>
<l>Zo versta ic wel daer mede</l>
<l>Den zondare te deser stede,</l>
<l>Dewelke boudelike als onvroet</l>
<l>Jeghen zinen scepper mesdoet</l>
<l>Ende cruust gode noch ene waerf,</l>
<l>Zinen broeder ./ die vor hem staerf.</l>
<l>Nadat dese absalon dan</l>
<l>Zinen broeder had dood, als ic began,</l>
<l>Ende hi daer toe was zo coene,</l>
<l>Dat hi dat bestont te doene,</l>
<l>Zone mocht hi wonen niet</l>
<l>Bi zinen lande, es mi bediet,</l>
<l>En moeste wonen buten den zinen</l>
<l>In dat land der sarrazinen,</l>
<l>Tote dat hi verzoent es</l>
<l>Biden wive techuites.</l>
<l>Ende aldus eist, na mijn verclaren,</l>
<l>Min no meer vanden zondaren.</l>
<l>Achter dien, ic maex u vroet,</l>
<l>Dat hi dootlike mesdoet,</l>
<l>Zo ne heift hi groot no cleene</l>
<l>In hemelrijc wuenst ne gheene,</l>
<l>Voor dat tusschen den zondaer daes</l>
<l>Ende gode /. es ghemaect den paes</l>
<l>Bi der heligher moeder ons heren,</l>
<l>Die wij met rechte moghen eeren.</l>
<l><milestone unit="fol" n="97c"/> Dat gods moeder sinte marie</l>
<l>Ons middellighe es, als ic lye,</l>
<l>Daer of es ons figure bekant,</l>
<l>Also ict in scrifturen vant,</l>
<l>Van enen wive, zijt zeker das,</l>
<l>Die in abelen wonende was.</l>
<l>Achter dien, verstaet al bloot,</l>
<l>Dat absalon was ghesteken doot</l>
<l>Van joabpe ./ al daer hi hinc</l>
<l>Bi zinen hare ./ om die dinc,</l>
<l>Dat hi woude coninc wesen,</l>
<l>Als ghi hier voren hebt ghelesen,</l>
<l>Zo woude regneren een daer na</l>
<l>Ene zuene, hiet botri cyba,</l>
<l>Ende heift hem, alst es ghescreven,</l>
<l>Jeghen den coninc david verheven</l>
<l>Ende ontseidene in waerre dinc.</l>
<l>Ene stede hi ooc in ghinc,</l>
<l>Die abela was ghenant.</l>
<l>David beleide die stede te hant</l>
<l>Ende joab met groten ghere,</l>
<l>Die prinche was van davids here,</l>
<l>Ende wilde, dat es waerhede,</l>
<l>Al te nieten doen die stede</l>
<l>Om die redene, verstaet den fijn,</l>
<l>Dat hem cyba onthilt daer in.</l>
<l>Nu zo was in dese stede</l>
<l>Een vroet wijf, dats waerhede,</l>
<l>Die bi haerre groter wijsheit</l>
<l>Zocht maecte, dat es waerheit,</l>
<l><milestone unit="fol" n="97d"/> Die gramscap vanden coninc</l>
<l>Ende ooc des princhen, verstaet de dinc,</l>
<l>Also dat bi haren rade</l>
<l><pb n="218"/>Die poorters hem of slaen daden</l>
<l>Zijn hooft in corter ure</l>
<l>Ende worpent over de mure,</l>
<l>Ende worden dus verlost om dit</l>
<l>Vanden gramscepen van davit.</l>
<l>Cyba, dese hoverdiche man,</l>
<l>Daer ic te voren of began,</l>
<l>Die hem ieghen den coninc zijn</l>
<l>Verhief, also ons toocht tlatijn.</l>
<l>Die bediet, ghelovets mie,</l>
<l>Die vule zonde hoverdye,</l>
<l>Welke zonde es openbare</l>
<l>Gode onsen scepper contrare,</l>
<l>Ende es ooc, wilt verstaen,</l>
<l>Des coninx stede in ghegaen</l>
<l>Valschelike dese cyba,</l>
<l>Daer ic die ziele bi versta</l>
<l>Vanden zondare, ic maex u vroet,</l>
<l>Dewelke in hoverden mesdoet,</l>
<l>Daer die prinche vanden here</l>
<l>Des hemels ./ up vergraemt es zere</l>
<l>Toter tijt ende der wile dat hi</l>
<l>Jeghen hem weder verzoent zi,</l>
<l>Ende dat bi desen vroeden wive,</l>
<l>Daer ic marien bi bescrive.</l>
<l>Nu zal die zondaer, eist wijf of man,</l>
<l>Bi marien rade dan</l>
<l>Dat hooft of slaen vanden cyba,</l>
<l>Daer ic de hoverde bi versta,</l>
<l>Ende werpen dat ute ziere stede,</l>
<l>Dat es ute ziere ziele ghereede,</l>
<l>Dat hi ghecrighe in zulken kere</l>
<l>Die gracie van gode onsen here.</l>
<l>O zoete lhesu, wel lieve here,</l>
<l>Doe mi met diere heligher lere,</l>
<l>Dat ic moete tallen stonden</l>
<l>Also scuwen alle zonden,</l>
<l>Dat ic in dijn rijc daer boven,</l>
<l>Daer di alle zalighen loven,</l>
<l>Moete ere victorien crone draghen</l>
<l>Ende daer wonen tallen daghen.</l>
</div>
<div type="chapter"><head type="chapter">XXXVIII</head>
<l><milestone unit="fol" n="98a"/> Int capitel, dat voor desen</l>
<l>Staet ghescreven, machmen lesen,</l>
<l>Hoe maria, die dagheraet,</l>
<l>Altoos es onse advocaet</l>
<l>Ende middel tallen stonden</l>
<l>Tusschen gode ende onsen zonden.</l>
<l>In dit capitel nu hier na</l>
<l>Zalmen horen, elc wel versta,</l>
<l>Hoe dat zoe ons metter hant</l>
<l>Bescerent ieghen den viant.</l>
<l>Wij vinden lesende, hoort na mien,</l>
<l>Dat zoe ons besceremt van drien.</l>
<l>Deen es, nader latijnsche sprake,</l>
<l>Van gods gramscap ende wrake.</l>
<l><pb n="219"/>Zoe besceremt ons ooc mede</l>
<l>Van des duvels moeyelichede,</l>
<l>Die ons moeyt nacht ende dach,</l>
<l>Hoe hi ons te zonden trecken mach.</l>
<l>Oec hoetsoe ons bi haerre gracie</l>
<l>Vander wereld zware temptacie,</l>
<l>Die ons met haerre vuulre ghenuecht</l>
<l>Pijnt te trecken vander duecht.</l>
<l><milestone unit="fol" n="98b"/> Dat onse vrouwe, zijt ghewes,</l>
<l>Onse bescermighe aldus es,</l>
<l>Dat was wilen wel bediet</l>
<l>Bider dochter, die tharbis hiet,</l>
<l>Ende bi moyses ooc mede</l>
<l>Ende ooc bi saba der stede.</l>
<l>Moyses quam, es mi bekant,</l>
<l>Metten volke van egypten lant</l>
<l>Ende hi bezat, als ic versta,</l>
<l>Ene stede, die men hiet saba.</l>
<l>Niement ne was van zulker macht,</l>
<l>Zo staerc no van zo groter cracht,</l>
<l>Noch dor vrouwen noch dor heren,</l>
<l>Diet van moyses mochte keren.</l>
<l>Hine bleef verhart, also ict weet,</l>
<l>Altoos ter stedewart ende wreet.</l>
<l>Een jonc kint, hiet tharbis,</l>
<l>Die des coninx dochter es,</l>
<l>Die was wonende, dats waerheit,</l>
<l>In saba, dese stat voorseit,</l>
<l>Dese heift die stat verloost</l>
<l>Ende in deser manieren vertroost.</l>
<l>Dese edel prinche moyses,</l>
<l>Daer voren of ghesproken es,</l>
<l>Was utermaten zere minlijc</l>
<l>Ende van anziene lievelijc,</l>
<l>Ende ooc was scone, dats waerheide,</l>
<l>Des coninx dochter, daer ic of zeide,</l>
<l><milestone unit="fol" n="98c"/> De welke alle daghe lach</l>
<l>Up die mueren ende zach</l>
<l>Die grote scoonheit vanden here</l>
<l>Moyses, die minlijc was zo zere;</l>
<l>Ende zine scoonheit, dat es waer,</l>
<l>Gheliefde also zere haer,</l>
<l>Dat zoe pijnde zere voort an</l>
<l>Om hem te hebbene teenen man.</l>
<l>Ten laetsten dese maghet trect</l>
<l>Tot haren vader ende hem ondect,</l>
<l>Dat zoe hadde in haren zinne</l>
<l>Ghedaen moyses ./ in rechter minne.</l>
<l>Als dit die coninc hoorde toe,</l>
<l>Het gheliefde den coninc zo,</l>
<l>Dat hi, als ic hebbe vernomen,</l>
<l>Ziere dochter wille heift vulcomen</l>
<l>Ende gaf moyses, zeid tlatijn,</l>
<l>Teenen wive die dochter zijn.</l>
<l>Ende als moyses dit verstoet,</l>
<l><pb n="220"/>Liet hi zochten zinen moet.</l>
<l>Aldus es verlost die stede</l>
<l>Ende heift ghecreghen vrede</l>
<l>Bi deser dochter tharbis dade</l>
<l>Ende bi haren vroeden rade.</l>
<l>Ende die lieden vander stat</l>
<l>Zijn ooc alle verlost na dat</l>
<l>Ende there, als ic vernam,</l>
<l>Voer weder van daert quam.</l>
<l>Bi moyses desen helighen man,</l>
<l>Daer ic te voren of began,</l>
<l>De welke zo over scone was,</l>
<l>Also ict in scrifturen las,</l>
<l>En es anders te male niet</l>
<l>Dan onse lieve here jhesus bediet,</l>
<l>Die scone was in waren dinghen</l>
<l>Voor alle die nye lijf ontfinghen,</l>
<l>Ende die was up de werelt gram</l>
<l>Om dat yeve ende ooc adam</l>
<l>Waren zo stout ende zo zot,</l>
<l>Dat zij braken gods ghebod.</l>
<l>Des heift onse here, staet ghescreven,</l>
<l>Den vianden macht ghegheven,</l>
<l>Dat zij trecken te haerre kielen</l>
<l>Altemale der lieder zielen</l>
<l><milestone unit="fol" n="98d"/> Ende dit gheduerde over waer</l>
<l>Wel vijfdusentich jaer,</l>
<l>Ende niement was te ghenen stonden</l>
<l>Yewers in de werelt vonden,</l>
<l>Zo staerc of van zulker macht,</l>
<l>Diese te lossen hadde macht</l>
<l>Ende die de gramscepe van onsen here</l>
<l>Mochte zochten in enighen kere,</l>
<l>Noch ons verlossen uten handen,</l>
<l>Daer wij laghen in sviands banden.</l>
<l>Ten laetsten zo heift ghemint</l>
<l>Maria, des edel coninx kint,</l>
<l>Ende heift gezocht toornichede</l>
<l>Met haerre lieveliker bede.</l>
<l>Maria, alsoot es gheseit,</l>
<l>Besceremt den mensche, dats waerheit,</l>
<l>Jeghen des viands temptacie</l>
<l>Ende van al ziere infestacie.</l>
<l>Dese bescuddighe es ons van gode</l>
<l>Ghegheven ./ ende es ons van node,</l>
<l>Want sviands wighen onghehiere</l>
<l>Zijn vele ende menigher maniere,</l>
<l>Ende groot zijn zine laghen,</l>
<l>Die hi scalkelijc alle daghen</l>
<l>Spreed om ons te vane inder erden.</l>
<l>Enighe tempteert hi bi hoverden,</l>
<l>Also wij vinden dat waer es</l>
<l>In jesabeth / balthasar, olofernes;</l>
<l>Enighe tempteert hi, dar ic lyen,</l>
<l>Met nide of met hatyen,</l>
<l>Zo wi vanden quaden caym vinden,</l>
<l>Van saul ende jacobs kinden;</l>
<l>Enighe met wraken tempteert hi,</l>
<l><pb n="221"/>Alsoot wel sceen an semey</l>
<l>In jacob ende an absaloene</l>
<l>In janne zebedeus zone;</l>
<l>Enighe bi onghelovicheden,</l>
<l>Alsoot noch scijnt in zomen steden</l>
<l>Van arab ende achab, als ic vernam,</l>
<l>Moyses ende jeroboam.</l>
<l>Enighe tempteert hi, dats waerheit,</l>
<l>Bi quader ongheorsaemheit,</l>
<l>Alsoot wel sceen an dathan</l>
<l>Abiron ./ thare / ende lyan.</l>
<l><milestone unit="fol" n="99a"/> Enighe steict in die viand quaet,</l>
<l>Dat zij gheven quaden raet,</l>
<l>Als in abyron ende in enen man,</l>
<l>Die bi namen hiet dathan.</l>
<l>Enighe tempteert [hi], dats waerheit,</l>
<l>In valscher onghetrouwicheit,</l>
<l>Also ic wel van caym las,</l>
<l>Joab, terpones ende judas.</l>
<l>Enighe tempteert hi in waren dinghen</l>
<l>Bi menscheliker bloetsturtinghen</l>
<l>Alsoot blijct in tyrus, manasses,</l>
<l>An anthyochus ende herodes.</l>
<l>Enighe tempteert [hi], dat zi temen</l>
<l>Hem zelven haer leven te nemen,</l>
<l>Alsoot van saul staet gheset,</l>
<l>Abymalech / ludas / anthyophet.</l>
<l>Bi deser temptacien onghehiere</l>
<l>Ende noch bi menigher maniere</l>
<l>Pijnt de viand tallen stonden,</l>
<l>Hoe hi ons trecken mach te zonden.</l>
<l>Maer onse bescuddighe, die maghet vrye,</l>
<l><pb n="222"/>Die weerde moeder gods marie,</l>
<l>Besceremt ons in allen weghen</l>
<l>Ende vecht vromelijc daer jeghen</l>
<l>Ende beweert sviands nauwe keren,</l>
<l>Dat hi ons niet ne mach deren</l>
<l>Noch gheen scade doen hi.</l>
<l>   Des zoe te rechte beteekent si</l>
<l>Bi eenen edelen wive weert,</l>
<l>Diese ons wel figureert,</l>
<l><milestone unit="fol" n="99b"/> Vander welker ghescreven es,</l>
<l>Dat zoe verloste den thor thabes</l>
<l>Ende dat jeghen een fel diet,</l>
<l>Die bi namen abymalech hiet.</l>
<l>Dat volc was in groten vare</l>
<l>Voor desen, ende voor zine scare</l>
<l>Vlo altemale met haesticheit</l>
<l>Up thabes, desen thor voorseit.</l>
<l>Abymalech quam ghelopen sciere,</l>
<l>Als hi dat zach, ende woude met viere</l>
<l>Den thor verbernen ende die zale</l>
<l>Ende die lieden ooc altemale,</l>
<l>Waren up den thorre ghevloon.</l>
<l>Dit vroede wijf mercte dit doen</l>
<l>Ende zoe waerp neder enen quareel</l>
<l>Up zijn hooft, dat niet gheheel</l>
<l>Bleef ./ maer die canten scaerp</l>
<l>Van den steene, die zoe waerp,</l>
<l>Dede desen zo harde wee,</l>
<l>Dat hem brac de heirsene ontwee.</l>
<l>Dese steen dedene zo onzochte,</l>
<l>Dat hi wel voelde, dat hi niet mochte</l>
<l>Leven ./ die dood moest hem ghescien.</l>
<l>Tsinen sciltknecht sprac hi mettien,</l>
<l>Als die drouve was om dat abuus,</l>
<l>Dat hem een wijf maecte confuus,</l>
<l>Ende zeide: nu spoedti ghereede,</l>
<l>Trec dijn zweert uter sceede</l>
<l>Ende stec mi zelven nu doot,</l>
<l>Dat niement zecghe, cleen no groot,</l>
<l>Dat ic hier aldus dood blive,</l>
<l>Versubtijlt van eenen wive.</l>
<l>Ic wille, dat ghijt aldus doet.</l>
<l>Die sciltknecht deed metter spoet.</l>
<l>Abymalech dese hoverdighe man</l>
<l>Bediet de helsche viand dan;</l>
<l>Die lieden, die inden thor laghen,</l>
<l>Dat zijn wi alle, die ons versaghen</l>
<l>Voor die temptacie van den viant</l>
<l>Ende vlien inde kerke te hant,</l>
<l>Om dat wi duchten vor tmesschien</l>
<l>Ende die temptacie van dien,</l>
<l>Want hi tempteert ons nacht ende dach</l>
<l>Telker stede daer hi mach.</l>
<l><milestone unit="fol" n="99c"/> Maer maria, die moeder ons heren,</l>
<l>Die wel weet zine nauwe keren,</l>
<l>Besceremt ons moghentlike,</l>
<l>Ende es daer ieghen vromelike,</l>
<l>Van zinen laghen ende strecken,</l>
<l>Daer hi ons mede them wil trecken.</l>
<l>Ende niet alleene tallen daghen</l>
<l>Behoet zoe ons vor sviands laghen,</l>
<l>Maer zoe behoet ons, dats waerhede,</l>
<l>Vor der werelt ghenouchte mede.</l>
<l>Ende dese bescermenesse es ons zere</l>
<l>Van node ./ want na scrifturen lere,</l>
<l><pb n="223"/>Also ict can ghemerken bloot,</l>
<l>Zo zijn der werelt temptacien groot</l>
<l>Ende fel ende onghehiere</l>
<l>Ende van menigher maniere.</l>
<l>De werelt tempteert, also wi lesen,</l>
<l>Den mensche al te zere in desen,</l>
<l>Dat hi heerscepye beghere</l>
<l>Of der werelt prijs of eere,</l>
<l>Of dat hi ooc beghere mede</l>
<l>Scat te gaderne of rijchede.</l>
<l>Dit blijct in alexander claer</l>
<l>Nabugodonosor/ memoth overwaer,</l>
<l>Zo doet ooc in achalya</l>
<l>Absalon ende adonya,</l>
<l>Enighe tempteert der werelt leren,</l>
<l>Dat zij ydele glorie begheren</l>
<l>Of vanden lieden prijs ende lof.</l>
<l>Exempel vinden wij hier of</l>
<l>Van Aman ende van Ezechyam,</l>
<l>Van herodes / ende agrippam.</l>
<l>Enighe tempteert zoe, wilt gheloven,</l>
<l>Bi ghiericheit / dieften ende roven,</l>
<l>Al bi elyodorum blikende zi</l>
<l>Bi achior ende bi gyesi.</l>
<l>Enighe tempteerse te menigher uren</l>
<l>Bi peinsen of werken van luxuren,</l>
<l>Alst blijct in zamor ende amon,</l>
<l>In david ende in saelmon.</l>
<l>Enighe tempteerse in waerre sake</l>
<l>Bi blasphemien ende zotter sprake,</l>
<l>Also ic van nabal vernam,</l>
<l>Van cennacherub ende roboam.</l>
<l><milestone unit="fol" n="99d"/> Enighe doet zoe zonder mesdaet</l>
<l>Of zonder verdiente spreken quaet</l>
<l>Of yement versmaden ende wesen fel,</l>
<l>Also wij ghescreven vinden wel</l>
<l>Vanden wive van thobyas</l>
<l>Ende van jobs wive, daer ic of las.</l>
<l>Alle der werelt molestacien</l>
<l>Ende oec al hare temptacien</l>
<l><pb n="224"/>Moghen wi lichtelike verwinnen,</l>
<l>Eist also dat wij wel minnen</l>
<l>Onse voorvechtighe marie</l>
<l>Met alre herten, gheloves mie.</l>
<l>Dit was wel ghefigureert</l>
<l>In david, den coninc weert,</l>
<l>De welke, also ic versinde,</l>
<l>Mychol, sauls dochter, minde</l>
<l>Met al ziere herten harde zere,</l>
<l>Waer bi saul, die felle here,</l>
<l>Dede lecghen tallen daghen</l>
<l>Om den goeden david laghen.</l>
<l>Ende mychol halp hem zonder gheluut</l>
<l>Stille teenre veinster huut,</l>
<l>Also dat van danen ghinc hi</l>
<l>Zonder zorghe quijt ende vri.</l>
<l>Dus zal maria, wilt verzinnen,</l>
<l>Doen den ghonen, die haer minnen,</l>
<l>Ende lossen hem bi haerre gracien</l>
<l>Van sviands ende der werelt temptacien.</l>
<l><milestone unit="fol" n="100a"/> Laet ons dan in allen zinnen</l>
<l>Marien eeren ende minnen</l>
<l>De welke onse voorvechtighe es</l>
<l>Ende onse middel, zijt ghewes,</l>
<l>Dat zoe ons te behoeden ghewerde</l>
<l>Van allen quaden in der erde,</l>
<l>Ende in den hemel vor ons leden</l>
<l>Gode an licghe met haerre beden.</l>
<l>O god, die dor ons waers gheboren,</l>
<l>Wi bidden, dat ghi wilt horen</l>
<l>Ende vulcomen ooc die bede</l>
<l>Van uwer liever moeder mede,</l>
<l>Ende help haer met uwer moghentheit,</l>
<l>Zo die vecht vor onse zalicheit,</l>
<l>Dat zoe van ons moete weren</l>
<l>Den viand die ons pijnt te deren.</l>
</div>
<div type="chapter"><head type="chapter">XXXIX</head>
<l>Int capitel nu laetst vorleden</l>
<l>Hebbic u gheseit bi waerheden,</l>
<l>Hoe dat maria, die maghet vry,</l>
<l>Onse werde middellighe zi,</l>
<l>Ende hoe zoe es tonser orboren</l>
<l>In onser vresen, in onser toren;</l>
<l>Ende van altemale, dat ons deert,</l>
<l>Dat bescud zoe ende weert.</l>
<l>In dit capitel zonder waen</l>
<l>Meen ic u te doen verstaen,</l>
<l>Hoe dat cristus zinen vader</l>
<l>Zine wonden toocht algader</l>
<l><pb n="225"/><milestone unit="fol" n="100b"/> Ende anleicht met nerenster beden</l>
<l>Zinen vader voor ons leden.</l>
<l>Ende hoe maria dies ghelike</l>
<l>Onsen here van hemelrike</l>
<l>Hare moederlike borsten toocht,</l>
<l>Daer zoene mede heift ghezoocht.</l>
<l>Verstaet mi wel, in deser ghelike</l>
<l>Dat onse here van hemelrike,</l>
<l>Also ghi hebt gehoort algader,</l>
<l>Uten scote van zinen vader</l>
<l>In der hellen was ghedaelt</l>
<l>Ende zine vriende daer ute ghehaelt,</l>
<l>Dies ghelike, als ic vernam,</l>
<l>Hi weder te hemele clam,</l>
<l>Om dat hi int zoete rike</l>
<l>Voor ons woude bidden ewelike</l>
<l>Ende toghen den vader zine wonden,</l>
<l>Die hi ontfinc dor onse zonden.</l>
<l>Ende dus, al doen wi tenighen stonden</l>
<l>Of tenighen tiden quade zonden,</l>
<l><pb n="226"/>Wine zullen wanhopen niet des,</l>
<l>Daer wi weten, dat cristus es</l>
<l>Bereed om voor ons algader</l>
<l>Te bidden zinen helighen vader</l>
<l>Ende es altoos van onser mesdaet</l>
<l>Een ghetrouwe advocaet.</l>
<l><milestone unit="fol" n="100c"/> Dat god den vader toocht zine wonden,</l>
<l>Die hi ontfinc dor onse zonden,</l>
<l>Dat was ons wilen teere stont</l>
<l>Bi antipater ghemaect cont.</l>
<l>Antipater, ic maex u vroet,</l>
<l>Was een rudder staerc ende goet,</l>
<l>Den keyser vanden roomschen rike,</l>
<l>Die julius hiet zekerlike.</l>
<l>Dese antipater over waer</l>
<l>Was vor den keyser brocht daer</l>
<l>Ende heift hem zelven al ontcleet,</l>
<l>Daer hi voor den keyser steet,</l>
<l>Ende toochde ten selven stonden</l>
<l>Vor al die lieden zine wonden,</l>
<l>Ende hi zeide al openbare,</l>
<l>Dat het gheen noot en ware,</l>
<l>Dat men vochte up zijn stede</l>
<l>Want men wel wiste die waerhede</l>
<l>Bi zinen wonden openbare,</l>
<l>Dat hi ghetrouwe rudder ware.</l>
<l>Als die keyser dus dit hoorde,</l>
<l>Prijsde hi zere zine woorde</l>
<l>Ende zine excusacie mede;</l>
<l>Voor alt volc die keyser zeide,</l>
<l>Zo dat ment hoorde openbare.</l>
<l>Dat hi .j. ghetrouwe rudder ware.</l>
<l>Te rechte, die dit wel anziet,</l>
<l>Es biden rudder god bediet,</l>
<l>Want hi den vader tallen stonden</l>
<l>Bidt voor onse vule zonden,</l>
<l>Voor wien hi staet, ic zeker bem,</l>
<l>Ende zine wonden toocht hi hem</l>
<l>Ende bediet hem wel, dat hi</l>
<l>Een getrouwe rudder zi,</l>
<l>Die zine gheboden zonder waen</l>
<l>Heift vulcomen ende vuldaen.</l>
<l>Om dese redene god de vader,</l>
<l>Die dat anziet dus algader,</l>
<l>Ende merct, alst es anschijn,</l>
<l>Dat hi goed rudder heift ghesijn,</l>
<l>Heiften up gheheven zere</l>
<l>Ende laten niet te doen eere,</l>
<l>Ende wat hi an hem gheert, godweet,</l>
<l>Es hi hem te ghevene ghereet.</l>
<l><milestone unit="fol" n="100d"/> Dat onse here, also ict las,</l>
<l><pb n="227"/>Een ghetrouwe vrome rudder was,</l>
<l>Mach men an zine wonden scouwen,</l>
<l>Hoe hi dor ons was dorhouwen.</l>
<l>Ooc waest goed te ziene, godweet,</l>
<l>Claerlike an zijn bloedich cleet.</l>
<l>Dat cleet, dat hi an dede</l>
<l>Was onse vleesch, dats waerhede,</l>
<l>Twelke vleesch, also ict las,</l>
<l>Duerwont ende duerscuert was,</l>
<l>Niet teenre steden of twee</l>
<l>Maer te vijfdusent ende mee.</l>
<l>Ende in enen tekine van dien,</l>
<l>Als hi themele voer in tanzien,</l>
<l>Zo waren zine cledre albebloet.</l>
<l>Die inglen vraechden, ic maex u vroet,</l>
<l>Also ict int scrifturen lese,</l>
<l>Ende zeiden: wie mach wesen dese,</l>
<l>Wies cleeder scijnen bloedich root?</l>
<l>Des hebwij wonder harde groot,</l>
<l>Want also haer cleeder zijn</l>
<l>Die in de parse tarden den wijn.</l>
<l>Onse here heift gheandwoort</l>
<l>Dese inglen rechte voort</l>
<l>Ende sprac: merct wat ic meene,</l>
<l>Die parse hebbic ghetorden alleene,</l>
<l>Ende vanden lieden al ghemeen</l>
<l>Ne was met hem man ne gheen.</l>
<l>Ende merkelike zo zeidi dan,</l>
<l>Dat met hem ne was nieman,</l>
<l>Want die reine maghet marie</l>
<l>Altoos bi haren kinde bleef zie.</l>
<l>Dese ghetrouwe rudder cristus,</l>
<l>Als hi was rudder ghemaect aldus,</l>
<l>Was hem ghedaen alsulken toren,</l>
<l>Datten een cnecht slouch onder doren.</l>
<l>Ooc zo was hi, merkic albloot,</l>
<l>Ghesleghen metter bitter doot,</l>
<l>Also men an die rudders ziet,</l>
<l>Dat mense inden hals te slaen pliet.</l>
<l>Dese werde rudder cristus dan,</l>
<l>Daer ic die tale of began,</l>
<l>Ontfinc niet enen slach alleene</l>
<l>Maer menighe hurte ende slaghe ghemeene.</l>
<l><milestone unit="fol" n="101a"/> Meer slaghen ontfinc hi over al,</l>
<l>Dan ic ghescriven mochte of zal.</l>
<l>Ons heren ors, daer hi up reet,</l>
<l>Was deezelinne, die hi bescreet,</l>
<l>Daer hi palmsondaghe up zat.</l>
<l>Ic zeide u hier voren, dat</l>
<l>Dit was een rudder ./ welc was tvelt.</l>
<l>Daer hi zine bataelge up helt,</l>
<l>Vraechstuut ./ ic zegt di openbare,</l>
<l>Het was die berch van calvare.</l>
<l>Welc was die glavie van onsen here,</l>
<l>Ic zegt di / het was longius spere.</l>
<l>Wat helme stont hem up thooft,</l>
<l>Ene doornine crone, des ghelooft.</l>
<l>Welc was van zinen helme de timmer,</l>
<l>Dat zo willic zecghen ymmer:</l>
<l>Het was die tafle, daer in</l>
<l>Stont ghescreven, verstaet den zin,</l>
<l>Jhesus nazarenus rex judeorum.</l>
<l><pb n="228"/>Dat screef pylatus al niet zom.</l>
<l>Welc was dat gordel, daer mede</l>
<l>Dat hi ghegrordt was ter stede,</l>
<l>Dan was el niet dan die banden,</l>
<l>Die hem bonden voete ende handen.</l>
<l>Den [scilt die] hi hadde, zeit men huus,</l>
<l>D[at was] dat ghebenedide cruus.</l>
<l>[Die spor]en, daer hi [mede reet],</l>
<l>[Waren] die naglen sca[erp ende wreet].</l>
<l>Dat pansier, dats wa[erhede]</l>
<l>Bedecte al den lechame [mede];</l>
<l>Dit was zine teedre huut,</l>
<l>Die over al den lechame gh[aet uut],</l>
<l>Ende die was dorsleghen al</l>
<l>Met gheeselen, wonden zonder ghetal.</l>
<l>Ende ooc dat precieuse zweert,</l>
<l>Twelk voerde dese rudder weert,</l>
<l>Dat zo was die helighe lere</l>
<l>Ende die predicacie van onsen here.</l>
<l>Ende over zine handscoen yzerijn</l>
<l>Zine handen zere dornaghelt zijn.</l>
<l>Welc was ons heren sciltknecht,</l>
<l>Daer of willic u doen berecht:</l>
<l>Het was maria, die al drouch</l>
<l>Ons heren wapine, als ic ghewouch,</l>
<l><milestone unit="fol" n="101b"/> Met groter bitterliken smerte</l>
<l>Ende met compassien in haer herte.</l>
<l>Also die sciltknecht van jonathas,</l>
<l>Die altoos bi zinen meester was,</l>
<l>Ende wildene niet ter noot bezwiken,</l>
<l>Maer hi bleef bi ghetrouwelike;</l>
<l>Dies ghelike zo bleef marie</l>
<l>Altoos bi hem, gheloves mie,</l>
<l>In zine passie ende in zijn noot</l>
<l>Ende ghincs hem niet of toter doot.</l>
<l>Van desen rudder die baniere</l>
<l>Was van tweerehande maniere</l>
<l>Deen helt was wit, dander root.</l>
<l>Biden witten verstaet men bloot</l>
<l>Dat witte cleet, dat es waerhede,</l>
<l>Dat herodes gode an dede.</l>
<l>Biden roden, dats waerheit fijn,</l>
<l>Versta ic dat cleet purpurijn,</l>
<l>Dat onsen lieven here an was</l>
<l>Ghedaen ./ als ic te voren las.</l>
<l>Met desen wapinen in vreimder wise</l>
<l>Dese rudder van groten prise</l>
<l>Heift ghevochten vromelike,</l>
<l>Dat hi verwonnen heift moghentlike</l>
<l>Bi ziere precieuser doot</l>
<l>Al onser vianden conroot,</l>
<l>Die hi, als ic hier voren zeide,</l>
<l>Ende ooc haer macht te niete dede.</l>
<l>Als hi met ziere doot verwan</l>
<l>Alle die helsche vianden dan.</l>
<l>Zo es hi met victorien scone</l>
<l>Gheclommen in des hemels trone</l>
<l>Ende toochde daer zinen vader</l>
<l>Zine bitter wonden algader,</l>
<l>Dien hi nerenstelike na dat</l>
<l>Over onser alre zonden bat.</l>
<l>Ende noch es hi van onser mesdaet</l>
<l>Onse ghetrouwe advocaet,</l>
<l>Ende daer hi bi den vader zit,</l>
<l><pb n="229"/>Tallen stonden hi voor ons bidt.</l>
<l>Al eist ooc, dat wilt verstaen,</l>
<l>Dat een zwaerlijc heift mesdaen,</l>
<l>Hine zal niet wanhopen des.</l>
<l>Daer wi weten dat cristus es</l>
<l><milestone unit="fol" n="101c"/> Onse verbidder ende niement el,</l>
<l>Zullen wij in hem betrouwen wel.</l>
<l>Zijn wij mesdadich allegader</l>
<l>Jeghen den helighen gheest of den vader,</l>
<l>Zo hebben wij cristumme tonser baet,</l>
<l>Onsen ghetrouwen advocaet.</l>
<l>Zijn wij mesdadich inden zone</l>
<l>Ende up ons es vergraemt de ghone</l>
<l>Mids onsen vulen zonden zwaer,</l>
<l>Ene verbiddighe hebwij daer,</l>
<l>Dat es maria, alsoot blijct,</l>
<l>Die niement inder noot bezwijct.</l>
<l>Die zone toocht den vader zijn</l>
<l>Zine wonden, bescrivet tlatijn,</l>
<l>Die hi vanden iueden ontfinc,</l>
<l>Als hi mensche up erden ghinc.</l>
<l>Maria die toocht talre tijt</l>
<l>Hare borsten haren zone ghebenedijt</l>
<l>Ghelijc dat god gheheeten zi</l>
<l>Met rechte antipater, gheloves mi,</l>
<l>Also es zijn moeder maria</l>
<l>Ooc gheheeten antifilia.</l>
<l>O antipater ghetrouwe,</l>
<l>O antifilia, werde vrouwe,</l>
<l>Hoe wel zijn van noden onsleden</l>
<l>Uwe ghebenedide beden.</l>
<l>Hoe zoude in hemelrike desen</l>
<l>Enighe bede ontseicht wesen,</l>
<l><milestone unit="fol" n="101d"/> Daer die bedinghe es zo zoet</l>
<l>Over dat de mensche mesdoet!</l>
<l>Hoe mochte de vader goedertiere</l>
<l>Ontsecghen in enigher maniere</l>
<l>Die werde bede tenigher tijt</l>
<l>Van zinen zone ghebenedijt.</l>
<l>Als anziet die vader god,</l>
<l>Dat zijn kint dor zijn ghebod</l>
<l>In de werelt heift ontfaen</l>
<l>Wonden ./ ende pine also ghedaen!</l>
<l>Hoe mocht zulc een zone mede</l>
<l>Ontzecghen ziere moeder bede,</l>
<l>Ende het elken es bekent,</l>
<l>Dat hise als hem selven mint.</l>
<l>Niement ne twivel daer voren,</l>
<l>God ne zal ziere moeder horen,</l>
<l>Die hi bezit met zulker minnen,</l>
<l>Dat hise shemels coninghinne</l>
<l>Maecte ./ ende daer toe heift vercoren</l>
<l>Voor alle, die oyt waren gheboren.</l>
<l>Dit was ons wilen bediet aldus</l>
<l>Biden coninc assuerus,</l>
<l>Welke coninc, als ic las,</l>
<l>Met winen eens verwaremt was</l>
<l>Ende was daer of worden blide,</l>
<l>Ende hi sprac ten zelven tide</l>
<l>Dese woorden, als ic bekinne,</l>
<l>Tote hester der coninghinne</l>
<l><milestone unit="fol" n="102a"/> Ende zeide: "hester, nu bidt mien,</l>
<l>Wat ghi mi bidt, zal u ghescien;</l>
<l>Al baeddi ooc zekerlike</l>
<l><pb n="230"/>Om de helt van minen rike."</l>
<l>Hester die coninghinne na dat</l>
<l>Den voorseiden coninc bat,</l>
<l>Dat hi bescermen wilde dan</l>
<l>Zijn volc vanden fellen aman.</l>
<l>Als dit [die] coninc heift ghehoort,</l>
<l>Dedine hanghen rechte voort</l>
<l>Ende sprac: nu zidi altoos quijt</l>
<l>Des fellen amans ende ghevrijt.</l>
<l>Dese coninghinne, daer ic of las,</l>
<l>Eens arems iueden dochter was,</l>
<l>Ende die coninc hadde dit kint</l>
<l>Voor al des lands kindren ghemint,</l>
<l>Ende hadse ute ziere groter minne</l>
<l>Ghemaect hoghe coninghinne.</l>
<l>Dies ghelike minde onse here</l>
<l>Voor alle maechden marien zere,</l>
<l>Ende heiftse ghemaect weerdelike</l>
<l>Coninghinne van hemelrike,</l>
<l>Ende heift bi hare beden te hant</l>
<l>Ghedaen te nieten onsen viant.</l>
<l>Ooc heift hi hare, alst es bescreven,</l>
<l>De helft van zinen rike ghegheven.</l>
<l>God die heift zijn rike gheheel</l>
<l>In tween ghedeelt / ende teen deel</l>
<l>Hi zelve behouden heift,</l>
<l>Tander hi marien gheift.</l>
<l>Dese .ij. deelen, na scrifturen lere,</l>
<l>Als vanden rike van onsen here,</l>
<l>Daer of es teen gherechtichede</l>
<l>Ende dat ander ontfaermichede.</l>
<l>Bider gherechticheden dan</l>
<l>Dreicht god wijf ende man;</l>
<l>Maria bi der ontfarmicheit</l>
<l>Es ons in hulpen altoos ghereit.</l>
<l>O jhesu, bidt vor ons algader</l>
<l>Goedertierlijc dinen vader</l>
<l>Ende weist onse minlijc behoeder,</l>
<l>Ende hore lievelike dijnre moeder,</l>
<l>Die di an cleift vor ons leden</l>
<l>Met haerre moederliker beden.</l>
</div>
<div type="chapter"><head type="chapter">XL</head>
<l><milestone unit="fol" n="102b"/> Int capitel hier voorscreven</l>
<l>Hebbic u te kennen ghegheven,</l>
<l>Hoe cristus onse behoudre weert</l>
<l>Te gheenen tiden ne cesseert</l>
<l>Van te biddene zinen vader</l>
<l>Over de zondaers allegader,</l>
<l>Ende hoe hi hem toocht zijn wonden,</l>
<l>Die hi ontfinc dor onse zonden.</l>
<l>Voort hebbic u ghemaect vroeder,</l>
<l>Hoe gods ghebenedide moeder</l>
<l><pb n="231"/>Haer kint met beden an cleift,</l>
<l>Dat hi ons onse zonden vergheift.</l>
<l>In dit capitel, dat ic hier zal</l>
<l>Nu scriven ./ zuldi horen al,</l>
<l>Hoe zere nauwe dat onse here</l>
<l>Die menschen zal examinere,</l>
<l>Ende hoe hi den zondaer wil doemen</l>
<l>Als die uterste dach es comen.</l>
<l>Ende hier of heift onse here</l>
<l>Ons ghegheven goede lere</l>
<l>In ene parable, dats waerhede,</l>
<l>De welke hi den iueden zeide,</l>
<l><milestone unit="fol" n="102c"/> Van dat eens gaen woude .j. man</l>
<l>In een rijc verre van dan.</l>
<l>Ende daer zoudi een rijc ontfaen</l>
<l>Ende keren dan weder zaen.</l>
<l>Zine knechten riep hi mettien,</l>
<l>Zinen scat zo deeldi dien</l>
<l>Om de redene, dat hi woude</l>
<l>Dat elc daer mede winnen zoude,</l>
<l>Ende als hi keerde, dat men hem gave</l>
<l>Den scat / ende den wasdom daer ave.</l>
<l>Ziere vaerde zo ghinc dan</l>
<l>Dese voorghenoemde man.</l>
<l>Zijn rijc ontfinc hi eer yet lanc.</l>
<l>Daer na cort zo dede hi ghanc</l>
<l>Te zinen knechte, dien hi ghegheven</l>
<l>Hadde zijn goed ./ dus eist bescreven,</l>
<l>Ende begheerde dien scat, al ./ met zom,</l>
<l>Ende ooc mede den wasdom.</l>
<l>Die hem vele wasdoms gaf</l>
<l>Ende vele loons haddi daer af;</l>
<l>Ende niet zo vele loons hi ltggtheift</l>
<l>Die niet zo vele wasdoms gheift;</l>
<l><pb n="232"/>Die gheenen wasdom gheift te male,</l>
<l>Dien dedi lecghen in groter quale</l>
<l>Ende correngierdene mede</l>
<l>Over zine roukelooshede.</l>
<l>Ende aldus in deser ghelike</l>
<l>Zal doen onse here van hemelrike</l>
<l><milestone unit="fol" n="102d"/> In dien dach, zij u bekent,</l>
<l>Als wesen zal dat jugement.</l>
<l>Allen zal hi gheven loon</l>
<l>Na verdiensten inden throon.</l>
<l>Die niet verdient heift in tghevouch,</l>
<l>Het ne werd hem niet ghenouch,</l>
<l>Also ic in scrifturen versta,</l>
<l>Dat hi gheenen loon ontfa</l>
<l>Maer hi werd ghecorrengiert</l>
<l>Als roukeloos ende ghepuniert,</l>
<l>Ende zalzine roukeloosheit bequellen</l>
<l>Ewelike in der hellen.</l>
<l>Ooc zal onse here, also ict weet,</l>
<l>Danne wesen zo over wreet,</l>
<l>Dat hi vreselike zal mayen</l>
<l>Daer hi noyt bestont te zayen,</l>
<l>Want hi zal vanden paghanen</l>
<l>Goed begheren na minen wanen,</l>
<l>Daer nochtan te voren weet hi,</l>
<l>Datter niet ghepredict zij;</l>
<l>Ende aldus zo mayt hi dan</l>
<l>Daer hi te zayen niet began.</l>
<l>Ende des eist recht, dat onse here</l>
<l>Zo vele te meer van ons beghere,</l>
<l>Wien hi bi ziere gracien weert</l>
<l>Zo vele goeder leeren leert.</l>
<l>Ooc eist niet ghenouch, verstaet,</l>
<l>Dat men die quaetheit achter laet,</l>
<l>Maer het hoorter mede toe,</l>
<l>Dat een mensche weldaden doe.</l>
<l>God zal ons toghen zine wonden,</l>
<l>Die hi ontfinc dor onse zonden,</l>
<l>Om die redene, dat wi bi dien</l>
<l>Dan zullen merken ende zien,</l>
<l>Hoe grote passie ende pijnlicheden</l>
<l>God dor den zondare heift leden.</l>
<l>Alle die wapinen ons heren pijn</l>
<l>Zullen jeghen den zondaer zijn,</l>
<l><pb n="233"/>Ende zine wonden zullen te waren</l>
<l>Wrake roupen up die zondaren.</l>
<l>Alle creaturen zullen dan</l>
<l>Wapine upten zondare doen an.</l>
<l>Die elementen zullen claghen</l>
<l>Over den zondare in dien daghen.</l>
<l><milestone unit="fol" n="103a"/> De eerde zal haer beclaghen des,</l>
<l>Dat hi van hare ghedraghen es,</l>
<l>Ende dat zoene heift ghevoet</l>
<l>Met haren vruchten, die waren goet,</l>
<l>Ende hise ondierlijc heift beslaghen,</l>
<l>Als een boom, die niet mach draghen.</l>
<l>Tvier zal claghen ooc om ditte,</l>
<l>Dat het hem gaf licht ende hitte,</l>
<l>Ende hine wilde den maker zijn,</l>
<l>Dat ware licht, niet kennende zijn.</l>
<l>Die lucht zal hare beclaghen das,</l>
<l>Dat zoe tsinen adem bereet was,</l>
<l>Ende hi was gode van hemelrike</l>
<l>Van zinen ghiften ondankelike.</l>
<l>Die inghel, die zijn bewaerre es,</l>
<l>Die zal hem ooc beclaghen des,</l>
<l>Dat hi hem na ziere macht</l>
<l>Dach ende nacht heift bewacht,</l>
<l>Ende hi zonde dede onbekent,</l>
<l>Daer god ende hi was present.</l>
<l>Die moeder der ontfarmicheit,</l>
<l>Die hem nu altoos es bereit,</l>
<l>Die ne zal gheen hulpighe wesen,</l>
<l>Noch gheene advocate desen.</l>
<l>Die alre goedertierste god</l>
<l>Zal lachen ende houden zijn spod</l>
<l>Met hem, die verdoemt sullen wesen,</l>
<l>Die zelve nochtan over desen,</l>
<l>Als wi hier voren hebben verstaen,</l>
<l>Die bitter dood heift ontfaen.</l>
<l>Die duvelen sullen te dien stonden</l>
<l>Ontdecken alle verhoolne zonden,</l>
<l>Die inglen sullen verzecghen al</l>
<l>Die roukeloosheit groot ende smal</l>
<l>Van den duegheden, daer hi</l>
<l>Dickent in ghebreke of zij.</l>
<l>Ende cristus, zijt zeker des,</l>
<l>Die nu zo ghedoochsame es</l>
<l>Jeghen ons ende zo goedertieren,</l>
<l>Zal ons dan hardelijc jugieren,</l>
<l>Dat hi dor gheens helichs bede,</l>
<l>Noch dor niements tranen mede,</l>
<l>Die sentencie zal willen slaken</l>
<l>Noch veranderen in gheenen saken.</l>
<l><milestone unit="fol" n="103b"/> Al weende zijn lieve moeder marien</l>
<l>Ende al die inglen, gheloves mie,</l>
<l>Ende zij daer om wilden prighen,</l>
<l>Zo ne zoudzij niet ghecrighen</l>
<l><pb n="234"/>Eene inkele ziele alleene</l>
<l>Uter verdoemder hoop ghemeene.</l>
<l>Dese grote scaerpheit, godweet,</l>
<l>Van desen juge aldus wreet,</l>
<l>Dat heift ons god gheopenbaert</l>
<l>In dewangelie ende verclaert</l>
<l>In eene parable, des zijt ghewes,</l>
<l>Die van .x. maechden sprekende es,</l>
<l>Daer of datter vive vroet waren</l>
<l>Ende vive zot na mijn verclaren.</l>
<l>Die vroede ne wouden, es mi bediet,</l>
<l>Den zotten gheven olye niet,</l>
<l>Bi welken wel es te verstaen,</l>
<l>Dat die de glorie sullen ontfaen,</l>
<l>Ne zullen den verdoemden boeven</l>
<l>In haer liden niet mede droeven.</l>
<l>Ende sullen hem waernen, dats waerhede,</l>
<l>Die olye der ontfaermichede;</l>
<l>Ende vander wrake, zonder waen,</l>
<l>Die god hemlieden heift ghedaen,</l>
<l>Daer in sullen zij tien tiden</l>
<l>Niet verdroeven maer verbliden.</l>
<l>Die vroede maechden / metten zotten</l>
<l>Begonden te folen ende te spotten</l>
<l>Ende zeiden: up ons durdi niet hopen,</l>
<l>Maer gaet tot hemlieden diese vercopen,</l>
<l><milestone unit="fol" n="103c"/> Ende coopter tuwen bouf aldaer.</l>
<l>Dies ghelike, zo weet voorwaer,</l>
<l>Als die uterste dach comt,</l>
<l>Zo sullen zij met den lieden verdoemt</l>
<l>Lachen, spotten ende bordeeren</l>
<l>Die vercoorne zalighe ons heeren</l>
<l>Ende zecghen: ghi hebt vercocht ende ghegheven</l>
<l>Om ydele weilde teweghe leven;</l>
<l><pb n="235"/>Nu moochdi weder gaen lopen</l>
<l>Tot hem deweghe glorie vercopen,</l>
<l>Ende copen daer ander, of ghi muecht.</l>
<l>Al u aelmoesen ende u duecht</l>
<l>Ende goede werken, die ghi doen mocht,</l>
<l>Hebdi om lieder lof vercocht.</l>
<l>Wat baet u nu hoverdichede</l>
<l>Of ooc ydele glorie mede?</l>
<l>Waer es die lof, der lieder prijs?</l>
<l>Wat profijt of bate hebdijs</l>
<l>In uwen bitterliken vernoye</l>
<l>Vander corter lidender joye?</l>
<l>Als dit die zotten hebben vernomen,</l>
<l>Zocht zij ghenade anden brudegome</l>
<l>Ende baden hem dor ghenade,</l>
<l>Dat hi hem die duere ooc up dade.</l>
<l>Maer zine vonden daer ter stede</l>
<l>An hem gheen ontfaermichede,</l>
<l>Maer hi sprac tot hem wreedelike</l>
<l>"Ic ne kenne u niet, zekerlike".</l>
<l>Dus zalt ten utersten daghe ghevallen</l>
<l>Den zondaren al met allen,</l>
<l>Want zine vinden ontfaermichede</l>
<l>In gode noch in zinen helighen mede.</l>
<l><milestone unit="fol" n="103d"/> Hoe god ende in wat manieren</l>
<l>Den mensche ten utersten zal iugieren,</l>
<l>Was ons wilen ghedaen becant</l>
<l>Ten tiden dat ons heren hant</l>
<l>An de weech screef, zijt ghewes:</l>
<l>Mane / tethel / phares,</l>
<l>Daer balthaser die coninc zat</l>
<l>Te ziere maeltijt ende at.</l>
<l>Tbediet van desen .iij. woorden al</l>
<l>Dat [es] divisie / ghewicht / ghetal.</l>
<l>Want gods vonnesse werd te male</l>
<l>Gheordineert al bi ghetale</l>
<l>Ende bi ghewichten, als ict weet,</l>
<l>Ende daer na sullen doen versceet</l>
<l>Ende sullen deen van andren sceeden,</l>
<l>Die goede ende die quade beede.</l>
<l>God zal iugieren die lieden al</l>
<l>Na haerre zon den groot ghetal.</l>
<l>Want hi zal tellen ende merken</l>
<l>Onse woorden ende al onse werken,</l>
<l>Onse peinsen, onse ganc, onse wille</l>
<l>Zal hi weeten lude ende stille</l>
<l>Al die tijt van onsen leven,</l>
<l>Die hi ons hier heift ghegheven,</l>
<l><pb n="236"/>Dit zal hi merken al, godweet,</l>
<l>Ende hoe wij hebben ooc beleet.</l>
<l>Alle zine ghiften groot ende smal,</l>
<l>Die hi ons gheift, hi tellen zal,</l>
<l>Ende hoe wi beleeden ditte</l>
<l>Ende hoe langhe wise bezitten.</l>
<l>Als hi dese dinghen al</l>
<l>Ghetellet heift / dan hi zal</l>
<l>Dit in ene balanche weghen</l>
<l>Ende weder anzien der jeghen,</l>
<l>Of zi yet weert sijn of doghen</l>
<l>Ende hi zal vor hem allen toghen:</l>
<l>Also zere zal weghen dan</l>
<l>Die halling vanden armen man</l>
<l>Als die rijcheit of die scat</l>
<l>Eens groten heren, ic zecghu dat.</l>
<l>Meer zal weghen te dien stonden</l>
<l>Een halling, ghegheven zonder zonden,</l>
<l>Als met hooftsonden al dat ghelt,</l>
<l>Dattie paeus heift in zijn ghewelt.</l>
<l><milestone unit="fol" n="104a"/> Meer zal een pater noster dieden,</l>
<l>Devotelilc gheseit vanden lieden,</l>
<l>Dan zonder devocien een groot deel</l>
<l>Bedinghen ./ of een zouter gheheel.</l>
<l>Ten laetsten volchter an phares,</l>
<l>Dat divisie bediedende es,</l>
<l>Want dat ghetal, also wi lesen,</l>
<l>Van hem die verdoemt sullen wesen,</l>
<l>Zal zijn ghesceeden, des hebsij toren,</l>
<l>Vanden zalighen vercoren.</l>
<l>Dan sullen metten vianden zaen</l>
<l>Die verdoemde ter hellen gaen.</l>
<l>Die goede sullen gaen algader</l>
<l>In die bliscap van haren vader.</l>
<l>Ter welker bliscap zonder blijf</l>
<l>Ons moete bringhen na dit lijf</l>
<l>Die metten vader ende metten gheest</l>
<l>Leift ende regneert in een vulleest,</l>
<l>Ewelike ghelijc te zamen</l>
<l>Als een god ghebenedijt. amen</l>
</div>
<div type="chapter"><head type="chapter">XLI</head>
<l>Int capitel, dat hier nu</l>
<l>Staet bescreven, hebbic u</l>
<l>Voorwaer ghegheven kennesse</l>
<l>Van gods uterste vonnesse;</l>
<l>Hoe die gherechticheit ons heren</l>
<l>Den mensche zal examineren.</l>
<l><milestone unit="fol" n="104b"/> Nu zal ic u doen te verstaen</l>
<l>Hoe dat loon zullen ontfaen,</l>
<l>Waer ende in welker stede,</l>
<l>Die goede ende die quade mede.</l>
<l><pb n="237"/>Elc mensche, die weldoen wilde,</l>
<l>Hi vonde gode harde milde</l>
<l>In beneficien te ghevene,</l>
<l>Als inder tijt van desen levene,</l>
<l>Daer hem elc in mach verbliden.</l>
<l>Maer, trouwen, in toecomenden tiden</l>
<l>Zo zal onse here, als wi lesen,</l>
<l>Harde zere gherechtich wesen,</l>
<l>Om elken mensche na zijn doen</l>
<l>Te ghevene zijn spensioen,</l>
<l>Dat elken mensche, die quaet doen woude,</l>
<l>Wist hijt ./ hem daer of gruwen zoude.</l>
<l>Om dat de mensche, als hi leift,</l>
<l>Goed of quaet verdient heift,</l>
<l>Ja, niet alleene die lechame,</l>
<l>Maer tvleesch ende de ziele te zamen,</l>
<l>Zo sullen zij dan van gode den vader</l>
<l>In den utersten beede te gader</l>
<l>Wesen gheloont, verstaet den fijn,</l>
<l>Ende elc na der verdienten zijn.</l>
<l>Met cristus vonnesse voornoemt</l>
<l>Die lechamen der lieden verdoemt</l>
<l>Zullen, als scrifturen bewisen,</l>
<l>Leelic uter erden verrisen.</l>
<l>Ende men zal ze pinen moghen,</l>
<l>Ende pine zulzij moeten doghen.</l>
<l>Zo leelic zal, verstaet mi dan,</l>
<l>Verrisen die verdoemde man,</l>
<l>Dat hem sal gruwen ende rouwen</l>
<l>Zijns selves leden an te scouwen.</l>
<l>Der zaligher lechame zullen upstaen</l>
<l>Harde scone ende wel ghedaen,</l>
<l>Ende ne zullen, verstaet tbediet,</l>
<l>Gheene pinen moghen liden niet.</l>
<l>Maer zo die lechamen vanden quaden</l>
<l>Meer met zonden zijn beladen,</l>
<l>Zo vele te leeliker bi waerheden</l>
<l>Zullen wesen al hare leden;</l>
<l><pb n="238"/>Ende zo die behoudene lieden</l>
<l>Beter zijn, hoort mijn bedieden,</l>
<l><milestone unit="fol" n="104c"/> Zo vele te meer haer lechame zal</l>
<l>Dan scoonre wesen over al.</l>
<l>Dat minste kint, dats waerhede,</l>
<l>Dat inden hemel zal hebben stede,</l>
<l>Zijn lechame zal, also wi lesen,</l>
<l>Tienvout claerre dan de zonne wesen.</l>
<l>Ende es dat sake, dat daer een zi,</l>
<l>Die .x. waerf beter es dan hi,</l>
<l>Dese zal, also ment vint,</l>
<l>Tienwaerven claerre zijn dan tkint.</l>
<l>Ende elc zal wesen also voort</l>
<l>Claer na ziere duecht behoort.</l>
<l>Alle die ghone, dats waerheit fijn,</l>
<l>De welke zullen behouden zijn,</l>
<l>Zullen wesen verchiert zere</l>
<l>Met .iiij. ghiften van onsen here.</l>
<l>Deerste ghift int eweghe leven,</l>
<l>Die god den zalighen zal gheven,</l>
<l>Dat zal wesen over waer</l>
<l>Ewelike te wesen daer.</l>
<l>Dander: dat zi niet sullen moghen</l>
<l>Enighe maniere van pinen doghen.</l>
<l>De darde word, dat zij ter wile</l>
<l>Alle zullen zijn zere subtile,</l>
<l>Ja, zo subtijl, dats waerheit,</l>
<l>Dat zij die edele triniteit</l>
<l>Beseffelijc ende al te vullen</l>
<l>In dat leven bekennen sullen,</l>
<l>Twelke ons leden in dit leven</l>
<l>Niet te kennene werd ghegheven.</l>
<l>De vierde es, dat zij in vruechden</l>
<l>Zullen doende zijn in duechden,</l>
<l>Also dat zij, verstaet den fijn,</l>
<l>Nemmer ledich ne sullen zijn.</l>
<l>Niet dat hare beezicheden</l>
<l>Zullen trecken te quaetheden,</l>
<l>Maer doende zijn ten gods ghebode</l>
<l>Ende ten love altoos van gode.</l>
<l>Ende dese .iiij. ghiften weert</l>
<l>Waren wel ghefigureert,</l>
<l>Wilment merken, wilenere</l>
<l>Inden lechame van onsen here,</l>
<l>Dewelke god ./ deweghe waerhede,</l>
<l>Ons ghetoocht heeft zine claerhede,</l>
<l><milestone unit="fol" n="104d"/> Als hi hem vor den disciplen zijn</l>
<l>Transfigureerde, verstaet den fijn,</l>
<l>Want zijn precieuse anschijn</l>
<l>Blecte claerre dan tzonneschijn.</l>
<l>Hi toochde ons wel, zo mi dochte,</l>
<l>Wildi dat menne niet pinen mochte,</l>
<l>Ten tiden, als hi in waerre tale</l>
<l>Zinen disciplen ten aventmale</l>
<l><pb n="239"/>Gaf / daer zij zaten alte zamen,</l>
<l>Tetene zinen helighen lechame.</l>
<l>Zine subtijlheit, merctic das,</l>
<l>Ter stont als hi gheboren was</l>
<l>Van marien /. die nochtanne</l>
<l>Zuver was van allen manne,</l>
<l>Ende behilt ooc al met zom</l>
<l>Onbesmet haer maechdom.</l>
<l>Ooc toocht ons god, zijt zeker das,</l>
<l>Dat hi zere doende was,</l>
<l>Ter selver stont dat hi dor woet</l>
<l>De zee ./ ende droghe hilt zijn voet.</l>
<l>Noch werden die zielen inden throon</l>
<l>Verchiert met .iij. ghiften scoon</l>
<l>Deerste es: kennesse talre duecht.</l>
<l>Dander ghifte / dats ghenuecht,</l>
<l>Die derde ghifte der gods gracie</l>
<l>Dats in duechden contemplacie.</l>
<l>Met desen .iij. ghiften, zo wi lesen,</l>
<l>Zullen die zalighen verchiert wesen,</l>
<l>Maer die onzalighe die sullen</l>
<l>Den donker pit der hellen vullen.</l>
<l>Hem ne werd in haer aerme leven</l>
<l>Gheene goede ghifte ghegheven,</l>
<l>Maer om hare grote mesdaet</l>
<l>Werden zij ewelijc zonder verlaet</l>
<l>Ghecruust met ewelike wee</l>
<l>Ende dat zal duren zo lanc zo mee,</l>
<l>Want zij jeghen den ewighen god</l>
<l>Hebben mesdaen ende zijn ghebod</l>
<l>Te broken qualike daer bi.</l>
<l>Ewelike verdoemt zijn zij,</l>
<l>Nemmer moghen zij doen penitencie</l>
<l>Ende dies behoudzij hare sentencie,</l>
<l>Also dat zij van hare mesdaden</l>
<l>Niet moghen comen te ghenaden.</l>
<l>...</l>
<l>...</l>
<l><pb n="240"/><milestone unit="fol" n="106a"/> Dese wrake gods in fellen doene</l>
<l>Was ons ghetoocht in pharaone,</l>
<l>Dien god dede scade ende wee</l>
<l>Ende walsene in de rode zee,</l>
<l>Om de redene dat hi was fel</l>
<l>Altoos den kindren van jsrahel,</l>
<l>Dewelke bi gods gracien zoete</l>
<l>Die zee leeden drogher voete.</l>
<l>Die verdoemde sullen inden mere</l>
<l>Der hellen zijn met lucifere</l>
<l>Ende zullen met hem ende zinen roten</l>
<l>In de helle zijn besloten,</l>
<l>Daer god niet of zal willen weten</l>
<l>Ende zalse plats met alle vergheten.</l>
<l>O jhesu, sceppre der creaturen,</l>
<l>Laet ons dine vrienscap niet verbueren,</l>
<l>Ende helpt ons van deser pine</l>
<l>Ende van deser clusen verre te zine.</l>
<l>Des biddic di dor die bitter doot,</l>
<l>Die du leeds dor onse noot.</l>
<l>Amen</l>
</div>
<div type="chapter"><head type="chapter"><pb n="241"/> XLII</head>
<l><milestone unit="fol" n="106b"/> In dit voorscreven capitel</l>
<l>Hebbic u gheseit den tytel,</l>
<l>Also ict best can vertellen,</l>
<l>Vander pinen vander hellen.</l>
<l>Niet dat icse zecghen can gheheel,</l>
<l>Ja, nauwelijc dat minste deel.</l>
<l>Ter werelt en es hi niet zo vroet,</l>
<l>Die peinsen zoude in zinen moet</l>
<l>Die pinen vanden helschen slike</l>
<l>Ende vander glorie van hemelrike.</l>
<l>Doch hebbic u gheseit daer af,</l>
<l>Also mi tlatijn over gaf,</l>
<l>Vander helscher pinen dan</l>
<l>Van den besten dat ic can.</l>
<l>Nu zalmen horen in de jeeste</l>
<l>Vander scoonre hemelscher feeste,</l>
<l>Die also goed es, wel verstaet,</l>
<l>Als die helsche pine es quaet.</l>
<l>Ende die bliscap zonder waen</l>
<l>Zullen die zalighe zielen ontfaen,</l>
<l>Anders waer god niet gherechtich,</l>
<l>Waer hi te ghevene niet mechtich</l>
<l>Quaet die quaetheit hebben verdient,</l>
<l>Ende eweghe bliscap zinen vrient.</l>
<l>Zoo groot es dhemelsche glorie dan,</l>
<l>Dat ment vertellen niet ne can,</l>
<l>Zij hebben ooc zo groot beslach,</l>
<l>Dat mense niet ghemeten mach;</l>
<l><milestone unit="fol" n="106c"/> Zo wonderlijc zijn zij zekerleken</l>
<l>Dat mense niet can ghespreken;</l>
<l>Ende zo gheduerlijc zonder waen</l>
<l>Dat zij nemmermeer te gaen.</l>
<l>Die grote bliscepen, godweet,</l>
<l>Die god den zinen heift bereet,</l>
<l>Noyt oghe ne zach . no ore mochte</l>
<l>Horen ./ no peinsen enich ghedochte.</l>
<l>Alle zoetheit, gheloves mien,</l>
<l>Machmen daer met oghen zien;</l>
<l>Zoete melodye ende zanc</l>
<l>Luut int ore ende al gheclanc;</l>
<l>Alle lusticheit zonder pine</l>
<l>Es daer ghenoughelijc in te zine;</l>
<l>Zulke zochtheit nieman zach,</l>
<l>Als die men daer tasten mach;</l>
<l>Alle zoetheit ende smake</l>
<l>Vint die ziele die daer gherake:</l>
<l>Zoete luchten, zoete roken</l>
<l>Zijn der smenschen nuese uploken,</l>
<l>Also dat men vint daer binnen</l>
<l>Ghenouchte met alden .v. zinnen.</l>
<l>Daer es minne over al,</l>
<l>Die ewelike gheduren zal.</l>
<l><pb n="242"/>Wij sullen daer bekennen mede</l>
<l>Gods ons vaders moghenthede,</l>
<l>Des zuens wijsheit dies ghelike,</l>
<l>Ooc zullen wi kennen ghewaerlike.</l>
<l>In die hemelsche zoete stede</l>
<l>Des helichs gheests goedertierhede.</l>
<l>Ende van allen helighen dinghen mede</l>
<l>Werden daer overvloeyentheden,</l>
<l>Ende alle dinghen van quader naturen</l>
<l>Zijn daer ghesloten buten mueren,</l>
<l>Zo datter elken mach zijn te lusten</l>
<l>Ewelike zal men daer rusten</l>
<l>Zonder moeyenesse ofte pine.</l>
<l>Pays staet daer ewelijc te zine,</l>
<l>Ooc ne hebben zij gheenen vaer</l>
<l>Van enigherhande vianden daer.</l>
<l>Die duvelen ne sullen in ghenen daghen</l>
<l>Den mensche daer moghen laghen,</l>
<l>Maer die mensche, die daer gheraect,</l>
<l>Werd in gracien vast ghemaect.</l>
<l><milestone unit="fol" n="106d"/> Die werelt zal te gheenen stonden</l>
<l>Den mensche moghen trecken te zonden,</l>
<l>Want die werelt zal hem dinken</l>
<l>Met al haren ghenouchten stinken.</l>
<l>Ende die ziele blijft voort mere</l>
<l>Des vleeschs meester ende here,</l>
<l>Also dat tvleesch met zinen vlecken</l>
<l>Niement ne zal te zonden trecken.</l>
<l>Een mensche werd daer vroet altoos</l>
<l>Zonder te zine gaweloos.</l>
<l>Vrienscepe ende caritate</l>
<l>Werd daer boven alre mate.</l>
<l>Nijt, loosheit met haren treken</l>
<l>Werden daer te male versteken.</l>
<l>Een mensche werd daer talre stont</l>
<l>Zonder ziec te zine ghesont.</l>
<l>De mensche werd daer sterc int goede</l>
<l>Ende nemmermeer ne werd hi moede.</l>
<l>Daer werd licht ende claerheit mede</l>
<l>Zonder enighe deimsterhede.</l>
<l>Rouwe die ne werd daer niet,</l>
<l>Maer alle bliscap zonder verdriet.</l>
<l>Die zielen zijn daer in scoonheden</l>
<l>Zonder enighe leelicheden.</l>
<l>Meerre scoonheit dar ic tellen,</l>
<l>Dan leelicheit es inder hellen.</l>
<l>Zij sullen ooc, dats waerheit fijn,</l>
<l>Altoos rasch ende doende zijn</l>
<l>Te gods dienste tallen daghen</l>
<l>Zonder yet te wesene traghe.</l>
<l>Rijchede ende moghenthede</l>
<l>Werd daer zonder ghebreckelichede,</l>
<l>Ende die rijcheit zonder waen</l>
<l>Ne zijn niet tydelijc, no te gaen,</l>
<l>Als dese doen . maer tallen uren</l>
<l>Zullen zij ewelike gheduren.</l>
<l>Bliscap ende glorie mede</l>
<l>Zal wesen in die zoete stede</l>
<l>Zonder enigherande verwijt,</l>
<l>Zonder wanhagen ende despijt.</l>
<l>Ende die zielen, die daer comen,</l>
<l>Zullen hebben der joncheden bloemen,</l>
<l>Die nemmermeer sullen verdroghen.</l>
<l>Men zal daer niet houd werden moghen.</l>
<l><milestone unit="fol" n="107a"/> Daer zal een levende leven zijn</l>
<l>Zonder hende ende zonder termijn.</l>
<l><pb n="243"/>Van enen man, zo staet bediet,</l>
<l>Dewelke man matusale hiet,</l>
<l>Die langher levede, zo ict las,</l>
<l>Dan yeman die ter werelt was.</l>
<l>Nochtan algader zijn outhede</l>
<l>Ende alle zine jaren mede</l>
<l>Ne zijn ieghen teweghe leven</l>
<l>Niet een oghenblic bescreven.</l>
<l>Die staercheit ende al die cracht</l>
<l>Van sampsoene ./ ende ooc de macht</l>
<l>Die en es daer gherekent niet</l>
<l>Jeghen hare staercheit yet,</l>
<l>Als was zoe groot in sampsoen.</l>
<l>Die scoonhede van absaloen</l>
<l>Zoude in des hemels chiteit</l>
<l>Den zalighen dinken leelicheit.</l>
<l>Saelmoens vroescap ende wijshede</l>
<l>Waer daer gherekent zothede.</l>
<l>Al die raet, verstaet mi wel,</l>
<l>Vanden wijsen Achytofel</l>
<l>Zoude in die hemelsche stede niet</l>
<l>Dan daeshede zijn bediet.</l>
<l>Alle die consten / zijt ghewes,</l>
<l>Die hadde Aristotiles</l>
<l>Ende alle die phylosophen mede,</l>
<l>Waer daer ruutheit ende dorperhede.</l>
<l>Alte male die constenaren</l>
<l>Van vedelen ende van acharen</l>
<l>Prayn / thubalthayn / noema</l>
<l>Ne dogheder twint, al[s ic versta].</l>
<l>Dat hemelsche broo[t dat god] gaf</l>
<l>In die woestine ...</l>
<l>Dat aten die kin[der van Jsrahel]</l>
<l>Dat hem smaken [wonder wel]</l>
<l>Dat zoude in de [hemelsche stede]</l>
<l>Zijn gherekent [voor bitterhede.]</l>
<l>Dat scone erdsche paradijs,</l>
<l>Dat zo zoet es ende zo faytijs,</l>
<l>Dat zoude in hemelrike zijn</l>
<l>Gherekent ene wilde woestijn.</l>
<l>Die weeldicheden, zijt ghewes,</l>
<l>Der werelt / ende Ecclesiastes</l>
<l><pb n="244"/><milestone unit="fol" n="107b"/> Zoude in hemelrike wesen</l>
<l>Bitter als alsene, zo wi lesen.</l>
<l>Dat grote rike casteel ende stat,</l>
<l>Dat teramani de coninc besat,</l>
<l>Dat zoude daer heeten al meswende</l>
<l>Een caerker ende een ellende.</l>
<l>Alte male die grote scat,</l>
<l>Die de here cresiant besat,</l>
<l>Ende al die menichte vanden goede</l>
<l>Ne zoude daer niet zijn dan aermoede.</l>
<l>Elc mensche zal daer zekerlike</l>
<l>Zijn also machtich ende zo rike</l>
<l>Ende riker dan coninc ende keyser mede</l>
<l>Die in de werelt houden stede.</l>
<l>Ende riker, zeicht scrifture aldus,</l>
<l>Dan was cesar agustus,</l>
<l>Dan chyrus of nabugodonosor mede,</l>
<l>Balthazar, alexander, dats waerhede.</l>
<l>Du wards daer staerker in dijn doen</l>
<l>Dan was die staerke sampsoen,</l>
<l>David ende abysay,</l>
<l>Sennaa ende sobothay.</l>
<l>Die zalighe ziele scoonre es</l>
<l>Dan absalon / joseph ende moyses,</l>
<l>Dan judith / ende susanna waren</l>
<l>Rachel / Rebecca / ende sare.</l>
<l>Daer leift men langher, ghelooft das,</l>
<l>Dan enoc, matusale ende helyas.</l>
<l>Du wards daer rasscher, wetic wel,</l>
<l>Dan hercules of azael,</l>
<l>Ja, ende ooc dan die zonne mede.</l>
<l>Du wards vroeder, dats waerhede,</l>
<l>Dan salemoen de wise was,</l>
<l>Of Augustijn, zijt zeker das,</l>
<l>Gregorius ende jheronimus</l>
<l>Ende ooc sinte ambrosius</l>
<l>Of zinte thomaes van Aqui,</l>
<l>Dan enich was vroeder es hi,</l>
<l><pb n="245"/>Die zine vroescap also besteit,</l>
<l>Dat hi comt te diere chyteit.</l>
<l>Du zies daer gode tallen daghen,</l>
<l>Claerre danne die jonghers zaghen,</l>
<l>Sinte jacob / of sinte jhan</l>
<l>Of sinte pieter die helighe man.</l>
<l><milestone unit="fol" n="107c"/> Figure es ons hier of ghegheven</l>
<l>Van saelmoens glorie in zijn leven,</l>
<l>Want wi ne lesen in ghene ystorie,</l>
<l>Dat yement in alsulker glorie</l>
<l>Ende in sulker bliscap leifde mede,</l>
<l>Als saelmoen die coninc dede.</l>
<l>Van niemene vinden wi bescreven,</l>
<l>Die in sulker glorien zijn leven</l>
<l>Hier leedde ende zinen tijt</l>
<l>In sulke feeste, in zulc delijt.</l>
<l>Niement vinden wi ooc mede</l>
<l>Vloeyende in sulker rijchede</l>
<l>Als hi dede, als ic versta.</l>
<l>Die coninghinne van saba</l>
<l>Hoorde alsulke name van hem</l>
<l>Ende trac tote jherusalem.</l>
<l>Ende als zoe daer quam / ende anezach</l>
<l>Die grote bliscap, daer hi ltingt plach</l>
<l>In te leedene zinen tijt,</l>
<l>Ende zine over grote jolijt</l>
<l>Ende zine glorie / doe zij zeide:</l>
<l>"Meerre es die glorie ende joye mede,</l>
<l>Dan dat gheruchte, wel verstaet,</l>
<l>Dat van diere bliscap gaet.</l>
<l>Nu proevic wel die waerheit,</l>
<l>Dat mi die helt niet es gheseit."</l>
<l>Dus zeicht de ziele ./ hebbic vernomen,</l>
<l>Als zoe ter glorien es comen</l>
<l><milestone unit="fol" n="107d"/> Vanden zoeten hemelrike,</l>
<l>Daer men verblijt es hoghelike:</l>
<l>Dat dusenste deel en es niet</l>
<l>Van diere glorien hier bediet.</l>
<l>Al die lieden groot ende cleene</l>
<l>Vander werelt al ghemeene</l>
<l>Begheerden te ziene dit anschijn</l>
<l>Van saelmoen, den coninc fijn.</l>
<l>Ende daer bi es zo wel bediet</l>
<l>Ons heren anschijn ende el niet.</l>
<l>Aldie bliscap ende vruecht</l>
<l>Vanden hemele ende ghenuecht</l>
<l>In dat anschijn amoreus</l>
<l>Van gode, twelc es zo gracieus,</l>
<l>Ja, zo gracieus, verstaet al clare,</l>
<l>Dat ere ziele beter ware</l>
<l>In der hellen pit te zijn</l>
<l>Ende an te ziene dat scoon anschijn,</l>
<l>Ja, vele beter zekerlike,</l>
<l>Dan te zine in hemelrike</l>
<l>Ende daer gherooft te zine</l>
<l>Vanden scouwene gods anschine.</l>
<l>Eene ziele, verstaet wel dit,</l>
<l>Al waer zoe inder hellen pit,</l>
<l>Zoe ne ghevoelde gheene pijn,</l>
<l>Mocht zoe dat godlike anschijn</l>
<l>Anziene ./ al hadsoe ghemeene</l>
<l>Die pine vander hellen alleene.</l>
<l><pb n="246"/><milestone unit="fol" n="108a"/> Die ander figure zekerlike,</l>
<l>Daer ic dese glorie bi ghelike</l>
<l>Van des hemels zoete jolijt,</l>
<l>Dat mach wesen die maeltijt</l>
<l>Vanden coninc Assueri.</l>
<l>Niet dat zoe yet ghelikende zi</l>
<l>Der minster bliscap ende glorien mede</l>
<l>Vander zoeter hemelscher stede,</l>
<l>Maer om dat zoe was zo scone,</l>
<l>Alst mocht wesen onder den throne.</l>
<l>Zo bi gheliken bedieden wij</l>
<l>Des hemels glorie daer bi,</l>
<l>Niet dat zoe haer ghelijc mach wesen.</l>
<l>Van deser maeltijt wi dan lesen,</l>
<l>Dat niemen in de werelt wijt</l>
<l>Hilt sulke maeltijt tenigher tijt,</l>
<l>Zo groot noch zo eersame</l>
<l>Ende ooc van zo grote name.</l>
<l>Te diere maeltijt niet [alleene]</l>
<l>Die grote gheroupen, a[ls ic meene],</l>
<l>Beede aerme ende ooc [rike],</l>
<l>Mannen / wiven /; dies gh[elik]e</l>
<l>Dus maecte god .j. maeltijt groot</l>
<l>Ende al die lieden hire omboot</l>
<l>Ende zeide: / "comt alle te mi,</l>
<l>Wie dat mijns begherende zi."</l>
<l>Dese maeltijt vanden coninc</l>
<l>Die gheduerde in waerre dinc</l>
<l><milestone unit="fol" n="108b"/> Hondert ende tachtentich daghen,</l>
<l>Also scrifture wille ghewaghen;</l>
<l>Maer die maeltijt van onsen here</l>
<l>Die zal gheduren emmermere,</l>
<l>Daer hi ons roupt met zoeter spraken.</l>
<l>Zo wel hem, die daer gheraken!</l>
<l>Die darde figure, die ic ghelike</l>
<l>Der glorien van hemelrike,</l>
<l>Machmen merken, dats waerhede,</l>
<l>In job ende in zijn kinder mede.</l>
<l>Want die kindre ende hare vader</l>
<l>Aten [meer e]nde dicker te gader</l>
<l>Dan enighe, daer wij of lesen.</l>
<l>Scrifture zeicht dat elc van desen</l>
<l>Kindren ./ te bereeden plach</l>
<l>Zine maeltijt up zinen dach</l>
<l>Ende riepen toe haer zustren drie</l>
<l>Ende altoos te gader aten zie.</l>
<l>Bi desen etene ende maeltijt</l>
<l>Verstaen wi themelsche jolijt.</l>
<l>Die zeven zuenen bedieden meest</l>
<l>die .vij. ghiften vanden helighen gheest;</l>
<l>Ende die drie zustren, ic dichte,</l>
<l>Dat drievoudighe ghestichte</l>
<l>Vander ingheliker virtuut.</l>
<l>Ende hier mede hendic huut</l>
<l>Desen bouc te male gheheel.</l>
<l>Maer hier na volcht .j. ander deel</l>
<l><milestone unit="fol" n="108c"/> Ende daer of zal ic doen bediet,</l>
<l>Maer tot desen bouc ne behoret niet.</l>
<l>Nu biddic allen, die dit leist,</l>
<l>Of die dit hoort lesen ./ eist,</l>
<l>Dat ic hebbe yet dan die waerheit</l>
<l>Of dat qualike voucht gheseit,</l>
<l>Of mesdicht in enigher manieren,</l>
<l><pb n="247"/>Dat zij dat willen correngieren</l>
<l>Ende zetten te poynten dat</l>
<l>Also trijm luud ende voughet bat.</l>
<l>Schone moeder gods marie,</l>
<l>Nu ende altoos ghelooft zi die</l>
<l>Ende van hem ghebenedijt,</l>
<l>Lieve vrouwe, ./ die de tijt</l>
<l>Liet werden ./ ende ghemaect heeft</l>
<l>Al dat in der werelt leeft,</l>
<l>Ende al dat es / was / ende wesen zal.</l>
<l>Werde vrouwe, ghi hebt ons al</l>
<l>Ter zalicheden weder bracht</l>
<l>Mids uwer glorieuser dracht.</l>
<l>Al dat ver yeve hadde verloren</l>
<l>Es ons weder bi u gheboren.</l>
<l>Nauwelijc dar ic u zien aen,</l>
<l>Nochtan hopic troost tontfaen</l>
<l>Ende hulpe te miere zalicheden,</l>
<l>Ic die zo diepe bem ghetreden</l>
<l>In der vuulre zonden clijt,</l>
<l>Ende in mine hulpe ghi nochtan zijt.</l>
<l>Ghi die de werelt hier te voren</l>
<l>Hebt verloost, die was verloren,</l>
<l>Ende alle die goeden hebt ghevrijt,</l>
<l>Die laghen inder hellen weewijt,</l>
<l>Ic hope, ghi zult doen an mi</l>
<l>Caritate ende troost . waer bi</l>
<l>Dat mi u zuene mids uwer bede</l>
<l>Trecken zal ter zalichede;</l>
<l>Ende mi doen betren mijn zonden,</l>
<l>Zo dat ic ten laetsten stonden</l>
<l>Moete bringhen scoon ende wit</l>
<l>Mijn vonte cleet al onbesmit</l>
<l>Nichtemeer van zonden /. dan</l>
<l>Alsoot mi god ter vonten al [van]</l>
<l>ltLiet vangt den priester [liet] doen up thooft:</l>
<l>Zuverheit, die ic hebbe belooft,</l>
<l><milestone unit="fol" n="108d"/> Die also te houden in mijn leven</l>
<l>Ende wachten voorder zonden sneven,</l>
<l>Bede nu ende ewelike voort,</l>
<l>Zo dat mijn ziele ter hogher poort</l>
<l>Comen moete, daer talre tijt</l>
<l>Onse pays es ende jolijt.</l>
<l>Ende daer altoos der inglen zanc</l>
<l>Es / ende zoeter snaren clanc,</l>
<l>Flueyten / pypen, al instrument</l>
<l>Te gods love omnipotent.</l>
<l>Cume es ene halve ure daer</l>
<l>Cesseren of zwighen vorwaer,</l>
<l>Maer constic acoort, also ict weet,</l>
<l>Cristus den zinen daer bereet.</l>
<l>Nu biddic u, here, dat ghi mi</l>
<l>Jont ewelike te zine met di.</l>
</div>
<div type="chapter"><head type="chapter"><pb n="248"/> XLIII</head>
<l><milestone unit="fol" n="109a"/> In desen bouc, die hier voor gaet,</l>
<l>Daer in wel ghescreven staet,</l>
<l>Hoe god sciep die menschelichede</l>
<l>Ende zette in ere weelden stede,</l>
<l>Daer hi gods ghebod verbrac,</l>
<l>Waer bi god hem daer ute stac.</l>
<l>Voort hoe dat al .j. langhe stonde</l>
<l>Ter hellen moesten om die zonde</l>
<l>Al die lieden, die na Adame</l>
<l>In menscheliker voorme quamen.</l>
<l>Voort hoe dat onse lieve here</l>
<l>Hier up hadde zo grote dere,</l>
<l>Dat hi zinen enighen zone</l>
<l>Zende huut des hemels throne,</l>
<l>Die hem liet passien ende doden</l>
<l>Om ons te lossene uten noden.</l>
<l>Ende hoe die here goedertiere</l>
<l>Ghedood was / ende in welker maniere,</l>
<l>Ende hoe hi ter hellen trac</l>
<l>Ende der hellen poorte brac</l>
<l><pb n="249"/>Ende heift doe daer verloost</l>
<l>Ende ooc zoetelike vertroost</l>
<l>Zine vrienden al te gader</l>
<l>Ende leeddese int rijc zijns vader.</l>
<l>Ende hoe hi verrees daer naer,</l>
<l>Ende ooc te hemel voer vorwaer,</l>
<l>Ende hoe die here omnipotent</l>
<l>Zinen gheest neder heift ghesent.</l>
<l>Ende waer marie na zijn dood gheerne</l>
<l>Plach te gane ende te converseerne,</l>
<l>Ende hoe dat onse vrouwe versciet.</l>
<l>Voort zo hebbic wel bediet,</l>
<l>Hoe marie gods grammelichede</l>
<l>Bluscht jeghen die menschelichede.</l>
<l>Hoe zoe ons helpt, dat wi ghescant</l>
<l>Niet ne werden vanden viant.</l>
<l>Voort hoe cristus vor ons algader</l>
<l>Toocht zijn wonden zinen vader,</l>
<l>Ende marie jhesum kerste</l>
<l>Toocht hare ghebenedide barsten</l>
<l>Ende bidt also in diere maniere</l>
<l>Haren lieven zuene, den goedertieren.</l>
<l>Voort hebbic ghegheven kennesse</l>
<l>Van gods utersten vonnesse,</l>
<l><pb n="250"/><milestone unit="fol" n="109b"/> Hoe hi noch tot ons zal comen</l>
<l>Die levenden ende die doden doemen.</l>
<l>Daer na zeidic ende began tellen</l>
<l>Vander pinen vander hellen,</l>
<l>De welke es zere vreeselike</l>
<l>Ende vander glorien van hemelrike,</l>
<l>Die also zoet es, dat verstaet,</l>
<l>Als die helsche pine es quaet.</l>
<l>Dit hebbic al ghedaen bekant,</l>
<l>Also ict ghescreven vant</l>
<l>Warachtelike inder scrifturen,</l>
<l>Ende ooc vanden figuren,</l>
<l>Dewelke ghesciede altemet</l>
<l>Wilenere in dhoude wet,</l>
<l>Die bedieden ende figureeren</l>
<l>Die toecomst entie passie ons heren,</l>
<l>Ende alte male, dats waerheit,</l>
<l>Daer ic hier voren of hebbe gheseit.</l>
<l>Nu pine ic met al minen zinnen</l>
<l>Dit ander deel sboucs te beghinnen</l>
<l>Ende te bringhen te goeden hende.</l>
<l>Nu biddic gode, dat hi mi zende</l>
<l>Zine helighe gracie ende dat hi</l>
<l>Dit verleene te makene mi</l>
<l><pb n="251"/>Zonder toedoen ende of breken</l>
<l>Ende zonder lueghen daer in te spreken,</l>
<l>Ende ic dit zo moete scriven,</l>
<l>Dat hi gheeert daer in moet bliven</l>
<l>Ende dat oec moet baten mie.</l>
<l>Dese bouc houd deelen drie:</l>
<l>Teerste deel zal bediet gheven</l>
<l>Van ons heren ghetiden zeven,</l>
<l>Daer wine mede sculdich te loven zijn;</l>
<l>Dat ander deel, dats waerheit fijn,</l>
<l>Zal verclaren van .vij. rouwen</l>
<l>Van gods moeder onser vrouwen;</l>
<l>Dat darde deel zal openbaren</l>
<l>Van .vij. bliscepen / ende verclaren</l>
<l>Van onser zoeter vrouwen voorseit.</l>
<l>Willen wij dan die pijnlicheit</l>
<l>Der vreeseliker hellen scuwen,</l>
<l>Daer ons te rechte voor mach gruwen,</l>
<l>Ende comen ter vruechden scone</l>
<l>Vanden zoeten hemelschen throne,</l>
<l><milestone unit="fol" n="109c"/> Zo zullen wi gode met allen zinnen,</l>
<l>Zo wi alremeest moghen, minnen</l>
<l>Ende dienen hem ghetrouwelike.</l>
<l>Ende wat dienste zekerlike</l>
<l>Ende servicien, dat wij</l>
<l>Weten dat hem quamelijc zi,</l>
<l>Daer in zullen wi onsen here</l>
<l>Dienen nerenstelike zere.</l>
<l>Nu merct ende verstaet mi dan:</l>
<l>Het was eens een helich man</l>
<l>Ende diende gode van hemelrike</l>
<l>Met goeder herten ghetrouwelike.</l>
<l>Ende in zine celle dat hi zat,</l>
<l>Dese goede man las ende bad</l>
<l>Met goeder herten, wat hi mach,</l>
<l>Nerenstelike nacht ende dacht</l>
<l>Ende dese man bad gode zere,</l>
<l>Als die te wetene hadde ghere,</l>
<l>Dat hem god laten weten woude</l>
<l>In wat dienste, dat hem zoude</l>
<l>Een mensche te gode moghen voughen</l>
<l>Ende dat hem best zoude ghenoughen.</l>
<l>Het gheviel teenen tiden dan,</l>
<l>Dat dese goede helighe man,</l>
<l>Daer hi in ziere celle lach,</l>
<l>Gode onsen lieven here zach,</l>
<l>Die hem dochte tot hem comen.</l>
<l>Ende als hine heift vernomen,</l>
<l>Docht hem, dat hi een cruce drouch</l>
<l>Up zinen hals, dat zere wouch</l>
<l><pb n="252"/>Ende was tanziene groot ende zwaer.</l>
<l>Tot hem sprac onse here al daer:</l>
<l>Du ne moochs mi in dijn leven</l>
<l>Bequameliker dienst niet gheven,</l>
<l>No bi nachten no bi daghen,</l>
<l>Dan du mi helps mijn cruce draghen,</l>
<l>Dat dus groot es ende dus zwaer.</l>
<l>Die goede man sprac over waer</l>
<l>Lieve here, nu biddic di</l>
<l>Dattu gheweerds te leerne mi,</l>
<l>In wat manieren ic voort an</l>
<l>Die cruce met di draghen can.</l>
<l>Onse here sprac te hem mettien:</l>
<l>Te ghedinkene moetstu plien</l>
<l>In dijn herte die passie mijn</l>
<l><milestone unit="fol" n="109d"/> Ende ooc metten monde dijn</l>
<l>Moetstu mi gheven dankelijchede,</l>
<l>Ende vernemen met dinen oren</l>
<l>Al die passie ende den toren</l>
<l>Ende ooc al die pijnlicheden,</l>
<l>Die ic dor di hebbe gheleden.</l>
<l>Up dinen ricghe moetstu draghen</l>
<l>Mijn cruus ./ zo dattu tallen daghen</l>
<l>Dijn vleesch dwings ende castijs,</l>
<l>Dattu zijn meester emmer zijs.</l>
<l>Up dat ons god niet moet doemen</l>
<l>Ende wi ter hellen niet ne comen</l>
<l>Ende toter vreeseliker pine,</l>
<l>Daer den verdoemden in staet te zine;</l>
<l>Maer ter glorien comen daer boven,</l>
<l>Daer die zalighen gode loven.</l>
<l>Hier om laet ons danken sterke</l>
<l>Met herten / met wonde, met ghewerke,</l>
<l>Gode onsen here ./ ende hem lof gheven</l>
<l>Ende lesen deze ghetiden zeven.</l>
<l>Ic danke nu ende talre tijt,</l>
<l>Edele here ghebenedijt,</l>
<l>Jhesus kerst, hemels drochtijn,</l>
<l>Want du bist die behoudre mijn</l>
<l>Ende mijn werde god ./ die mi</l>
<l>Maectes na de voorme van di.</l>
<l><milestone unit="fol" n="110a"/> Dies ghi van mi ghelovet zijt,</l>
<l>Here, ghi die te vespertijt</l>
<l>Hebt ghetoocht mi, aerme zondare,</l>
<l>Dine helighe minne openbare</l>
<l>Ende dine jonste wel ghetoocht,</l>
<l>Als du di selven hebs gheboocht</l>
<l>Toter vulmaecter omoedichede,</l>
<l>Exempel ghevende ons daer mede</l>
<l>Van omoeden boven maten,</l>
<l>Als du daer dine jongheren zaten</l>
<l>Ende aten in dat aventmale,</l>
<l>Dwouchs hare voeten altemale,</l>
<l>Die nochtan waren die knechte dijn.</l>
<l>Warachtich god ende here mijn,</l>
<l>Du toochdes alte groot omoet,</l>
<l>Als du dijns verraders voet</l>
<l>Niet ne veronwerdes te dwane</l>
<l>Ende te droghene, na minen verstane.</l>
<l>Helich god ende mensche mede,</l>
<l>Bi diere groter omoedichede,</l>
<l>Die zo over vloeyende zi,</l>
<l>Biddic met goeder herten di,</l>
<l>Dattu wils, here, tallen daghen</l>
<l>Hovaerde van mi verjaghen,</l>
<l>Die moeder es van alre quaethede</l>
<l>Ende van arrogancien mede.</l>
<l><pb n="253"/>Wilt altoos mijn hoedre wesen,</l>
<l>Ende als ic quite zi van desen,</l>
<l>Zo ghif miere herten, van zonden naect,</l>
<l>Omoedichede ende die vulmaect,</l>
<l>Die ic zo vaste te houden poghe,</l>
<l>Dat ic na desen leven moghe</l>
<l>Clemmen mids der omoedicheit</l>
<l>Toter hemelscher hoocheit.</l>
<l>O zoete / o lieve / o weerde here,</l>
<l>Ic hebbe di te loven ghere</l>
<l>Ende zoude di gherne gheven lof</l>
<l>Van alre dueghet / ende ooc hier of,</l>
<l>Constic di loven, edel here,</l>
<l>Ende dat ics ooc werdich were,</l>
<l>Of dat mijn aerme herte cranc</l>
<l>Di mochte gheven enighen danc</l>
<l>Of ghespreken in enighen zinne</l>
<l>Voor die onpeinselike minne,</l>
<l><milestone unit="fol" n="110b"/> Die du mi toochdes haerde wale</l>
<l>In den voorseiden aventmale</l>
<l>Ende in dat helighe communioen,</l>
<l>Daer du mi minne wildes doen.</l>
<l>Want du mi, arem keytive,</l>
<l>In minen cranken, broosschen live</l>
<l>Gaefs te nutten in een spise</l>
<l>Dine lechame in vreimder wise.</l>
<l>Ende mi, aerme zondare,</l>
<l>Die niet werdich tanzien ware,</l>
<l>Te drinkene dijn werde bloet,</l>
<l>Ende noch alle daghe doet</l>
<l>Vanden priesters ten outare,</l>
<l>Also wij gheloven clare.</l>
<l>Wie es zo vroet, wijf of man,</l>
<l>Die zecghen of ghespreken can</l>
<l>Enighen lof zo lovelijc</l>
<l>Die deser minnen zi ghelijc?</l>
<l>Al wildic hondert dusent werven</l>
<l>Mijn lijf om di gheven ende sterven,</l>
<l>Ende zo dickent zonder blijf</l>
<l>Om dinen wille liet mijn lijf</l>
<l>Ende ic daer ieghen spaerde niet,</l>
<l>Nauwelike zo waer dat yet</l>
<l>Jeghen die ghiften wonderlijc</l>
<l>Van di, here van hemelrijc.</l>
<l>Bi desen ghiften, werde here,</l>
<l>Zo biddic di met herten zere,</l>
<l>De welke bes in alre maniere</l>
<l>Zo utermaten goedertiere,</l>
<l>Dat mi dijn helighe sacrament</l>
<l>Moete in mijn laetste ent</l>
<l>Helpen daer ute alre noot</l>
<l>In die wile van miere doot,</l>
<l>Dat mi, als ic van henen sceede,</l>
<l>Te diere zoeter presencie leede.</l>
<l>Twelke mi ende elc ghemeene</l>
<l>Die almoghende god verleene,</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneert in een vulleest,</l>
<l>Ewelike ghelijc te zamen</l>
<l>Als een god ghebenedijt. amen.</l>
<l><milestone unit="fol" n="110c"/> Ic danke di nu ende talre tijt,</l>
<l>Edel here ghebenedijt,</l>
<l>Jhesus kerst, hemels drochtijn,</l>
<l>Want du bist die behouder mijn</l>
<l>Ende mijn weerde god, die mi</l>
<l>Maectes na de voorme van di.</l>
<l><pb n="254"/>Dies ghi van mi ghelovet zijt,</l>
<l>Want ghi te complie tijt,</l>
<l>Hebt mi, aerme zondare,</l>
<l>U helighe minne openbare</l>
<l>Yonstelike wel ghetoghet</l>
<l>Als ghi daer toe waert gheboghet,</l>
<l>Dat ghi te dien voorseiden tiden</l>
<l>Zulken anxt dor mi wout liden</l>
<l>Ende vreese vander dood wreet,</l>
<l>Zo dat ghi sturte bloedich zweet</l>
<l>Ende hebt dor des stervens ducht</l>
<l>Dor mi bitterlike versucht.</l>
<l>De minne haddi zo ghebonden,</l>
<l>Dattu dor mine vule zonden</l>
<l>Wildes comen te diere stede,</l>
<l>Daer du wel of wists de waerhede</l>
<l>Dat di die iueden zouken zouden,</l>
<l>Die di ter dood bringhen wouden.</l>
<l>Ende ghi toghede ter stede voorseit</l>
<l>U grote goedertierenheit,</l>
<l>Ons ghevende exempel algader.</l>
<l>Want judase, den quaden verrader,</l>
<l><milestone unit="fol" n="110d"/> Ne loochendi niet te diere stont</l>
<l>Te cussene uwen helighen mont.</l>
<l>Hier machmen merken darcheit der iueden,</l>
<l>Die vele aergher waren dan rueden,</l>
<l>Want grote minne, dar ic ghewaghen,</l>
<l>Toochde ghi hem tallen daghen;</l>
<l>Ende nu vinc u der iueden scare</l>
<l>Ende bonden als enen moordenare.</l>
<l>Alle die discipelen, bi waerheden,</l>
<l>Dewelke, di daer te voren zeiden,</l>
<l>Dat zij tot u droughen minne zo groot,</l>
<l>Zij wilden metti gaen inde doot,</l>
<l>Die zijn ghevlooen, als die ontsaghen</l>
<l>Der iueden scare, hoordic ghewaghen,</l>
<l>Ende lieten di here bliven alleene</l>
<l>Onder der iueden hoop ghemeene.</l>
<l>Du bleefs alleene in dat verdriet</l>
<l>Zonder hulpe of zonder yet,</l>
<l>Daer di al tvolc contrarie zi.</l>
<l>Gheen bescuddre ne was di bi.</l>
<l>Ende daer waerstu met onweerden</l>
<l>Met stocken / staven ende met zweerden</l>
<l>Ende met branden ooc ghevaen.</l>
<l>Die materie doet mi verstaen,</l>
<l>Dat zij met scympe ende met gherochte</l>
<l>U, here, also voor annas brochten.</l>
<l>Ende dese voorseide annas</l>
<l>Na dijnre lere vraghende was,</l>
<l>Ende du hebs hem rechte voort</l>
<l>Omoedelike verandwoort.</l>
<l>Ende nochtan zonder zake</l>
<l>Heift di onder dine helighe cake</l>
<l>Een van zinen knechten ghesleghen,</l>
<l>Dattu minlic hebs verdreghen.</l>
<l>O zoete here, dor al dit leet</l>
<l>Ende dor dijn bloedighe zweet</l>
<l>Ende dor dine hande ./ ic die anebede,</l>
<l>Dattu mi absolveers te handen</l>
<l>Van minen zondeliken banden</l>
<l>Ende dat ghi in minen hende</l>
<l>Na dit aerme, broosche ellende.</l>
<l>Wilt tot uwer glorien bringhen,</l>
<l>Daer dinghelen dinen lof zinghen.</l>
<l>...</l>
<l>...</l>
<l><pb n="255"/><milestone unit="fol" n="113a"/> Ic danke di nu ende talre tijt,</l>
<l>Edel here ghebenedijt,</l>
<l>Jhesus kerst, hemelsch drochtijn,</l>
<l>Du bist die behoudre mijn</l>
<l>Ende mijn weerde god, die mi</l>
<l>Maectes na de voorme van di.</l>
<l>Van mi zi di ghebenedijt,</l>
<l>Want ghi ter rechter middach tijt</l>
<l>Hebt mi, aerme zondare,</l>
<l>Wel ende jonstelijc openbare</l>
<l>U godlike minne lthebtgt ghetoocht,</l>
<l>Als ghi daer toe waert gheboocht,</l>
<l>Dattu doe wouds over huus</l>
<l>Wesen gheiugiert ten cruus,</l>
<l>Ende ghecruust in groter noot</l>
<l>Ende zo gheiugiert ter doot.</l>
<l>Alstu, here, warachtich god,</l>
<l>Dus waers versproken ende bespod,</l>
<l>Dwouch pylatus zijn handen na desen,</l>
<l>Als dies onnosel wilde wesen</l>
<l>Van dijnre dood / nochtan daer nare</l>
<l>Jugierde hi di openbare</l>
<l>Ende gaf sentencie, als die woude</l>
<l>Dat men di crucen zoude.</l>
<l>Die iuden namen bi waerheden</l>
<l>Dijn cruce ./ twelke zij leiden</l>
<l><milestone unit="fol" n="113b"/> Uptie helighe scoudren dijn,</l>
<l>Omme dattu / orcond tlatijn,</l>
<l>Dat cruce draghen zoude ter stat</l>
<l>Calvarien ./ daer zi di dooden na dat.</l>
<l>Twelke zij daden, dats waerheit,</l>
<l>Om di te doene meerre leit.</l>
<l>Als zij quamen ten berghe calvare</l>
<l>Namen pylatus Rudders dare</l>
<l>Dinen lechame, zeidmen mien,</l>
<l>Ende up dat cruce leidsij dien.</l>
<l>Ende hebben di zere doen doghen</l>
<l>Ende met coorden huut ghetoghen</l>
<l>Ende gherecket zo onzochte,</l>
<l>Dats elken mensche ontsinnen mochte.</l>
<l>Daer na dorsloughen zij onzoete</l>
<l>Dine hande ende dine voete</l>
<l>Met scaerpen naglen yserijn;</l>
<l>Hoe mochte meerre passie zijn!</l>
<l>Daer na alstu dus waers ghehecht,</l>
<l>Hebsij dat cruce up gherecht</l>
<l>In de lucht harde hoghe na dat,</l>
<l>Also men doet der moorders rat.</l>
<l>Daer hingstu an, wellieve god,</l>
<l>Ende hoe hebsij di daer bespot!</l>
<l>Ten selven tiden hebstu, here,</l>
<l>Bewijst dine minne zere</l>
<l>Ja, die meeste minne in desen,</l>
<l>Daer men of heift horen lesen,</l>
<l>Alstu voor die viande dine,</l>
<l>Die di daden alle die pine,</l>
<l>Baeds dinen hemelschen vader,</l>
<l>Dat hi hemlieden algader</l>
<l>Haer zonden, die zij daden /. verliet,</l>
<l>Want wat zi daden, wisten zi niet.</l>
<l>Noch haddi, wel lieve here,</l>
<l>Den rouwe also groot of mere,</l>
<l>Als ghi uwer moeder zaghet.</l>
<l>Zo bedrouft ende verbaghet</l>
<l><pb n="256"/>Dor die passie ende die pine,</l>
<l>Die zoe zach in den live dine,</l>
<l>Ende dattu vanden iueden quaet</l>
<l>Zo jamerlike waers beghaet.</l>
<l>Die jueden peinsden in haer ghedochte,</l>
<l>Hoe men di meer pinen mochte</l>
<l><milestone unit="fol" n="113c"/> Ende om te meersene dijn wee,</l>
<l>Brochten zij daer dieven twee</l>
<l>Of twee quade moordenaren.</l>
<l>Dat latijn wil mi verclaren,</l>
<l>Dat zij uwen lechame uphieven</l>
<l>Ende hinghen tusschen die .ij. dieven,</l>
<l>Alstu waers gheselle van desen</l>
<l>Of prinche van hem hads ghewesen;</l>
<l>In groter aercheden zi dit meenen.</l>
<l>O here, ghi toochde daer den eenen</l>
<l>Moordenare ./ al daer ter stede</l>
<l>Dine grote ontfarmichede,</l>
<l>Dien ghi int hende van zinen leven</l>
<l>Zulc berouwen hebt ghegheven,</l>
<l>Dat hi u om ghenade bat</l>
<l>Ende ghi daed hem ghenade na dat.</l>
<l>Ghi sult zeiddi /. des bem ic wijs,</l>
<l>Met mi zijn heden int paradijs.</l>
<l>O zoete here omnipotent,</l>
<l>Ic biddu dor dat jugement:</l>
<l>Dat di pylatus heift ghegheven,</l>
<l>Daer du bi liets, here, dijn leven,</l>
<l>Ende dor die pine, zoete vrient,</l>
<l>Die zij di daden onverdient,</l>
<l>Dattu mi ten utersten daghe</l>
<l>Verlos vander zwaerre plaghe,</l>
<l>Die ewelike staet te liden</l>
<l>Der lieden vander luchter ziden.</l>
<l>Ende bringt bi der ghenaden dijn</l>
<l>Int gheselscap van hem, die zijn</l>
<l>An die zide ter rechter hant,</l>
<l>Wiens glorie niement es bekant,</l>
<l>Dat zoe zo groot es ende zo rike</l>
<l>Ende gheduert ewelike.</l>
<l>Twelke den lieden al ghemeene</l>
<l>Die almoghende here verleene,</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneirt in .j. vulleest</l>
<l>Ewelike ghelijc te zamen</l>
<l>Als een god ghebenedijt . amen.</l>
<l><milestone unit="fol" n="113d"/> Ic danke di nu ende talre tijt,</l>
<l>Edel here ghebenedijt,</l>
<l>Jhesus kerst, hemels drochtijn,</l>
<l>Du bist die behoudre mijn</l>
<l>Ende mijn werde god, die mi</l>
<l>Maectes na de vorme van di.</l>
<l>Van mi zij di ghebenedijt,</l>
<l>Want ghi ter rechter noene tijt</l>
<l>Hebt mi, aerme zondare,</l>
<l>Jonstelike ende openbare</l>
<l>Dijn helighe minne wel ghetoocht,</l>
<l>Als ghi daer toe waert gheboocht,</l>
<l>Dat ghi uwen gheest ghegheven</l>
<l>Ende dor mi woud laten tleven.</l>
<l>O lieve here van hemelrike,</l>
<l>Daer claechde ghi bitterlike</l>
<l>Ten tiden, dat ghi riept: hely,</l>
<l>Hely, lamazabathany?</l>
<l>Dats te zecghen: mijn god, mijn god,</l>
<l>Twi laetstu mi in deser not?</l>
<l>Nochtan ne dede hi, zo ict weet,</l>
<l><pb n="257"/>Te gheenen tiden van di ghesceet.</l>
<l>Daer na, goedertieren here,</l>
<l>Zeidstu, dat di dorste zere.</l>
<l>Dats te verstaen voor waerhede:</l>
<l>Na des menschen zalichede.</l>
<l>Ende die iueden, die dit hoorden,</l>
<l>Waenden verstaen bi dien woorden,</l>
<l><milestone unit="fol" n="114a"/> Dat di dorste natuerlike.</l>
<l>Doe namen zij wreedelike</l>
<l>Bitter myrre ende wijn,</l>
<l>Galle ende ooc zuer azijn.</l>
<l>Dat gaven zij te drinken di.</l>
<l>Ende alst ghesmaect van di zi,</l>
<l>Ne woudi dies drinken niet,</l>
<l>Ende zeit, aldus es mi bediet,</l>
<l>Het es vuldaen altemale.</l>
<l>Met vele scympigher tale</l>
<l>Blasphemeerden zij di, here.</l>
<l>Al dat zij in enighen kere</l>
<l>Consten peinsen in scere, in spod,</l>
<l>Daer mede foolden zij di, god,</l>
<l>Ende bescympten di algader.</l>
<l>Daer na bevaelde uwen vader</l>
<l>Uwen gheest ende liet tleven</l>
<l>Ende hebt u dus ter doot ghegheven.</l>
<l>Daer na quam een ridder blent</l>
<l>Die longius hiet, es mi bekent,</l>
<l>Ende stac in dine helighe zide</l>
<l>Met ere glavie ene wonde wide,</l>
<l>Ende heift also in waerre woort</l>
<l>Dijn ghebenedide herte dorboort,</l>
<l>Ute welker wonde dat doe woet</l>
<l>Beede water ende ooc bloet</l>
<l>Te gader, alsoot was anschine,</l>
<l>Tonser ziele medicine.</l>
<l>Alle creaturen sceenen te liden</l>
<l>Met dijnre passien tien tiden</l>
<l>Ende sceenen droevende mede</l>
<l>Om dine grote pijnlijchede.</l>
<l>Die zonne liet haer scijnen staen,</l>
<l>Die steenen cloven zonder waen,</l>
<l>Die erde bevede tier tijt</l>
<l>Over alle de werelt wijt,</l>
<l>Vele graven ondaden met desen,</l>
<l>Daer die doden huut verresen.</l>
<l>O alre goedertierste here,</l>
<l>Ic biddi zonderlinghe zere</l>
<l>Bi diere pine ende diere noot</l>
<l>Ende bi dijnre bittre doot,</l>
<l>Dat mi uwe duecht instiere,</l>
<l>Uwe gracie goedertiere,</l>
<l><milestone unit="fol" n="114b"/> Dat ic di met allen zinnen</l>
<l>Ende met herten zo moet minnen,</l>
<l>Ende dat ic di, edel here zoete,</l>
<l>Zo bequamelijc dienen moete,</l>
<l>Dat ic na dit zware ellende</l>
<l>Der werelt / ende na mijns levens hende</l>
<l>Ter glorien comen moet daer boven,</l>
<l>Daer di alle zalighe loven.</l>
<l>Twelke al den lieden ghemeene</l>
<l>Die almoghende here verleene,</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneirt in .j. vulleest</l>
<l>Ewelike ghelijc te zamen</l>
<l>Als .j. god ghebenedijt. amen.</l>
</div>
<div type="chapter"><head type="chapter"><pb n="258"/> XLIV</head>
<l>Tvoorgaende capitel binnen hout</l>
<l>Vander dankelijcheden .vij. vout,</l>
<l>Die wij scoudich te zecghen zijn</l>
<l>Gode voor zine bitter pijn,</l>
<l>Die hi dor onsen wille leet</l>
<l>Ant cruce, daer hi vor ons street</l>
<l>Jeghen den quaden helschen viant,</l>
<l>Die ons hadde in zinen bant.</l>
<l>Maer dits een capitel, daer ic in</l>
<l>Toghen zal na minen zin</l>
<l>Ende scriven in waren lessen</l>
<l><milestone unit="fol" n="114c"/> Van .vij. scone groetenessen,</l>
<l>Die wij zullen onser vrouwen</l>
<l>Zecghen voor .vij. bitter rouwen,</l>
<l>Die zoe leet, also ic vinde,</l>
<l>Dor die passie van haren kinde.</l>
<l>Ghelijc dat gode van hemelrike</l>
<l>Es harde wel bequamelike,</l>
<l>Dat men ghedinke ziere pijn</l>
<l>Ende der heligher passien zijn</l>
<l><pb n="259"/>Zo eist ghenoughelijc onser vrouwen,</l>
<l>Dat men hare pine ende rouwe,</l>
<l>Die zoe hadde van onsen here,</l>
<l>Overpeinse ende meditere</l>
<l>Ende men haer danc zecghe over dese.</l>
<l>Van enen man zo ic hier of lese,</l>
<l>Die was, also die jeesten verclaren,</l>
<l>In dordine vanden predicaren,</l>
<l>De welke gode, als ic bekende,</l>
<l>Met goeder herten zo zere minde,</l>
<l>Zo dedi ooc, orcondet tlatijn,</l>
<l>Marien der moeder zijn</l>
<l>Met allen zinnen, zo hi meest mochte.</l>
<l>Wat hi peinsde of wat hi dochte</l>
<l>Van ons heren passie het al was</l>
<l>Ende van ziere pine, als ict las,</l>
<l>Ende ooc peinsdi, bem ic vroeder,</l>
<l>Vander droufheit die gods moeder</l>
<l>Hadde ./ van dat zoe haer kint</l>
<l>Zach ghepassijt ende ghepijnt.</l>
<l>Dese goede helighe man</l>
<l>Lach met nerensticheden an</l>
<l>Met beden onsen lieven here</l>
<l>Ende bad hem zonderlinghe zere,</l>
<l><pb n="260"/>Dat die hemelsche drochtijn</l>
<l>Van ziere bitterliker pijn</l>
<l>Ende van ziere pijnlijcheden,</l>
<l>Die hi up erdrike heift leden,</l>
<l>Hem wilde laten ghevoelen wat.</l>
<l>Zo langhe dat hi gode bat,</l>
<l>Dat god van hem heift ghehoort</l>
<l>Zine devotelike woort</l>
<l>Ende heift den goeden man tere stont</l>
<l>Vriendelike ghemaect cont</l>
<l>Van zijnre bitterliker pijn</l>
<l><milestone unit="fol" n="114d"/> Ende daer of een lettelkijn.</l>
<l>Doe docht hem eens, orcond tlatijn,</l>
<l>Dat die handen ende die voeten zijn</l>
<l>Leeden harde bitter doghen</l>
<l>Ende waren gherect ende ute ghetoghen</l>
<l>Ende dornaghelt, dats waerhede,</l>
<l>Met yzerine naglen mede,</l>
<l>Ende des doochden die leden zine</l>
<l>Utermaten grote pine.</l>
<l>Dese goede man voorwaer</l>
<l>Bad met goeder herten daer naer</l>
<l>Gods moeder, der werde vrouwe,</l>
<l>Dat zoe hem van haren rouwe</l>
<l>Ende van haren groten verdriete</l>
<l>Een cleen deelkin weten liete.</l>
<l>Als hi dus dese bede doet,</l>
<l>Doe docht hem in zinen moet,</l>
<l>Dat tot hem quam ter vaert</l>
<l>Een harde lang scaerp zwaert,</l>
<l>Dat met groten rouwe ende smerte</l>
<l>Dorstac ende sneet zijn herte.</l>
<l>Ende dese helighe goede man,</l>
<l>Daer ic te voren af began,</l>
<l>Heift met ziere goeder bede</l>
<l>Ende met zinen orizoenen mede</l>
<l>An onsen here also verdient,</l>
<l>Dat hi also wel es zijn vrient,</l>
<l>Dat hi ghecreech bi gods gracie</l>
<l>Die godlike revelacie.</l>
<l>Laet ons exempel nemen an desen</l>
<l>Ende gode also gherne lesen</l>
<l>Vor zine pine dese dankelichede,</l>
<l>Daer ic u hier voren of zeide;</l>
<l><pb n="261"/>Ende ziere moeder glorieus</l>
<l>Dese grotenesse precieus,</l>
<l>Dewelke ic u scrive claer</l>
<l>Int capitel, dat volcht hier naer.</l>
<l>Dat wi bi deser heligher groeten</l>
<l>An onsen here verdienen moeten,</l>
<l>Dat alle droufheit in dit leven</l>
<l>Van ons moet zijn verdreven,</l>
<l>Ende dat wi moeten na desen</l>
<l>Corten leven ./ verhuecht wesen</l>
<l>Daer boven ende met gode verzamen.</l>
<l>Dies jonne god ons allen. amen.</l>
<l><milestone unit="fol" n="115a"/> Ic groetu marie met allen zinnen,</l>
<l>Werde hemelsche coninghinne,</l>
<l>Goedertieren moeder ons heren.</l>
<l>Du bist na der scrifturen leren</l>
<l>Goddinne ende zuver maecht;</l>
<l>Ghi zijt, die den droeven bejaecht,</l>
<l>Die hier in desen dale sneven,</l>
<l>Troost ende hulpe in dit leven.</l>
<l>Ic biddu, werde, zoete vrouwe,</l>
<l>Bi altemale den bittren rouwe,</l>
<l>Die ghi, als scrifture toocht,</l>
<l>In dit leven hebt ghedoocht,</l>
<l>Ende hebt in de werelt leden</l>
<l>Menichfoudighe pijnlicheden,</l>
<l>Dattu mi, wel reyne wijf,</l>
<l>Die bem een zondich keytijf,</l>
<l>Wilt helpen bi uwer gracien</l>
<l>In al minen tribulacien,</l>
<l>Ende ne wilt veronwaerden niet</l>
<l>Mi te troostene, wats ghesciet.</l>
<l>Al eist vrouwe ghewaerlike,</l>
<l>Dat ghi pine bitterlike</l>
<l>Menich waerf ende anxte mede</l>
<l>Up dese werelt hebt gheleden,</l>
<l>Nochtan haddire in dit leven</l>
<l>Zonderlinghe meest zeven.</l>
<l>Ghi hadt, edel, werde vrouwe,</l>
<l>In dit leven den eersten rouwe,</l>
<l>Als ghi hoordet, reyne marie,</l>
<l><pb n="262"/>Inden tempel die prophecye,</l>
<l><milestone unit="fol" n="115b"/> Die u propheteerde dan</l>
<l>Symeon die oude man.</l>
<l>Ghi deed, [vrou]we, zonder wanc</l>
<l>Blidelijc [uwen] tempelganc.</l>
<l>Ter [kerke ghi ghinc] met groter joye</l>
<l>Maer [ghi keer]de met vernoye</l>
<l>Om [die pro]phecye leide</l>
<l>[Van den zweert, daer] symeon of zeide,</l>
<l>[Die prophete]erde daer ter stat,</l>
<l>[Waer u bli]scap groot om dat</l>
<l>[Door rou]we u bliscap cort</l>
<l>In groten rouwe verkeert wort</l>
<l>Dor die bootschap over waer,</l>
<l>Die dhoude symeon al daer</l>
<l>Propheteerde van den zwaerde,</l>
<l>Twelke vrouwe, als hi verclaerde,</l>
<l>Zoude in toecomenden tiden</l>
<l>Van rouwe dor u herte liden.</l>
<l>Van welken woorden, werde vrouwe,</l>
<l>Ghi ontfingt niet cleenen rouwe,</l>
<l>Maer droufheit ende grote smerte</l>
<l>Ontfingdi daer of in u herte.</l>
<l>Dat meenen deser woorden fel</l>
<l>Vrouwe, die verstondi wel,</l>
<l>Ende dies drouchdi voortwaert meer</l>
<l>Altoos in u herte zeer.</l>
<l>Bi desen groten rouwe van u,</l>
<l>Werde vrouwe, zo biddic nu,</l>
<l>Dat ghi vor mi bid inden throne</l>
<l>Uwen ghebenediden zone,</l>
<l>Dat hi bi ziere passien groot,</l>
<l>Bi ziere pine, bi ziere noot,</l>
<l>Mi moet bringhen na dit ellende</l>
<l>Ende na des levens hende</l>
<l>Ter bliscepen in hemelrike,</l>
<l>Die gheduren zal ewelike,</l>
<l>Twelke den lieden al ghemeene</l>
<l>Die almoghende here verleene,</l>
<l>Jhesus kerst, marien zone,</l>
<l>Die metten vader inden trone</l>
<l>Ende ooc metten helighen gheest</l>
<l>Leift ende regneirt in .j. vulleest</l>
<l>Ewelike ghelijc te zamen</l>
<l>Als .j. god ghebenedijt. amen.</l>
<l>   <milestone unit="fol" n="115c"/> Ic groetu marie met allen zinne,</l>
<l>Werde hemelsche coninghinne,</l>
<l>Goedertieren moeder ons heren,</l>
<l>Ghi zijt na der scrifturen leren</l>
<l>Goddinne ende zuver maecht,</l>
<l>Ghij zijt, die den droeven bejaecht,</l>
<l>Die hier in desen dale sneven,</l>
<l>Troost ende hulpe in dit leven.</l>
<l>Die ander droufheit, werde moeder,</l>
<l>Die haddi / als ic bem vroeder,</l>
<l>Als u die droufheit moest ghescien,</l>
<l>Dat ghi moest in egypten vlien</l>
<l>Om herodes grammelichede,</l>
<l>Die uwen zone zouken dede,</l>
<l>Om dat hine doden woude.</l>
<l>Ende als dit ghevallen zoude,</l>
<l>Waest joseppe voorseit wel</l>
<l>Bi gods vorzien van den inghel,</l>
<l>De welke zeide: nem dat kindekijn</l>
<l>Ende ooc mede die moeder zijn</l>
<l>Ende maec di ghereet te hant</l>
<l>Ende vlie in egypten lant,</l>
<l>Want herodes, die felloen,</l>
<l>Zal dit kindekin zouken doen</l>
<l><pb n="263"/>Om te dodene over waer.</l>
<l>Dese woorde ende dit doen zwaer</l>
<l>Van herodes ./ heift tiere stont,</l>
<l>Vrouwe, u herte zere ghewont</l>
<l><milestone unit="fol" n="115d"/> Ende gaven u, werde vrouwe voorseit,</l>
<l>Uwer herten grote droufheit</l>
<l>Ende ghi moest laten uwe maghen</l>
<l>Ende uwe kennesse, hoordic ghewaghen,</l>
<l>Ende vlien bi nachte in groter pinen</l>
<l>In dat lant der sarrasinen.</l>
<l>Met zo over groter wreethede</l>
<l>Die felle herodes zouken dede</l>
<l>U kint al omme, es mi bekant,</l>
<l>Harentare in der iueden lant.</l>
<l>Ende heifter om hem zonder waen</l>
<l>Veertich dusent doen verslaen.</l>
<l>Dit dede doen die putertiere!</l>
<l>O du vrouwe goedertiere,</l>
<l>Die varen moest in een vreimt lant,</l>
<l>Daert di was al ombekant,</l>
<l>Daer du no hads vriende no maghen,</l>
<l>Noch die bi di te zine plaghen</l>
<l>Of van diere kennesse waren.</l>
<l>Die scrifture wil mi verclaren,</l>
<l>Dattu daer doghets grote armoede</l>
<l>Ende ghebrec van erdschen goede.</l>
<l>U kint ende ghi, godweet,</l>
<l>Ne hadt mallic maer een cleet</l>
<l>O werde, helighe ymage,</l>
<l>Dese droufheit ende peilgrimage</l>
<l>Ghedoghede ghi over waer</l>
<l>Langhe tijt, wel .vij. jaer,</l>
<l>Also ict inden latine las.</l>
<l>Daer na, als herodes dood was,</l>
<l>Zo dadi tuwen lande keer</l>
<l>Met cristumme, daer ghi wuende eer,</l>
<l>Ende met joseppe uwen man.</l>
<l>Bi deser zwaerre droufheit dan,</l>
<l>Moeder gods wel goedertiere,</l>
<l>Zo biddic u ende supplijere,</l>
<l>Dat u ghelieve met ghenende</l>
<l>Te bidden uwen enighen kinde</l>
<l>Met nerenster bede zonder sparen,</l>
<l>Over mi ende alle zondaren,</l>
<l>Dat hi ons in desen weghe</l>
<l>Verleene zo vulmaecten zeghen,</l>
<l>Dat ic mi voor sviands crachte</l>
<l>Behoede mids zier heligher wachte.</l>
<l>...</l>
<l>...</l>
<l><milestone unit="fol" n="118a"/> Ghi droevede ende weende mede</l>
<l>Nacht ende dach, dats waerhede,</l>
<l>Also langhe als ghi moest derven dien</l>
<l>Zone ./ met oghen an te zien.</l>
<l>Ach, hoe hart ende hoe steenin</l>
<l>Zoude des menschen herte zijn,</l>
<l>Die uwer groter droufhede</l>
<l>Met herten niet mede ne lede.</l>
<l>Bi deser droufheit ende rouwe</l>
<l>Biddic u, wel zoete vrouwe,</l>
<l>Dat ghi uwen lieve zone</l>
<l><pb n="264"/>Wilt vor mi bidden, dat de ghone</l>
<l>Ghewerde in mijn hulpe te zine</l>
<l>In allen vernoye in alre pine</l>
<l>Ende in al mijnre noot,</l>
<l>Ende in die wile miere doot</l>
<l>Moete ontfanghen zalichlike</l>
<l>Mijn ziele in zijn zoete rike,</l>
<l>Twelke den lieden al ghemeene</l>
<l>Die almoghende here verleene</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneirt in een vulleest</l>
<l>Als een god ghelijc te zamen</l>
<l>Ewelijc ghebenedijt amen.</l>
<l><milestone unit="fol" n="118b"/> Ic groete u maria met allen zinnen,</l>
<l>Werde hemelsche coninghinne,</l>
<l>Goedertieren moeder ons heren,</l>
<l>Ghi zijt na der scrifturen leren</l>
<l>Goddinne ende zuver maecht,</l>
<l>Die den zondaren bejaecht,</l>
<l>Die hier in desen dale sneven,</l>
<l>Troost ende hulpe in dit leven.</l>
<l>Die zevenste droufheit, werde moeder,</l>
<l>Die haddi, des bem ic vroeder,</l>
<l>Dat ghi zo langhe waert bleven</l>
<l>Ende moest bliven in dit leven</l>
<l>Ende in dese werelt daer nare,</l>
<l>Dat god te hemel was ghevaren.</l>
<l>Vrouwe, ghi waert onghedouve,</l>
<l>Ghi weende ende ghi waert drouve,</l>
<l>Alse langhe als ghi, werde maecht,</l>
<l>Uwen zone nietmeer ne zaecht.</l>
<l>Ach wat begherten haddi dien</l>
<l>Met oghen weder an te zien,</l>
<l>Die ghenoughelijc es tanscouwen</l>
<l>Ende dies ghi derven moest met rouwen.</l>
<l>Ach met hoe bitter zere</l>
<l>Verbeyde ghi onsen here,</l>
<l>Met wat begherten ende intencie</l>
<l>Verpeinsde ghi u skints presencie,</l>
<l>Die ghi ontfinct onbesmet, bequame</l>
<l>Ende zonder pine droucht in uwen lechame,</l>
<l>Ende dien ghi baersde onbesmet</l>
<l>Ende voede met uwer melke met.</l>
<l>Met wat tranen bewandelde ghi mede</l>
<l>Altemale u zoons passie stede,</l>
<l>Met wat cussene ende helsene met</l>
<l>Verpeinsde ghise wel ende bet.</l>
<l>Die steden plaechstu te visiteren,</l>
<l>Daer gheboren was onse here,</l>
<l>Ende daer hi ooc was ontfaen,</l>
<l>Of daer hi ghedoot was zonder waen.</l>
<l>Daer verraden was ende ghevaen god,</l>
<l>Ghebonden, bespuwet ende bespod,</l>
<l>Ghegheyselt, ghecroont, ghedood daer naren,</l>
<l>Ende daer hi was up ghevaren.</l>
<l>Alle dese voorseide stede</l>
<l>Ende vele andre bi waerheden</l>
<l><milestone unit="fol" n="118c"/> Versochti, als scrifture zeit,</l>
<l>Met weenen ende met droufheit.</l>
<l>Bi desen bitterliken rouwe,</l>
<l>Zo biddic u, wel zoete vrouwe,</l>
<l>Dat ghi bidt uwen zone, dat hi</l>
<l>Bi ziere goetheit verloosse mi</l>
<l>Van deser werelde droufhede</l>
<l>Ende bringhen te zinen vrede.</l>
<l><pb n="265"/>Twelke den lieden al ghemeene</l>
<l>Die almoghende here verleene,</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneirt in .j. vulleest,</l>
<l>Ewelike ghelijc te zamen</l>
<l>Als een god ghebenedijt. amen.</l>
</div>
<div type="chapter"><head type="chapter">XLV</head>
<l>Hier beghint dat leste deel</l>
<l>Van desen laetsten bouc gheheel</l>
<l>Ende spreict van bliscepen .vij.,</l>
<l>Die marie hadde in dit leven,</l>
<l>De welke wij sullen te haerre ere</l>
<l>Met devocien eeren zere,</l>
<l>Dat die vianden niet verbliden</l>
<l>In onse droufheit tenighen tiden.</l>
<l>Hoe goed ende hoe bequamelijc</l>
<l>Dat gods moeder van hemelrijc</l>
<l><pb n="266"/><milestone unit="fol" n="118d"/> Dese dienst [es] ende dese lof,</l>
<l>Exempel hebben wij hier of</l>
<l>Van enen priester, daer ic of las,</l>
<l>Die tot marien devoot was.</l>
<l>Dese priester, dese helighe man,</l>
<l>Daer ic hier nu of began,</l>
<l>Plach die bliscepen van marien</l>
<l>Menichfout, des dar ic lyen,</l>
<l>Te verpeinsene in zijn ghedochte,</l>
<l>Also hi devotelicste mochte,</l>
<l>Ende plachse te eerne mede</l>
<l>Met goeden zanghe, met zoeter bede,</l>
<l>Ten alre besten, dat hi mach.</l>
<l>Nu gheviel up eenen dach,</l>
<l>Dat hi met ziecheden wert bevaen,</l>
<l>Zo dat hi stervens was in waen.</l>
<l>Ende hi began ten selven stonden</l>
<l>Te verpeinsene zijn zonden,</l>
<l>Ende als hi die hadde over zien,</l>
<l>Wart hi droevende zere van dien,</l>
<l>Dat zo bezondich was zijn lijf,</l>
<l>Ende sprac them selven: ach keytijf,</l>
<l>Wat zal ic zecghen ter andwoort,</l>
<l>Als ic zal comen rechte voort</l>
<l><pb n="267"/>Ten vonnesse van gode almechtich,</l>
<l>Die zo wreet es ende gherechtich,</l>
<l>Daer ic rekeninghe zal gheven</l>
<l>Van alden werken van minen leven,</l>
<l>Van woorden ende van ghepeinse mede</l>
<l>Ende van des tijts gawelooshede?</l>
<l>Ende rechte voort daer nare</l>
<l>Wart die goede man gheware,</l>
<l>Dat onse vrouwe quam te dien.</l>
<l>Ooc heift hi an hare verzien,</l>
<l>Dat zoe quam om zijn troost te zine</l>
<l>Met zoeter voos / met bliden anschine,</l>
<l>Ende sprac toter zelver tijt</l>
<l>Tot desen man / verblijt, verblijt,</l>
<l>Goede zuene ende ghemint,</l>
<l>Ne wilt droeven niet een twint.</l>
<l>Ic come di te troosten al bloot</l>
<l>Nu in dijnre uterster noot.</l>
<l>Du hebs mi dicken in dit leven</l>
<l>Bequameliken dienst ghegheven</l>
<l><milestone unit="fol" n="119a"/> Met dattu dickent daets zo zere</l>
<l>Minen bliscepen alsulke eere.</l>
<l>Dat men ghedinket tenighen tide</l>
<l>Miere bliscepen /. ic des verblide,</l>
<l>Dat mense leest, zingt of hoort</l>
<l>Of vertrect / verstaet die woort.</l>
<l>Ende om dattu die bliscepen mijn</l>
<l>Aldus ghedinkende hebs ghesijn</l>
<l>Ende ghedaen zo grote eere,</l>
<l>Zal ic di nu eeren zeere</l>
<l>Ende gheleeden die zonder fijn</l>
<l>In deweghe blisceip des zuens mijn.</l>
<l>Hier bi zullen wij gherne eeren</l>
<l>Dese bliscepen ende reciteeren</l>
<l>Ende lesen ende zinghen over waer</l>
<l>Dese bedinghen die hier volghen naer.</l>
<l>Maria moeder gods, verblijt,</l>
<l>Want ghi in weeiden rike zijt,</l>
<l>Want dinen bliscepen groot</l>
<l>Was noyt ter werelt dijn ghenoot.</l>
<l>Vrouwe, ic bem wel zeker des,</l>
<l>Dat gheen man zo wijs en es,</l>
<l>Die uwe grote bliscepen al</l>
<l><pb n="268"/>Te vullen zecghen mach of zal,</l>
<l>Maer boven dandre bliscepen meest</l>
<l>Pine ic met al miere vulleest</l>
<l>Te eerne bliscepen zevene</l>
<l>Die ghi had in uwen levene.</l>
<l><milestone unit="fol" n="119b"/> Die eerste bliscap zekerlijc</l>
<l>Die was groot ende onpeinselijc</l>
<l>Ende van vruechden harde groot,</l>
<l>Doe u onse here god ontboot</l>
<l>Bi grabiel, die di dede horen,</l>
<l>Dat onse here di hadde vercoren</l>
<l>Boven altemale die wijf,</l>
<l>Die ye ter werelt ontfinghen lijf.</l>
<l>Ende dat hi dor ons woude ghetemen</l>
<l>An di menschelike vleesch te nemen.</l>
<l>Ende als du dus hads ghehoort</l>
<l>Vanden inghel dese woort,</l>
<l>Ende uwe ziele daer toe consent</l>
<l>Hadde ghegheven . es mi bekent,</l>
<l>Den boodscepre van deser dinc,</l>
<l>U helighe lechame doe ontfinc</l>
<l>Den levenden gods zone also houde,</l>
<l>Die daer in u dalen woude.</l>
<l>Dus es u lechame, als ic merke,</l>
<l>Gherekent bi der heligher arke,</l>
<l>Die vanden houte ghemaect was,</l>
<l>Dat chethijn hiet, also ic las,</l>
<l>Daer ic u wel of dede horen</l>
<l>In den eersten bouc hier voren</l>
<l>Ende dijn ziele beteekent mede</l>
<l>Die guldine cruke, daer ic of zeide.</l>
<l>In dese cruke ende arke / elc versta,</l>
<l>Zo was hemels broot manna.</l>
<l>In di was levende hemels broot</l>
<l>Dat neder daelde in dinen scoot</l>
<l>Vanden hemele . waer bi ic dan</l>
<l>Versta u kint, god ende man.</l>
<l>Die bediedde, vrouwe goede,</l>
<l>Wileneer die droghe roede,</l>
<l>Dewelke bloeyede om aarons bede;</l>
<l>Tvlies van gedeoene mede,</l>
<l>Dat hi begherde te ziene nat</l>
<l>Van shemels douwe ./ di bediet dat.</l>
<l>Die voorseide droghe roede, die bloeyede</l>
<l>Jeghen nature ende groeyede</l>
<l>Uter ghiften gods speciale,</l>
<l>Ende du waers bevrucht te male</l>
<l>Bi shelichs gheest wilcueren</l>
<l>Boven den lope der natueren</l>
<l><milestone unit="fol" n="119c"/> Dit vlies, daer ic of zeide, dat</l>
<l>Van shemels dauwe wart nat,</l>
<l>Daer al die erde / es mi bekent,</l>
<l>Droghe bleef, diere lach omtrent.</l>
<l>Ende du, edele vrouwe weert,</l>
<l>Waers van onsen here begheert.</l>
<l>Boven allen vrouwen hi u minde</l>
<l>Ende waers vervult met gods kinde,</l>
<l>Ende gheene vrouwe levende was,</l>
<l>Die werdich mochte wesen das.</l>
<l>Des mach men di met rechte scriven:</l>
<l>Ghebenedijt onder alle wiven.</l>
<l>Bi deser bliscap ende vruecht</l>
<l>Biddic u, vrouwe, dor uwe duecht,</l>
<l>Dat ghi bidt uwen lieven zone</l>
<l>Over mi . waer bi die ghone</l>
<l>Mi in minen lesten tiden</l>
<l>Moete ghewerden te verbliden,</l>
<l>Ende hoeden mi in die leste noot</l>
<l>Voor der zielen eweghe doot.</l>
<l>Twelke den lieden al ghemeene</l>
<l><pb n="269"/>Die almoghende here verleene,</l>
<l>Jhesus kerst, marien zone,</l>
<l>Die metten vader inden throne</l>
<l>Ende ooc metten helighen gheest</l>
<l>Leift ende regneirt in een vulleest,</l>
<l>Ewelike ghelijc te zamen</l>
<l>Als een god ghebenedijt. amen.</l>
<l><milestone unit="fol" n="119d"/> Ons heren jhesus moeder goet</l>
<l>Verblijt, ende weest ghegroet,</l>
<l>Die bi der zonne bediet es,</l>
<l>Want dijn helighe lijf vul es</l>
<l>Van bliscepen, reyne beilde,</l>
<l>Ende ooc mede van groter weilde.</l>
<l>Maer werde moeder, ic weet albloot,</l>
<l>Dattu hads ene bliscap groot,</l>
<l>Als ghi uwer nichte elyzabeth</l>
<l>In uwen aerme naemt alte met.</l>
<l>Ende zoe ooc bevrucht was dan</l>
<l>Met haren zuene sinte jhan,</l>
<l>Ende dat kint van vruechden bequame</l>
<l>Verblijdde in ziere moeder lechame.</l>
<l>Dine helighe ziele magnificeerde</l>
<l>Gode menchfout ende eerde</l>
<l>Ende dijn gheest die verblide</l>
<l>In dinen god ten zelven tide.</l>
<l>Dijn ghebenedide mont</l>
<l>Zanc van bliscepen te diere stont.</l>
<l>Dijn zuver lechame was een vat</l>
<l>Van balsamen, ic weet wel dat,</l>
<l>Daer god onse here, dats waerheit,</l>
<l>Zine hemelsce balsame in had besteit.</l>
<l>Du bes vrouwe die vierighe doren,</l>
<l>Daer ic of zeide hier te voren,</l>
<l>Dat hi vul van viere was</l>
<l>Ende nochtan groene bleef, als ic las,</l>
<l>Ende du drouchs gode ./ nochtan daer om</l>
<l>Verloorstu niet dijn maghedom.</l>
<l>Du bes dat besloten hovekijn,</l>
<l>Daer alle die goede crude in zijn.</l>
<l>Dijn sloteldragher was el gheen</l>
<l>Dan die drievoudich es / ende een.</l>
<l>Een zuver wijf heift di bediet,</l>
<l>De welke nabygail hiet,</l>
<l>Die in haren scoot david</l>
<l>Queecte ende bleef onbesmit.</l>
<l>Ende ghi queecte, dats ware dinc,</l>
<l>Neghen maenden shemels coninc</l>
<l>In uwen helighen lechaem dan</l>
<l>Ende ghi bleeft onbesmit nochtan</l>
<l>Altoos ./ ende zuver maecht.</l>
<l>Hoe dat ghine ontfaet ende draecht</l>
<l>...</l>
<l>...</l>
</div>
</body>
</text>
</TEI.2>
