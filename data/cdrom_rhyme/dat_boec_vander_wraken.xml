<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Boec vander wraken</title>
<author>Jan van Boendale</author>
</titleStmt>
<editionStmt>
<edition>F.A. Snellaert (ed.): Nederlandsche gedichten uit de veertiende eeuw van Jan van Boendale, Hein van Aken en anderen. Naar het Oxfordsche handschrift uitgegeven. Brussel, 1869, 287-488.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Boec vander wraken"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jan van Boendale"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1390"/></interpGrp>
<interpGrp type="witnessYear_from"><interp value="1390"/></interpGrp>
<interpGrp type="pubYear_to"><interp value="1410"/></interpGrp>
<interpGrp type="witnessYear_to"><interp value="1410"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Boec vander wraken</TITEL>
<author>Jan van Boendale</author>
<AARD>Rijm</AARD>
<BRON nr="D15">Oxford, Bodleian Library, Marshall 29</BRON>
<DATUM>1390-1410</DATUM>
<OMVANG>5870 verzen</OMVANG>
<BRON.OPM>Het handschrift telt 102 bladen, per blad 2 kolommen, 49 regels per kolom. Het Boec vander wraken bevindt zich op fol. 86v-88r. De codex bevat achtereenvolgens: Melibeus (fol. 122r), Jans teesteye (fol. 24v-45v), Noch meer van wiven (fol. 45v-46r), Van ghevene (fol. 46r-46v), het Boec vander wraken (fol. 48r-78v), Van Maskeroen (fol. 80r-86v), Van Saladijn (fol. 86v-88r), de Tien plaghen ende die tien ghebode (fol. 88v-101r), Noch die tien ghebode (fol. 101r-v) en Noch van Salladine (fol. 101v-102r).</BRON.OPM>
<EDITIE>F.A. Snellaert (ed.): Nederlandsche gedichten uit de veertiende eeuw van Jan van Boendale, Hein van Aken en anderen. Naar het Oxfordsche handschrift uitgegeven. Brussel, 1869, 287-488.</EDITIE>
<STATUS>Kritisch</STATUS>
<BRONMNW>1393 </BRONMNW>
<EDITIE.OPM>De gothische hoofdletter J, in Snellaerts editie zowel gebruikt voor de huidige I als voor J, werd hier steeds als I overgenomen.</EDITIE.OPM>
<BRONNEN>Oxford, Bodleian Library, Marshall 29</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="287"/> HET BOEC VANDER WRAKEN.</head>
<div type="part"><head type="part">PROLOGHE.</head>
<l>ALLEN kerstenen menschen /</l>
<l>Die na Gods gratie wenschen /</l>
<l>Gruetic / onnutte knecht /</l>
<l>Van sinne zere plomp ende slecht /</l>
<l n="5">Metter gratien van Onsen Here /</l>
<l>Die met Hem duere emmermeere.</l>
<l>Sinte Pauwels seghet / die lerere fijn:</l>
<l>Alle scriften die gescreven sijn</l>
<l>Sijn tonser leringhen ghescreven /</l>
<l n="10">Dat wi dbeste selen leven</l>
<l>Ende dat archste selen vlien</l>
<l>Also wijt ghescreven sien.</l>
<l>Daer om so biddic met trouwen</l>
<l>Hen die dit boec selen scouwen /</l>
<l n="15">Dat si studeren met sinne</l>
<l>Die materie diet heeft inne /</l>
<l>Ende daer ane willen leren</l>
<l><pb n="288"/>Kennen die vreese Ons Heren;</l>
<l>Want / also ons David seyt /</l>
<l n="20">Springt daer wt alle wijsheyt;</l>
<l>Want die wt Gods vreesen es</l>
<l>Es wt sire hope / sijts ghewes.</l>
<l>Ende God soude wreken sonder beyden /</l>
<l>En dade sine ontfermecheyde;</l>
<l n="25">Want sine wrake sekerlike</l>
<l>Menegherande es op ertrike /</l>
<l>Ende comt oec tenen cloppe</l>
<l>Als men daer minst mict oppe.</l>
<l>God gheve ons sijn vrese also</l>
<l n="30">Dat wi ewelijc sijn met Hem vroe.</l>
<l>Dit es dboec van Gods wraken.</l>
<l>God laet mi wel gheraken /</l>
<l>So dat mi nieman en begripe der in.</l>
<l>Nu so hoert hier mijn beghin.</l>
</div>
<div type="part"><head type="part comment">[I.]</head>
<div type="chapter"><head type="chapter">Vanden yersten wraken Ons Heren. Cap. I. </head>
<l n="35">IN dien dat ic merke ende scouwe</l>
<l>In doude Testament ende int nouwe /</l>
<l>In hystorien ende in corniken /</l>
<l>Ende in anderen des gheliken /</l>
<l>Hoe God te meneghen stonden</l>
<l n="40">Ghewroken hevet die sonden /</l>
<l>Ende noyt ghedoghen en woude</l>
<l>Dat onrecht langhe staen soude /</l>
<l>Ende wraect altoes swaerlike /</l>
<l>Soe ontsie ic mi sekerlike</l>
<l n="45"><pb n="289"/> Dat God sal wreken donghelike /</l>
<l>Dat hi heeft bi vele daghen</l>
<l>Harde guetlike verdraghen /</l>
<l>Mids sire ontfermecheyt.</l>
<l>Maer ic duchte sine gherechticheyt</l>
<l n="50">Hem daer toe sal verwecken saen /</l>
<l>Dat Hi harde swaerlike sal staen;</l>
<l>Want die edele gherechtichede /</l>
<l>Daer alle doghet in houdt stede /</l>
<l>Es wt ertrike al verdreven /</l>
<l n="55">Ende hier en es niet anders bleven</l>
<l>Dan hoverde / ghierecheyt ende nijt.</l>
<l>Ay / Gods Sone ghebenedijt!</l>
<l>Laet uwe wrake stille staen /</l>
<l>Ende en wreect niet also saen.</l>
<l n="60">Ende hoe God / die altoes leeft /</l>
<l>Van beghinne ghewroken heeft /</l>
<l>Dat willic u toenen claer</l>
<l>Met exemplen hier naer.</l>
<l>Merct yrst aen Lucifere</l>
<l n="65">Die vanden inglen was een here /</l>
<l>Hoene God om sinen overmoet</l>
<l>Warp inder helscher gloet /</l>
<l>Daer hi ende sijn gheselscap al</l>
<l>Ewelijc in quellen sal.</l>
<l n="70">Merct oec hoe Hi aen Adame wrac</l>
<l>Dat een ghebot dat hi brac</l>
<l>Niet aen Adame allene /</l>
<l>Maer aen alle mensche ghemene /</l>
<l>Dies noch heden alle daghen</l>
<l n="75">Alle die werelt mach beclaghen.</l>
<l><pb n="290"/>Nu merct noch met sinne</l>
<l>Van Adaems sone Cayinne /</l>
<l>Die sinen broeder sloech doet</l>
<l>Van hate ende van nide groet;</l>
<l n="80">Daer om datten God ten selven stonde</l>
<l>Vermalendyde metten monde /</l>
<l>Ende seder / als ment bescreven vint /</l>
<l>Scoten doet sijns selfs kint.</l>
<l>Nu merct hoe God op eenre stonde</l>
<l n="85">So swaerlijc wrac die sonde /</l>
<l>Doen Hi den mensche was so gram</l>
<l>Dat Hi hem allen dleven nam</l>
<l>Metter deluvien groet /</l>
<l>Daer si alle in bleven doet.</l>
<l n="90">Sonder si .viij. behielden dleven /</l>
<l>Die in die arke henen dreven.</l>
<l>Nu merct dit voert hier na</l>
<l>Van Sodoma / van Gomorra /</l>
<l>Ende andre steden / twaren /</l>
<l n="95">Die al vol liede waren /</l>
<l>Hoe datse God in eenre stonden</l>
<l>Versincken dede in haer sonden.</l>
<l>Nu merct vanden coninc Pharaone /</l>
<l>Die in Egypten droech crone /</l>
<l n="100">Hoe datten God verdranc</l>
<l>Ende sijn heere breet ende lanc /</l>
<l>Om dat hi swaer was / ende fel</l>
<l>Den kindren van Ysrahel.</l>
<l>Nu merct voert hoe dat tfolc quam</l>
<l n="105">In die woestine / ende anenam</l>
<l>Dattet afgode beedde an /</l>
<l><pb n="291"/>Ende also ict ghemerken can /</l>
<l>Moesten daer om sterven dan</l>
<l>Vele meer dan dusent man.</l>
<l n="110">Nu so merct noch hier bi</l>
<l>Vanden goeden man Hely /</l>
<l>Om dat hi niet te tide</l>
<l>Sine kindre en castide</l>
<l>Doen si quaet hadden ghedaen /</l>
<l n="115">Brac hi daer na den hals saen.</l>
<l>Nu merct Saule den coninc /</l>
<l>Hoe wel dat hem in hant ghinc /</l>
<l>Ende hoe dat hi die viande versloech</l>
<l>Die wile dat hi Gode aendroech</l>
<l n="120">Die victorie ende die eere;</l>
<l>Ende doe hijs en dede niet mere /</l>
<l>Wert hi ghedoedt iammerlike /</l>
<l>Ende David ghewan sijn rike.</l>
<l>Nu merct vanden coninc David /</l>
<l n="125">Om dat hi op enen tijt</l>
<l>Sinen ridder dede nemen dlijf /</l>
<l>Om dat hi hebben woude sijn wijf /</l>
<l>Doen soude Onse Here al te hant</l>
<l>Gheplaghet hebben al sijn lant;</l>
<l n="130">Maer sijn berou was sulc der af</l>
<l>Dat hem God al vergaf;</l>
<l>Doch die yrste vrocht verdarf</l>
<l>Die hi ane die vrouwe verwarf.</l>
<l>Merct van Alexandren mere /</l>
<l n="135">Die van enen maten lanshere</l>
<l>Coninc wert gheweldechlike</l>
<l>Van al desen ertrike /</l>
<l><pb n="292"/>Daere hi .xij. jaer om vacht;</l>
<l>Ende als hijt al toe hadde bracht /</l>
<l n="140">So inde hi iammerlijc sijn leven;</l>
<l>Want hi wert met fenine vergheven</l>
<l>Vanden ghenen in dat lest</l>
<l>Die hi betroude alder best.</l>
<l>Dus so wrac Onse Here daer</l>
<l n="145">Meneghe scade ende groten vaer /</l>
<l>Ende daer toe menech mans slacht</l>
<l>Die hi in ertrike hadde ghewracht.</l>
<l>Aldus so quam na ghelike</l>
<l>Gods wrake altoes striken.</l>
</div>
<div type="chapter"><head type="chapter">Hoe een tyran die Joden dwanc onvermids hare quaetheyt. C. II. </head>
<l n="150">DIt merct noch meer saken</l>
<l>Van Gods Ons Heren wraken</l>
<l>Op dat joedscap wtvercoren /</l>
<l>Daer Cristus af woude sijn gheboren:</l>
<l>Dien God gaf so groet voerdeel</l>
<l n="155">Ghinghen Hem dicke af al geheel /</l>
<l>Ende stonden selden / dat es waer /</l>
<l>Tenden een .XL. iaer</l>
<l>Sine lieten wet ende ghebode /</l>
<l>Ende hanteerden afgode.</l>
<l n="160">Ende doen liet God comen dan</l>
<l>Enen mechtighen tyran /</l>
<l>Die versloecht hier ende gheyns</l>
<l>Ende setten op hen swaren tseyns /</l>
<l>Ia also dicke alst hem ghesciede;</l>
<l n="165"><pb n="293"/> Want het waren harde liede /</l>
<l>Ende haren God niet wel ghetrouwe /</l>
<l>Alsic inder Bybelen scouwe.</l>
<l>Ende als si hen dan bedochten /</l>
<l>Ende si niet voerder en mochten</l>
<l n="170">Ende haer wet weder namen an /</l>
<l>Halp hen God uter noet dan /</l>
<l>Ende settese weder daer si yrst waren.</l>
<l>Nochtan int leste / te waren /</l>
<l>Bracht daer toe haer felheyt groet</l>
<l n="175">Dat hi bleef aent cruce doet /</l>
<l>Den welken God / God weyt /</l>
<l>Hare vaders hadden voerseyt</l>
<l>Dusent jaer te voren</l>
<l>Eer Hi werden soude gheboren</l>
<l n="180">Van eenre maget / ons te troesten /</l>
<l>Om die menscheyt te verloesten /</l>
<l>Alsi noch wel van desen</l>
<l>Dagelijx in hare boeken lesen;</l>
<l>Maer haer herte es so van binnen</l>
<l n="185">Versteint dat sijns niet en kennen.</l>
</div>
<div type="chapter"><head type="chapter">Hoe God sijns selfs doet wrac, ende hoe prelaten ende papen leven souden. C. III. </head>
<l>NU merct hoe God Onse Here /</l>
<l>Die gheloeft si emmermeer /</l>
<l>Sijns selfs doet wrac /</l>
<l>Die hi nochtan vertrac</l>
<l n="190">Meer dan .XL. iaer</l>
<l><pb n="294"/>Eer hi wrac so swaer /</l>
<l>Alsic u nu sal vertien /</l>
<l>Omdat Hi gherne hadde ghesien</l>
<l>Dat si hadden met allen</l>
<l n="195">Te penitentien ghevallen.</l>
<l>Ende doen Hi sach dat niet en bestoet /</l>
<l>Ende bleven in haer hertheyt groet /</l>
<l>So heeft hi daer toe verwect dan</l>
<l>Enen hoghen / mechteghen man</l>
<l n="200">In eenre stat / dat ic las</l>
<l>Dat hi coninc van Spaengen was /</l>
<l>Ende gheheten was Vespasyanus.</l>
<l>Hi ende sijn sone Chytus</l>
<l>Belaghen teenre somme</l>
<l n="205">Die heylighe stat alomme /</l>
<l>Ende alle die Ioden daer omtrent</l>
<l>Waren in die stat gherent</l>
<l>Hen te onthouden daer /</l>
<l>Daer men voer lach drie jaer /</l>
<l n="210">Ende oec meer in mijn versinnen.</l>
<l>Daer was so groet hongher binnen</l>
<l>Dat si meest van hongher storven</l>
<l>Ende van armoeden bedorven /</l>
<l>Ia so groet hongher / verstaet dat /</l>
<l n="215">Dat die moeder haer kint at.</l>
<l>Int leste wart die stat ghewonnen /</l>
<l>Also dat die Ioden ronnen</l>
<l>In Salomoens tempel doer den vaer</l>
<l>Om hen te onthouden daer.</l>
<l n="220">Vespasiaen trac den tempel toe /</l>
<l>Ende versloech so vele Ioden doe</l>
<l><pb n="295"/>Dat die perde ghinghen int bloet</l>
<l>Verre boven haren voet.</l>
<l>Ende vanden Ioden die men daer vinc</l>
<l n="225">Gafmen .XXX. om enen penninc /</l>
<l>Ghelijc dat si Cristum sochten</l>
<l>Ende om .XXX. penninghe cochten.</l>
<l>Dus can God met gheliken</l>
<l>Sijn vonnesse laten striken.</l>
<l n="230">Hier op soude dat paepscap mecken /</l>
<l>Ende wijsheyt voer doghen trecken /</l>
<l>Hoe God die wrake sire doet swaer</l>
<l>Verlingde wel .XLII. iaer.</l>
<l>Die dan so swaer worpen haren ban /</l>
<l n="235">Om ene cleyne mesdaet nochtan</l>
<l>Setten si die siele al te hant</l>
<l>Inder hellen ewighen brant /</l>
<l>Ia dicke oec om niet /</l>
<l>Als men daghelijx wel siet.</l>
<l n="240">Sine houden niet wel tghebot</l>
<l>Dat hem gheboet Onse Here God.</l>
<l>"Leert / spreect Hi / aen mi</l>
<l>Dat ic saechtmoedech si."</l>
<l>Noch spreect Cristus van desen:</l>
<l n="245">"Ghi sult goedertieren wesen</l>
<l>Ghelijc uwen Vader / die es</l>
<l>Inden hemel /" sijts gewes.</l>
<l>Noch sprac Cristus: "Daer staet ghescreven:</l>
<l>""Dune salt .vij. werf niet vergheven /</l>
<l n="250">Maer .vij. werven .lxx. werven."</l>
<l>Ic duchte papen bederven</l>
<l>Meneghe siele / voer waer gheseyt /</l>
<l><pb n="296"/>Met hare ombescedenheyt.</l>
<l>Noch hoertmen Cristum spreken:</l>
<l n="255">"Ghef mi die wrake / ic salt wreken."</l>
<l>Noch so seghet Hi / dat verstaet:</l>
<l>"Eest dat u yemant slaet</l>
<l>Aen deen kennebacke / soe</l>
<l>Biedt hem dander daer toe;</l>
<l n="260">Ende nemt men u een cleet /</l>
<l>So biedt dat ander ghereet."</l>
<l>Lieve kinder / also men leest /</l>
<l>Spreect God dit ten papen meest /</l>
<l>Sine souden wreken noch scelden /</l>
<l n="265">Noch oec arch met arghe ghelden;</l>
<l>Maer een licht souden si sijn</l>
<l>Dat gheven soude sinen schijn</l>
<l>Opt leke volc / telker steden /</l>
<l>Met dogheden ende met oetmoedecheden /</l>
<l n="270">Met verdraghen ende met caritaten /</l>
<l>Dat soude hem ende den volke baten.</l>
<l>Also dat kint / alsic versta /</l>
<l>Des vader werken volghet na /</l>
<l>Also voghen lantsheren na dien</l>
<l n="275">Dat si ane die prelaten sien /</l>
<l>Ende also volghet na dat diet /</l>
<l>Alsoet ane die heren siet.</l>
<l>Also spruyt ter groter ombaten</l>
<l>Darcheyt uten prelaten /</l>
<l n="280">Ende sonderlinghe / des sijt vroet /</l>
<l>Ghierecheyt ende overmoet;</l>
<l>Want waren si gherechtich ende fijn /</l>
<l><pb n="297"/>Tfolc souds al te beter sijn.</l>
<l>Daer die herde doelt / seght men voer waer</l>
<l n="285">Dat die scape dolen daer.</l>
<l>Noch so seghet die Gods Sone fijn</l>
<l>Metten heylighen monde sijn:</l>
<l>"Ic kenne mijn scape ende si</l>
<l>Kennen oec weder mi."</l>
<l n="290">Noch singet die Kerke / sonder waen:</l>
<l>"Die goede Herde es op ghestaen</l>
<l>Die sine siele / dat ghijt wet /</l>
<l>Voer sijn scape heeft gheset."</l>
<l>Lieve kindre / wat sals ghewerden?</l>
<l n="295">Prelaten dat sijn Gods herden /</l>
<l>Ende oec die prochie papen /</l>
<l>Ende tfolc dat sijn haer scape.</l>
<l>Also die herde sorghe draghen /</l>
<l>Beyde bi nachte ende bi daghe /</l>
<l n="300">Om haer scape te bewarene al</l>
<l>Voer wolve ende voer ongheval /</l>
<l>Also souden telker stede</l>
<l>Prelate ende cureyte mede</l>
<l>Gode bidden / vroech ende spade /</l>
<l n="305">Dat Hi den volke sine ghenade</l>
<l>Ende sine gratie moeste gheven</l>
<l>Te comen in dat eweghe leven.</l>
<l>Daer sijn si in allen stonden</l>
<l>Van rechter scout toe ghebonden.</l>
<l n="310">Ach / hier wt eest al ghegaen!</l>
<l>Men siet tpaepscap nu meer staen</l>
<l>Naer grote hope van ghelde</l>
<l>Ende na perde van sconen telde /</l>
<l><pb n="298"/>Dan na sfolx salichede.</l>
<l n="315">Cristus ende Peter mede /</l>
<l>Ende die ghene die na hem waren</l>
<l>Wel in .iij<hi rend='sup'>c</hi>. iaren /</l>
<l>En reden noyt op perde /</l>
<l>Maer si ghinghen op die erde /</l>
<l n="320">Ende versochten stede ende steden</l>
<l>Om der menschen salicheden /</l>
<l>Ende leerden den volke voert</l>
<l>Des heylighen Cristus woert /</l>
<l>Ende wijsden den volke claerlike</l>
<l n="325">Den salighen wech te hemelrike /</l>
<l>Beyde met leringhen ende met werken.</l>
<l>Sine laghen niet in de kerken /</l>
<l>In kasteelen no in borghen</l>
<l>Vroech no spade gheborghen /</l>
<l n="330">Daerse nieman spreken en mochte</l>
<l>Dan die ghene die daer wasdom brochte.</l>
</div>
<div type="chapter"><head type="chapter">Hoe die prelaten ende papen staen na der werelt goet. C. IV. </head>
<l>INt beghin der heyligher Kerken /</l>
<l>Also als wijt bescreven merken /</l>
<l>En hadden die papen hier no gheins</l>
<l n="335">Lant / renten / erde no cheins.</l>
<l>Sine hadden niet te levene af</l>
<l>Meer dan men hem om Gode gaf /</l>
<l>Om dat si Gods woerde leerden</l>
<l>Daer si die sondaren met bekeerden /</l>
<l n="340">Tote dat keyser Constantijn</l>
<l>Ende Helena / die moeder sijn /</l>
<l><pb n="299"/>Der kerken orloven wouden</l>
<l>Dat si proper houden souden.</l>
<l>Sint hebben si hen bewest</l>
<l n="345">Oest / zuyt / noert ende west /</l>
<l>Dat terdendeel van ertrike</l>
<l>Hem toe hoert rivelike.</l>
<l>Ende wet dat si daer na poghen</l>
<l>Hoe sijt al ghecrighen moghen.</l>
<l n="350">Ende gheedt dus voert / sonder wanc</l>
<l>Si hebbent al / breet ende lanc;</l>
<l>Want si der werelt heerscapien</l>
<l>Trecken te hare partyen.</l>
<l>Ia / sal ic die waerheyt lesen /</l>
<l n="355">Si selen saen willen wesen</l>
<l>Paeus ende Keyser / hoe dat gaet /</l>
<l>Eest datment niet en wederstaet /</l>
<l>Ende selen dat keyserlike recht</l>
<l>Ende dat Roemsche rijke echt</l>
<l n="360">Na haer saken / na haer ghevoech:</l>
<l>Ghebrekes yet / dats hem leet gnoech.</l>
<l>Ende eest dat voert aldus gheyt /</l>
<l>Dat doet der leker simpelheyt /</l>
<l>Die niet en weten noch en versien</l>
<l n="365">Watter namaels af mocht ghescien.</l>
<l>Maer so wanneer dat ghesciet</l>
<l>So salmen so groet verdriet</l>
<l>Ende jammer sien in ertrike</l>
<l>Dat noyt en was dies gelike /</l>
<l n="370">Also alsic u hier naer</l>
<l>Segghen sal int openbaer.</l>
</div>
<div type="chapter"><head type="chapter"><pb n="300"/> <hi rend="italic">Vanden Paeus ende vanden Keyser. C. V. </hi></head>
<l>HEt was een cardinale hier te voren</l>
<l>Die wi Iacob noemen horen /</l>
<l>Vander Colunpnen / alsic las /</l>
<l n="375">Bi den paeus Bonefatius was /</l>
<l>Soude messe doen als hi dede</l>
<l>Te Viterven in die stede.</l>
<l>Daer vant hi enen mesboec doe</l>
<l>Die spaeus capellen hoerde toe /</l>
<l n="380">Ende als hi quam toten stede</l>
<l>Daer hi messe in dede /</l>
<l>Daer die kerke doet ghebede</l>
<l>Voer paeuse ende voer keyser mede /</l>
<l>Ende voer dat heylighe kerstenhede /</l>
<l n="385">Also als es die sede /</l>
<l>Ende als men in andren boeken pliet /</l>
<l>En vant hi daer den keyser niet.</l>
<l>In wonder wart hi doen ghekeert</l>
<l>Die goede man / ende te barenteert /</l>
<l n="390">Dat hi skeysers memorie daer</l>
<l>Niet en vant alse elwaer.</l>
<l>Hine conste niet gheweten</l>
<l>Oft die scriver hadde vergheten /</l>
<l>Ende oft al willens ghedaen was.</l>
<l n="395">In groten wonder was hi das.</l>
<l>Doen die goede man dat had vonden /</l>
<l>Peynsde hi dus ten selven stonden</l>
<l>Dat doude joedsche paepscap</l>
<l><pb n="301"/>Vergaen soude / ende werden slap</l>
<l n="400">Om hare sonden ende tonder ghedaen /</l>
<l>Ende een nuwe paepscap opstaen.</l>
<l>Doen si wroeghden Onsen Here /</l>
<l>Riepen si lude ende sere</l>
<l>Voer Pylatus dese dinc:</l>
<l n="405">"Wine hebben andren coninc</l>
<l>Dan den keyser allene."</l>
<l>Dat riep tpaepscap ghemene;</l>
<l>Want dat heerscap was met allen</l>
<l>Tier tijt den joden ontfallen.</l>
<l n="410">"Ach / duchte die goede man doe /</l>
<l>Die tijt sal comen toe</l>
<l>Dat dechterste paepscap segghen sal:</l>
<l>"Wine hebben coninc / groet no smal /</l>
<l>Dan den paeus onsen here!</l>
<l n="415">Aylacen / wat groter zere</l>
<l>Ende wat jammerliker wraken</l>
<l>Sal dan der clergien naken /</l>
<l>Alsijt daer toe hebben bracht</l>
<l>Dat die keyser es sonder macht!</l>
<l n="420">Dan sal ertrike na desen</l>
<l>Staen in wel groter vresen /</l>
<l>Dat noyt sulc jammer vore dien</l>
<l>Onder djoetscap en wart ghesien</l>
<l>Als sijn sal in kerstenhede</l>
<l n="425">Om des paepscaps ghierechede.</l>
<l>Des paeus macht ende sinen ban</l>
<l>Selen luttel helpen dan /</l>
<l>Alse die macht vanden zwerde</l>
<l>Ghejaghet es hare veerde /</l>
<l n="430"><pb n="302"/> Ende die clergie wilt ghemene</l>
<l>Ertrike berechten allene /</l>
<l>Ende die keyserlike moghenthede</l>
<l>Werpen wt hare steden.</l>
</div>
<div type="chapter"><head type="chapter">Hoe des paeus macht ende des keysers macht niet ghesceden en selen sijn. C. VI. </head>
<l>PApen / leke ende clerken /</l>
<l n="435">Dese sijn alle Gods ghewerken /</l>
<l>Ende die God alder liefste heeft</l>
<l>Dats die minst in sonden leeft;</l>
<l>Die hi in sine minne meest vint</l>
<l>Wet dat hi dien meest mint /</l>
<l n="440">Niet den ghenen / dat ghijt wet /</l>
<l>Die inder meester eeren set.</l>
<l>Die God die den hemel sciep /</l>
<l>Sciep mede dese werelt diep;</l>
<l>Ende die de sonne sciep / dat wet /</l>
<l n="445">Sciep oec die mane daer met;</l>
<l>Ende die oec sciep den man /</l>
<l>Sciep dat wijf mede dan;</l>
<l>Ende die den hoechsten sciep daer toe /</l>
<l>Sciep den nedersten oec also.</l>
<l n="450">Aldus heeft na sijn ghehinc</l>
<l>Een God ghescapen alle dinc /</l>
<l>Ende hine versmaedt gheen van desen;</l>
<l>Want si alle sijn creaturen wesen.</l>
<l>Cristus ons .ij. zwerde liet /</l>
<l n="455">Doen Hi van ertrike sciet;</l>
<l>Deen es in spaeus macht /</l>
<l><pb n="303"/>Dander in skeysers gehacht /</l>
<l>Ende dese .ij. en moghen niet</l>
<l>Ghesceden sijn / wats ghesciet;</l>
<l n="460">Want als dese .ij. discorderen /</l>
<l>Mach haer die kerke wel ververen.</l>
<l>Die Roemsche aer en mach niet</l>
<l>Met enen vloghel vlieghen yet /</l>
<l>Noch Peters sceppelken / sonder waen /</l>
<l n="465">En mach oec niet rechte gaen</l>
<l>Met enen rieme sonder mee</l>
<l>In dese felle welde zee /</l>
<l>Daer so meneghe grote vlaghe</l>
<l>In porret ende ruert alle daghe /</l>
<l n="470">Daer noch een rieme wel toe hoert /</l>
<l>Sal dat sceppelken rechte voert.</l>
<l>Daerom sijn si qualike bedacht</l>
<l>Die skeysers swert ende sijn macht</l>
<l>Onder voete willen bringhen;</l>
<l n="475">Want die Kerke en conste bedwinghen</l>
<l>Metten banne hare viande</l>
<l>Die sitten in meneghen lande;</l>
<l>Want skeysers swert / des sijt gewes /</l>
<l>Der heyligher Kerken kimpe es</l>
<l n="480">Ieghen Heydene ende Saresine</l>
<l>Ende jeghen quade kerstine /</l>
<l>Die samen souden plechten</l>
<l>Ende die heylighe Kerke anevechten /</l>
<l>Die luttel souden gheven dan</l>
<l n="485">Om der Roemscher Kerken ban.</l>
</div>
<div type="chapter"><head type="chapter"><pb n="304"/> <hi rend="italic">Hoe God den keyser gheeert heeft. C. VII. </hi></head>
<l>DOen die Gods Sone van hemelrike</l>
<l>Mensche quam in ertrike /</l>
<l>Eerde die Here goedertieren</l>
<l>Troemsche rike in vele manieren;</l>
<l n="490">Dier Hi .ij. toende / alsic vernam:</l>
<l>Dierste als Hi op ertrike quam /</l>
<l>Ende dander doen Hi henen keerde /</l>
<l>Daer Hi trike sere met eerde.</l>
<l>Dierste dat Hi met Hem brachte /</l>
<l n="495">Mids sire godliker crachte /</l>
<l>In elc lant / in elke stede /</l>
<l>Dat was pays / raste ende vrede;</l>
<l>Want en was in sire gheboert</l>
<l>Nerghens orloghe no discoert /</l>
<l n="500">Daer Hi met bewijsde claer</l>
<l>Dat Hi smenschen raste waer /</l>
<l>Ende dat raste en ware ghene</l>
<l>Anders dan in Hem allene.</l>
<l>Dander ere die Hi dede</l>
<l n="505">In sire comst den keyser mede /</l>
<l>Dat was dat Hi also saen</l>
<l>Skeysers cheynse dede onderdaen;</l>
<l>Want elc mensche / inder werelt wijt /</l>
<l>Moeste den keyser ter selver tijt</l>
<l n="510">Cheyns gheven / ende in desen</l>
<l>Woude Hi oec onderdaen wesen.</l>
<l>Ende doen Hi henen soude keren /</l>
<l><pb n="305"/>Woude Hi oec den keyser eren</l>
<l>In .ij. manieren / alse ghi</l>
<l n="515">Nu horen segghen moghet mi.</l>
<l>Daer Cristus stont in vierscaren /</l>
<l>Sprac hem Pylatus aen dare:</l>
<l>"En wetti niet dat ic macht heb u</l>
<l>Te crucen op dat ic wille nu /</l>
<l n="520">Ende dat ic u oec mach laten gaen?"</l>
<l>Onse Here antwerde saen:</l>
<l>"Dune hads gheen macht in mi</l>
<l>En waert van boven niet verleent di."</l>
<l>Dats van God ende oec van</l>
<l n="525">Den keyser / van wies weghen dan</l>
<l>Pylatus daer als rechter sat</l>
<l>In des keysers dinghestat.</l>
<l>Dats deen poent van desen tween.</l>
<l>Nu hoert hier noch een.</l>
<l n="530">Doen die apostelen spraken / twaren /</l>
<l>Dat daer .ij. swerde waren /</l>
<l>Antwerde Cristus openbaer</l>
<l>Dat daer mede gnoech waer:</l>
<l>Daer ghenoech es daer en ghebreect niet.</l>
<l n="535">Dit bedieden hier af besiet.</l>
<l>Soe toende God metten monde sijn</l>
<l>Dat .ij. regemente souden sijn:</l>
<l>Deen gheet inder gheestelicheyt /</l>
<l>Dats dat ane die ziele gheyt /</l>
<l n="540">Dat behoret den paeusen toe.</l>
<l>Dander zwert / ic lese soe /</l>
<l>Gheet aen goet / aen lijf / aen lede /</l>
<l><pb n="306"/>Ende hoert toe der werlichede</l>
<l>Dat so steet in skeysers macht.</l>
<l n="545">Dus so heeft God selve gehacht /</l>
<l>Ende gheordineert al.</l>
<l>Siet wie dit breken sal:</l>
<l>Wie dat nedert dese moghentheyt /</l>
<l>Wet dat hi Cristum wederseyt;</l>
<l n="550">Want God sprac selve hier ave</l>
<l>Datmen den keyser tsine gave /</l>
<l>Ende Gode tsine oec mede.</l>
<l>Dit es seker waerhede.</l>
</div>
<div type="chapter"><head type="chapter">Vanden ghenen die den roemschen rijk contrarie sijn. C. VIII. </head>
<l>ALle die ghene die wederspraken</l>
<l n="555">Troemsche rijc ende achterstaken /</l>
<l>Wet dat doer waerheyt fijn</l>
<l>Dat si Antkerst worden sijn.</l>
<l>Ghelijc dat Ian / Cristus doper /</l>
<l>Was Ihesus Cristus voerloper /</l>
<l n="560">Ende oec ander propheten</l>
<l>Die sijn comst daden weten /</l>
<l>Also es / na die ghelijcke /</l>
<l>Antkerst bode die dat rijcke</l>
<l>Breken wilt ende achterkeert /</l>
<l n="565">Alsoet hem die duvel leert.</l>
<l>Ende nieman en langhe daer na</l>
<l>Dat roemsche rike te nieute ga;</l>
<l>Want seker als men dat vint</l>
<l><pb n="307"/>So es kerstenheyt ghescint;</l>
<l n="570">Want die Kerke sal gaen tonder.</l>
<l>Dan salmen sien dmeeste wonder</l>
<l>Ende dmeeste jammer dat vore dien</l>
<l>Op ertrike ye wart ghesien.</l>
<l>Dan sal hoverde ende ghierecheyt /</l>
<l n="575">Die inder prelaten hove leyt</l>
<l>Ende elder oec in ertrike /</l>
<l>Ghewroken werden sekerlike /</l>
<l>Mids des duvels sone / Antkerste /</l>
<l>Die den Gods Sone / Ihesum Kerste /</l>
<l n="580">Al contrarie dan sal wesen /</l>
<l>Also wi in vele boeken lesen.</l>
<l>Ende sijt des seker ende gewes</l>
<l>Dat die tijt niet verre en es /</l>
<l>Alse prelaten /lansheren</l>
<l n="585">Dat Roemsche rike willen verkeren.</l>
<l>Die Vrancsche coninghe langen tijt</l>
<l>Hebben ghedraghen groten nijt</l>
<l>Op die keyserlike ere /</l>
<l>Om dat si benijdden zere</l>
<l n="590">Dat yemen soude op ertrike</l>
<l>Boven hem sijn of haers ghelike.</l>
<l>Wie sach ye des ghelike /</l>
<l>Als van Beyeren Lodewijc /</l>
<l>Die so eerlijc ende so scone</l>
<l n="595">Quam toter keyserlike crone /</l>
<l>Ende berouwenesse had ontfaen</l>
<l>Van dien dat hi had mesdaen</l>
<l>Ieghen den stoel van Romen /</l>
<l>Ende te ghenaden woude comen /</l>
<l n="600"><pb n="308"/> Dat hem die paeus voersloet</l>
<l>Onser moeder der kerken goet /</l>
<l>Die sculdech es open te stane</l>
<l>Elken sondare te ontfane</l>
<l>Also dicke alse hijs beghert?</l>
<l n="605">Want dat es Gode herde wert;</l>
<l>Want God ende al sijn hemelrijc</l>
<l>Verbliden dan ghemeynlike</l>
<l>Vanden sondare die hem bekeert /</l>
<l>Alse ons Cristus selve leert.</l>
</div>
<div type="chapter"><head type="chapter">Een plaghe op Babylonien, op Cartago ende op den coninc Alexander. C. IX. </head>
<l n="610">DIe hoverde ende dien overmoet /</l>
<l>Die wilen in Babylonien stoet /</l>
<l>Warp God te male onder voet</l>
<l>Op enen tijt alst Hem dochte goet /</l>
<l>Mids van Persen coninc Cyrus;</l>
<l n="615">Want God onst hem wel aldus.</l>
<l>Die grote stat van Cartago /</l>
<l>Die onder haer hadde also</l>
<l>Aldat lant van Affrike /</l>
<l>Dat es terdendeel van ertrike /</l>
<l n="620">Struweerden in eenre stont</l>
<l>Die Romeyne al inden gront.</l>
<l>Die Romeyne oec menechwerven</l>
<l>Hebben gheweest opt bederven</l>
<l>Van vianden / die hem daden</l>
<l n="625">Vele vernoys ende groten scade /</l>
<l><pb n="309"/>Om die overmoet die si dreven /</l>
<l>Als men wel vint bescreven /</l>
<l>Die nochtan / te waren</l>
<l>Thoeft van al ertrike waren /</l>
<l n="630">Ende die nu sijn met allen</l>
<l>So neder nu ghevallen</l>
<l>Datmen luttel op hem acht.</l>
<l>Dus can werken die Gods cracht /</l>
<l>Daer ieghen / dats sonder waen /</l>
<l n="635">Ghene moghentheyt mach staen.</l>
<l>Alexander / die tyran /</l>
<l>Die alder werelt verwan /</l>
<l>Dien God in sinen daghen</l>
<l>Gheset hadde tere plaghen</l>
<l n="640">Ende tere gheesselen jammerlijc</l>
<l>Over die sonden van ertrike;</l>
<l>Ende doen hi peynsde ende dochte</l>
<l>Dat hijt van hem selven vermochte</l>
<l>Ende hem niet en liet ghenoeghen /</l>
<l n="645">En woudt God niet meere ghedoghen /</l>
<l>So dat hi doen wart vergheven</l>
<l>Ende verloes jammerlijc sijn leven.</l>
<l>Aldus haestich ende dus hart</l>
<l>Was God eer Hi mensche wart;</l>
<l n="650">Maer sint dat Hi die menscheyt kinde</l>
<l>Ende God die menscheyt minde /</l>
<l>En heeft Hi so haestelike</l>
<l>Niet ghewroken op ertrike.</l>
<l>Maer al beydt Hi / hine verlet niet;</l>
<l n="655">Want men dat ghescreven siet</l>
<l><pb n="310"/>Dat beyden en es gheen verlaet.</l>
<l>Gods wrake / dat verstaet /</l>
<l>Comt onversien ende onverhoedt /</l>
<l>Ia alsment minst moedt /</l>
<l n="660">Ende dat oec nieman soude gomen</l>
<l>Dat sulke wrake soude comen;</l>
<l>Keyser / coninghe ende lansheren /</l>
<l>Die den heylighen wilen ere</l>
<l>Daden met tormenten groet</l>
<l n="665">Sterven alle quader doet.</l>
<l>Gods wraken sijn menegherande;</l>
<l>Som met watre ende som met brande /</l>
<l>Som met swerden / som met scanden</l>
<l>Die menechsens comen te handen /</l>
<l n="670">Som met siecheden / som met scaden.</l>
<l>In mochte niet gheraden</l>
<l>In hoe menegher saken</l>
<l>God can thonen sine wraken /</l>
<l>Al ghepast met gherechticheyt /</l>
<l n="675">Na dat die sonde groet geleyt.</l>
<l>Maer die haer sonden aren /</l>
<l>Hebben seker wel ghevaren /</l>
<l>Want si wert cort gheint.</l>
<l>Maer die wrake diemen ghinder vint /</l>
<l n="680">Die moet dueren emmermeer</l>
<l>In groten rouwe / in langhen zere.</l>
<l></l>
</div>
<div type="chapter"><head type="chapter">Dat die van Lemborch te Woeronc bleven ende vele heren te Cortrijc. C. X. </head>
<l>NU merct voert die hoghe gheslachte</l>
<l>Van Lemborch / van so groter machte /</l>
<l><pb n="311"/>Diet al hadden in haer bedwanc</l>
<l n="685">Tusschen der Masen ende den Rijn lanc /</l>
<l>Die soe groet van moede waren</l>
<l>Dat si nieman en wouden sparen /</l>
<l>Hoese God met sire wraken scarp</l>
<l>Te Woeronc al ter neder warp /</l>
<l n="690">Ia in midden haers selfs lant /</l>
<l>Mids den hertoghe van Brabant /</l>
<l>Wien si met crachte wouden</l>
<l>Sinen roep voerhouden /</l>
<l>Dien hi wettelijc / sonder waen /</l>
<l n="695">Op dlant van Limborch had ghedaen.</l>
<l>Aldus so moet al onghelijc</l>
<l>Int leste vallen inden slijc.</l>
<l>Ghi moghet oec merken des ghelike</l>
<l>Dat voermaels vore Cortrike /</l>
<l n="700">Daer die beste van Vrankelant /</l>
<l>Van Artoys ende van Brabant /</l>
<l>Ende daer toe van andren landen</l>
<l>Doet bleven in groter scanden /</l>
<l>Onghevalliglijc / des sijt vroet /</l>
<l n="705">Vore ene cleyne ghemeynte te voet;</l>
<l>Ghelijc alsmen vincken vaet</l>
<l>Daer men dat net over slaet /</l>
<l>Doen sijs minst in hoeden waren.</l>
</div>
<div type="chapter"><head type="chapter">Van plaghen die op vele lansheren ghevallen sijn. C. XI. </head>
<l>GHi moghet oec sien ende merken</l>
<l>Wat God in Vlaenderen can werken /</l>
<l><pb n="312"/>Daer si / des es lanc leden /</l>
<l>Tfoerdeel hebben ghestreden /</l>
<l>Ende daer si oec haren here</l>
<l n="715">Verjaghet hebben tsire onnere /</l>
<l>Om dat hi niet en dede</l>
<l>Also behoerde tsire heerhede /</l>
<l>Ghelijc dat inden ouden daghen</l>
<l>Sijn vordren te doen plaghen /</l>
<l n="720">Die de beste riddren waren</l>
<l>Diemen yegherinc vant / te waren /</l>
<l>Beyde van daden ende van handen /</l>
<l>Die si toenden in vremden landen</l>
<l>Beyde over zee ende elder mede.</l>
<l n="725">Ende om dat dese des niet en dede /</l>
<l>Noch en hilt sine vorwerde</l>
<l>In sijn hof no inder werden /</l>
<l>Ende en plach gheens heren voere /</l>
<l>So wart dare doen in roeren</l>
<l n="730">Die ghemeente / also dat hi</l>
<l>Uten lande vloe daer bi.</l>
<l>Doen die gemeente wart gheware</l>
<l>Dat si buten bedwanghe waren</l>
<l>Ende en ghenen here ontsaghen /</l>
<l n="735">Ghinghen si elc andren jaghen</l>
<l>Ende vermorden ende verraden /</l>
<l>Ende die quade eede die si daden /</l>
<l>Ende noch doen daghelike /</l>
<l>Daer om dat God van hemelrike</l>
<l n="740">Sine wrake sint alle daghe</l>
<l>Onder hen met doetslaghe /</l>
<l><pb n="313"/>Die elc op andren hanteert /</l>
<l>Ende sine weten niet wat hen deert /</l>
<l>Anders dant Gods wrake es.</l>
<l n="745">Des sijt seker ende gewes.</l>
<l>Vormaels doen daer int lant saten</l>
<l>Mechteghe liede utermaten /</l>
<l>Alse ridders ende knapen menegherande</l>
<l>Die daer saten inden landen /</l>
<l n="750">Verdructen si die mate also</l>
<l>Dat sijs dicke waren onvroe.</l>
<l>Hadde yeman vanden gheburen /</l>
<l>Hoe zeer dat hen wert te sueren /</l>
<l>Een vet scaep ofte een swijn /</l>
<l n="755">Dat moeste mijns heren sijn.</l>
<l>Alse dwijfken boter sloech /</l>
<l>So waest vrouwen gevoech;</l>
<l>Ia / waest kieken ofte gans /</l>
<l>Dat moeste aen mire vrouwen dans.</l>
<l n="760">Dus sat dat volxken daer</l>
<l>Sere verladen menech jaer</l>
<l>Onder die mechteghe heren.</l>
<l>Ende doen God dit woude keren /</l>
<l>Ghewan dat volxken enen moet</l>
<l n="765">Dat die fortse wederstoet /</l>
<l>Ende hebben daer also verjaghet</l>
<l>Dedele liede ende verjaghet /</l>
<l>Datter daer luttel es bleven.</l>
<l>Aldus can Onse Here gheven</l>
<l n="770">Sine wrake na ghelike</l>
<l>Hier ende daer in ertrike.</l>
<l>Nu merct van Edewarde van Inglant /</l>
<l><pb n="314"/>Die dander es also ghenant /</l>
<l>Die den goeden grave van Erfort</l>
<l n="775">Ende van Lanckastre also voert</l>
<l>Beyde gader ontliven dede /</l>
<l>Ende al om hare wetlichede /</l>
<l>Om dat hem elc blameerde</l>
<l>Donrecht dat hi hanteerde /</l>
<l n="780">Ende sinen wive was so hart</l>
<l>Dat si voer te Vrancrijc wert</l>
<l>Te Karlen / haren broeder</l>
<l>Beyde van vader ende van moeder.</l>
<l>Doen si daer ghene hulpe en vant /</l>
<l n="785">Keerde si weder in Inghelant</l>
<l>Met cleynre macht / si u becant /</l>
<l>Ende wan also dat grote lant /</l>
<l>Waest den coninc lief of leet /</l>
<l>Ende dede den coninc vaen ghereet</l>
<l n="790">Ende sterven jammerliker doet.</l>
<l>Nu merct ghi heren / cleyn ende groet /</l>
<l>Hoe dat wreect God Onse Here /</l>
<l>Ia so datmen nemmermeer</l>
<l>Ghepeynst soude hebben van dien</l>
<l n="795">Dat sulke wrake mochte gescien</l>
<l>Dore God. Ghi heren / bedenct u des /</l>
<l>Dat een here boven u es /</l>
<l>Sonder wies hulde ghine moghet niet</l>
<l>Staende bliven also als yet.</l>
<l n="800">Merct den hertoghe van Brabant /</l>
<l>Die te Woeronc vacht metter hant /</l>
<l>Daer hijt verwan met groter eren /</l>
<l>Ende was een here der heren /</l>
<l><pb n="315"/>Ende meneghen groten tornoy verwan /</l>
<l n="805">Ende starc was ende hart; nochtan</l>
<l>Bleef hi doet van eenre wonden</l>
<l>Ten Baren / teenre tafelronden /</l>
<l>Doen hi te sinen besten was /</l>
<l>Ende hi minst vermoede das.</l>
<l n="810">Aldus als God wilde dat /</l>
<l>Was saen ghebroken dat rat.</l>
<l>Dese hertoghe / dese grote here /</l>
<l>Stont so zere na die ere</l>
<l>In tornoy / in tafelronden /</l>
<l n="815">Dat hem ghebrac te menegher stonden</l>
<l>Aen sijn renten / so dat hi dede</l>
<l>Op sine liede setten bede</l>
<l>Ende moeste hebben hare haven /</l>
<l>Daer si hem meneghen vloec om gaven.</l>
<l n="820">Ende jeghen ghemeynen vloec en can</l>
<l>Hem onthouden wijf noch man.</l>
<l>Merct van Philips van Vrancrike /</l>
<l>Die gebuer no oec ghelike</l>
<l>Hebben en woude in ertrike /</l>
<l n="825">Hoe utermaten misselike</l>
<l>Hem ghesciede grote scande /</l>
<l>Ia in midden sinen lande /</l>
<l>Daer een coninc van over zee quam /</l>
<l>Die den hertoghe van Brabant nam</l>
<l n="830">Te sire hulpen / ende trac te hant</l>
<l>Int beste van Philips lant /</l>
<l>Ia met ghewapenden handen /</l>
<l>Beyde met roven ende met branden /</l>
<l>Van castele van Camersijs voert</l>
<l n="835"><pb n="316"/> Tote bi Sinte Quentens der poert;</l>
<l>Ende also voert bi Louwen /</l>
<l>Daer men anders niet en mocht scouwen</l>
<l>Dan manslacht / brant ende roec groet /</l>
<l>Die Philipse vloech over thoet.</l>
<l n="840">Dus laghen si daer met ghewoude /</l>
<l>Tote dat des winters coude</l>
<l>Met crachte keren dede</l>
<l>Elken tot sire stede.</l>
<l>Hier ane mochti wel merken</l>
<l n="845">Dwonder dat God can werken /</l>
<l>Na gheliken dinghen alse ghi</l>
<l>Moghet horen segghen mi.</l>
<l>Niet langhe vore dat dit was</l>
<l>Hadde Philips ghehuert / sijt seker das /</l>
<l>.XVI. grote lantsheren /</l>
<l>Om dat si souden onteeren</l>
<l>Den edelen hertoghe van Brabant /</l>
<l>Ende hem afwinnen sijn lant /</l>
<l>Daer elc van hem toe dede</l>
<l n="855">Algader sine moghenthede /</l>
<l>Des die hertoghe wel ontstoet</l>
<l>Met groter eren / des sijt vroet.</l>
<l>Nochtan hielden si dlant besloten</l>
<l>.IX. maende / met groten stoten</l>
<l n="860">Ende met meneghen pongijse groet /</l>
<l>Dat hem nochtan niet en bescoet.</l>
<l>Aldus / voer waer ghesproken /</l>
<l>Wart die hertoghe daer ghewroken</l>
<l><pb n="317"/>Over Philipse met ghelike /</l>
<l n="865">Alse gherechticheden can striken;</l>
<l>Want die hertoghe onstoet met eren /</l>
<l>Ende Philips bleef inder onneren /</l>
<l>Die den hertoghe sonder sijn scout</l>
<l>Verderven woude met ghewout.</l>
<l n="870">Merct hoe die grave van Hollant /</l>
<l>Dander Willem / also ghenant /</l>
<l>Die noch jonc was van daghen /</l>
<l>Vanden Vriesen wart verslaghen /</l>
<l>Daer scade ende jammer mede</l>
<l n="875">Aen lach der kerstenhede;</l>
<l>Want hadde hi moghen leven /</l>
<l>Hi soude dat hebben opghegeven</l>
<l>Vanden wapen die ere /</l>
<l>Die nu es ghenedert sere.</l>
<l n="880">Nieman en salt in arghe keren</l>
<l>Dat ic tghebrec deser heren</l>
<l>Aldus vermane te deser stat;</l>
<l>Want seker ic doet om dat</l>
<l>Die heren selen van dien</l>
<l n="885">Gods wrake te mere ontsien;</l>
<l>Want God / voer waer ghesproken /</l>
<l>Laet gheen dinc onghewroken /</l>
<l>Ende so hogher es die man</l>
<l>Soet God starker wreken can.</l>
<l n="890">Willem / dese grote here /</l>
<l>Mesgreep hem selven harde sere /</l>
<l>Dat hi enen priester doet slaen</l>
<l>Dede / die hem niet en had mesdaen /</l>
<l>Die wt sire kerken quam ghegaen</l>
<l n="895"><pb n="318"/> Want men dede hem verstaen</l>
<l>Datmen daer buten woude spreken:</l>
<l>Doen wart hi daer doet ghesteken.</l>
<l>Oec so dede hi groot onrecht</l>
<l>Der goeder stat van Utrecht /</l>
<l n="900">Daer hi vore viel met machte /</l>
<l>Ende verderven woude met crachte /</l>
<l>Daer hi af moeste keren</l>
<l>Met scanden ende met onneren.</l>
<l>Hier ane so moghedi verstaen</l>
<l n="905">Hoe Gods wrake can omgaen.</l>
<l>En es gheen here sekerlike</l>
<l>Also mechtich op ertrike /</l>
<l>Hine heeft boven hem enen here /</l>
<l>Die hem nemen mach sijn ere /</l>
<l n="910">Siele / lijf / lant ende goet.</l>
<l>Die dit ontsien / si sijn vroet.</l>
</div>
<div type="chapter"><head type="chapter">Vander stat regement ende van ghemeynen goede. C. XII. </head>
<l>DIe een stat sal regeren wel</l>
<l>En selen ghierech wesen no fel;</l>
<l>Want die ghiereghe ende die felle mede</l>
<l n="915">En berechten noyt wel stede;</l>
<l>Maer / als ons een wijs man leert /</l>
<l>Hebben si meneghe stat onteert;</l>
<l>Want die ghiereghe / wats ghesciet /</l>
<l>Es altoes wt om sijn gheniet.</l>
<l n="920">Daer die rechtere van ere stede</l>
<l>Onwettich es ende die scepene mede /</l>
<l>Dats alse een wout / des gheloeft /</l>
<l><pb n="319"/>Daer men die liede in beroeft;</l>
<l>Ende sulke stede so sal</l>
<l n="925">Elc goet mensche scuwen over al.</l>
<l>Nu seghet ons ende maect ons vroet /</l>
<l>Ghemeyn goet es godlijc ende goet.</l>
<l>Alse kerkelijc goet / sijt gewes /</l>
<l>Vrijer dan werlijc goet es /</l>
<l n="930">Also es ghemeyn goet vrijer dan</l>
<l>Tgoet dat toehoert enen man;</l>
<l>Ende wiet anders keert ende leyt</l>
<l>Dan in ghemeyn orberlijcheyt /</l>
<l>Doet also quaet / des sijt vroet /</l>
<l n="935">Alse ofte hi stale der kerken goet.</l>
<l>Ende des goets aldermeest es</l>
<l>In kerkeliken steden / des sijt gewes;</l>
<l>Want daer es die ghemeente groet</l>
<l>Die dicke heeft hulpen noet</l>
<l n="940">Van vele dinghen / wet wel dat /</l>
<l>Die toe behoren eenre goeder stat.</l>
<l>Daer om setmer toe / te waren /</l>
<l>Rike liede diese bewaren /</l>
<l>Ende van breken niet en selen</l>
<l n="945">Tghemeyn goet gripen of stelen /</l>
<l>Ende die dat qualike bekeren</l>
<l>Sijn wel weert groter onneren /</l>
<l>Ende dicke hebben si oec scande groet /</l>
<l>Of hare kindre selen bidden broet.</l>
<l n="950">Die Romeyne / wilen ere /</l>
<l>Pogheden daer na harde zere /</l>
<l>Dat si ghemeyn orber souden</l>
<l>Sterken ende menechfouden /</l>
<l><pb n="320"/>Ende daer vore setten si haer lijf /</l>
<l n="955">Kindre / maghe / man ende wijf /</l>
<l>Ende daer met waerlike</l>
<l>So wonnen si al ertrike.</l>
<l>Wie dat om sijns selfs gheniet</l>
<l>Tghemeyn orber achterliet /</l>
<l n="960">Daer men ter waerheyt ondervant /</l>
<l>Si bleven ewelijc ghescant.</l>
<l>Sypio die Affrikaen /</l>
<l>Die den Romeynen onderdaen</l>
<l>Dlant van Affrike hadde ghemaect /</l>
<l n="965">Daer hi dicke om hadde ghewaect</l>
<l>Meneghe pine / meneghen strijt /</l>
<l>Om dat hi wert ghewroeght tere tijt</l>
<l>Dat hi van selver hadde juwele</l>
<l>Van .x. marken (dan was niet vele) /</l>
<l n="970">So woudemen henen senden</l>
<l>Verre lants in ellenden /</l>
<l>Tote dat hi sijn onscout dede</l>
<l>Dat hi bleve in die stede.</l>
<l>Die goede poete Valerius</l>
<l n="975">Scrijft in sinen boeken aldus:</l>
<l>"Alse een maet man / wildijt weten /</l>
<l>In groten dienste es gheseten /</l>
<l>Ende dan cortelijc wort rike /</l>
<l>Dat es seker des ghelike</l>
<l n="980">Dat hi sine rijcheyt dan</l>
<l>Met redenen niet allene en wan."</l>
<l>Scepenen in gheender wisen</l>
<l><pb n="321"/>En selen copen gheen assijsen /</l>
<l>Ende die setten ende bestaden voert;</l>
<l n="985">Want hem dat niet toe en hoert:</l>
<l>Men mochter arch in vermoeden.</l>
<l>Scepenen selen hen altoes hoeden</l>
<l>Ieghen die ghemeente zere /</l>
<l>Alse die knape doet vore den here;</l>
<l n="990">Want ghemeyn goet / verstaet also /</l>
<l>Dat hoert der ghemeynten toe /</l>
<l>Ende die ghemeynte sekerlike</l>
<l>Dat sijn beyde arme ende rike.</l>
<l>Daer en heeft nieman voerdeel an</l>
<l n="995">Here no knape / wijf no man;</l>
<l>Ende so wie vanden heren</l>
<l>Die dat goet anders keren</l>
<l>Dan in ghemeynen profite /</l>
<l>Sijn dogheden ende eren quite.</l>
</div>
<div type="chapter"><head type="chapter">Van .V. sonden die God swaerlike wreect ende van geesteliken goede. C. XIII. </head>
<l n="1000">MEn vint .iiij. ofte .v. sonden /</l>
<l>Die God in corten stonden</l>
<l>Gherne te wrekene pleghet /</l>
<l>Also ons een wijs man seghet.</l>
<l>Dierste es datmen kerken hindert /</l>
<l n="1005">Haer recht ende haer vrijheyt mindert /</l>
<l>Ende versmaedt hare persone /</l>
<l>Dat comt gherne te quaden lone.</l>
<l>Dander es / alsict verstoet /</l>
<l>Datmen ghemeyne goet</l>
<l n="1010"><pb n="322"/> Ten orber niet en keert /</l>
<l>Daer ghemeyn stat bi onteert /</l>
<l>Also daghelijcs wel es in schijn.</l>
<l>Die derde mach dit wel sijn /</l>
<l>Datmen vader ende moeder niet en eert /</l>
<l n="1015">Also Onse Here selve leert.</l>
<l>Die vierde es om die quade eede /</l>
<l>Daer men Gode met doet harde leede.</l>
<l>Die vijfste es / des sijt vroet /</l>
<l>Dat die mechteghe onrecht doet</l>
<l n="1020">Ende smade doet den maten man /</l>
<l>Die niet vorder staen en can.</l>
<l>Nu willic u verclaren voert</l>
<l>Dese .v. poente die ghi hoert.</l>
<l>Der kerken goet is menegherande</l>
<l n="1025">Harentare inden lande;</l>
<l>Som houdent die prelaten /</l>
<l>Som cloestre te hare baten /</l>
<l>Som canesien / som papen /</l>
<l>Die daer groet goet wt rapen.</l>
<l n="1030">Ende al dit goet / des seker sijt /</l>
<l>Heeft die heylighe Kerke ghevrijt</l>
<l>Ende der werelt ghemaect doet.</l>
<l>Ende hier af es Cristus thoet;</l>
<l>Want dit goet / des sijt gewes /</l>
<l n="1035">Ter werelt aldus ghedoedt es /</l>
<l>Sone salmen dat in ghenen keren</l>
<l>Dan sonderlinghe te Gods eren.</l>
<l>Ic sach ghescreven teere stonden</l>
<l>Dat perde / vogle ende honden /</l>
<l n="1040"><pb n="323"/> Ende wive verteren tgoet</l>
<l>Daer Cristus om storte sijn bloet /</l>
<l>Ende speelliede daertoe mede.</l>
<l>Maer dit en valt niet telker stede;</l>
<l>Nochtan valles meer dan goet es.</l>
<l n="1045">Een prevendre / des sijt gewes /</l>
<l>En mach sijn goet niet henen gheven</l>
<l>Susteren / bruederen / nichten / neven /</l>
<l>Ia van goede / dat verstaet /</l>
<l>Dat hi vander kerken ontfaet /</l>
<l n="1050">En ware / dat verstaet al bloet /</l>
<l>Dat si van breken hadden noet.</l>
<l>Want / als ons een goet man scrijft /</l>
<l>Al dat goet dat hem over blijft</l>
<l>Boven den eysche van haren state /</l>
<l n="1055">Sijnt papen / clerke ofte prelate /</l>
<l>Dat si vander kerke goet ontfaen /</l>
<l>Dats der armer / sonder waen /</l>
<l>Alse gherecht goet algader /</l>
<l>Alse oft hem bleve van haren vader.</l>
<l n="1060">Wee hen! wee hen! alsict verstoet /</l>
<l>Die heffen der kerken goet /</l>
<l>Ende dat verteren in ledecheden</l>
<l>Ende in overtuldecheden /</l>
<l>Of die daer af gadren scat</l>
<l n="1065">Ende den armen ontkeren dat!</l>
<l>Tgoet dat papen ontsparen</l>
<l>Sietmen dicwile qualijc varen.</l>
<l>Qualijc ontspaert / qualijc verloren!</l>
<l>Dit machmen daghelijcs sien ende horen.</l>
<l n="1070">Twee dinghen die sijn / alsict verstoet /</l>
<l><pb n="324"/>Die gherne hinderen kerstelijc goet;</l>
<l>Deen dat sijn quade heren</l>
<l>Die dat gherne destrueren.</l>
<l>Dander dat sijn / wildijt merken /</l>
<l n="1075">Selve persone der heyligher Kerken /</l>
<l>Ia / die der kerken mindren mere</l>
<l>Dan anders enech quaet lantshere /</l>
<l>Ia / in vele manieren / alsic nu</l>
<l>Hier vore hebbe ghescreven u.</l>
<l n="1080">Tierst dat een paeus ghemaect es /</l>
<l>So steet hi daer na / des sijt gewes /</l>
<l>Hoe hi sijn maghe mach gehoghen</l>
<l>Ende maechscap / princen ofte hertoghen /</l>
<l>Baenroetsen ofte graven /</l>
<l n="1085">Metter heyligher Kerken haven.</l>
<l>So doet een abt des ghelike /</l>
<l>Wilt oec sijn maghe maken rike</l>
<l>Met des Gods Soens goede /</l>
<l>Ghecocht met Cristus bloede /</l>
<l n="1090">Ende huwetse aen die liede van machte /</l>
<l>Om te makene een groet gheslachte.</l>
<l>So doen oec canonke mede</l>
<l>Ende papen in menegher stede /</l>
<l>Des hen darme tallen daghen</l>
<l n="1095">Met rechte moghen wel beclaghen.</l>
<l>Hier ane verstaet / des sijt geleert /</l>
<l>Dat nieman meer en destrueert</l>
<l>Onser moeder der Kerken goet</l>
<l>Dan dat paepscap selve doet.</l>
<l n="1100">Hier met willic te desen tiden</l>
<l>Dese materie laten liden;</l>
<l><pb n="325"/>Want soudic alder waerheyt lyen /</l>
<l>Tpaepscap soude mi vermaledijen.</l>
<l>Nochtan wet dat voer waer nu /</l>
<l n="1105">Dat ic die waerheyt segghe u.</l>
</div>
<div type="chapter"><head type="chapter">Een ander poent van ghemeynen goede. C. XIV. </head>
<l>DAnder poent dat Onse Here</l>
<l>Gherne wreect ende zere /</l>
<l>Dats datmen ghemeyn goet</l>
<l>Niet en bekeert / des sijt vroet /</l>
<l n="1110">Ghetruwelijc so daer toe hoert /</l>
<l>Noch te poente en settet voert /</l>
<l>Daer af dat ic u te hant</l>
<l>Een groet deel hebbe doen becant.</l>
<l>Nochtan so willic u dat</l>
<l n="1115">Verclaren een luttel bat.</l>
<l>Wisten heren vanden staden</l>
<l>Waer met dat si sijn gheladen /</l>
<l>Ende hoe God / voer waer ghesproken /</l>
<l>Dic over hem heeft ghewroken /</l>
<l n="1120">Alsic hebbe gheseghet vore</l>
<l>Ende also ghi noch moghet horen /</l>
<l>Si souden met rechte / sonder waen /</l>
<l>Met anxte dicwile slapen gaen.</l>
<l>Ic wiste inder waerheyt dat /</l>
<l n="1125">Dat portre van eenre stat</l>
<l>Tscependom tenen tide jeghen</l>
<l>Den here vander stat vercreghen</l>
<l>Om ene somme van ghelde /</l>
<l>Ende als si hadden in ghewelde</l>
<l n="1130"><pb n="326"/> Die stat / hebben si vercocht</l>
<l>Daer up ene grote lijftocht /</l>
<l>Ende betaelden den here also</l>
<l>Dat si hem hadden gheseghet toe.</l>
<l>Dus moeste die ghemeente / voer waer /</l>
<l n="1135">Der heren heerscapie quiten daer;</l>
<l>Ende alle die dit verworven /</l>
<l>Haesteliker doet si storven</l>
<l>Sonder dat heylighe Sacrament /</l>
<l>Alse liede van Gode ghescent /</l>
<l n="1140">Ende som worden si verslaghen</l>
<l>Te scanden al haren maghen.</l>
<l>Lieve kindre / nu merct dan</l>
<l>Hoe God Onse Here wreken can.</l>
<l>Doen die Romeynen wilen ere</l>
<l n="1145">Trouwe hanteerden ende ere /</l>
<l>Dwonghen si al ertrike;</l>
<l>Maer doen si wouden sijn rike</l>
<l>Ende vernaemt aen tghemeyne goet /</l>
<l>Vielen si neder onder voet /</l>
<l n="1150">Ende hebben dere al verloren /</l>
<l>Alsic u seyde hier te voren.</l>
<l>Hadden si wel opghedraghen</l>
<l>Ghemeyn orber / als si plaghen /</l>
<l>God Onse Here en hadse met allen</l>
<l n="1155">Dus zere niet laten vallen.</l>
<l>Voer waer so segghic u dat /</l>
<l>Soe waer die rade van eenre stat</l>
<l>Haers selfs baten sueken mere</l>
<l>Dan ghemeyn orber ofte ere /</l>
<l n="1160">Ende daer men oec / des sijt vroet /</l>
<l><pb n="327"/>Elken niet recht en doet /</l>
<l>Es hi mate of wel gheboren /</l>
<l>Daer so es die stat verloren.</l>
<l>Ene wijs man maect ons vroet:</l>
<l n="1165">Stat daer men gheen recht en doet</l>
<l>Die es als een wout / des gheloeft /</l>
<l>Daer men die menschen in beroeft</l>
<l>Ende lijf ende goet nemt dan:</l>
<l>Die stat sal scuwen elc wijs man.</l>
<l n="1170">Elc raedsman sal sonder letten</l>
<l>Sijns selfs orber achtersetten</l>
<l>Om den ghemeynen orber vander stede.</l>
<l>Dat sal van rechte sijn sede.</l>
<l>Aen ghemeyn orber leghet mere dan</l>
<l n="1175">Aen den orber van enen man.</l>
<l>Die meeste orber sal / sonder waen /</l>
<l>Altoes voer den minsten orber gaen /</l>
<l>Ghelijc dat der kerken heren</l>
<l>Gods volc weghen ende regeren</l>
<l n="1180">Also verre / dat verstaet /</l>
<l>Alse dat ane die ziele gaet /</l>
<l>Ende hare rechte vast houden;</l>
<l>Also ghelijc oec so souden</l>
<l>Die heren van eenre stede</l>
<l n="1185">Gods volc bewaren mede</l>
<l>Aen sijn goet ende aen sijn lijf /</l>
<l>Die de rechte houden stijf /</l>
<l>Ende voer ghemeynen orber setten</l>
<l>Lijf ende goet / sonder letten.</l>
</div>
<div type="chapter"><head type="chapter"><pb n="328"/> <hi rend="italic">Dat raetslude niet en selen discorderen, maer tghemeyn goet [te] ghemeynen orbore keren. C. XV. </hi></head>
<l n="1190">DIe ene stat selen regeren wel</l>
<l>En selen onderlinghe niet wesen fel /</l>
<l>Maer eendrachtich / wats ghesciet</l>
<l>Ende niet sere achten op gheniet;</l>
<l>Want gheniet / voer waer gheseyt /</l>
<l n="1195">Verdruct eendrachticheyt.</l>
<l>Waer die vorsten vander stat</l>
<l>Onderlinghe draghen hat /</l>
<l>Daer bederven si die stede</l>
<l>Ende hen selven daer toe mede.</l>
<l n="1200">Ende so waer die rade / sonder waen /</l>
<l>Altoes na dat gheven staen /</l>
<l>Daer so moeste haet ende nijt</l>
<l>Tusschen / des seker sijt.</l>
<l>Leghet een man in groter veeden /</l>
<l n="1205">Ende wert hi raetsman van eenre steden /</l>
<l>Hi sal die veede nederlegghen /</l>
<l>Omdat men niet en moghe segghen</l>
<l>Dat die stat come yet</l>
<l>Bi sijnre scout in verdriet.</l>
<l n="1210">Wie dat na tscependom staet</l>
<l>Om datter wasdom wt gaet /</l>
<l>Ende niet omdat hi lude of stille</l>
<l>Der gherechticheyt dienen wille /</l>
<l>Sijt dies seker ende gewes</l>
<l n="1215">Dat hi daer valschelijc in comen es /</l>
<l><pb n="329"/>Ende hem waer beter / na der waerhede /</l>
<l>Dat hi dese poente af lede.</l>
<l>Nieghering en wert een stat</l>
<l>Meer bederft / wet wel dat /</l>
<l n="1220">Alse dat die portren met partijen</l>
<l>Onderlinghe draghen hatije /</l>
<l>Ende om voerstaen discorderen:</l>
<l>Dan gheet al buten eren.</l>
<l>Men sal also regeren een poert /</l>
<l n="1225">Oftmen partye woude trecken voert /</l>
<l>Dat die andre dan daer bi</l>
<l>Ghenedert no ghedruct en si /</l>
<l>Also dat eendrachtichede</l>
<l>Altoes valle in elke stede.</l>
<l n="1230">Dese lere spreect ons also</l>
<l>Die grote philosophe Plato:</l>
<l>Den ghiereghen en salmen niet</l>
<l>Bevelen / wats ghesciet /</l>
<l>Stat of borch te hoedene;</l>
<l n="1235">Want het es wel te moedene</l>
<l>Dat hi / mids siere ghierechede /</l>
<l>Bederven mochte borch ende stede.</l>
<l>In Ghent waren wilen eren</l>
<l>Neghen ende dertich wiser heren</l>
<l n="1240">Die de stat berechten daer</l>
<l>Wel ende wijslike menech jaer.</l>
<l>Die wile dat sijt wel regeerden /</l>
<l>Ende ghemeyn goet wel bekeerden</l>
<l>Daert sculdech was te gane /</l>
<l n="1245">Ende niet en ghenoten daer ane</l>
<l><pb n="330"/>Ende eendrachtich mede /</l>
<l>Stont in eren groet die stede;</l>
<l>Maer doen sijt selve wouden slabben /</l>
<l>Ende daer om ghinghen crabben</l>
<l n="1250">Ende parlementen onderlinghe /</l>
<l>Ghinghen te nieute al haer dinghen;</l>
<l>Want God en woudt ghehingen niet</l>
<l>Dat si langher regeerden yet /</l>
<l>Ende worden uten lande ghejaghet.</l>
<l n="1255">Luttel worden si gheclaghet /</l>
<l>Also dat si ende haer kinder oec</l>
<l>Te quiste ghinghen als een roec.</l>
<l>Nu merct wel ende verstaet</l>
<l>Hoe misselike Gods vonnes gaet /</l>
<l n="1260">Ende in deser ghelike mede</l>
<l>Eest ghegaen in meneghe stede /</l>
<l>Alse die heren dus verwilden</l>
<l>Ende ghemeyn orber niet en hilden /</l>
<l>Dat God harde zere wrac</l>
<l n="1265">Metter ghemeynten die hi optrac;</l>
<l>Ende alse die ghemeynte verwoude /</l>
<l>Warp hise neder also houde.</l>
<l>Onghelike dinc / sonder waen /</l>
<l>Dat en mach niet langhe staen.</l>
<l n="1270">Het es dicke ghesproken:</l>
<l>Gheen arch en blijft onghewroken.</l>
<l>Lieve vriende / lieve here /</l>
<l>Houdt der ghemeynten orber ende ere</l>
<l>Ende in voerspoede starc ende stijf /</l>
<l n="1275">Ende daer voer set u lijf</l>
<l>Vroech ende spade / in alder tijt /</l>
<l><pb n="331"/>Want ghijt sculdech te doen sijt.</l>
<l>En doedijs niet / wet wel dat</l>
<l>Ghi doet ontrouwe uwer stat /</l>
<l n="1280">Om dat ghi Gods volc niet en houdt</l>
<l>In sinen recht also ghi soudt.</l>
<l>Scepene ende raedsmanne mede</l>
<l>Selen hem hueden in elke stede /</l>
<l>Datse die ghemeynte en mochte niet</l>
<l n="1285">Begripen also goet als yet /</l>
<l>Alsic u vore hebbe gheseyt.</l>
<l>En wetti wat hier ane leyt?</l>
<l>Hare es vele die nauwe merken</l>
<l>Hare affare ende haer werken /</l>
<l n="1290">Ende si weten wel / dat verstaet /</l>
<l>dat hen tghemeyne goet aengaet /</l>
<l>Ende si hebben meneghen wisen man</l>
<l>Die harde nauwe brieven can</l>
<l>In sijn herte / in sinen moet /</l>
<l n="1295">Donghelijc datmen hem doet /</l>
<l>Dat si brengen souden int clare</l>
<l>Als si wisten dat tijt waer /</l>
<l>Daer wonder af mochte ghescien /</l>
<l>Also men dicke heeft ghesien.</l>
<l n="1300">Arestotiles / die wise clerc /</l>
<l>Maecte een boec / een scone werc</l>
<l>Daer hi in leert in wat manieren</l>
<l>Men ghemeyn goet sal hanteren</l>
<l>Ende bestemmen ende regeren.</l>
<l n="1305">Ic woude der steden heren</l>
<l>Dit boec wel hadden verstaen /</l>
<l>Ende daer mede dan voert gaen;</l>
<l><pb n="332"/>Dat ware meneghe stat goet /</l>
<l>Die nu heeft crancken spoet</l>
<l n="1310">Ende cranc van neringhen staet /</l>
<l>Om dat haer beleyt es quaet.</l>
<l>Dat moet betren die Gods cracht /</l>
<l>Die boven alle dinc heeft macht.</l>
</div>
<div type="chapter"><head type="chapter">Datmen vader ende moeder sal eren ende Gode niet versweren. C. XVI. </head>
<l>ELc mensche van gherechter scout</l>
<l n="1315">Sal vader / moeder wesen hout /</l>
<l>Ghelijc hem selven ofte bat /</l>
<l>Waer hi comt in elke stat /</l>
<l>Ende goet doen ende ere;</l>
<l>Want het ghebiedt Onse Here:</l>
<l n="1320">Want het es int ghemene</l>
<l>Vanden .X. gheboden ene.</l>
<l>Oec gheloeft Onse Here God</l>
<l>Sonderlinghe lone in dit ghebot /</l>
<l>Dat Hi in dandre niet en doet /</l>
<l n="1325">Dats lanc lijf / ende des sijt vroet.</l>
<l>Men vindt ghescreven also</l>
<l>Inden boec Ecclesiastico:</l>
<l>"Die vader ende moeder eert / sal van dien</l>
<l>Bliscap van sinen kindren sien;</l>
<l n="1330">Ende die vader ende moeder laet /</l>
<l>Ende inder noet niet bi en staet /</l>
<l>Es van Gode vermaledijt."</l>
<l>Oec willic dat ghi seker sijt /</l>
<l>Dat God al openbare</l>
<l n="1335"><pb n="333"/> Gheen sonden en wreect so sware</l>
<l>Danmen vader ende moeder niet en eert /</l>
<l>Also ons Ihesus Cristus leert;</l>
<l>Want Hi spreect in sijnre leren /</l>
<l>Eest dat wi vader ende moeder eren /</l>
<l n="1340">Dat wi langhe selen leven dan.</l>
<l>Hier machmen vele merken an;</l>
<l>En doen wijs niet / onse leven</l>
<l>Op dit ertrike saen sal sneven</l>
<l>Ende verliesen hier om hemelrijc:</l>
<l n="1345">So sijn wi bederft ewelijc.</l>
<l>Lanc leven / dat verstaet /</l>
<l>Es een troest / een toeverlaet</l>
<l>Te comene ter ewichede /</l>
<l>Die der outheyt wilt beleden;</l>
<l n="1350">Want alle dinc daer sonde in leyt</l>
<l>Den mensche in doudre vergheyt /</l>
<l>En ware allene ghierecheyt.</l>
<l>Salich es hi diese af leyt.</l>
<l>En es nieman so hoghe no so rike /</l>
<l n="1355">Maer leefde sijn vader armelike</l>
<l>Sonder goet ende sonder ere /</l>
<l>Hine heeft die scande mere;</l>
<l>Ende eest dat hi in eren si /</l>
<l>Hi heeft te meer eren daer bi.</l>
<l n="1360">Ende Noe / onse yrste vader /</l>
<l>Daer wi af comen sijn algader /</l>
<l>Die yrstwerf den wijn vant</l>
<l>Ende namaels plante hine metter hant /</l>
<l><pb n="334"/>Naems so vele op enen dach</l>
<l n="1365">Dat hi daer af in slape lach</l>
<l>Ombedect in ene stede /</l>
<l>So datmen sach sijn scamelhede.</l>
<l>Cham / sijn sone / quamer toe /</l>
<l>Ende alse hi sach den vader alsoe</l>
<l n="1370">Wijsde hi daer metten vingher op /</l>
<l>Ende maecte daer mede sijn scop.</l>
<l>Hier om wart hi te dien stonde</l>
<l>Vermalendijt van Gods monde /</l>
<l>Ende tgheslechte dat van hem quam.</l>
<l n="1375">Dus voer die quade Cham.</l>
<l>Aldus sal hem allen ghescien /</l>
<l>Die vader ende moeder niet en ontsien /</l>
<l>Noch en werden noch en eren /</l>
<l>Also tghebot es Ons Heren.</l>
<l n="1380">Ihesus Cristus hielt algader</l>
<l>Die ghebode sijns ewichs Vader /</l>
<l>Ende eerden vroech ende spade</l>
<l>Beyde in woerden ende in dade /</l>
<l>Ende was hem onderdaen ter doet</l>
<l n="1385">Sonder sijn scout cleyne ofte groet.</l>
<l>Een wijs lerere ons dus leert:</l>
<l>"Al sijn vader ende moeder verkeert</l>
<l>Ende oncuysch van ouden daghen /</l>
<l>Dat suldi guetlijc verdraghen;</l>
<l n="1390">Want si verdroeghent guetlijc</l>
<l>Doen ghi laghet in u slijc /</l>
<l>Ende voeden u op / dat wet /</l>
<l>Met arbeyde ende coste met /</l>
<l><pb n="335"/>Ende lieten u tgoet na dien /</l>
<l n="1395">Daerse God af hadde versien.</l>
<l>Quade eede haet Onse Here /</l>
<l>Ende die wreect Hi dicke sere.</l>
<l>Alsmen spreect van dien / van desen /</l>
<l>Dat sal sonder eet al wesen /</l>
<l n="1400">En ware noet / dat wet /</l>
<l>Ter waerheyt te hulpen met;</l>
<l>Anders salmen tallen tiden</l>
<l>Met ja ende met neen al liden.</l>
<l>Den starcsten eet diemen doet /</l>
<l n="1405">Dats bi Gode / des sijt vroet.</l>
<l>Nochtan / alsment inder waerheyt siet /</l>
<l>En laten si hen ghenoeghen niet</l>
<l>Met Gode / daert al aen leyt /</l>
<l>Ende die allene es die waerheyt /</l>
<l n="1410">Sine vermanen daer toe mede</l>
<l>Sijnre doet ende sijnre lede /</l>
<l>Die Hi ane den cruce ontdede /</l>
<l>Ende al om onse salichede;</l>
<l>Ia / sijn bloet ende sijn sweet</l>
<l n="1415">Verwiten si hem ghereet /</l>
<l>Ia lelijc ende onscone /</l>
<l>Om min dan om een bone.</l>
<l>Men sal om Gods creaturen</l>
<l>Sweren in gheenre uren;</l>
<l n="1420">Want si alle toe horen Gode /</l>
<l>Daer wi af houden onse ghebode.</l>
<l>Na dien dan / voer waer gheseyt /</l>
<l>Dat in verswerene sonde leyt /</l>
<l><pb n="336"/>So doet hi dan grote sonde</l>
<l n="1425">Die loghene sweert tenegher stonde</l>
<l>Ende nemt Gode tenen ghetughe daer</l>
<l>Dat sine valsche loghene es waer.</l>
<l>Dese sonde es also groet</l>
<l>Alse die Cristum sloeghe ter doet;</l>
<l n="1430">Want in Gode / des sijt gewes /</l>
<l>Niet dan die waerheyt en es.</l>
</div>
<div type="chapter"><head type="chapter">Datmen die arme onnosele niet verdrucken en sal. C. XVII. </head>
<l>DAt vijfste poent u noch gebreect /</l>
<l>Hoe dat God Onse Here wreect /</l>
<l>Dats dat een man van groter machte</l>
<l n="1435">Nemt ende beroeft met crachte</l>
<l>Sijn goet enen maten man /</l>
<l>Die niet wederstaen en can.</l>
<l>Dats een sonde / voer waer gheseyt /</l>
<l>Die Onse Here zere wreect</l>
<l n="1440">Aen den man of aen die kinder /</l>
<l>Die dicke varen herde hinder;</l>
<l>Want wet dat Gode ontfarmt</l>
<l>Dat die mate te rechte karmt.</l>
<l>Heeft een maet man bemt of lant /</l>
<l n="1445">Dat den riken leghet wel ter hant /</l>
<l>Dat sal die rike hebben moeten /</l>
<l>Sijt met sueren of met sueten.</l>
<l>Hets wel te duchten / twaren /</l>
<l>Dat om ghene dinc en varen</l>
<l n="1450">Meer volx ter hellen gloede</l>
<l><pb n="337"/>Dan om begherten wille van goede;</l>
<l>Want en heet nu nieman vroet</l>
<l>Hine poghe na dertsche goet</l>
<l>Prelaten / monken / papen /</l>
<l n="1455">Princen / riddren / knapen /</l>
<l>Dese gapen met allen sinnen</l>
<l>Hoe si meest goets ghewinnen.</l>
<l>Hare ghene wert goets sat /</l>
<l>Dit merkic in elke stat.</l>
<l n="1460">Hoe scandelijc / des sijt vroet /</l>
<l>Dat een mensche ghewint goet /</l>
<l>Op dat hi wert een here /</l>
<l>Alle die werelt doet hen ere:</l>
<l>Ia die valsche / dat verstaet /</l>
<l n="1465">Maer metten goeden heet hi quaet.</l>
<l>"Here" spreect David / die prophete vry:</l>
<l>"Wie sal in dijn huys wonen metti?"</l>
<l>Nu andwert hi dus hier af:</l>
<l>"Die sijn ghelt te woeker niet en gaf /</l>
<l n="1470">No ghene ghichte no miede</l>
<l>En nam van onnoselen diede."</l>
<l>Ghi machteghe liede / des sijt vroet /</l>
<l>So wanneer dat ghi onrecht doet</l>
<l>Den onnoselen / dat Onse Here</l>
<l n="1475">Aen Hem trect dat harde sere;</l>
<l>Want Hi achse Hem selven ghedaen.</l>
<l>Ende ghi sult sulken loen ontfaen</l>
<l>Alse die quade lude ontfinghen /</l>
<l>Die Cristus aen den cruce hinghen.</l>
<l n="1480">Dat was dat onnosel lam /</l>
<l>Dat neder in ertrike quam /</l>
<l><pb n="338"/>Ende sonder sijn scout / cleyn of groet /</l>
<l>Sterven moeste die bitter doet.</l>
<l>Ende gheenre liede sekerlike</l>
<l n="1485">En vaert so vele te hemelrike</l>
<l>Alse der onnosele / dat wet /</l>
<l>Die gherecht sijn ende simpel met.</l>
<l>Dese sijn al te samen</l>
<l>Gods rike erfghenamen /</l>
<l n="1490">Als Cristus / die Gods Sone /</l>
<l>Selve spreect harde scone.</l>
<l>Ende wet dat dese sekerlike</l>
<l>Sot heten op ertrike /</l>
<l>Ende oec nerghen toe goet.</l>
<l n="1495">Nu merke elke in sinen moet /</l>
<l>Na dien dat gherechtichede</l>
<l>Ende onnosele verduldechede</l>
<l>In hemelrike comen allene /</l>
<l>So es dat ghetal dan clene</l>
<l n="1500">Dat daer in comen sal;</l>
<l>Want die liede bina al /</l>
<l>Sijn si leeke ofte clerke /</l>
<l>Also alsict al bemerke /</l>
<l>Gaen om metter werelt wijsheyt.</l>
<l n="1505">Nochtan dat die wise man seyt</l>
<l>Dat deser werelt wijsheyt es</l>
<l>Sotheyt voer Gode / sijts gewes.</l>
<l>Die onnosele gherechte</l>
<l>Dat sijn Gods vercorne knechte /</l>
<l n="1510">Ende haer claghen ende haer bede</l>
<l>Hoert God in elke stede.</l>
<l>Daer om hoedt u talder tijt /</l>
<l><pb n="339"/>Waer ghi gaet of waer ghi sijt /</l>
<l>Dat ghi den maten niet en doet</l>
<l n="1515">Onrecht aen lijf of aen goet;</l>
<l>Want seker God soudt wreken.</l>
<l>Hiermet latic dit spreken /</l>
<l>Ende wille u dinghen segghen voert /</l>
<l>Die ghi noch niet en hebt ghehoert.</l>
</div>
<div type="chapter"><head type="chapter">Van .VIII. Sibillen. C. XVIII. </head>
<l>  1520 MI quam een out boec in de hant /</l>
<l>Daer ic in ghescreven vant</l>
<l>Van .VIII. Sibillen datmen leest /</l>
<l>Die hier voermaels hebben gheweest.</l>
<l>Sibillen dat waren vrouwen</l>
<l n="1525">Die inden gheest consten scouwen /</l>
<l>Ende voersegghen ende voersien</l>
<l>Dinghen die namaels souden gescien.</l>
<l>Van desen was / alsic las aldus /</l>
<l>Dochter van Troyen Priamus;</l>
<l n="1530">Haer moeder hiet Ecuba /</l>
<l>Die scone was / alsic versta.</l>
<l>Dese dochter hiet wel wale</l>
<l>Tyburizina in Griesche tale.</l>
<l>Dese vrouwe was wijs ter core /</l>
<l n="1535">Ende voer al Asya dore</l>
<l>Van lande te lande telker stede /</l>
<l>Ende predicte daer grote wijshede /</l>
<l>Ende leerde hoe die liede souden</l>
<l>Hem wel ende wettelijc houden.</l>
<l n="1540">In Affrike quam si daer naer /</l>
<l><pb n="340"/>Ende predicte oec mede aldaer /</l>
<l>Ende in Etyopen oec also /</l>
<l>Ende in Egypten oec daer toe /</l>
<l>Ende oec int grote Babylone.</l>
<l n="1545">Dese vrouwe was harde scone /</l>
<l>Ende so gratiose in hare woerde</l>
<l>Datse al tfolc gherne hoerde /</l>
<l>Ende so lieflijc in haer wesen</l>
<l>Datment cume mochte lesen /</l>
<l n="1550">Ende propheteerde vele den lieden</l>
<l>Dinghen die namaels ghescieden /</l>
<l>Ende noch gheschien hier ende daer /</l>
<l>Ende noch geschien selen hier naer.</l>
<l>Int leste quam die mare</l>
<l n="1555">Te Rome in die stat van hare /</l>
<l>Ende die Romeynen dadent te hant</l>
<l>Den coninc Ianuus becant</l>
<l>Vander vrouwen wijsheyt groet /</l>
<l>So dat hi die vrouwe ontboet</l>
<l n="1560">Ende ontfincse met groter eren.</l>
<l>Doen begonste die vrouwe leren /</l>
<l>Ende predicte so subtile woerde</l>
<l>Dat hi des ghelijc noyt en hoerde:</l>
<l>So bequame waren haer woert.</l>
<l n="1565">Nu hoert hier groet wonder voert.</l>
</div>
<div type="chapter"><head type="chapter">Van .IX. Sonnen. C. XIX. </head>
<l>DEn ouden senatoren voer waer</l>
<l>Droemde op enen nacht al daer</l>
<l>Enen droem bina ghelijc /</l>
<l><pb n="341"/>Die selsene was ende wonderlijc;</l>
<l n="1570">Want elken droemde daer hi lach</l>
<l>Dat hi .IX. sonnen sach</l>
<l>Die een vander ander staen.</l>
<l>Nu hoert hoe si waren ghedaen:</l>
<l>Dierste was claer ter core</l>
<l n="1575">Ende liechte al ertrike dore.</l>
<l>Dander sonne / dat ghi wel wet /</l>
<l>Was meerder ende groter met</l>
<l>Met hemelscher claerhede /</l>
<l>Daer si hemelrijc verlichte mede.</l>
<l n="1580">Die derde sonne / alsict verstaet /</l>
<l>Was gheverwet als bloet /</l>
<l>Vlammende ende vierachtich /</l>
<l>Ende zere vervarachtich;</l>
<l>Nochtan hadde si na ghevoech</l>
<l n="1585">Redelijc liechs ghenoech.</l>
<l>Die vierde al bloet roet was</l>
<l>Ende hadde / alsic daer las /</l>
<l>Sere goede vier straten</l>
<l>Die claer schenen utermaten.</l>
<l n="1590">Die vijfste was doncker bina al /</l>
<l>Luttel lichs / maer dat was smal.</l>
<l>Die seste / dat wet wale /</l>
<l>Was doncker altemale /</l>
<l>Ende hadde enen scarpen steert doen /</l>
<l n="1595">Ghelijc oft waer een scorpioen.</l>
<l>Die zevende sonne was dan</l>
<l>Eyselijc te scouwene an /</l>
<l>Ende bloedechtich ghedaen /</l>
<l>In midden zwart ghestaen.</l>
<l n="1600"><pb n="342"/> Die .VIII. sonne / dat wet /</l>
<l>Stont al bedroeft ende ontset /</l>
<l>Ende hadde in midden / alsic verstoet /</l>
<l>Een varwe roet als bloet.</l>
<l>Die .IX. al doncker was</l>
<l n="1605">Met eenre rayen / alsic las.</l>
</div>
<div type="chapter"><head type="chapter">Hoe Sibilla die .IX. sonnen exponeert. C. XX. </head>
<l>DOen die portren saghen ane</l>
<l>Der vrouwen scone ghedane /</l>
<l>Ende van seden so volmaect /</l>
<l>Ende van spraken so gheraect /</l>
<l n="1610">Ende dat si vele sprac van dien</l>
<l>Dat namaels soude ghescien /</l>
<l>Quamen die oude senatoren /</l>
<l>Daer ic af seyde te voren /</l>
<l>Ende spraken dus tote hare:</l>
<l n="1615">"Vrouwe / wi werden wel gheware</l>
<l>Dat ghi wijs sijt ende scone /</l>
<l>Ende alder dogheden ghewone:</l>
<l>Wi bidden ende versueken aen u</l>
<l>Dat ghi wilt ontbinden nu</l>
<l n="1620">Enen droem / dien wi alle sagen</l>
<l>Op enen nacht daer wi laghen /</l>
<l>Ende watter af gescien mach."</l>
<l>Die vrouwe antworde mettien:</l>
<l>"En waer recht no eersam mede</l>
<l n="1625">Dat ic in dese onreyne stede</l>
<l>Ontbinden soude ende weten doen</l>
<l>Die godlike visioen.</l>
<l><pb n="343"/>Laet ons op ghenen berch gaen /</l>
<l>Die ghinder buten es ghestaen /</l>
<l n="1630">Daer sal ic u cont maken al</l>
<l>Wat der Roemscher stat ghescien sal."</l>
<l>Ende stappans so ghinghen si aldaer.</l>
<l>Doen vertrocken si al claer</l>
<l>Dvisione dat si hadden ghesien.</l>
<l n="1635">Die vrouwe antworde mettien:</l>
<l>"Die .ix. sonnen die ghi saghet</l>
<l>Doen ghi in uwen slape laghet /</l>
<l>Die also onghelike waren /</l>
<l>Bedieden gheslechten / twaren /</l>
<l n="1640">Die comen selen sekerlike</l>
<l>Van leven harde onghelike /</l>
<l>Also ghi nu hier saen</l>
<l>Van mi moghet verstaen.</l>
<l>Dierste sonne van desen</l>
<l n="1645">Selen eenrande lude wesen /</l>
<l>Simpel ende suver van binnen /</l>
<l>Ende die de waerheit selen minnen /</l>
<l>Saechtmoedech ende goedertieren /</l>
<l>Ende die arme selen hanteren</l>
<l n="1650">Vriendelijc / spade ende vroe /</l>
<l>Ende wijs sijn daer toe.</l>
<l>Die ander sonne doet bedieden:</l>
<l>Daer na selen comen lieden</l>
<l>Die met groter eersamheden</l>
<l n="1655">Hier haer leven souden leden /</l>
<l>Ende minnen harde zere</l>
<l>Enen God / enen Here</l>
<l><pb n="344"/>Ende houden also hare seden</l>
<l>In gherechter gherechticheden.</l>
<l n="1660">Die derde sonne bediedt dat /</l>
<l>Dat binnen Rome der stat</l>
<l>Volc jeghen volc sal opstaen /</l>
<l>Ende elc anderen sal verslaen.</l>
<l>Der vierder sonnen bedieden</l>
<l n="1665">Es / dat comen selen vele lieden</l>
<l>Die de werelt selen begheven /</l>
<l>Ende leyden een valsch leven.</l>
<l>In desen tiden sal opstaen</l>
<l>Een Ioedsch wijf wel ghedaen /</l>
<l n="1670">Sonderlinghe met Gode bequame.</l>
<l>Maria sal sijn haer name;</l>
<l>Haer brudegoem / suldi weten /</l>
<l>Sal Ioseph sijn gheheten.</l>
<l>Begorden sal si een kint /</l>
<l n="1675">Sonder eneghen man bekint;</l>
<l>Vanden Heylighen Gheest sal si</l>
<l>Dat kint ontfaen / gheloves mi /</l>
<l>Ende sal die Gods Sone sijn:</l>
<l>Ihesus sal sijn name sijn.</l>
<l n="1680">Maghet sal si tkint ontfaen /</l>
<l>Ende maghet bliven / sonder waen.</l>
<l>Dat van Gode sal sijn gheboren</l>
<l>Sal die Gods Sone sijn vercoren /</l>
<l>God ende mensche waerlike;</l>
<l n="1685">Sonder eynde sal sijn sijn rike /</l>
<l>Also alst die propheten</l>
<l>Te voren hadden doen te weten.</l>
<l>Hi sal oec / dat ghijt wet /</l>
<l><pb n="345"/>Vervullen die Ioedsche wet.</l>
<l n="1690">Die van haer sal sijn gheboren</l>
<l>Salmen dinglen singhen horen</l>
<l>In beyden siden scone ende hoe:</l>
<l>Gloria in excelsis Deo.</l>
<l>Nu waren daer te dier stede</l>
<l n="1695">Ioedsche papen comen mede /</l>
<l>Die met hoverden groet</l>
<l>Spraken toter vrouwen bloet:</l>
<l>"Vrouwe / ghine soudt / wats gesciet /</l>
<l>Dese worden hier segghen niet.</l>
<l n="1700">Laet varen ende swighet des /</l>
<l>Want niet goet te horen en es."</l>
<l>Sibilla antworde te desen:</l>
<l>"Ghi Ioden / het sals noet wesen</l>
<l>Dat gheboren sal werden dit kint.</l>
<l n="1705">Maer ghine sulles gheloven twint;</l>
<l>Want ghi sult Hem contrarie sijn /</l>
<l>Dat ghi wel sult doen in schijn."</l>
<l>Die Ioden antwerden: "wats ghesciet /</l>
<l>Hem en selen wi gheloven niet;</l>
<l n="1710">Want God gaf wilen ere</l>
<l>Onsen vorders / onse here /</l>
<l>Een testament / een wet /</l>
<l>Daer bi dat wi worden met</l>
<l>Gheregeert al onse leven.</l>
<l n="1715">Die en selen wi niet begheven;</l>
<l>Die wet selen wi houden voert an /</l>
<l>Ende gheen ander nemen an."</l>
<l>Doen antworde daer na</l>
<l>Die wise vrouwe Sibilla:</l>
<l n="1720"><pb n="346"/> "Die hemelsche God / twaren /</l>
<l>Sal sinen ewighen Sone baren</l>
<l>Ghewarech God en fijn /</l>
<l>Die den Vader ghelijc sal sijn /</l>
<l>Gheboren vander maghet Marien /</l>
<l n="1725">Die wassen sal ende dijen /</l>
<l>Alse menschen kindre pleghen.</l>
<l>Ghi Ioden sulter nijt hebben jeghen.</l>
<l>In desen tiden sal regeren</l>
<l>Keyser Augustus met groter eren.</l>
<l n="1730">Binnen Rome moghentlike /</l>
<l>Ende here sijn van al ertrike /</l>
<l>Ende dan sal pays ende vrede</l>
<l>In ertrike sijn telker stede;</l>
<l>Want die Here des vreden sal</l>
<l n="1735">Met Hem pays bringhen over al</l>
<l>Met sinen godliken bedwanghe.</l>
<l>Maer ghi Ioden / en sal niet duren langhe /</l>
<l>Ghi Ioden / bi des Gods machte</l>
<l>Sal bederft werden u gheslachte.</l>
<l n="1740">Nochtan sal dit sijn u God /</l>
<l>Die Abrahamme dit ghebot</l>
<l>Vander besnidenessen / dat wet /</l>
<l>Ende Moysesse gaf die wet.</l>
<l>Der Gode en sal sijn / dat wet /</l>
<l n="1745">Vele noch oec luttel met /</l>
<l>Noch drie noch twee:</l>
<l>Hets een God ende nemmee /</l>
<l>Die onbegripelijc es al</l>
<l>Ende ewelijc regeren sal /</l>
<l n="1750">Die met sire wijsheyt diep</l>
<l><pb n="347"/>Hemel / sonne ende mane sciep /</l>
<l>Ende daer toe al / des sijt gewes /</l>
<l>Dat inden hemel ende op erde es.</l>
<l>Dat sal sijn een Here der heren.</l>
<l n="1755">Alle die desen God eren /</l>
<l>Selen met Hem ewelike</l>
<l>Wonen in sijn rike.</l>
<l>Hi sal die dode doen opstaen</l>
<l>Ende die cropele recht doen gaen /</l>
<l n="1760">Dove horende / blinde siende / twaren /</l>
<l>Doen spreken die stom waren;</l>
<l>Den meneghen sal Hi beraden;</l>
<l>Van .V. broden sal Hi saden</l>
<l>.V<hi rend='sup'>m</hi>. menschen / dat es waer /</l>
<l n="1765">Te relieve salmen opdoen daer</l>
<l>.XII. corve / min no mee;</l>
<l>Hi sal chissen winter ende snee</l>
<l>Met enen worde / sonder waen /</l>
<l>Ende droeghe over die zee gaen;</l>
<l n="1770">Vele onghemake sal Hi verdriven</l>
<l>Beyde aen manne ende aen wiven;</l>
<l>Hi sal doen lude ende stille</l>
<l>Al dat Hi doen wille.</l>
<l>Ende als al dit es ghevallen /</l>
<l n="1775">Sal die wet sijn volmaect met allen;</l>
<l>Dan sal dat Ioedsche paepscappe</l>
<l>Ieghen Hem vallen met clappe /</l>
<l>Ende selen raet hebben saen</l>
<l>Dat sine selen doen vaen /</l>
<l n="1780">Ende spuwen in sijn scone aenschijn</l>
<l>Plecken vulder als venijn.</l>
<l><pb n="348"/>Hi sal bieden rugghe ende hals</l>
<l>Den quaden Ioden / fel ende valsch /</l>
<l>Tot meneghen swaren slaghe /</l>
<l n="1785">Die Hi goetlijc sal verdraghen /</l>
<l>Ende en spreken niet een woert.</l>
<l>Cronen selen sine voert</l>
<l>Met eenre dornen crone /</l>
<l>Ia den Here vanden trone /</l>
<l n="1790">Ende Hem oec bieden in selder wijse</l>
<l>Galle tote eenre spisen /</l>
<l>Ende te sinen drancke asijn /</l>
<l>Dit sal emmer seker sijn /</l>
<l>Ende aen een hout doen hangen dan /</l>
<l n="1795">Daer Hi doet sal bliven an /</l>
<l>Ende sterven daer ter stede</l>
<l>Om der menschen salichede.</l>
<l>Tseyl in den tempel dat sal</l>
<l>Overmids dan scoren al /</l>
<l n="1800">Ende het sal doncker werden</l>
<l>Over al opter eerden.</l>
<l>Den lichame salmen doen af /</l>
<l>Ende dien legghen in een graf;</l>
<l>Ende dan sal Hi / te waren /</l>
<l n="1805">Stappans ter hellen varen /</l>
<l>Ende sine vriende telivereren /</l>
<l>Ende weder int graf keren;</l>
<l>Ende sterdesdages weder opstaen</l>
<l>Ia met ziele ende met live / sonder waen /</l>
<l n="1810">Ende sinen jonghren vertoghen /</l>
<l>Des si zere selen verhoghen.</l>
<l>Ende daerna si toe selen sien</l>
<l><pb n="349"/>Dat Hi opten hemel sal vlien /</l>
<l>Daer Hi wonen sal ewelike</l>
<l n="1815">Sonder inde in sijn rike.</l>
<l>Ende anders en es God gheen</l>
<l>Dan dese eweghe God alleen.</l>
<l>Die Ioden selen segghen van mi</l>
<l>Dat ic een Sibille valsch si</l>
<l n="1820">Ende uten sinne altemale /</l>
<l>Om dat ic segghe dese tale.</l>
<l>Maer alse dese dinghen selen ghescien /</l>
<l>So salmen wel merken ende sien</l>
<l>Dat ic de waerheyt propheteerde /</l>
<l n="1825">Alsoet mi God Onse Here leerde."</l>
</div>
<div type="chapter"><head type="chapter">Noch vanden selven. C. XXI. </head>
<l>TOten Romeynen seydse voert:</l>
<l>"Dese vijfste sonne bediedt voert</l>
<l>Dat God sal hierna</l>
<l>Lereren verkiesen in Galylea /</l>
<l n="1830">Die Hi inde werelt over al</l>
<l>Om te predeken wt sinden sal /</l>
<l>Ende dat ghelove leren /</l>
<l>Ende die sondaren bekeren.</l>
<l>Der sester sonnen bedieden</l>
<l n="1835">Toent / dat comen selen vele liede</l>
<l>Die dese stat selen zwaer</l>
<l>.VI. maende ende .iij. jaer</l>
<l>Besitten ende vechten an /</l>
<l>Dat costen sal meneghen man.</l>
<l n="1840"><pb n="350"/> Die zevende bediedt / sonder waen /</l>
<l>Dat .iij. coninghe selen opstaen /</l>
<l>Die vele plaghen ende manslachte</l>
<l>Maken selen met hare machte /</l>
<l>Om dat si met hatijen groet</l>
<l n="1845">Den Gods Sone brachtene ter doet.</l>
<l>Die .VIII. sonne vele leert</l>
<l>Dat Rome sal worden ghedestrueert /</l>
<l>Daer men wonder groet sal scouwen</l>
<l>Van jammer aen die vrouwen /</l>
<l n="1850">Die dan met kindre selen gaen.</l>
<l>Die .IX. sonne doet ons verstaen</l>
<l>Dat die Roemsche princen saen</l>
<l>Met groter macht selen opstaen /</l>
<l>Ende werken sonderlinghe wonder /</l>
<l n="1855">En bringhen meneghen tonder.</l>
<l>Dan selen .ij. coninghe daer na</l>
<l>Porren te hant wt Sythia</l>
<l>Met vele volx / min no mee /</l>
<l>Also dat sant leghet in die zee /</l>
<l n="1860">Ende selen die Roemsche steden</l>
<l>Winnen met groter moghentheden /</l>
<l>Ende dat Roemsche rike al alsoe</l>
<l>Tote Calcidotia daertoe;</l>
<l>Ende dan sal / verstaet al bloet /</l>
<l n="1865">Die bloetstortinghe sijn so groet /</l>
<l>Want dlant van Orienten al</l>
<l>Dan verwonnen wesen sal.</l>
<l>Hier na selen opstaen te hant</l>
<l>.II. coninghe wt Egypten lant /</l>
<l n="1870">Ende selen .iiij. coninghe bestaen /</l>
<l><pb n="351"/>Die welke si doet selen slaen /</l>
<l>Ende al haer volc daer toe met.</l>
<l>Dese .ij. coninghe / dat ghijt wet /</l>
<l>Selen dus regeren daer</l>
<l n="1875">Die .vj. maent ende .iij. jaer.</l>
<l>Daer na sal een coninc comen</l>
<l>Te groter baten ende te vromen /</l>
<l>Die welke in sinen tiden</l>
<l>Mechtich sal sijn in striden /</l>
<l n="1880">Ende wettich in al sijn saken /</l>
<l>Ende sal Gode enen tempel maken /</l>
<l>Ende vernuwen Gods ghebode /</l>
<l>Ende vonnesse doen om Gode."</l>
<l>Aldus / als ghi hier hoert /</l>
<l n="1885">So gaet dese vrouwe voert</l>
<l>Van coninc te coninc alsoe /</l>
<l>Toten quaden Antkerst toe /</l>
<l>Ende wie quaet sal sijn ende vroet /</l>
<l>Wie verkeert ende wie goet.</l>
<l n="1890">Maer si en noemt die namen niet</l>
<l>In dit boec / also ghi siet.</l>
<l>Daer om sal icse te desen tiden</l>
<l>Metten minsten over liden.</l>
<l>Maer van elken name / dat wet /</l>
<l n="1895">Heeft si dierste littere gheset:</l>
<l>Selc stont .i. A / selc stont .i. B /</l>
<l>Selc stont .i. L / selc stont .i. P /</l>
<l>So datmen niet en can daer bi</l>
<l>Gheweten welc haer namen si;</l>
<l n="1900">Maer alle die ghene / dat verstaet /</l>
<l>Die onwettich waren ende quaet /</l>
<l><pb n="352"/>Quamen allen te quaden inde /</l>
<l>Alse God sine wrake sinde /</l>
<l>Ende verloren qualijc haer leven /</l>
<l n="1905">Of si worden haers lants verdreven.</l>
<l>Ay / edele heren van ertrike /</l>
<l>Leydt u leven so wijsselike</l>
<l>Met gherechticheden / dat ghi</l>
<l>Van Gods wraken blijft vrij!</l>
<l n="1910">God en eyscht u ander goet</l>
<l>Dan ghi sinen volke recht doet</l>
<l>Ende elken ghescreven wet;</l>
<l>Want daer toe sidi gheset.</l>
<l>En doedijs niet tallen daghen /</l>
<l n="1915">Seker God die sal u plaghen</l>
<l>Als ghijs minst sijt op u hoede.</l>
<l>Die hier om peynst / dats die vroede.</l>
</div>
<div type="chapter"><head type="chapter">Van .II. coninghen die regneren selen. C. XXII. </head>
<l>AL hebbic voer gheseyt u</l>
<l>Dat ic achter woude laten nu</l>
<l n="1920">Alle die coninghe / also wi lesen /</l>
<l>Die tote Antkerst selen wesen /</l>
<l>Ic wille u segghen nochtan</l>
<l>Van hem tween / alsic best can /</l>
<l>Die naest voer hem selen sijn /</l>
<l n="1925">Also ic las int Latijn.</l>
<l>Onder alle dandre ghemeen /</l>
<l>So sal die leste sonder een</l>
<l>Van eender siden sekerlike</l>
<l>Gheboren sijn wt Vrancrike.</l>
<l n="1930"><pb n="353"/> Sijn name / als Sibilla doet bekinnen /</l>
<l>Sal op een E. beghinnen.</l>
<l>In dier tijd / als Sibilla seyt /</l>
<l>Sal dbeghin sijn alder jammerheyt /</l>
<l>Soe dat sulc jammer voer dien</l>
<l n="1935">In ertrike nie en wart ghesien;</l>
<l>Het selen sijn in dien tiden</l>
<l>Vele orloghe ende strijden /</l>
<l>Ende bloetstortinghen mede</l>
<l>Also groet in menegher stede.</l>
<l n="1940">Ende dan sal menech lant</l>
<l>Den vianden gaen in hant /</l>
<l>Ende nieman en sal hem dorren</l>
<l>Ieghen die viande porren;</l>
<l>Want God sal dan swaerlike</l>
<l n="1945">Sijn plaghe doen op ertrike.</l>
<l>Rome sal met scarpen swerden</l>
<l>Aenvochten ende ghewonnen werden.</l>
<l>Die mensche selen leven dan</l>
<l>Alse ongheloveghe man;</l>
<l n="1950">Ende meest princen ende prelate /</l>
<l>Die nu sijn van hoghen state /</l>
<l>Selen gapen alse ghiere;</l>
<l>Verraders ende persemiere</l>
<l>En selen hem niet scamen</l>
<l n="1955">Hare sonden ende hare blamen.</l>
<l>Wie dat goets ghewint meere</l>
<l>Sal winnen die meeste eere.</l>
<l>Die arme salmen versmaden /</l>
<l>Ende voerdeel doen den quaden /</l>
<l n="1960"><pb n="354"/> Ende die verheffen ende voert trucken /</l>
<l>Ende die onnosele verdrucken.</l>
<l>Seker nu dunct mi wel des</l>
<l>Dat die tijt nu comen es /</l>
<l>Alsic u hier nae wel segghen sal</l>
<l n="1965">Alst tijt ende stede hebben sal.</l>
<l>Dese coninc daer ic af nu</l>
<l>Hier te segghene began u /</l>
<l>Hi sal in sinen stonden</l>
<l>So swaerlijc wreeken die sonden</l>
<l n="1970">Ende die valscheyt van ertrike /</l>
<l>Dat nie en was des gelike.</l>
<l>Ende dese / also ghi moghet horen /</l>
<l>Sal wt Vrancrike sijn gheboren</l>
<l>Van eenre partyen / min no mee /</l>
<l n="1975">Ende sinen name sal beghinnen een E /</l>
<l>Als ghijt moghet verstaen.</l>
<l>Ende hier na sal opstaen</l>
<l>Een coninc wide becant /</l>
<l>Die Constant sal sijn ghenant /</l>
<l n="1980">Die coninc sal sijn / dat wet /</l>
<l>Van Romen ende van Grieken met.</l>
<l>Hij sal groet ende scone sijn /</l>
<l>Ende hebben een claer aenschijn /</l>
<l>Ende oec so selen alle sijn lede</l>
<l n="1985">Wel gheformeert sijn mede /</l>
<l>Ende sijn rijke sal duren daer</l>
<l>.C. ende .XXXII. jaer.</l>
<l>Aldus heeft / dat ghijt wet /</l>
<l>Dese wise vrouwe gheset.</l>
<l n="1990"><pb n="355"/> Oec seyt si dat ertrike</l>
<l>Wesen sal also rijcke /</l>
<l>Ende oec sal in dien daghen</l>
<l>Dlant also vele vruchten draghen /</l>
<l>Datmen een mudde corens over al</l>
<l n="1995">Om enen penninc copen sal.</l>
<l>Ende dese coninc sal voer hem vueren</l>
<l>Den staet der Scrifturen.</l>
<l>Die coninc der Romeren</l>
<l>Sal nu recupereren</l>
<l n="2000">Dat keyserrijc ende winnen weder.</l>
<l>Dese coninc sal werpen ter neder</l>
<l>Der heydene lant ende stede</l>
<l>Met wel groter moghenthede /</l>
<l>Ende breken der afgode tempel</l>
<l n="2005">Tenen eweliken exempel /</l>
<l>Ende die heydene also leren</l>
<l>Dat si ten doepsel selen keren.</l>
<l>Ende in allen templen sal hi aldus</l>
<l>Op doen setten tcruce Ihesus Cristus /</l>
<l n="2010">Ende die dat niet en aenbeden /</l>
<l>Sal hi doen doden opter steden.</l>
<l>Nu sal die prophetie vallen waer</l>
<l>Die daer voer over menech jaer</l>
<l>Die coninc David hadde doen weten /</l>
<l n="2015">Ende daere toe andre propheten /</l>
<l>Die claer sijn ende open /</l>
<l>Dat een hant van Ethyopen</l>
<l>Van Gode sal comen</l>
<l>Te hulpen ende te vromen.</l>
<l n="2020">Dit en verstaen alle die liede</l>
<l><pb n="356"/>Niet wel in sinen bediede;</l>
<l>Want si segghene dat dese hant</l>
<l>Sal sijn dat Egypten lant /</l>
<l>Dat Gode sal staen in staden</l>
<l n="2025">Ende der kerstenheyt ontladen;</l>
<l>Dat wederseghet aldus</l>
<l>Die goede Methodotius /</l>
<l>Die bisscop was ende sterven woude</l>
<l>Martelare doer Cristus houde /</l>
<l n="2030">Also als ic hebbe ghelesen.</l>
<l>Nu hoert dan voert van desen.</l>
<l>Dierste boec nempt hier insel:</l>
<l>Hoeret hier des anders beghinsel.</l>
</div>
</div>
<div type="part"><head type="part comment"><pb n="357"/> II.</head>
<div type="chapter"><head type="chapter">Hoe yerstwerf lansheren ghemaect worden. Cap. I. </head>
<l>HIer beghinnet dander boec:</l>
<l>Hoe God sinen swaren vloec</l>
<l>Op dat kerstenheyt sinden sal /</l>
<l>Ende om des menschen sonden al.</l>
<l n="5">Methodotius / dese heylighe man /</l>
<l>Daer ic u af segghen began /</l>
<l>Was bisscop ende martelare.</l>
<l>Enen boec maecte hi scoen ende clare /</l>
<l>Ende was een Griec / alsic verstae /</l>
<l n="10">Die vele dichte vore ende nae /</l>
<l>Die welke boeke op Adame beghint</l>
<l>Ende op dat grote ordeel int /</l>
<l>Daer hi in vertrect vele saken</l>
<l>Van Ons Heren Gods wraken /</l>
<l n="15">Ende hoe dat bi Noes tiden</l>
<l>Yerst begonsten striden</l>
<l>Ende oec orloghe ende toren /</l>
<l>Dies men nye hadde te voren;</l>
<l>Want voer dien / alse men leest /</l>
<l n="20">En hadde gheen lanshere gheweest.</l>
<l>Ende hoe yrst opquamen lansheren</l>
<l>Willic u hier nu cort leren /</l>
<l>Alsoet dese here Methodotius</l>
<l>In sinen boec scrijft aldus.</l>
<l n="25">Sint dat die diluvie ghinc /</l>
<l><pb n="358"/>Wan Noe / in ware dinc /</l>
<l>Ane sine wijf enen sone /</l>
<l>Iovitus hiet die gone /</l>
<l>Ende was ghedaen als een gygant /</l>
<l n="30">Die yrst astronomie vant /</l>
<l>Ende was wijs van alder conste /</l>
<l>Altoes hem Onse Here onste.</l>
<l>In diere tijt was een gygant /</l>
<l>Nembroch was hi ghenant /</l>
<l n="35">Starc ende stout / groet van machte:</l>
<l>Dese was van Sems gheslachte.</l>
<l>Dese was aen Iovitum ghekeert /</l>
<l>Ende Iovitus heeft hem gheleert</l>
<l>Hoe si souden regneren /</l>
<l n="40">Ende tfolc onder hen keren /</l>
<l>Ende hem dat maken onderdaen.</l>
<l>Nembroch heeft dat wel verstaen /</l>
<l>Ende maecte sine wone</l>
<l>Daer nu staet Babylone /</l>
<l n="45">Ende wert here daer</l>
<l>Van alden lande daer naer.</l>
<l>Dit was dierste / alsict leerde /</l>
<l>Die op ertrike regeerde /</l>
<l>Ende was so mechtich eer yet lanc</l>
<l n="50">Dat hi alle die lande dwanc.</l>
<l>Doen Chams gheslechte wart gheware</l>
<l>Dat Nembroch also mechtech ware /</l>
<l>Maecten si enen here te hant</l>
<l>Die Pontipus was ghenant.</l>
<l n="55">Iaphets gheslechte des ghelike</l>
<l><pb n="359"/>Maecten enen coninc rike /</l>
<l>Ende andere liede / te waren /</l>
<l>Soe dat vier conincriken waren</l>
<l>Ghemaect in corter tijt /</l>
<l n="60">Die altoes hadden strijt</l>
<l>Onderlinghe ende orloghe groet /</l>
<l>Daer menech man om bleef doet;</l>
<l>Want elc woude allene regeren</l>
<l>Ende die omsaten hanteren.</l>
<l n="65">Daer na quam Nembroch rike /</l>
<l>Ende verwan moghentlike</l>
<l>Chams rike met alden lande</l>
<l>Metten swerde ende metten brande.</l>
<l>Daer na quam Chams gheslachte</l>
<l n="70">Om dit te wreken met crachte</l>
<l>Met volke / wien dats wondert /</l>
<l>.X<hi rend='sup'>m</hi>. ende drie hondert /</l>
<l>Om te wreken dese dinc</l>
<l>Op Nembrochs nacomelinc /</l>
<l n="75">Die Tosorus hiet / alsic verstoet.</l>
<l>Ende dit volc was al te voet /</l>
<l>Ende elc / alsic bescreven vant /</l>
<l>Ende hadde maer een roede in de hant.</l>
<l>Tosorus ten selven tijden</l>
<l n="80">Lietse over een riviere liden /</l>
<l>Ende doen quam hi haer jeghen</l>
<l>Ende heefse alle versleghen /</l>
<l>Datter een niet en ontghinc.</l>
<l>Dits te horene vremde dinc.</l>
<l n="85">Hier na quam met groter machte</l>
<l>Een van Iovitus gheslachte /</l>
<l><pb n="360"/>Die wilen Noes sone was /</l>
<l>Daer ic u hier voer af las /</l>
<l>Ende struweerde alle die lande</l>
<l n="90">Metten swerde ende metten brande</l>
<l>Die over die Effrate laghen /</l>
<l>Met menegher groter claghen;</l>
<l>Want si daer te nieute daden</l>
<l>.LXVI. groter staden</l>
<l n="95">Met alden lande also</l>
<l>Die desen steden hoerden toe /</l>
<l>Met woestinen / also wijt vinden /</l>
<l>Die .iij. grote ryke van Inden /</l>
<l>Ende der Ysmaliten lant /</l>
<l n="100">Datmer niet meer volx en vant /</l>
<l>Van welken Ysmaliten</l>
<l>Die so vremde sijn van vijten /</l>
<l>Dat ic u hier na sal tellen</l>
<l>Wonder dat si werken sellen</l>
<l n="105">In kerstenheyt van wraken al /</l>
<l>Daer u zere af jammeren sal.</l>
<l>Nu merct hoe sterke ende hoe zere</l>
<l>Ghewroken heeft Onse Here</l>
<l>Van beghinne altoes die sonden /</l>
<l n="110">Alsoet ons die boeke orconden /</l>
<l>Ende metten zwerde meest nochtan.</l>
<l>Sint dat die diluvie ran /</l>
<l>Ende meer sint / alsic verstaen can /</l>
<l>Dat lantghescheet opquam</l>
<l n="115">Ende met heren wert gherecht /</l>
<l>En ghebrac strijt no ghevecht;</l>
<l><pb n="361"/>Elc ware gherne die meeste here /</l>
<l>Ende steect den anderen uten kere /</l>
<l>Daer af dat comt / vroech ende spade /</l>
<l n="120">Den volke groet onghenade;</l>
<l>Want dovermoet vanden heren</l>
<l>Moeste int leste over tfolc keren;</l>
<l>Dat volc moet die scade dragen</l>
<l>Ende verbrant sijn ende verslaghen.</l>
<l n="125">Wint een lanthere metter hant</l>
<l>Enen andren af sijn lant /</l>
<l>Men thijet sire vroemheyt an;</l>
<l>Maer name een maet man</l>
<l>Enen andren tsine / voer waer gheseyt /</l>
<l n="130">Men thijet ane sire quaetheit /</l>
<l>Ende men nemt hem sijn leven daer bi.</l>
<l>Maer die lantshere blijft vrij.</l>
<l>Mi twifelt daer ane sekerlike</l>
<l>Oft lantshere comt in hemelrike;</l>
<l n="135">Want alsulc recht ende ghenade /</l>
<l>Alsi hier doen vroech ende spade /</l>
<l>Sal hem God na dit leven</l>
<l>In sijn ordeel gheven /</l>
<l>Also Hi selve doet ghewach /</l>
<l n="140">Wies mont niet lieghen en mach.</l>
</div>
<div type="chapter"><head type="chapter">Van eenre hant die noch sal comen der heyligher Kerstenheyt te vromen. C. II. </head>
<l>NU keric weder op die hant /</l>
<l>Daer ic u af seyde thant</l>
<l>Die wt Egypten soude comen /</l>
<l><pb n="362"/>Gode Onse Heer te vromen.</l>
<l n="145">Dese hant / seyt David open /</l>
<l>Sal comen van Ethyopen.</l>
<l>Dit ontbinden som die liede al /</l>
<l>Dat dlant van Ethyopen sal</l>
<l>Dese hant sijn / also sijt merken</l>
<l n="150">Die dit wonder sal sien werken.</l>
<l>Maer Methodotius / dese vader /</l>
<l>Wederseghet dit al gader /</l>
<l>Ende seghet dat dese hant</l>
<l>Niet en es wt Ethyopen lant /</l>
<l n="155">Maer sal een coninc sijn</l>
<l>Van herten vrome ende fijn /</l>
<l>Die wt Egypten sal wesen</l>
<l>Van sire moeder / als wi lesen /</l>
<l>Ende van sinen vader / ic laest also /</l>
<l n="160">Uten lande van Egypto.</l>
<l>Ende dese dinc proeft aldus</l>
<l>Dese here Methodotius /</l>
<l>Aldus so scrijft hi algader</l>
<l>Dat Philips / Alexanders vader /</l>
<l n="165">Die hertoghe was in Mechedone /</l>
<l>Hadde een wijf die was herde scoen /</l>
<l>Die des coninx dochter was</l>
<l>Van Egypten / also ic las /</l>
<l>Aen welke vrouwe hi wan</l>
<l n="170">Alexandre / den stouten man.</l>
<l>Doen hare man doet was bleef si daer</l>
<l><pb n="363"/>Bi haren sone een deel der jare.</l>
<l>Doen haer sone starf nam si die vaert</l>
<l>Te haren vader / te Egypten waert /</l>
<l n="175">Comphel was hi ghenant /</l>
<l>Also als hijt ghescreven vant</l>
<l>Ende was enen tijt daer.</l>
<l>Doen ghevielt also daer naer</l>
<l>Dat die coninc Bysas /</l>
<l n="180">Die van Bijsanten coninc was /</l>
<l>Dats een harde grote stat</l>
<l>Daer een mechtich coninc in sat /</l>
<l>Ende sochte Phels dochter te wive;</l>
<l>Want si was vroet ende scoen van live /</l>
<l n="185">So datse hem haer vader gaf.</l>
<l>Dus seghet dlatijn daer af.</l>
<l>Ende dese dochter / dat ghijt wet /</l>
<l>Was gheheten Cuseth.</l>
<l>Dit was Alexanders moeder /</l>
<l n="190">Alsict u vore maecte vroeder.</l>
<l>Aldus was Bysas haer man.</l>
<l>Ane die vrouwe hi ghewan</l>
<l>Een dochter / alsic verstae /</l>
<l>Haer name was Bysantea /</l>
<l n="195">Vanden name vander stat</l>
<l>Daer haer vader coninc in sat.</l>
<l>Dese wart scone van live</l>
<l>Ende was ghegheven tenen wive</l>
<l>Armeluse / alsic las /</l>
<l n="200">Die een coninc van Romen was.</l>
<l>Armelus / dese grote here /</l>
<l>Minde die vrouwe so zere /</l>
<l><pb n="364"/>Dat hi haer die stat van Romen gaf /</l>
<l>Ende makese vrouwe daer af /</l>
<l n="205">Des hem des volcx rijcsghenoet</l>
<l>Bolghen cleyne ende groet;</l>
<l>Want si hem des bolghen sere</l>
<l>Dat een vrouwe soude sijn haer here.</l>
<l>Dese vrouwe Bysantea</l>
<l n="210">Droech .iij. sonen / alsic versta.</l>
<l>Dierste was ghenamt aldus</l>
<l>Naden vader Armelius /</l>
<l>Dander hiet Urbanus /</l>
<l>Die derde hiet Cladius.</l>
<l n="215">Armelius regneerde algader</l>
<l>In Rome naden vader;</l>
<l>Urbanus in Bysanten der stat /</l>
<l>Der sijn moeder vrouwe in sat /</l>
<l>Ende Cladius in Alexandrien.</l>
<l n="220">Dus hoerdic den boeken lijen.</l>
<l>Aldus ghelucklike quamen</l>
<l>Dese .iij. riken te samen</l>
<l>Op Cusets der vrouwen gheslachte /</l>
<l>Die so groet sijn van machte /</l>
<l n="225">Die coninc Phels dochter was</l>
<l>Van Ethyopen / alsic las.</l>
<l>Hier af sal comen te hant</l>
<l>Daere ic voer af dede becant /</l>
<l>Die welke van Gode sal comen /</l>
<l n="230">Ende den Kerstenen te vromen</l>
<l>Inden lesten daghe / als ghi</l>
<l>Hier vore hoeret segghen mi.</l>
<l>Dit voersach in sire tijt</l>
<l><pb n="365"/>Die heylighe coninc David</l>
<l n="235">Meer dan .iij<hi rend='sup'>m</hi>. jaer voer dien /</l>
<l>Dat dien soude gheschien</l>
<l>Bi desen Constante / die ic u</l>
<l>Hier vore hebbe gheseget nu /</l>
<l>Die wt Egypten sal wesen /</l>
<l n="240">Alsic u vore hebbe ghelesen /</l>
<l>Die coninc sal sijn / dat wet /</l>
<l>In Grieken ende van Rome met.</l>
<l>Aldus dragen si over een</l>
<l>Sibilla ende Methodotius ghemeen;</l>
<l n="245">Nochtan tusschen hen beyden waren</l>
<l>Die tijt van .ij<hi rend='sup'>m</hi>. jaren.</l>
<l>Dese Constant sal met eren</l>
<l>Die Heyden ende die Ioden bekeren /</l>
<l>Of hi sal hen nemen dleven /</l>
<l n="250">Alsic hier vore hebbe bescreven.</l>
<l>Sine macht / alsic las daer /</l>
<l>Sal staen .C. ende .XX. jaer /</l>
<l>Ende dan sal dIoedscap met allen</l>
<l>Aen dat kersten ghelove vallen /</l>
<l n="255">Ende dan salmen van allen hoeken</l>
<l>Dat heylich graf van Cristum besoeken /</l>
<l>Ende dat eren met werdecheden</l>
<l>Boven alle dandre steden.</l>
<l>In deser tijt als wi lesen /</l>
<l n="260">Sal dIoedscap behouden wesen /</l>
<l>Ende die van Ysrahel mede</l>
<l>Selen wonen in seker stede;</l>
<l>Want sint si Cristum brachten ter doet /</l>
<l><pb n="366"/>En hadden si meer lant no hoet.</l>
<l n="265">Maer nu selen si kennen claer</l>
<l>Dat si ghedoelt hebben swaer /</l>
<l>Ende dan sal na dese saken</l>
<l>Antkerst komst zere naken.</l>
<l>Sente Pauwels / dat wet /</l>
<l n="270">Heeft hier af vele gheset</l>
<l>In sijne epystolen / dats waer /</l>
<l>Die hi sayde hier ende daer.</l>
<l>Cristus / die heylighe Gods Sone /</l>
<l>Spreect hier af harde scone /</l>
<l n="275">Waer bi dat wijf no man</l>
<l>Twifelen en darf hier an.</l>
<l>Vrouwe Sibilla latic nu staen /</l>
<l>Ende wille op Methodotius gaen /</l>
<l>Den heylighen goeden man /</l>
<l n="280">Die vele goets segghen can /</l>
<l>Ende wraken ende plaghen al /</l>
<l>Die God Onse Here senden sal</l>
<l>Eer comen sal die leste stonde /</l>
<l>Ende al om des menschen sonden.</l>
</div>
<div type="chapter"><head type="chapter">Dat tRoemsche rijc vele riken verduert heeft ende verwonnen. C. III. </head>
<l n="285">NU keric weder sekerlijc</l>
<l>Op dat hoghe Roemsche rijc /</l>
<l>Dat alle riken heeft verduert /</l>
<l>Also ons distorie ruert /</l>
<l>Ende neder gheworpen / twaren /</l>
<l n="290">Hoe groet van machte si waren.</l>
<l><pb n="367"/>Ende het sal dleste sijn / sonder waen /</l>
<l>Dat op ertrike sal staen.</l>
<l>Ende so wanneer dat te nieute gaet /</l>
<l>Sal kerstenheyt sijn in crancken staet /</l>
<l n="295">Also ic vore al te hant</l>
<l>In dierste boeke dede becant.</l>
<l>Dat grote ryke van Babilone /</l>
<l>Dat so langhe stont ende so scone /</l>
<l>Hoe jammerlijc dat wort gheint /</l>
<l n="300">Alsmen in distorien vint.</l>
<l>Merct dat Nembrochs gheslachte /</l>
<l>Dat Moyses metter Gods crachte</l>
<l>Te also groter eren brachte /</l>
<l>Ende daer God oec om wrachte</l>
<l n="305">Also menech teken groet</l>
<l>Van miraculen al bloet /</l>
<l>Der welker ryke voer waer</l>
<l>Duerde meer dan .M. jaer.</l>
<l>Nochtan wert te nieute bracht</l>
<l n="310">Mids tsRoemsche rijke macht.</l>
<l>Dat rijke van Egypten / dat wet /</l>
<l>Ende van Machedonien met /</l>
<l>Dese stonden alle sekerlike</l>
<l>Ieghen dat Roemsche ryke /</l>
<l n="315">Ende si worden ghedestrueert</l>
<l>Ende alle te nieute ghekeert.</l>
<l>Sint dat Roemsche rijc began</l>
<l>En was noyt rijc voert an</l>
<l>Dattet jeghen woude kiven</l>
<l n="320">En moeste verwonnen bliven /</l>
<l>Ende het sal oec dat leste wesen /</l>
<l><pb n="368"/>Also wi in vele boeken lesen.</l>
<l>Tkeyserrijc sijn beghin nam</l>
<l>Doen Cristus op ertrike quam /</l>
<l n="325">Ende die heylighe Kerke / meer no min /</l>
<l>Nam met Cristo haer beghin;</l>
<l>Ende dese .ij. / sonder waen /</l>
<l>Duren also lange als ertrike sal staen /</l>
<l>Ende als deen valt / dat wet /</l>
<l n="330">So sal dander vallen met.</l>
<l>Dat sal wesen / twaren /</l>
<l>Als hem Antkerst sal baren;</l>
<l>Dan sal beyde clerc ende leec</l>
<l>Int ghelove sijn harde weec.</l>
<l n="335">Daer na ic hier segghen sal</l>
<l>Groet jammer sonder ghetal /</l>
<l>Also ict vant bescreven /</l>
<l>Daer elc mensche af mach beven.</l>
</div>
<div type="chapter"><head type="chapter">Hoe die werelt in .VI. of in .VII. ghedeylt es van dat si began tot dat si eynden sal. C. IV. </head>
<l>DIe tijt van desen ertrike /</l>
<l n="340">Daert began sekerlike</l>
<l>Tote daert weder inden sal /</l>
<l>Es in sessen ghedeelt al.</l>
<l>Sulke maken daer .vij. af;</l>
<l>Maer mijn meester mi dus gaf.</l>
<l n="345">Dierste duerde / min no mee /</l>
<l>Van Adame tote Noe;</l>
<l>Van Noe tote Abraham;</l>
<l>Die derde tote Moyses quam /</l>
<l><pb n="369"/>Die vierde tote David den coninc /</l>
<l n="350">Die vijfste tote men Cristum hinc;</l>
<l>Die seste / alsic bewende /</l>
<l>Duert toter werelt inde;</l>
<l>Die .vij. / als een wijs man seyt /</l>
<l>Es hier boven in dewecheyt /</l>
<l n="355">Daert en daget no en deemt /</l>
<l>Noch nemmermeer inde en nemt.</l>
<l>In desen sessen besonder</l>
<l>So wracht God sonderlinghe wonder.</l>
<l>Aldus sijn wi / des seker sijt /</l>
<l n="360">Inden alder lesten tijt</l>
<l>Daer dese werelt in moet inden.</l>
<l>Dan mach nieman anders vinden;</l>
<l>Maer nieman en mach / sonder waen /</l>
<l>Weten hoe langhe si sal staen.</l>
<l n="365">Maer wet / also ict vinde /</l>
<l>Dat die tijt es biden inde</l>
<l>Bi vele redenen die ic u</l>
<l>Daer toe wille vertracken nu.</l>
<l>Daer om souden wi met alder macht</l>
<l n="370">Op onse hoede sijn dach ende nacht</l>
<l>Ieghen dat comen sal die dach /</l>
<l>Die gheen mensche ontflien en mach.</l>
<l>Waect / seyt Onse Here in die Scrifture /</l>
<l>Want ghine hebt tijt noch ure.</l>
<l n="375">Ter yrster ewen / alsict versta /</l>
<l>Volget die meeste wrake na;</l>
<l>Dat was metten watre / als ghi</l>
<l>Hier vore horet seggen mi /</l>
<l>Ende die swaerste wrake van allen</l>
<l n="380"><pb n="370"/> Sal in die leste eewe ghevallen /</l>
<l>Ia sware dan alle die</l>
<l>Vormaels ghevielen ye /</l>
<l>Ia dan si alle te samen waren /</l>
<l>Alsic hier namaels sal openbaren.</l>
</div>
<div type="chapter"><head type="chapter">Vander verkeertheyt der werelt. C. V. </head>
<l n="385">ONse Here Ihesus Cristus seyt / sonder waen /</l>
<l>Het sal volc jeghen volc opstaen</l>
<l>Ende oec riken jeghen rike /</l>
<l>Ende het selen in ertrike</l>
<l>Erdbevinghen sijn voer waer.</l>
<l n="390">Oec leestmen hier voer waer:</l>
<l>Alse broeder jeghen broeder vecht /</l>
<l>Ende tkint jeghen den vader recht /</l>
<l>Ende ere ende gherechticheyt</l>
<l>Ende Gods vresen sijn af gheleyt /</l>
<l n="395">Ende alsmen scalcheyt wijsheyt mect /</l>
<l>Ende die gherechtige achter stect /</l>
<l>Ende elc siet op sijn gheniet</l>
<l>Dan so naect / des seker sijt /</l>
<l>Die anxtelike leste tijt /</l>
<l n="400">Daer ic vore af hebbe gheseyt /</l>
<l>Die elc mensche wel duchten mach.</l>
<l>Nu merct ende wilt gomen</l>
<l>Of dese tijt nu es comen.</l>
<l>Ghi siet nu nijt ende discoert</l>
<l n="405">In elc lant / in elke poert /</l>
<l><pb n="371"/>Nieman en wilt / des sijt gewes /</l>
<l>Den andren laten voer dat hi es;</l>
<l>Men siet nu in allen lande</l>
<l>Orloghen opgaen menegherande</l>
<l n="410">Also verre als ertrijc gaet /</l>
<l>Dat cume enich lant in rasten staet.</l>
<l>Paeuse ende prelate mede</l>
<l>Houden discort ende onvrede;</l>
<l>Stede ende oec abdijen</l>
<l n="415">Houden binnen hare partijen /</l>
<l>Elc jeghen andren / hoe dat vaert;</l>
<l>Nochtan si cume weten wat hen deert</l>
<l>Anders dan elc gheheel</l>
<l>Wilt hebben dmeeste vordeel /</l>
<l n="420">Ende vullen sijns selfs kiste.</l>
<l>Maer ghemeen orbore gaet te quiste.</l>
<l>Also ic can ghenemen goem /</l>
<l>Orloghet die neve jeghen den oem /</l>
<l>Ende die broeder jeghen den broeder /</l>
<l n="425">Tkint jeghen vader ende moeder:</l>
<l>Nieman en scaemt hem sire quaetheyt /</l>
<l>Maer elc wilt sijn ghemeyt.</l>
<l>Metten goeden maect men spot;</l>
<l>Doetmoedeghe houdt men over sot;</l>
<l n="430">Nochtan es oetmoedecheyt</l>
<l>Slotel alder wijsheyt.</l>
<l>Der menschen manieren ende sede /</l>
<l>Ende vanden clederen die snede /</l>
<l>Ende meest daer doget ende ere in lach</l>
<l n="435">Es al verkeert op desen dach.</l>
<l>Gods vreese es verdreven /</l>
<l><pb n="372"/>Ghierecheyt es ons bleven /</l>
<l>Hoverde ende nidechede</l>
<l>Legeren nu in elke stede.</l>
<l n="440">Die scalke vonde connen vinden /</l>
<l>Ende die met worden also binden</l>
<l>Dat die loghene schijnt waer /</l>
<l>Die heten wijs hier ende daer.</l>
<l>Dese begheren te haren rade</l>
<l n="445">Alle die liede vroech ende spade;</l>
<l>Dese sijn van groten love</l>
<l>Beyde inder paeuse hove</l>
<l>Ende inder prelaten met /</l>
<l>Ende inder princen / dat wet /</l>
<l n="450">Ende in steden ende in kanesijen /</l>
<l>Ende oec elx in abdijen;</l>
<l>Dese sijn harde wel ghehoert</l>
<l>Ende oec ghetrocken voert /</l>
<l>Maer die goede gherechte man</l>
<l n="455">Moet buten der dore bliven dan.</l>
<l>Maer wet datten God buten</l>
<l>Sire dore niet en sal sluten!</l>
<l>Die manne draghen cledere mede</l>
<l>Cort tote hare scamelhede;</l>
<l n="460">Vrouwen draghen cledre lanc /</l>
<l>Daer si in sijn ghepranct /</l>
<l>Datmen daer dore merct ghereyt</l>
<l>Die vorme herre scamelheyt /</l>
<l>Daer si die manne mede leyden</l>
<l n="465">Te gheloesder loesheyden.</l>
<l>Si tonen hen die kele ghereet</l>
<l>Ende willen des sijn ghemeet.</l>
<l><pb n="373"/>Die vrouwen in ouden daghen</l>
<l>Hen nauwe te decken plaghen.</l>
<l n="470">Mi ghedenct wel / dat ghijt wet /</l>
<l>Dat een vrouwe niet en had gheset</l>
<l>Op hare hoet haers mans caproen /</l>
<l>So groet was hare scamelheyt doen.</l>
<l>Also oec in deser ghelike</l>
<l n="475">Es die soetheyt der musike</l>
<l>Sere ghekeert in discort /</l>
<l>Alsmen daghelijx nu hoert;</l>
<l>Want die meest discorts bringhen</l>
<l>Dat sijn die ghene die best singhen.</l>
<l n="480">Aldus / alsic hier mach leren /</l>
<l>Sietmen alle dinc verkeren;</l>
<l>Dats een teken / sonder saghen /</l>
<l>Dat het naect den doemsdaghe.</l>
</div>
<div type="chapter"><head type="chapter">Hoe die Ysmaliten selen comen toter werelt onvromen. C. VI. </head>
<l>ANe dese tekene die ghi</l>
<l n="485">Hebt horen segghen mi /</l>
<l>Machmen verstaen / sijts gewes /</l>
<l>Dat die tijt nu comen es</l>
<l>Van sonderlingher wraken /</l>
<l>Die groet wonder sal maken /</l>
<l n="490">Also ic u hier vore vertrac /</l>
<l>Ghelijc dat Sibilla sprac /</l>
<l>Ende daer thoe Methodotius /</l>
<l>Die hier seget aldus /</l>
<l><pb n="374"/>Also ic las inden Latine:</l>
<l n="495">"In die grote welde woestine</l>
<l>Woent een volc van vremden viten</l>
<l>Diemen heet Ysmaliten /</l>
<l>Na enen man hiet Ysmael.</l>
<l>Dit volc es wreet ende fel /</l>
<l n="500">Ende wracht in ouden daghen</l>
<l>In Orienten vele plaghen /</l>
<l>Ende sonderlinghe inder Ioden lant.</l>
<l>Doen quam een Iode ende was ghenamt</l>
<l>Gedeon / der Ioden hoetman /</l>
<l n="505">Die dit quade volc verwan</l>
<l>Ende jaeghese weder te samen</l>
<l>In de woestine / van der si quamen.</l>
<l>Ende daer / also men leest /</l>
<l>Hebben si oyt seder gheweest.</l>
<l n="510">Dese selen in desen termijn</l>
<l>Daer wi alle nu in sijn /</l>
<l>Dats inde leste eewe /</l>
<l>Wtcomen alse leewe /</l>
<l>Ende verheren ende verslinden</l>
<l n="515">Al dat si voer hen vinden /</l>
<l>Ende winnen der Kerstene lande</l>
<l>Met manslachte / rove ende scande /</l>
<l>Ende selen oec jammerlike</l>
<l>Verdrucken dat Roemsche ryke /</l>
<l n="520">Also Daniel wel can lyen</l>
<l>In sire sekerre prophetien /</l>
<l>Ende Ezechiel / die heylighe man /</l>
<l>Die oec wel propheteren can /</l>
<l>Hoe dat Ysmaels gheslachte</l>
<l n="525"><pb n="375"/> Comen sal met groter machte /</l>
<l>Van Gode verwect daer toe /</l>
<l>Dats dat si wreken selen soe</l>
<l>Bitterlijc der menschen sonden /</l>
<l>Daer si langhen tijt in stonden.</l>
<l n="530">Dit volc met sire partijen /</l>
<l>Dit sal wesen een castijen</l>
<l>Sonder ghelijc / sijt seker das /</l>
<l>Welc ghelijc noyt eer en was.</l>
<l>Ende wet dat God Onse Here</l>
<l n="535">Dit en doet / min no meere /</l>
<l>Omdat Hi die quade mint /</l>
<l>Want si Gode en minnen twint;</l>
<l>Maer om dat Hi altoes inden stonden</l>
<l>Also wreken wilt de sonden /</l>
<l n="540">Also Hi water comen dede</l>
<l>Daer Hi ertrike verdrencte mede.</l>
<l>Dat Alexander / die tyran /</l>
<l>Ertrijc versloech ende verwan /</l>
<l>Dan dede God niet om sijn ere /</l>
<l n="545">Maer om der sonden wrake mere /</l>
<l>Ende daer om van allen mesvallen</l>
<l>Diemen hier ende daer siet vallen.</l>
<l>Die heylighe Moyses / ic las also /</l>
<l>Sprac dus den volke van Ysrael toe /</l>
<l n="550">Doen hise leyden soude scone</l>
<l>In dat lant van promissione:</l>
<l>"God Onse Here en leydt u twint</l>
<l>In dat lant om dat Hi u mint /</l>
<l>Maer Hi wilt met u spreken</l>
<l n="555">Des lands sonden ende ghebreken."</l>
<l><pb n="376"/>In deser wisen rechte</l>
<l>Selen nu dese knechte</l>
<l>Inder Kerstene lant keren /</l>
<l>Ende die winnen ende struweren.</l>
<l n="560">Aldus sal Onse Here / met</l>
<l>Den vulen volke besmet /</l>
<l>Wreken inder selver stonden</l>
<l>Der Kerstinen stinkende sonden.</l>
</div>
<div type="chapter"><head type="chapter">Dat die bisscop van Ludicke met andren vremden heren street jeghen sine ghemeynte. C. VII. </head>
<l>DAer ic tote Antwerpen sat /</l>
<l n="565">Ende dichte ter selver stat /</l>
<l>Ende daer hoerdic mare</l>
<l>Dat te Ludicke gestreden ware</l>
<l>Tusschen die ghemeente ende den bisscop /</l>
<l>Die sine liede liepen op /</l>
<l n="570">Daer doet verslaghen bleef dan</l>
<l>Van Valkenbosch die vrome man /</l>
<l>Ende sire liede een groet conroet</l>
<l>Daer oec aen lach scade groet.</l>
<l>De bisscop liet die heren daer</l>
<l n="575">Ende trac selve achterwert / dats waer /</l>
<l>Ende oec die coninc van Byhem /</l>
<l>Die daer comen was met hem /</l>
<l>Ende graven oec een deel</l>
<l>Lieten die ghemeente gheheel /</l>
<l n="580">Ligghende opt velt /</l>
<l><pb n="377"/>Ende trocken in haer ghewelt</l>
<l>Hier ende daer ende daer si mochten /</l>
<l>Met min eren dan si daer brochten.</l>
<l>Doen peynsdic ten yersten worde</l>
<l n="585">Dat dit desen boec toe hoerde</l>
<l>Want dat es in waren saken</l>
<l>Een exempel van Gods wraken</l>
<l>Van dat ic inder waerheyt</l>
<l>Hier vore vele hebbe gheseyt /</l>
<l n="590">Hoe dat die heren altoes souden</l>
<l>Haer liede te vriende houden /</l>
<l>Ia beyde rike ende mate /</l>
<l>Dat so ware te haren bate;</l>
<l>Want als die ghemeente wert in ruren /</l>
<l n="595">En mach hi daer niet jeghen duren;</l>
<l>Want in onbescedenheden</l>
<l>Willem si alle dinc beleden /</l>
<l>Ende sonderlinghe haren toren /</l>
<l>Op die liede wel gheboren;</l>
<l n="600">Ende nerghen niet en mach een here</l>
<l>Sijn liede verwerken mere</l>
<l>Dan om dat hi / des sijt vroet /</l>
<l>Vonnesse no recht en doet /</l>
<l>Ende sijns lants ende sire stede</l>
<l n="605">Preuvilegien breect mede;</l>
<l>Nochtan verwerct hi boven al</l>
<l>Gode / die swaerlike wreken sal.</l>
<l>Houdt u volc te vriende / ghi heren /</l>
<l>Sone sal u God no mensche deren /</l>
<l n="610"><pb n="378"/> Indien dat ghi wilt leyden</l>
<l>U dinghen met gherechticheyden.</l>
</div>
<div type="chapter"><head type="chapter">Hoe die werelt gheplaghet sal werden met quaden volke ende overmids oncuysheyt. C. VIII. </head>
<l>LIeve kindre / des seker sijt</l>
<l>Dat wi nu sijn inden tijt /</l>
<l>Die welke tijt meer no min</l>
<l n="615">Op Ons Heren gheborte ghinc in /</l>
<l>Welke tijt / sonder waen /</l>
<l>Vele langher heeft ghestaen</l>
<l>Dan enech vanden anderen stoet /</l>
<l>Daer wi bi moghen wesen vroet /</l>
<l n="620">Dat dit leste es van dien</l>
<l>Daer allet wonder in sal ghescien /</l>
<l>Ende dat die wondre oec nu in gaen /</l>
<l>Alsic u hier dede verstaen.</l>
<l>Wondre ghesciet nu goet ende swaer</l>
<l n="625">In alde werelt / hier ende daer:</l>
<l>Paeuse / keysere ende coninge mede /</l>
<l>Ende daer toe alle kerstenhede /</l>
<l>Gaen nu staen in discorde.</l>
<l>Merct of waer sijn dese worde.</l>
<l n="630">Nu hoert wat Methodotius seyt</l>
<l>Vander sonderlingher quaetheyt</l>
<l>Ende vanden zwaren sonden /</l>
<l>Daer tfolc inden lesten stonden</l>
<l>Met om sal gaen ende hanteren</l>
<l n="635">Daer God om sal destruweren:</l>
<l>"Manne ende wive mede</l>
<l><pb n="379"/>Selen hen ter oncuuschede</l>
<l>So zere setten te samen /</l>
<l>Dat si hem niet en selen scamen;</l>
<l n="640">Ia / hets scande dat ict scrive /</l>
<l>Manne met manne/ wive met wive /</l>
<l>Ende den wech der naturen</l>
<l>Breken met quader luxuren;</l>
<l>Tote enen wive beyde gader</l>
<l n="645">Selen gaen zone ende vader."</l>
<l>Ic vermide mi / des seker sijt /</l>
<l>Te segghene te deser tijt</l>
<l>Alsulke grote oncuuscheyt /</l>
<l>Alse Methodotius daer seyt.</l>
<l n="650">Maer en es dinc / verstaet /</l>
<l>So oncuusche no so quaet /</l>
<l>Men maeght sonder scande</l>
<l>Wel setten alderhande /</l>
<l>Ende die stinkende sonden</l>
<l n="655">Sal God wreken in dien stonden</l>
<l>Metten vulsten lieden die</l>
<l>In die werelt quamen ye.</l>
<l>Aldus can God doen striken</l>
<l>Sijn vonnesse. Met gheliken</l>
<l n="660">Met vrouwen ende met joffrouwen mede</l>
<l>Selen si doen haer oncuuschede /</l>
<l>Ende worpen die cavelen te voren</l>
<l>Wien si yrst sal gheboren.</l>
<l>Dese plage ende dese scande</l>
<l n="665">Sal gaen van lande te lande;</l>
<l>Si selent al doen vanden live /</l>
<l>Beesten / mannen ende oec wive;</l>
<l><pb n="380"/>Borghe / huse ende oec wijngarde /</l>
<l>Bossche / weyde ende bogarde</l>
<l n="670">Selen si al omme destruweren /</l>
<l>Ende woesten ende omkeren.</l>
<l>Wie dat dlijf mach ontdraghen</l>
<l>Selen in bossche ende in haghen /</l>
<l>Op berghe ende in holen</l>
<l n="675">Hen berghen ende ontstolen /</l>
<l>Daer si van honghre selen sterven /</l>
<l>Ende van dorste oec bederven.</l>
<l>Ende sine selen hebben mede</l>
<l>Niet te bedecken hare lede.</l>
<l n="680">Die rike selense vaen</l>
<l>Ende selense jammerlike slaen /</l>
<l>Of si selen hen wisen die stat /</l>
<l>Daer verborghen leget die scat.</l>
<l>Die kerken selen si roven /</l>
<l n="685">Ende brekense onder ende boven.</l>
<l>Die pelne ende sindale</l>
<l>Ende ormenten alte male</l>
<l>Daer men Gode met te dienen plach</l>
<l>Dit es jammer sonder verdrach</l>
<l n="690">Selen si nemen telker stede</l>
<l>Ende cleden hare wive daer mede.</l>
<l>In die kerken oec met allen</l>
<l>Selen si haer perde stallen</l>
<l>Opter heylighen grave /</l>
<l n="695">Dat es jammer te spreken ave.</l>
<l>Oec si haer oncuuscheyt met wiven</l>
<l>Selen in die kerken bedriven.</l>
<l>Priestren die gegherwet staen</l>
<l><pb n="381"/>Vorden outaer selen si doet slaen;</l>
<l n="700">Ende die meest ghestelijc scinen /</l>
<l>Selen si doen meest pinen.</l>
</div>
<div type="chapter"><head type="chapter">Dat vele liede tkersten ghelove noch selen laten ende Onsen Here afgaen. C. IX. </head>
<l>ONse behoeder Ihesus Cristus</l>
<l>Ende die heylighe Paulus</l>
<l>Segghen / dat in desen tiden</l>
<l n="705">Tghelove zere sal liden /</l>
<l>Ende dat si die schenen die beste</l>
<l>Verkeren selen in dat leste /</l>
<l>Ende dat Kerstenheyt begheven /</l>
<l>Ende als heydene liede leven /</l>
<l n="710">Also dat tghelove dan al</l>
<l>Bina te nieute werden sal;</l>
<l>Ia / sonder slach ende sonder stoet /</l>
<l>Ende sonder bedwanc van enegher noet /</l>
<l>Salder vele utermaten</l>
<l n="715">Dat kerstijn ghelove laten /</l>
<l>Ende aen dat ghelove keren</l>
<l>Dat hen die duvel sal leren.</l>
<l>Noch so seyt Paulus</l>
<l>Voert dese worde aldus:</l>
<l n="720">Inder lester tijt / sonder waen /</l>
<l>Selen wreede tide ingaen</l>
<l>Dat die menschen buten ende binnen</l>
<l>Hem selven zere sullen minnen /</l>
<l>Gode ontsien groet no clene /</l>
<l n="725">Hoverdech van moede ende onrene /</l>
<l><pb n="382"/>Sonder minne sinen evenkersten /</l>
<l>Alle doghet sal hen ghebersten.</l>
<l>Minnen salmen die quade /</l>
<l>Ende den goede doen onghenade;</l>
<l n="730">Voer oghen vrienscap toghen /</l>
<l>Maer verraden achter die oghen.</l>
<l>U mach duncken dat ic langhe</l>
<l>Op dese materie hanghe;</l>
<l>Maer wet dat inder waerheyt /</l>
<l n="735">Datter dlatijn vele meer af seyt /</l>
<l>Ia noch also vele alsic u</l>
<l>Hier vore hebbe gheseghet nu.</l>
<l>Nu salmen sien claer ende fijn /</l>
<l>Welc die quade of die goede sijn.</l>
<l n="740">Dit sal sijn / sonder missen /</l>
<l>Die tijt van proefenissen:</l>
<l>Hier salmen openbaer kinnen</l>
<l>Hen die Gode met trouwen minnen;</l>
<l>Want die in noet herderen</l>
<l n="745">ende volstaen sonder verkeren /</l>
<l>Dat selen die sijn waerlike</l>
<l>Die verdient hebben dat hemelrike</l>
<l>Oec salmen kinnen / te waren /</l>
<l>Die ghene die quadijen waren.</l>
<l n="750">Daer om vorsprac God Onse Here:</l>
<l>Als men persequeert sere</l>
<l>Ende vernoye doet ende doghen</l>
<l>Om minen wille / suldi verhoghen</l>
<l>Ende blide sijn ende verduldech;</l>
<l n="755">Want u loen wert menechfuldech.</l>
<l>Dus ghepersequeert waren si / twaren /</l>
<l><pb n="383"/>Die propheten die vormaels waren;</l>
<l>Ende die ten inde volherden</l>
<l>Selen alle behouden werden.</l>
</div>
<div type="chapter"><head type="chapter">Hoe ende van wien die Ysmaliten weder verwonnen selen werden, ende waer dat ghescien sal. C. X. </head>
<l n="760">NU als dese Ysmaliten sien</l>
<l>Hem alle dese voerspoet ghescien /</l>
<l>Ende si hebben in haren handen</l>
<l>Nalics alle die landen /</l>
<l>Ende die Kerstine hebben verwonnen</l>
<l n="765">Dat si hen niet gheweren en connen /</l>
<l>Selen si in groten glorien</l>
<l>Wesen in hare victorien /</l>
<l>Sonder sorghe eten ende drincken;</l>
<l>Elc sal anderen blidelijc schincken;</l>
<l n="770">Si selen segghen: nu hebben wi</l>
<l>Ons selven ghemaect so vrij /</l>
<l>Dat wi dat Kerstenheyt breet ende lanc</l>
<l>Hebben algader in onse bedwanc /</l>
<l>So dat wi emmer mere</l>
<l n="775">Bliven moeten haer here /</l>
<l>Ende onse knechte moeten si wesen.</l>
<l>Ende altehant na desen</l>
<l>So sal een plaghe opstaen</l>
<l>Die zwaerlijc over hem sal gaen /</l>
<l n="780">Dies si luttel hadden ghemict;</l>
<l>Want het sal werden verwect</l>
<l>Een coninc mids der Gods cracht /</l>
<l>Die als niet sal sijn gheacht /</l>
<l><pb n="384"/>Ghelijc of si / sonder waen /</l>
<l n="785">Wt eenen slape waren ghestaen.</l>
<l>Dese coninc sal sijn / dat wet /</l>
<l>Van Grieken ende Romen met:</l>
<l>Dese sal comen gheslopen</l>
<l>Uter zee van Ethiopen</l>
<l n="790">Met cleynen volc te samen</l>
<l>Int lant daer si wt quamen /</l>
<l>Daer hi wonder sal bedriven;</l>
<l>Want haer kindre ende haer wiven /</l>
<l>Ende haer maghe groet ende clene</l>
<l n="795">Sal hi doden al ghemene.</l>
<l>Ende alse dit die Ysmaliten sien /</l>
<l>Selen si ghescofiert sijn mettien;</l>
<l>Want sijs hen niet en hadden vermoedt</l>
<l>Noch daer voer niet ghehoedt.</l>
<l n="800">Des coninx kindere selen</l>
<l>Oec na des vaders bevelen</l>
<l>Den Ysmaliten anegaen /</l>
<l>Ende die winnen ende verstaen /</l>
<l>Ende doen hem vele meer onghenaden</l>
<l n="805">Dan si den Kerstinen voer daden /</l>
<l>Also dat dat quade volc al</l>
<l>Onder die Kerstine vallen sal /</l>
<l>Ende hem onderdaen sijn meer</l>
<l>Dan hem die Kerstine waren eer.</l>
<l n="810">Ia / also seghet Latijn /</l>
<l>Selen si dan verdruct sijn</l>
<l>Dat si selen ligghen doet</l>
<l>Van honghere ende van breken groet /</l>
<l>Ende nieman diese siet</l>
<l n="815"><pb n="385"/> En sal haers ontfermen yet /</l>
<l>Also dat si / sonder waen /</l>
<l>Al te nieute selen gaen.</l>
<l>Dan selen die Kerstine te hant</l>
<l>Weder comen in haer lant /</l>
<l n="820">Ende si selen met bliden moede</l>
<l>Weder keren toten goede</l>
<l>Dat sijn ofte sijns vader was /</l>
<l>Ende hem onderwinden das /</l>
<l>Ende dat gaen erien ende sayen /</l>
<l n="825">Ende bouwen ende mayen /</l>
<l>Ende selen cortelike</l>
<l>Weder werden rike /</l>
<l>Ende in rasten ende in vreden</l>
<l>Setten lant ende steden /</l>
<l n="830">Ende vergheten als ende als</l>
<l>Haers jammerlijcs onghevals.</l>
<l>Lieve kindre / nu merct dan</l>
<l>Hoe God Onse Here wreken can</l>
<l>Als Hi wilt / nu hier nu daer /</l>
<l n="835">Na dat die sonde es swaer.</l>
<l>Dat die Heydene hier te voren</l>
<l>Dat Heylighe Lant hebben verloren /</l>
<l>Dat hem afwan Gord van Bulyoen /</l>
<l>Dat dede hen al haer sonden doen;</l>
<l n="840">Ende doent die Kerstine besaten</l>
<l>Met sonden ende met ommaten /</l>
<l>Doen quam Salladijn / die heylige man /</l>
<l>Die hen dat lant weder afwan.</l>
<l>Aldus en mach / sonder waen /</l>
<l n="845">Onghelijc niet langhe staen /</l>
<l><pb n="386"/>Alse Arestotiles / dat wet /</l>
<l>In enen boec wel heeft gheset.</l>
<l>Nu hoert die namen van dien</l>
<l>Landen / daer dit sal ghescien /</l>
<l n="850">Alsoet Methodotius</l>
<l>In sinen boeke scrijft aldus:</l>
<l>Grieken ende Ermenien /</l>
<l>Persen ende Romenien</l>
<l>Capedocien ende Affrike /</l>
<l n="855">Ende Celosien des ghelike /</l>
<l>Egypten ende Cecelien mede /</l>
<l>Tote bi Romen der stede /</l>
<l>Ende die eylande daer toe mee</l>
<l>Die ligghen omtrent der zee /</l>
<l n="860">Die selen nu in vrouden leven /</l>
<l>Also ic vore hebbe bescreven /</l>
<l>Ende die Roemsche coninc sal</l>
<l>Die ghene bederven al</l>
<l>Ende metten zwerde verslaen</l>
<l n="865">Die Cristum waren afghegaen.</l>
<l>Ende selen lant ende steden</l>
<l>In raste sijn ende in vreden /</l>
<l>Ende eten ende drincken sonder sorge /</l>
<l>Ende stichten stede ende borghe /</l>
<l n="870">Ende deen dander minnen so zere</l>
<l>Dat gaen sal uten kere /</l>
<l>Bruloften houden ende feesten /</l>
<l>Ende groten cost daer toe verleesten /</l>
<l>Ende haer ghenuechte daer in meren</l>
<l n="875">Buten der vresen Ons Heren;</l>
<l>Want spelen / drincken ende eten</l>
<l><pb n="387"/>Sal hen haers Sceppers doen vergheten /</l>
<l>Ende oec gout ende zilver dan /</l>
<l>Daer si aen legghen hare ziele dan.</l>
<l n="880">Ende dan na dese saken</l>
<l>Sal hen meer vernoys naken /</l>
<l>Also die heylighe man Paulus</l>
<l>In eenre epistelen seyt aldus:</l>
<l>"Alse die menschen segghen / wi</l>
<l n="885">Leven nu zeker ende vrij /</l>
<l>Dan sal hen cort opten hals</l>
<l>Comen so vele onghevals."</l>
<l>Ihesus Cristus spreect mede</l>
<l>Int Evangelium teenre stede:</l>
<l n="890">"Also alst volc in Noes tiden</l>
<l>At ende dranc / ende was blide /</l>
<l>Ende hielt grote brulochte /</l>
<l>Ende hem dat beste dochte /</l>
<l>Also salt sijn ten jonxsten daghen."</l>
<l n="895">Also hoertmen Cristum ghewaghen.</l>
<l>Lieve vriende! Nu merct dan /</l>
<l>Die al sijn ziele leghet an</l>
<l>Eten ende drincken / ende daer toe zere</l>
<l>In ghelde ende in der werelt ere /</l>
<l n="900">Ic segghe u dat te voren</l>
<l>Dat si te Gode niet en horen;</l>
<l>Want die God hebben sal</l>
<l>Moet Hem minnen boven al;</l>
<l>Want dat die mensche begheert</l>
<l n="905">Dats sijn God / wie dat weert.</l>
<l>Die bi nachte ende bi daghe</l>
<l>In haer ziele souden draghen</l>
<l><pb n="388"/>Haren Scepper / gheloeft mi des /</l>
<l>Daer die ziele na ghebeelt es /</l>
<l n="910">Ende draghen in die stede</l>
<l>Deser werelt ydelhede /</l>
<l>Hoverde / ghierecheyt menegherande /</l>
<l>Seker si doen Gode scande;</l>
<l>Want si Hem te confusen</l>
<l n="915">Verdriven wt sijns selfs huse /</l>
<l>Dat Hi daer om sceppen woude</l>
<l>Dat Hi daer selve in wonen soude /</l>
<l>Ende daer om oec mensche waert /</l>
<l>Ende die doet starf also haert.</l>
<l n="920">Eest dan wonder / nu mect /</l>
<l>Dat God dese overdaet wrect?</l>
<l>En es gheen mensche op ertrike /</l>
<l>Maer dade men hem des ghelike /</l>
<l>Hine soude hem belghen zere.</l>
<l n="925">Nu hoert hier noch wonders mere.</l>
</div>
<div type="chapter"><head type="chapter">Hoe die Yoden, die Alexander besloet, selen comen ende selen die werelt weder destruweren. C. XI. </head>
<l>NU als tfolc / dat ic vore seyde /</l>
<l>Sit in sire weldecheyde /</l>
<l>Ende naden vleesche leeft /</l>
<l>Ende Gods vrese vergheten heeft /</l>
<l n="930">Ende altoes also waent staen /</l>
<l>Dan selen werden ontdaen</l>
<l>Die porten / daer die here groet /</l>
<l>Alexander / die Ioden in sloet /</l>
<l>Die meer dan .ij<hi rend='sup'>m</hi>. jaer</l>
<l n="935"><pb n="389"/> Ghesloten hebben gheweest daer /</l>
<l>Die hi daer in sluten dede</l>
<l>Om hare grote ondadechede /</l>
<l>Ende om haer onnuttelijc leven</l>
<l>Dat si sonderlinghe bedreven.</l>
<l n="940">Al was Alexander een tyran /</l>
<l>Hi verbat Gode nochtan</l>
<l>Dat dese Ioden besloten worden /</l>
<l>Daer si niet sint wt en torden.</l>
<l>Dese Ioden met groten hopen</l>
<l n="945">Selen wt comen ghelopen</l>
<l>Inder ghelike ende inder ghebaren</l>
<l>Oft verwoede wolve waren /</l>
<l>Ende alt volc van groter duchte</l>
<l>Sal hem maken ter vluchte /</l>
<l n="950">Sonder beyden ende sonder weren;</l>
<l>So zere salt hem dan verweren;</l>
<l>Ende selen hen in bossche berghen</l>
<l>Ende oec in holen ende op berghen /</l>
<l>So datter vele sal sterven</l>
<l n="955">Van vreesen ende bederven.</l>
<l>Ende die Ioden en sal nieman</l>
<l>Ter erde besteden dan.</l>
<l>Dat quade volc / wildijt weten /</l>
<l>Sal vleesch van menschen eten /</l>
<l n="960">Ende van beesten drincken dbloet /</l>
<l>Dat sal hen duncken harde goet.</l>
<l>Si selen eten in haren doene</l>
<l>Beyde serpente ende scorpioene /</l>
<l>Ende dode corren daer sise vinden</l>
<l n="965">Selen si eten ende verslinden.</l>
<l><pb n="390"/>Adren / slanghen / sijts gewes /</l>
<l>Ende dat onmenschelijc es /</l>
<l>Selen si tetene bestaen.</l>
<l>Vrouwen die met kinde gaen</l>
<l n="970">Selen si opdoen sonder ducht /</l>
<l>Ende eten die ongheborne vrucht.</l>
<l>Die lande selen si struweren</l>
<l>Ende al in vulecheden keren /</l>
<l>Ende nieman en sal wesen so coene</l>
<l n="975">Daer jeghen iet te doene.</l>
<l>Lieve vriende / nu mict dan</l>
<l>Hoe God / Onse Here / castien can</l>
<l>Sine vriende / si lude si stille /</l>
<l>Die Hi bi Hem houden wille.</l>
<l n="980">Ic segghe u dat waerlike:</l>
<l>En comt nieman in hemelrike</l>
<l>Hine moest proeven / eest cort eest lanc /</l>
<l>Des drancs daer Cristus af dranc /</l>
<l>Also Cristus selve seyde</l>
<l n="985">Metten monde der waerheyde /</l>
<l>Met doghene ende met wederspoede /</l>
<l>Met arbeyde of met armoede /</l>
<l>Of met smade / sijt seker das /</l>
<l>Dat sonder Cristus niet en was.</l>
<l n="990">Die dese heeft in ertrike /</l>
<l>Ende diese nemt verduldechlike /</l>
<l>Die moet comen / te waren /</l>
<l>Daer Cristus voer es ghevaren.</l>
</div>
<div type="chapter"><head type="chapter"><pb n="391"/> <hi rend="italic">Hoe ende van wien die Heyden ende die Yoden weder verwonnen selen werden, ende van Antkerst gheboerte. C. XII. </hi></head>
<l>NU alst Onsen Here dunct tijt /</l>
<l n="995">Ende Hi ghenoech ghecastijt</l>
<l>Heeft die Hi wilt behouden</l>
<l>In sire ewigher vrouden /</l>
<l>Ende vriende gheproeft heeft fijn</l>
<l>Die int ghelove bleven sijn /</l>
<l n="1000">So sal Hi daer toe verkiesen dan</l>
<l>Enen ridder / enen vromen man /</l>
<l>Die op ene corte stonde sal</l>
<l>Dese quadijen verslaen al /</l>
<l>Ende al te nieute bringhen</l>
<l n="1005">Hen ende al haer dinghen.</l>
<l>Dit sal sijn die selve Constans /</l>
<l>Die ic u voer noemde thans /</l>
<l>Daer vrouwe Tyburcina af seyt</l>
<l>So meneghe scone vromecheyt.</l>
<l n="1010">Dat sal sijn die selve hant /</l>
<l>Daer ic vore af dede becant /</l>
<l>Die wt Ethyopen soude comen</l>
<l>Der eren Gods te vromen /</l>
<l>Comen dan van vrouwe Cuseth /</l>
<l n="1015">Alsic u vore hebbe gheset /</l>
<l>Die coninc sal sijn vrome</l>
<l>Beyde van Grieken ende van Rome.</l>
<l>Dese sal Heyden ende Ioden mede</l>
<l>Bringhen toter Kerstenhede /</l>
<l n="1020">Ende sijn regnatie sal daer</l>
<l><pb n="392"/>Staen meer dan hondert jaer /</l>
<l>Alse die vrouwe Tyburcina</l>
<l>Hier voer sprac / alsic versta.</l>
<l>Aldus droeghen si int ghemeen</l>
<l n="1025">Redelijc wale over een</l>
<l>Vrouwe Sibilla ende Methodotius /</l>
<l>In hare boeken las ict aldus.</l>
<l>In deser tijt / alsijt lesen /</l>
<l>Sal Antkerst gheboren wesen.</l>
<l n="1030">Dit woert Antkerst luudt also</l>
<l>Alse contrarien Cristo.</l>
<l>Alle boeken / sijt seker dies /</l>
<l>Noemenen sone des verlies;</l>
<l>Want verlies / jammer ende discoert</l>
<l n="1035">Sal hi maken weder ende voert /</l>
<l>Ende al ertrike besmetten</l>
<l>Ende in werringhen setten.</l>
<l>In Babylonien sal hi</l>
<l>Gheboren werden / lesen wi.</l>
<l n="1040">Babylonien bediedt den huse</l>
<l>Daer altoes in woent confuse;</l>
<l>Want confuse ende onghenade</l>
<l>Selen hem volghen vroech ende spade.</l>
<l>Cristus / wi lesen van Hem /</l>
<l n="1045">Wert gheboren in Bedlehem.</l>
<l>Bedlehem bediedt al bloet</l>
<l>Thuys daer in es dat broet;</l>
<l>Want dat levende broet vercoren</l>
<l>Wert in Bedlehem gheboren /</l>
<l n="1050">Cristus / van eenre maget fijn /</l>
<l><pb n="393"/>Die niet edelre en mochte sijn /</l>
<l>Ende Antkerst van enen wive /</l>
<l>Onreyne ende hoere van live.</l>
<l>Cristus quam om des volx behoude /</l>
<l n="1055">Antkerst omdat hijt bederven soude;</l>
<l>Daer om mach hi / sijt seker dies /</l>
<l>Wel heten sone des verlies;</l>
<l>Want hi sal verdoemt bliven /</l>
<l>Ende tfolc in doemsel driven.</l>
<l n="1060">Methodotius scrijft van hem /</l>
<l>Dat hi in Corozaim</l>
<l>Gheboren sal werden / ende daer na</l>
<l>Opghevoedt in Betsayda /</l>
<l>Ende regneren na dat</l>
<l n="1065">In Capharnaon der stat.</l>
<l>Corozaim / verstaet wel /</l>
<l>Bediedt Babylonia / ende niet el.</l>
<l>Babylonien sal te dien tiden</l>
<l>In haer selven zeere verbliden /</l>
<l n="1070">Om dat dese / also ic las /</l>
<l>Binnen haer gheboren was.</l>
<l>Bethsayda sal verbliden des /</l>
<l>Omdat hi daer opghehouden es.</l>
<l>Ende daer om sprac Cristus</l>
<l n="1075">In sijn Ewangelie aldus /</l>
<l>Alsmen daer spreect van hem:</l>
<l>Wee di / Coro zaym /</l>
<l>Ende wee di met / Bethsayda!</l>
<l>Wet dat Capharnaon volghet na:</l>
<l n="1080">Al werdi gheclommen / dat wet wel /</l>
<l><pb n="394"/>Tote daer boven inden hemel /</l>
<l>Ghi soudt nochtan vallen weder</l>
<l>Tote inder hellen neder.</l>
<l>Die Ewangelie seyt aldus /</l>
<l n="1085">Die selve sprac Ihesus Cristus /</l>
<l>Die selve es die waerheyt /</l>
<l>Also sijn heylighe mont seyt.</l>
</div>
<div type="chapter"><head type="chapter">Wt wat gheslechte dat Antkerst gheboren sal werden, ende waer af dat danssen yerstwerf quam. C. XIII. </head>
<l>MAer Iacob / die patriarke /</l>
<l>Hadde .xij. sonen starke;</l>
<l n="1090">Van elken quam een gheslachte</l>
<l>Groet / starc van machte /</l>
<l>Van welken sonen was een man</l>
<l>Die men bi namen noemde Dan.</l>
<l>Van desen sijn vader voerseyde</l>
<l n="1095">Meneghe grote archeyde /</l>
<l>Die van hem soude comen /</l>
<l>Meneghen zere tonvromen.</l>
<l>Dese si waren / dat wet wel /</l>
<l>Vanden volke van Ysrael /</l>
<l n="1100">Die dansten jeghen Gods ghebot</l>
<l>In die woestine omden afgod /</l>
<l>Die wile dat Moyses / dat wet /</l>
<l>Opten berch was om die wet.</l>
<l>Ende om dat gheslachte van Dan</l>
<l n="1105">Dat spel van dansen yrst quam /</l>
<l>Daer om heetment dansen / wet wale /</l>
<l>Beyde in Walsche ende in Dietsche tale /</l>
<l><pb n="395"/>Ende oec in andren talen mede /</l>
<l>Alsoet daer es die sede.</l>
<l n="1110">Ende dese Antkerst / als wijt lesen /</l>
<l>Sal van Dans gheslechte wesen /</l>
<l>Ende oec Iudas die wilen ere</l>
<l>Gode verriet / Onsen Here /</l>
<l>Ende menech ander quaet diet /</l>
<l n="1115">Daer vele jammers af es ghesciet.</l>
<l>Ende om dat dese was sulke man /</l>
<l>So was hi gheworpen dan</l>
<l>Uten hoghen ghetale</l>
<l>Der .XII. gheslechte altemale;</l>
<l n="1120">Ende in sire steden / dat ghijt wet /</l>
<l>So was Manasses gheset</l>
<l>Metten lote scone /</l>
<l>Die was Ioseps sone;</l>
<l>Die welke Iosep sone was</l>
<l n="1125">Iacobs / daer ic vore af las /</l>
<l>Ende Davids kindre broeder /</l>
<l>Ia van vader ende van moeder.</l>
<l>Aldus moeste Dan met crachte /</l>
<l>Ende daer toe al sijn gheslachte /</l>
<l n="1130">Uten getale sijn ghedaen /</l>
<l>Daer ute God woude ontfaen</l>
<l>Menscheyt / als sijn tijt quame.</l>
<l>Ghebenedijt so si sijn name!</l>
</div>
<div type="chapter"><head type="chapter"><pb n="396"/> <hi rend="italic">Hoe die coninc van Vrancrijc verloes enen strijt iegen den coninc van Ynglant, ende van .III. goeden poenten. C. XIV. </hi></head>
<l>DOen ic dit boec hadde bracht</l>
<l n="1135">Tote hier / metter Gods cracht /</l>
<l>Ghelijc dat ghi nu moghet horen /</l>
<l>Quam mi een mare te voren</l>
<l>Die te horne es jammerlike /</l>
<l>Dat Philips / coninc in Vrancrike /</l>
<l n="1140">Soude hebben ghestreden</l>
<l>Met groter moghentheden</l>
<l>Ieghen den Edewaerde van Inghelant.</l>
<l>Doen so dachtic al te hant</l>
<l>Dat dese wrake / doen ict hoerde /</l>
<l n="1145">Wel tote desen boeke behoerde;</l>
<l>Want sint dat die van Rome /</l>
<l>Alsic merke ende gome /</l>
<l>Ieghen die Affrike streden</l>
<l>Des es vele meer tijds leden</l>
<l n="1150">Dan .M. jaer / so en ghevel</l>
<l>So groet manslacht / wet wel /</l>
<l>Ende daer so vele heren groet</l>
<l>Opten velde om bleven doet</l>
<l>Onder coninghe ende hertoghen /</l>
<l n="1155">Graven ende bisscopen vermoghen /</l>
<l>Baenroetsen ende ridderen mede /</l>
<l>Ende knapen / die daer ter stede</l>
<l>In Philips side bleven doe</l>
<l>Tote .XL<hi rend='sup'>m</hi>. toe /</l>
<l n="1160"><pb n="397"/> Daer Edewaert met ghewelt</l>
<l>Op dien tijt behielt dat velt;</l>
<l>Daer hadde hi cume nochtan</l>
<l>Enen jeghen .v. manne.</l>
<l>Dit ghesciede / gheloves mi /</l>
<l n="1165">Niet verre van Annous in Brij.</l>
<l>Lieve kindre / nu wilt merken /</l>
<l>Hoe God / Onse Here / can werken /</l>
<l>Ende hoe van allen dinghen</l>
<l>Sijn vonnesse can toe bringhen /</l>
<l n="1170">Hoe dat comt van over dmere</l>
<l>Een coninc met enen cleynen here</l>
<l>In die crone van Vrancrike /</l>
<l>Dat die macht es van Kerstenrike /</l>
<l>Ende wint hem af borghe ende lant /</l>
<l n="1175">Ende street met hem metter hant /</l>
<l>Ende wint hem af dat velt /</l>
<l>Alsic u vore hebbe ghetelt.</l>
<l>Ay / ghi princen van ertrike /</l>
<l>Alse ghi sit hoeghelike</l>
<l n="1180">In uwen stoele met groter welde /</l>
<l>Als riddre of knape voer u helde</l>
<l>Nighen ende sijn onderdaen /</l>
<l>Ende alle tuwen dienste staen /</l>
<l>So en verheft u min no mere /</l>
<l n="1185">Maer peynst dan dat een here</l>
<l>Boven u es / die u mach</l>
<l>U leven nemen op enen dach /</l>
<l>Ende ghedenct oec met herten fijn /</l>
<l><pb n="398"/>Dat die liede u niet en sijn /</l>
<l n="1190">Maer Gods liede Ons Heren /</l>
<l>Die Hem daer toe woude keren /</l>
<l>Dat Hi om haer salicheyt groet</l>
<l>Mensche wort ende starf de doet.</l>
<l>Castijt u / heren / castijt</l>
<l n="1195">Bi andren heren / het es tijt /</l>
<l>Eer God / Onse Here / met allen</l>
<l>Laet sine wrake op u vallen.</l>
<l>Want als ghijt minst moedt / so mach</l>
<l>Op u comen die sware slach /</l>
<l n="1200">Ia / onversien ende onverhoedt /</l>
<l>Als ghijt alderminst moedt /</l>
<l>Also ghi daghelijx moghet sien</l>
<l>Aen andren heren ghescien</l>
<l>Al omtrent u / hier ende daer /</l>
<l n="1205">Met jammerliken slaghen zwaer.</l>
<l>Die selve God dien sloech</l>
<l>Mach u slaen / eest sijn ghevoech.</l>
<l>Het es gheseghet te menegher tijt:</l>
<l>Die hem bi enen anderen castijt /</l>
<l n="1210">Wert ghecastijt sachte.</l>
<l>Elc hem hier jeghen wachte.</l>
<l>Drie poente sijn / alsicse sach /</l>
<l>Daer met dat elc mensche mach</l>
<l>Behouden die gheminthede</l>
<l n="1215">Sijns Sceppers ende der menschen mede /</l>
<l>Die harde lichte te doen sijn /</l>
<l>Also icse las int Latijn.</l>
<l>Dierste es inden beghinne</l>
<l>Dat hi die Heylighe Kerke minne /</l>
<l n="1220"><pb n="399"/> Ende hare recht tallen stonden</l>
<l>Houde / hi esser met ghebonden.</l>
<l>En es gheen here so hoghe /</l>
<l>Keyser / grave no hertoghe /</l>
<l>Hine sal papen altoes eren;</l>
<l n="1225">Want si sijn vicarijse Ons Heren</l>
<l>Gheset hier in Cristus stede /</l>
<l>Ende den ghenen maken mede</l>
<l>Die alle dinc ghemaect heeft /</l>
<l>Ende sonder begin ende inde leeft.</l>
<l n="1230">Oec mach hi sonden vergheven /</l>
<l>Ia / daer toe dat verheven</l>
<l>Inghel no archangel en es /</l>
<l>Noch Cristus moeder / sijt gewes.</l>
<l>Dander poent es dat hi sal</l>
<l n="1235">Die privilegien houden al /</l>
<l>Ende die waerheyt van elker stede /</l>
<l>Ende sijns lants recht daer toe mede;</l>
<l>Want nerghens met en mach een here</l>
<l>Sijn liede verwerken mere</l>
<l n="1240">Dan dat hi sijn sartren breect /</l>
<l>Also ons een vroet man spreect.</l>
<l>Oec so breect hi trouwe daer /</l>
<l>Dat es voer Gode harde zwaer;</l>
<l>Want elc here sal van rechter scouden</l>
<l n="1245">Sijns lants recht wel houden;</l>
<l>Want woudse een ander breken /</l>
<l>Hi soudse oec moeten wreken.</l>
<l>Dat derde poent es dat een here</l>
<l>En sal nemen nemmer mere</l>
<l n="1250">Van sinen forfeyten / dan</l>
<l><pb n="400"/>Hem dat vonnes ghegheven can.</l>
<l>Nemt hi meer / des gheloeft /</l>
<l>Dan es hi niet beter dan gheroeft.</l>
<l>Maer elc here / vroech ende spade /</l>
<l n="1255">Sal daer af doen ghenade /</l>
<l>Also hi woude dat hem God dade</l>
<l>Als hi jeghen Hem yet mesdade;</l>
<l>Want sulke ghenade als men hier doet</l>
<l>Doet God ghinder / des sijt vroet /</l>
<l n="1260">Daer af dat ic die waerheyt</l>
<l>Hier vore wel hebbe gheseyt.</l>
<l>Of een lantshere des heeft verdient</l>
<l>Dat God niet en es sijn vrient /</l>
<l>Ende hem enen viant dan verwect</l>
<l n="1265">Daer Hi sijn gramscap mede wreect /</l>
<l>Die welke met rove ende met brande</l>
<l>Comt in des heren lande /</l>
<l>Eest dan recht / dat maect mi vroet /</l>
<l>Dat tfolc dat ontghelden moet /</l>
<l n="1270">Die onwet ende quaethede /</l>
<l>Die haer here / haer prince dede?</l>
<l>Hier antwerdic nu also /</l>
<l>Dat wel recht es / nu hoert hoe:</l>
<l>Dat die liede ghedoghen</l>
<l n="1275">Ende aensien met haren oghen</l>
<l>Dat haer here doet onwet /</l>
<l>Ende lants recht breect met /</l>
<l>Ende dat niet in tijts en weren /</l>
<l>Maer hem alles laten gheberen /</l>
<l n="1280">So moeten sijt ontghelden mede</l>
<l>Die quaetheyt die haer here dede.</l>
<l><pb n="401"/>Ghelijc oft een here talder tijt</l>
<l>Sijn liede corrigeert ende castijt /</l>
<l>Also selen si / vroech ende spade /</l>
<l n="1285">Alse haer here doet onghenade /</l>
<l>Die liede den here wederstaen</l>
<l>Als hi eneghe dinc wilt aengaen /</l>
<l>Die hem of sinen lande</l>
<l>Doen scade ofte scande.</l>
<l n="1290">Die een vrije stat berechten /</l>
<l>Ende die hem dan laten ontrechten</l>
<l>Die privilegien ende vrijheden</l>
<l>Die toe horen ere steden /</l>
<l>Om yemans danc oft gheniet /</l>
<l n="1295">Ende haer lijf daer vore en setten niet /</l>
<l>Sijn verloren / des sijt vroet /</l>
<l>Ere / lijf ende daer toe goet /</l>
<l>Om die ontrouwe / wet dat /</l>
<l>Die si daer doen hare stat.</l>
<l n="1300">Dus so scriven ons / te waren /</l>
<l>Doude vroede die wilen waren;</l>
<l>Want ghemeyn orber / sonder letten /</l>
<l>Salmen voer allen orber setten /</l>
<l>Alse Arestotiles ende Plato /</l>
<l n="1305">Ende Tullius oec also /</l>
<l>Ende ander meesters / wilt roeken /</l>
<l>Wel scriven in haren boeken.</l>
<l>Dese materie legghic neder /</l>
<l>Daer ic toe sal comen weder /</l>
<l n="1310">Wilt God / die alle dinc bekint /</l>
<l>Alsic den derden boec hebbe gheint /</l>
<l><pb n="402"/>Die u leren sal hoe dat ghi</l>
<l>Van allen wraken sult sijn vri.</l>
<l>En wilt wanhopen twint /</l>
<l n="1315">Wat wraken u God toe sint;</l>
<l>Want ghi seker sult sijn van desen</l>
<l>Dat hemelrijc u sal wesen.</l>
</div>
</div>
<div type="part"><head type="part comment"><pb n="403"/> III.</head>
<div type="chapter"><head type="chapter">Dat die mensche selve niet wreken en sal, ende hoe die rechter recht doen sal. Cap. I. </head>
<l>VAn Gods wraken heb ic u</l>
<l>Hier vore gheseghet nu /</l>
<l>Also ghi hebt ghehoert;</l>
<l>Nu so moghedi horen voert</l>
<l n="5">Vander menschen wraken dan /</l>
<l>So ict best gheraken can.</l>
<l>God sal metter wraken beyden /</l>
<l>Ende wreect met bescedenheyden /</l>
<l>Na dat groet es die mesdaet;</l>
<l n="10">Maer die mensche / dat verstaet /</l>
<l>Wreect dicke met haesten groet /</l>
<l>Des hi en heeft ghene noet /</l>
<l>Ende oec met groten onbeschede;</l>
<l>Want om een woert datmen sede /</l>
<l n="15">Oft om enen plat ghegheven /</l>
<l>So neemt men enen mensche dleven /</l>
<l>Of slaet hem af hant of been.</l>
<l>Dit en es ghelijc en ghene.</l>
<l>Die boeken van loyen houden /</l>
<l n="20">Die bleven sijn van ouden</l>
<l>Ende die keyser confirmeren /</l>
<l>Die vander werelt sijn heren /</l>
<l>Datmen sal doen ghelijc wet /</l>
<l>Lijf om lijf / let om let /</l>
<l n="25"><pb n="404"/> Voet om voet / hant om hant /</l>
<l>Oghen om oghen / tant om tant /</l>
<l>Ende des ghelike van allen /</l>
<l>Datten mensche mach ghevallen.</l>
<l>Menschen wrake en es niet goet /</l>
<l n="30">Ende wie dat wrake selve doet</l>
<l>Doet Gode onrecht ende scande /</l>
<l>Ende hoe den heren vanden lande</l>
<l>Sijn de wraken ane belanc</l>
<l>Aen dese .ij. / sonder wanc.</l>
<l n="35">Maer wiste een mensche datmen dade</l>
<l>Scade of sonde / vroech of spade /</l>
<l>Dat soude hi sonder beyden</l>
<l>Wreken inder jeghenwordecheyden /</l>
<l>Ende vromelike dat wederstaen /</l>
<l n="40">Al soudt aen yemans leven gaen;</l>
<l>Want dat ghebieden alle rechten /</l>
<l>Datmen cracht sal wederrechten</l>
<l>Ende wederstaen eer si ghesciet /</l>
<l>Maer men sal dat wreken niet;</l>
<l n="45">Want die wrake / sonder waen /</l>
<l>Sal aenden lanshere gaen /</l>
<l>Die in Gods stede set</l>
<l>Om elken te doen wet.</l>
<l>Oec en sal die / wats ghesciet /</l>
<l n="50">Sine beternesse nemen niet</l>
<l>Eer die ghene met vonnes</l>
<l>Verwijst si die mesdadech es;</l>
<l>Want die lanshere / wildijt weten /</l>
<l>Es daer in Gods stat gheseten /</l>
<l n="55">Dat hi alle mesdade</l>
<l><pb n="405"/>Wreken sal / vroech ende spade /</l>
<l>Na recht ordeel / ende anders niet.</l>
<l>Ende laet hi dat om gheniet /</l>
<l>Om vrienscap of om bede /</l>
<l n="60">Hi verlore sijn lant daer mede /</l>
<l>Dat hi houdt / groet ende clene /</l>
<l>Vanden Schepper te lene.</l>
<l>Daer vore elc here comen sal</l>
<l>Ende rekeninghe doen van al</l>
<l n="65">Sire heerscapien / God weet /</l>
<l>Eest hem lief ofte leet /</l>
<l>Also Ihesus Cristus selve spreect</l>
<l>In die Ewangelie / daer hi vertrect</l>
<l>Hoe die heren met sire ghewoude</l>
<l n="70">Rekeninghe hebben soude</l>
<l>Van sinen knechten / so men daer</l>
<l>Lesen mach scone ende claer.</l>
<l>Ende die ghetruwelijc hadde ghedient</l>
<l>Loendi hoechlijc als sinen vrient /</l>
<l n="75">Ende die Hi in ontrouwen vant</l>
<l>Dede Hi int vier werpen te hant.</l>
<l>Hier bi versiet / ghi heren / in tijt</l>
<l>Dat ghi ghetruwe knechte sijt /</l>
<l>Ende uwes Heren goet also bestemt</l>
<l n="80">Dat ghi van Hem niet en wert ghewent.</l>
<l>En es gheen mensche so hoghe /</l>
<l>Paeus / coninc no hertoghe /</l>
<l>Hi en es quaet ghenoech na recht</l>
<l>Te sijn Gods dienstknecht.</l>
</div>
<div type="chapter"><head type="chapter"><pb n="406"/> <hi rend="italic">Hoe God wilt datmen Hem die wrake gheven sal. C. II. </hi></head>
<l n="85">ONse Here Ihesus Cristus</l>
<l>Spreect met sinen monde aldus /</l>
<l>Die niet dan waer en can spreken:</l>
<l>"Gheeft mi die wrake / ic salt wreken."</l>
<l>Daer mach men kennen die woert</l>
<l n="90">Dat die wrake Gode toe hoert /</l>
<l>Ende dats sijn bevelen</l>
<l>Dat wijt Hem opgheven selen.</l>
<l>Maer die enen anderen mesdoet</l>
<l>Aen lijf / aen ere of aen goet /</l>
<l n="95">Sal altoes sijn ghereet</l>
<l>Te beterne als dient es leet;</l>
<l>Ende hoe hijt bat ghebetert ende ere /</l>
<l>Hoe hijs eren hevet mere.</l>
<l>Der menschen wrake inden lande</l>
<l n="100">Die sijn harde menegherande:</l>
<l>Sulc wreect metten sweerde</l>
<l>Den evelen moet die hem deerde /</l>
<l>Oft quetst liede oft slaetse doet</l>
<l>Die welke sonde es harde groet</l>
<l n="105">Datmen den mensche cort haer leven /</l>
<l>Dat hem sijn Scepper heeft ghegheven /</l>
<l>Of een let of .ij. sleet af /</l>
<l>Dat hem God Onse Here gaf.</l>
<l>Wet dat die mesdaet / voer waer /</l>
<l n="110">Voer Gode es harde swaer.</l>
<l>Hoe soude die knecht so coen ghesijn /</l>
<l>Dat hi sijns meesters werc so fijn</l>
<l><pb n="407"/>Breken soude om eneghe saken /</l>
<l>Ende dat al te nieute maken?</l>
<l n="115">Wet dat God / alsic versta /</l>
<l>Die wrake dic hier volghet na /</l>
<l>Die metter gherechter waghen weghet</l>
<l>Al dat arch tsine pleghet /</l>
<l>Ende oec alle weldaet mede /</l>
<l n="120">Alsoet van rechte es sijn sede.</l>
<l>Sulc wreect oec / dat verstaet /</l>
<l>Die en steect no en slaet /</l>
<l>Maer met quaden vloeken ende wenschen</l>
<l>Die si gheven andren menschen;</l>
<l n="125">Ia / sulc mensche es also ries /</l>
<l>Dat hi Gode bidt dies /</l>
<l>Dat Hi sine viande schende</l>
<l>Ende al ongheval toe sende:</l>
<l>Dat es sonderlinghe quaet /</l>
<l n="130">Ende al jeghen Onsen Here gaet.</l>
<l>Ende wet dat Hem dies Onse Here</l>
<l>Belghet harde sere;</l>
<l>Want Hi selve heeft ghescreven</l>
<l>Dat wi al selen vergheven /</l>
<l n="135">Ende dat Hi den ghenen sal</l>
<l>Sijn sonden vergheven al /</l>
<l>Ende over den wrekre wreken.</l>
<l>Noch es alsulc sijn spreken:</l>
<l>"Sijt ontfermhertich also ghelike</l>
<l n="140">Alse u Vader es in hemelrike."</l>
<l>Noch sprac God int ghemene:</l>
<l>"Salich sijn si int ghemene</l>
<l><pb n="408"/>Die ontfermherticheyt minden /</l>
<l>Want si selense weder vinden.</l>
<l n="145">Die wraecghier van arde sijn</l>
<l>En sien meer Gods aenschijn /</l>
<l>Eest dat sire in werden vonden</l>
<l>In hare lester stonden.</l>
<l>Noch een wrake / als wi lesen /</l>
<l n="150">Dat die quaetste es van desen:</l>
<l>Alse verradenesse ende achtersprake /</l>
<l>Dat es tquaetste vander wrake</l>
<l>Ende die scandelicste mede.</l>
<l>Dats nochtan vele der liede sede;</l>
<l n="155">Maer so wat mensche dat pliet</l>
<l>En es van conditien niet.</l>
<l>Hets sonderlinghe groet lachter</l>
<l>Onhoudelijc te spreken achter /</l>
<l>Alse David / die heylighe man /</l>
<l n="160">Inden Souter wel segghen can:</l>
<l>Hi bidt Gode te menegher stede</l>
<l>Dat hine van quader tonghen bevrede.</l>
<l>Noch spreect God in ene stede /</l>
<l>Alsic u voer verstaen dede:</l>
<l n="165">"Eest datmen u aen deen wanghe sleet /</l>
<l>So biedt die ander ghereet."</l>
<l>Maer wet dat God dese dinghe</l>
<l>Op tpaepscap spreect sonderlinghe:</l>
<l>Si sitten in Cristus stede /</l>
<l n="170">Ende souden houden sine sede;</l>
<l>Want verdraghen ende oetmoedechede</l>
<l>Toende Hi in elke stede /</l>
<l><pb n="409"/>Die coninc was waerlike</l>
<l>Inden hemel ende op ertrike.</l>
<l n="175">Hi bat voer hen / met ernste groet /</l>
<l>Diene brachten toter doet.</l>
<l>Priesters in haren daghen</l>
<l>Ende souden ghene veede draghen /</l>
<l>Noch wrake doen oec also;</l>
<l n="180">Want en hoert hen niet toe.</l>
<l>Ach / verdrach ende oetmoet es slap</l>
<l>Heden daghes onder tpaepscap!</l>
<l>In hen es wrake ende hoverde /</l>
<l>Al en eest niet metten swerde /</l>
<l n="185">Ende oec nijt ende ghierechede /</l>
<l>Alsic u hier voren sede.</l>
<l>Ic wiste / dat si u becant /</l>
<l>Enen paep in Brabant /</l>
<l>Die selden liet onghewroken</l>
<l n="190">Dat hem mesdaen was of mesproken /</l>
<l>Hine wraect / sijt seker das /</l>
<l>Wanneer hi sach dat tijt was;</l>
<l>Ia / was hi cleyne ofte groet /</l>
<l>Al hadde hi ghebeden broet /</l>
<l n="195">Hine wraect sonder verwijt</l>
<l>Wanneer hi sach den tijt /</l>
<l>Niet met voeten no met handen /</l>
<l>Maer met scaden ende met scanden /</l>
<l>Waert stille oft openbaer.</l>
<l n="200">Dese was Cristus contrare /</l>
<l>Die sinen vader bat inder noet</l>
<l>Voer hen diene brachten ter doet /</l>
<l>Ende die daghelijcs den sonderen</l>
<l><pb n="410"/>Vergheeft / alsijt begheren.</l>
<l n="205">O felle herte / versteent</l>
<l>In hoverden / wats dat ghi meent /</l>
<l>Dat ghi uwen broeder sijt so hart /</l>
<l>Die Gode also sure wart</l>
<l>Dat Hi daer om aent cruce hinc?</l>
<l n="210">Dien wildi om een cleyne dinc</l>
<l>Bederven / sonder blijf /</l>
<l>Beyde aen ziele ende aen lijf.</l>
<l>Des ghelijcs / sijt seker van dien /</l>
<l>Sal u weder van Gode gescien /</l>
<l n="215">Die selve spreect / dat ghijt wet:</l>
<l>Metter maten daer ghi mede met</l>
<l>Salmen u meten. Dat versint /</l>
<l>Dit woert en mach faylgeren twint.</l>
</div>
<div type="chapter"><head type="chapter">Een byspel van enen here die enen cloester overlast dede. C. III. </head>
<l>HEt was wilen een groet here /</l>
<l n="220">Die dicke versuchte sere</l>
<l>Om eene abdie die hem stoet /</l>
<l>Dier hi dicke nam haer goet /</l>
<l>Ende verteret vroech ende spade /</l>
<l>Als een tyran sonder ghenade.</l>
<l n="225">Die abt om dese sake</l>
<l>Was sere tonghemake /</l>
<l>Ende die monke / wats ghesciet /</l>
<l>Sine dorstent weren niet.</l>
<l>Doen dit langhe hadde ghestaen /</l>
<l n="230"><pb n="411"/> Ende tcloester te nieute soude gaen /</l>
<l>Ende gheen troest daer ane en was /</l>
<l>Droech tcovent over een das /</l>
<l>Dat si Gode aenroepen souden</l>
<l>Ende sonderlinghen dienst Hem houden /</l>
<l n="235">Dat Hise moeste vertroesten</l>
<l>Ende van dien tyran verloesten;</l>
<l>Also dat si om dese dinghen</l>
<l>Een scone professie ghinghen /</l>
<l>Ende songhen die letanien</l>
<l n="240">Gode teeren ende Sinte Marien /</l>
<l>Ende baden Gode met herten dan</l>
<l>Dat Hise verloeste vanden tyran.</l>
<l>Die abt dede messe daer /</l>
<l>Ende daer hi stont voer den outaer /</l>
<l n="245">Ende ghemaect dat Sacrament /</l>
<l>Daer God selve in es bekent /</l>
<l>Sach hi ende wort gheware</l>
<l>Dat aldaer bi den outare</l>
<l>Een galghe stont / in ware dinc /</l>
<l n="250">Daer die selve here aen hinc</l>
<l>Om sine kele met enen strop /</l>
<l>Ende een Inghel sat daer op</l>
<l>Met enen swerde / min no mee</l>
<l>Alse den strop te slane ontwee /</l>
<l n="255">Ende daer een putte onder stont</l>
<l>Die te male was sonder gront.</l>
<l>Doen die abt dese dinc sach /</l>
<l>Riep die abt: slach! Inghel / slach!</l>
<l>Dat Sacrament antworde schiere:</l>
<l n="260">En wetti niet dat ic soe diere</l>
<l><pb n="412"/>Cochte ende om so groten scat /</l>
<l>Dat ic node verliese dat?</l>
<l>Te hant na dese dinc doen</l>
<l>Verghinc weder dat visioen.</l>
<l n="265">Als dabt sijn messe hadde gheint /</l>
<l>Dede hi te samen sijn covent /</l>
<l>Ende vertrac hen allen voert</l>
<l>Dat hi ghesien hadde ende ghehoeret.</l>
<l>Doen die here dit vernam /</l>
<l n="270">Wel haestelike hi daer quam /</l>
<l>Ende beterde harde saen</l>
<l>Al dat hi hadde mesdaen /</l>
<l>Ende dancte God / Onsen Here /</l>
<l>Ende diende Hem voert meer.</l>
<l n="275">Elc mensche mach proeven wel</l>
<l>Ende merken aen dit bispel /</l>
<l>Dat nieman om eneghe sake</l>
<l>Gode en sal bidden om wrake;</l>
<l>Want God harde node begheeft</l>
<l n="280">Dat Hi so diere ghecocht heeft /</l>
<l>Niet met goude no met ertschen goede /</l>
<l>Maer met sinen pretiosen bloede</l>
<l>Ende met sire ghebenedider doet /</l>
<l>Daer Hi ons met halp uter noet.</l>
<l n="285">Hoe soude so sot sijn enech man /</l>
<l>Dat hi soude bidden enen man</l>
<l>Dat hi sinen kindren dade quaet?</l>
<l>Also es dit / dat verstaet.</l>
<l>God es onser alre vader /</l>
<l n="290">Ende wi sijn kindere alle gader /</l>
<l>Ende verbeydt vriendelike</l>
<l><pb n="413"/>Onser mesdaet daghelike.</l>
<l>Daer om en souden wi beyden niet</l>
<l>Den ghenen daer ons af messciet /</l>
<l n="295">Ende oec vergheven / des sijt vroet /</l>
<l>Alse God / Onse Here / doet?</l>
<l>Also wi vergheven / sal Hi</l>
<l>Ons vergheven / sonder twi /</l>
<l>Also Hi selve inder waerheyt</l>
<l n="300">Inden Pater noster seyt.</l>
</div>
<div type="chapter"><head type="chapter">Hoe die keyser Constantijn proefde wie sinen God niet getru en es dat hi nieman getru en sal sijn. C. IV. </head>
<l>ELc mensche sal met vresen</l>
<l>Sinen God ghetruwe wesen /</l>
<l>Ende so wie / des sijt gewes /</l>
<l>Sinen God niet ghetruwe en es /</l>
<l n="305">En sal nieman ghetruwe sijn.</l>
<l>Dit proeft die keyser Constantijn /</l>
<l>So men daer scrijft / alsic versta /</l>
<l>In Tripertita hystoria /</l>
<l>Dats een boec / wildijt weten /</l>
<l n="310">Dat also es gheheten.</l>
<l>Dese keyser hadde te sinen rade</l>
<l>Heyden ende Kersten / vroech ende spade /</l>
<l>Bi welken rade dat hi wrachte.</l>
<l>Eens quam hem in sijn ghedachte /</l>
<l n="315">Dat hi proeven woude van desen</l>
<l>Wie hem ghetroust soude wesen.</l>
<l>Op enen tijt doe si / te waren /</l>
<l><pb n="414"/>Alle voer hem comen waren /</l>
<l>Gheboet hi dat si van hem keerden</l>
<l n="320">Die maer enen God en eerden /</l>
<l>Ende dat si ghinghen hare verde;</l>
<l>Want hi haers raets niet en gheerde.</l>
<l>Doen dit ghebot dus was ghedaen /</l>
<l>Sach die keyser daer noch staen</l>
<l n="325">Someghe Kerstene / sonder waen /</l>
<l>Die niet en sijn henen ghegaen /</l>
<l>Maer bleven staende daer</l>
<l>Oft si gheen Kerstijn en waren /</l>
<l>Die welke hi sere versmade doe /</l>
<l n="330">Ende sprac onwerdelike hen toe:</l>
<l>Hets onmoghelijc dat si souden</l>
<l>Eneghen mensche trouwe houden /</l>
<l>Die haren God onghetruwe sijn.</l>
<l>Aldus proefde Constantijn</l>
<l n="335">Inden hope van sire scaren</l>
<l>Wie dat hem ghetroust waren.</l>
<l>Die ghetrouwe es sinen Gode /</l>
<l>Houdt altoes wel sine ghebode /</l>
<l>Ende daer ane machmen best kennen</l>
<l n="340">Hen die haren God minnen.</l>
</div>
<div type="chapter"><head type="chapter">Datmen testament ghetruwelijc volbringhen sal. Een exempel daer af. C. V. </head>
<l>INnocentius scrijft harde wale</l>
<l>In sinen boeken ystoriale</l>
<l>Van enen ridder van over dmere /</l>
<l>Die daer lach int kerstijn here /</l>
<l n="345"><pb n="415"/> Dat daer lach inden lande</l>
<l>Om te wrekene Gods viande.</l>
<l>Doen den goeden man des dochte</l>
<l>Dat hi niet ghenesen en mochte /</l>
<l>Woude hi sijn siele bewaren.</l>
<l n="350">Een goet pert hadde hi / twaren /</l>
<l>Dat beval hi / alsict daer las /</l>
<l>Enen sinen neve die bi hem was /</l>
<l>Dat hi dat vercopen soude /</l>
<l>Ende tghelt om die Gods houde</l>
<l n="355">Den armen voer sijn siele gheven.</l>
<l>Dus es die ridder doet bleven.</l>
<l>Ende die neve hielt dat peert /</l>
<l>Dat vele ghelts was weert /</l>
<l>Ende hilter sijn ghelaet mede /</l>
<l n="360">Ende vergat al sijns oems bede.</l>
<l>Doen hi dus in behaghelheden</l>
<l>Enen tijt tpeert hadde ghereden /</l>
<l>Quam die viant metter vaert /</l>
<l>Ende droech henen man ende paert.</l>
<l n="365">Dus bleef die neve verloren daer.</l>
<l>Hier ane machmen leren / voer waer /</l>
<l>Datmen altoes boven al</l>
<l>Testament wel ghelden sal /</l>
<l>Ende smenschen utersten wille</l>
<l n="370">Voldoen sal lude ende stille.</l>
<l>Ende wet dat God gherne wreect</l>
<l>Aen hen daert ane ghebreect /</l>
<l>Oft si vallen in groter noet /</l>
<l>Oft haer kinder bidden broet.</l>
<l n="375">Alse die gheest wt vaert /</l>
<l><pb n="416"/>Ende hem waent hebben bewaert /</l>
<l>Mids sinen vrient dien hi al</l>
<l>Den orber sire zielen beval /</l>
<l>Ende die vrient dat niet en doet</l>
<l n="380">Dat hi hem beval ende loet /</l>
<l>So gheeft die gheest dan wrake</l>
<l>Over hem van dier sake.</l>
<l>Ende wet dat Hem Onse Here</l>
<l>Daer om belghet harde sere /</l>
<l n="385">Ende dat Hi dat sere wreect /</l>
<l>Alsic vore hebbe ontdect;</l>
<l>Want die meeste ontrouwe es</l>
<l>Die sijn mach / sijts gewes;</l>
<l>Want ghenen vrient en es so goet</l>
<l n="390">Als die ghetruwe es nader doet.</l>
<l>Ghi / executore / dan</l>
<l>Neemt exemple hier an /</l>
<l>Ende voldoet dan in tijt</l>
<l>Daer ghi met gheladen sijt /</l>
<l n="395">So dat u en doe ghenen hinder /</l>
<l>Als ghijt minst moedt hier of ghinder.</l>
<l>Men heeft in langhen stonden</l>
<l>Van .ij. dinghen luttel vonden /</l>
<l>Deen sijn ghetruwe mombore /</l>
<l n="400">Dander ghetruwe executore.</l>
<l>Die Kerken goet ende Heylich Gheest</l>
<l>Berechten ende hanteren meest /</l>
<l>Hebben selden / alsict vant /</l>
<l>Van scoude gheruumt dlant;</l>
<l n="405">Maer haer kinder / sonder waen /</l>
<l><pb n="417"/>Sietmen dat te quiste gaen /</l>
<l>Ende van des gheliken / des sijt vroet /</l>
<l>Die berechten der stat goet /</l>
<l>Daer ic vore af hebbe gheseyt</l>
<l n="410">Een deel der waerheyt.</l>
<l>In segghe dan niet / dat</l>
<l>Ic en hebbe in enegher stat</l>
<l>Van allen den vonden</l>
<l>Goede liede in vele stonden /</l>
<l n="415">Ende quade ende goede ghemene:</l>
<l>Dit kent God / Onse Here / allene /</l>
<l>Die elken mensche sal gheven</l>
<l>Van dat hi heeft bedreven.</l>
</div>
<div type="chapter"><head type="chapter">Dat rechtren noch scepenen gheen miede nemen en selen vanden recht. Exemplen daer af. C. VI. </head>
<l>ALle rechtren ende scepenen mede</l>
<l n="420">Gheseten sijn in hare stede /</l>
<l>Daer si ghedinghe houden selen /</l>
<l>Ende oec alle saken ordelen /</l>
<l>So souden si dan peynsen daer</l>
<l>Om dat ordeel scarp ende swaer /</l>
<l n="425">Dat God int leste sal leyden /</l>
<l>Ende al met gherechticheyden;</l>
<l>Daer en sal hulpen / dat verstaet /</l>
<l>Ghelt / maechscap no advocaet.</l>
<l>Wee den rechtre die hem hueren laet /</l>
<l n="430">Daer toe dat recht voert gaet!</l>
<l>Wee den scepenen also /</l>
<l><pb n="418"/>Die hem huren laten daer toe!</l>
<l>Want hem van rechter scout toe hoert</l>
<l>Dat si dat recht setten voert</l>
<l n="435">Onghehuert ende onghebeden.</l>
<l>Dit faylgeert in meneghen steden.</l>
<l>Alse die rechter sittet daer</l>
<l>In sijn ghebannen iiij scare /</l>
<l>So sal hi dan al te voren</l>
<l n="440">Mate ende vremde horen /</l>
<l>Ende hen stade daertoe maken</l>
<l>Dat si ghetoghen hare saken /</l>
<l>Ende sijn recht helpen toenen dan.</l>
<l>Trecht / des sijt gewes</l>
<l n="445">Dattet boven den rechter es /</l>
<l>Ende boven den princen: dat es recht;</l>
<l>Want hi es des rechts knecht;</l>
<l>Ende omt recht / diet wel besiet /</l>
<l>Es hi prince ende anders niet /</l>
<l n="450">Hi mochte des verdienen wel /</l>
<l>Trecht soude hem sijn so fel</l>
<l>Dat hem aen sijn lijf soude gaen /</l>
<l>Alst dicke heeft ghedaen.</l>
<l>Valerius heeft bescreven:</l>
<l n="455">Om dat een rechter hadde gewesen</l>
<l>Een quaet / valsch vonnesse /</l>
<l>Doen quam coninc Cambisse</l>
<l>Ende dede hem tfel af villen saen /</l>
<l>Ende deedt opten dinghstoel slaen /</l>
<l n="460">Daer de rechtre niet en mochte af</l>
<l>So wanneer hi sijn vonnesse gaf.</l>
<l><pb n="419"/>Doen maecte hi rechter daer naer</l>
<l>Des rechters sone / ende dede hem daer</l>
<l>Sitten op sijns vaders vel /</l>
<l n="465">Om dat hi soude ghedencken wel</l>
<l>Als hi sijn vonnesse soude gheven.</l>
<l>Dus vindt men daer bescreven.</l>
<l>Noch was een rechter. Een here /</l>
<l>Een goet man bat hem sere /</l>
<l n="470">Dat hi sijn sake so hinghe /</l>
<l>Dat hi wonne sijn ghedinghe /</l>
<l>Ende gaf hem daer om enen waghen</l>
<l>Met yser harde vast beslaghen.</l>
<l>Doen sijn wedersaken dat vernamen /</l>
<l n="475">Ane den rechter dat si quamen</l>
<l>Ende gaven hem .ij. ossen saen /</l>
<l>Die hi inden waghen soude slaen /</l>
<l>Die beter waren vele mee</l>
<l>Dan der waghene waren twee.</l>
<l n="480">Doen hadde die man handelinghe</l>
<l>Ghewonnen al sijn ghedinghe.</l>
<l>Doen vielt onlanghe daer na</l>
<l>Dat die rechter / alsic versta /</l>
<l>Starf ende betaelde sijn scout /</l>
<l n="485">Alst al moet / jonc ende out.</l>
<l>Daer die vriende saten ten lijke</l>
<l>Riep een stemme jammerlike:</l>
<l>"Twee ossen ende enen waghen</l>
<l>Mi nu ter hellen draghen.</l>
<l n="490">Na dat vonnes dat ic gaf</l>
<l>Heeft God gheloent daer af."</l>
<l>Lieve vriende / nu besiet /</l>
<l><pb n="420"/>Rechtre ende scepene en moghen niet</l>
<l>Miede nemen / sonder waen /</l>
<l n="495">Om dat recht voert soude gaen;</l>
<l>Want si sijn daer toe ghebonden</l>
<l>Van rechter scout / tallen stonden;</l>
<l>Ende si souden / sonder letten /</l>
<l>Haers selfs lijf daer vore setten /</l>
<l n="500">Eer si trecht achter lieten:</l>
<l>Soe sere souds hen verdrieten;</l>
<l>Want aent recht / groet ende smal /</l>
<l>Leghet des menschen salicheyt al /</l>
<l>Ende hi en doech / meer no min /</l>
<l n="505">Dan hi gherechticheyt heeft in.</l>
<l>Een wijs man maect ons gewes</l>
<l>Dat onmenschelijc es</l>
<l>Dat een man doet / vroech ende spade /</l>
<l>Sijn gherief met eens anders scade.</l>
<l n="510">Nu merct dan ende verstaet</l>
<l>Dat onmenschelijcheyt es quaet /</l>
<l>Ende hier om sijn verboden</l>
<l>Persem / voercoep ende vercroden /</l>
<l>Onder allen menschen die sijn /</l>
<l n="515">Kersten / Ioden ende Heydijn.</l>
<l>Hets waer / die Ioden onderlinghe</l>
<l>En persemen om ghene dinghe /</l>
<l>Maer segghen ende toghen</l>
<l>Dat si persem nemen moghen</l>
<l n="520">Van lieden van andre wet /</l>
<l>Alsoet haer wet heeft gheset.</l>
</div>
<div type="chapter"><head type="chapter"><pb n="421"/> <hi rend="italic">Datmen persemeren ende die ghierege ten rade ende ten regement scuwen sal. Exemplen vanden Romeynen. C. VII. </hi></head>
<l>AY! ghi heren in desen stade /</l>
<l>Neemt die ghene in uwen rade</l>
<l>Die wijs sijn ende ghemate /</l>
<l n="525">Ende eersam op die strate /</l>
<l>Gode vruchtich ende ghierech twint /</l>
<l>Ende recht altoes mint.</l>
<l>Van woekeneren of persemeren</l>
<l>Houdt u in alder manieren;</l>
<l n="530">Want dese .ij. / sonder waen /</l>
<l>Doen ene stat te nieute gaen.</l>
<l>Een stat die onderlinghe twist</l>
<l>Heeft alder eren ghemist;</l>
<l>Een stat / dat oec wel wet /</l>
<l n="535">Daer persem es ende voercoep met /</l>
<l>Die en mach / sonder waen /</l>
<l>In voerspoede niet langhe staen /</l>
<l>Ende daer men huwelijc versmaedt /</l>
<l>Ende elc sijn overspel hayt.</l>
<l n="540">Dit sijn sunden die Onse Here</l>
<l>Haet utermaten zere.</l>
<l>Alle die sijn van desen seden</l>
<l>Suldi scuwen in uwe steden /</l>
<l>Alsoe dat God / Onse Here / daer na /</l>
<l n="545">Die onsculdighe niet en sla</l>
<l>Metten sculdeghen / wet wel dat /</l>
<l>Alse Hi gedaen heeft te menegher stat.</l>
<l><pb n="422"/>Nu hoert ende verstaet wel</l>
<l>Watten Romeynen ghevel.</l>
<l n="550">Die Romeynen wilen eere</l>
<l>Waren van alder werelt here /</l>
<l>Daer si om vochten meneghen strijt</l>
<l>Eer si haer palen maecten so wijt /</l>
<l>Ende bijnalecs allen weghe</l>
<l n="555">Hadden si spoet ende seghe.</l>
<l>Ende doen sijt al hadden verwonnen</l>
<l>Dat si vonden onder der sonnen /</l>
<l>Bleven si stille in haer stat</l>
<l>Ende begonsten te gaderen scat /</l>
<l n="560">Rinten ende grote juwele;</l>
<l>Ende die diere hadden vele /</l>
<l>Wouden beter sijn na haren sin</l>
<l>Dan haer ghebuere diere hadden min /</l>
<l>Soe dat wijsheyt ende vroetheyt</l>
<l n="565">Algader keerde inder ghierecheyt /</l>
<l>In overmoede ende nide /</l>
<l>Alst noch pleghet in desen tijde</l>
<l>In menegher stat / hier ende daer.</l>
<l>Nu proeft of ic segghe waer.</l>
<l n="570">Hier na quam hem / over waer /</l>
<l>Een zwaer orloghe ende groet</l>
<l>Van dien van Cartago /</l>
<l>Die hem alsoe ghinghen toe</l>
<l>Dat si bina / twaren /</l>
<l n="575">Op dat bederven waren /</l>
<l>Met meneghen groten stride /</l>
<l><pb n="423"/>Dat en waren in dien tide</l>
<l>Gheen soe grote ghesien /</l>
<l>Datmen noch spreect van dien /</l>
<l n="580">Ende es gheheten / alsic versta /</l>
<l>In latine bella punica /</l>
<l>Om dat in dien stride groot</l>
<l>Soe vele liede bleven doot;</l>
<l>Ia hondert duysent selken tijt</l>
<l n="585">Blefer doot in enen strijt /</l>
<l>Daer die Romeyne den zeghe verloren /</l>
<l>Die soe gheluckich waren te voren /</l>
<l>Doen si doeght ende ere hanteerden /</l>
<l>Ende van ghiericheyden vierden.</l>
<l n="590">Doen die Romeyne saghen wel</l>
<l>Dat hem davonture was fel /</l>
<l>En altoes ghinghen tonder /</l>
<l>Soe hadde hem des groot wonder /</l>
<l>Also dat si om dese dinghen</l>
<l n="595">Haren Goden te rade ghinghen /</l>
<l>Ende daden hem groot ere /</l>
<l>Ende verchierden haren tempel zere /</l>
<l>Ende vragheden hem openbaere</l>
<l>Welc hier af die sake ware</l>
<l n="600">Dat si waren zegheloes /</l>
<l>Ende voermaels vochten zeghe altoes.</l>
<l>Die Goede antworden doe /</l>
<l>Ende spraken den Romeynen toe:</l>
<l>"Comt hier weder na</l>
<l n="605">Ende van al dat ghi wilt vraghen</l>
<l>Selen wi u berechten claer."</l>
<l>Ende aldus so ghinghen si van daer /</l>
<l><pb n="424"/>Ende quamen weder al onghelet</l>
<l>Alse hen hare Gode hadden gheset.</l>
<l n="610">Daer soe vonden si inden tempel</l>
<l>Twee verse ghescreven wel</l>
<l>Int hoet vanden tempel daer /</l>
<l>Die te verstane waren zwaer;</l>
<l>Want niemen van hen lieden</l>
<l n="615">En conste wel bedieden;</l>
<l>Want daer stonden inne</l>
<l>Vier letteren / alsic kinne /</l>
<l>Diemen elc / sonder waen /</l>
<l>.IX. vout moeste verstaen.</l>
<l n="620">Dat waren C. L. F. ende U.</l>
<l>Hier moghedi wonder horen nu</l>
<l>Hoe si vielen in ghebede /</l>
<l>Ende baden hare Gode mede</l>
<l>Dat si hen te kennen gaven</l>
<l n="625">Die bediedenesse daer ave.</l>
<l>Doen antwoerden si saen:</l>
<l>"Morghen vroech suldi gaen</l>
<l>Voer de .iiij. poerten vander stat /</l>
<l>Ende daer so suldi vinden dat</l>
<l n="630">Bedieden der letteren viere /</l>
<l>Ende dan suldi weten schiere</l>
<l>Die redene waer bi u al</l>
<l>Comt die grote ongheval."</l>
<l>Nu siet / goede liede / ende mect</l>
<l n="635">Hoe God die sonden altoes wrect /</l>
<l>Die sonden der Heydine /</l>
<l>Alse hi doet der Kerstine.</l>
<l>Doen dese in trouwen ghestoeden /</l>
<l><pb n="425"/>Waren si altoes in voerspoede /</l>
<l n="640">Ende doen si die lieten achter /</l>
<l>Volghdem altoos scande ende lachter.</l>
<l>Aldus can die wrake Ons Heren</l>
<l>Altoos opten sonderen keren.</l>
</div>
<div type="chapter"><head type="chapter">Bi wat saken die Romeynen ghewaer worden dat si den zeghe verloren hadden. C. VIII. </head>
<l>DEs morghens quamen si saen</l>
<l n="645">Voor die oeghst porte gegaen /</l>
<l>Ende vonden daer ghescreven</l>
<l>Met goeden letteren verheven</l>
<l>Neghen woerde / min noe mee /</l>
<l>Ende elc began op een C.</l>
<l n="650">Dierste .iij. waren alsoe:</l>
<l>Caritas / Castitas / Compassio.</l>
<l>Dese willic u in Dietsche toghen:</l>
<l>Karitate / Zuverheit ende Mededoghen.</l>
<l>Dese .iij. sijn onder u cout;</l>
<l n="655">Voor dese .iij. ghi onder u hout</l>
<l>Ghelt / oncuuschede ende vremthede;</l>
<l>Dese houden onder u die stede.</l>
<l>Raet ende eendrachtichede /</l>
<l>Ende huwelic ter waerhede</l>
<l n="660">Sijn met u / sonder waen /</l>
<l>Alte nieute nu ghedaen.</l>
<l>Voor dander porte quamen si vord;</l>
<l>Daer vonden si oec die word</l>
<l><pb n="426"/>Die op een F. beghinnen int Latijn /</l>
<l n="665">Die int Dietsche moghen sijn:</l>
<l>Die starc ende ghetrouwe waren /</l>
<l>Ende wel sprekende / twaren /</l>
<l>Regeerden wilen met u.</l>
<l>Voor dese regeerd daer nu</l>
<l n="670">Gheveinsde / sotte ende valsch / dat wet /</l>
<l>Dieve / smekers ende verraders met.</l>
<l>Voor die derde porte si vonden</l>
<l>Wel ghescreven ten selven stonden</l>
<l>Neghen worden / dat wet wel /</l>
<l n="675">Ende elc begonste op een L /</l>
<l>Ghescreven int Latijn /</l>
<l>Die in Dietsche aldus sijn:</l>
<l>Dlicht der werelt verborghen leit</l>
<l>Onder haet ende nidicheit;</l>
<l n="680">Die lof / die heilicheit wilt mede</l>
<l>Onder arbeit ende cracht mede</l>
<l>Wette der stat bedecken</l>
<l>Die ghene die voort souden trecken.</l>
<l>Voor die vierde port quamen si dan:</l>
<l n="685">Daer vonden si ghescreven an</l>
<l>Neghen letteren op een U /</l>
<l>Die ic u hier toene nu:</l>
<l>Doecht / oetmoedicheit ende werde /</l>
<l>Sijn ghevaren herde verde.</l>
<l n="690">Voor dese sijn nu bleven</l>
<l>Verweent / overtullich leven /</l>
<l>Vule ende quade zeden /</l>
<l>Diemen hanteerde inder steden /</l>
<l>Persem ende selfvuldicheit /</l>
<l n="695"><pb n="427"/> Ende oec alle ydelheit.</l>
<l>Dese doen sekerlike dat /</l>
<l>Dat onder voet valt lant ende stat /</l>
<l>Ende dat u gheluk ende ere</l>
<l>Vlien sal in lanc soe mere.</l>
<l n="700">Ghi porteren / ende ghi heren /</l>
<l>Hier aen moghedi leren</l>
<l>Hoemen een stat moet beleyden</l>
<l>Met sunderlingher wijsheiden.</l>
<l>Die ghierich was ende fel</l>
<l n="705">En beleyde noyt stat wel;</l>
<l>Want sine ghiericheit / nu ende echt /</l>
<l>Doet verkeren der stat recht /</l>
<l>Ende des selfs mans werkelicheit</l>
<l>Es so groet / voer waer gheseit /</l>
<l n="710">Dat hijt al wil hebben onteert</l>
<l>Waer hi sinen hat op keert /</l>
<l>Weder recht of onrecht si dat.</l>
<l>Dit heeft bederft menighe stat.</l>
<l>Een wijs philosophe dus sprect:</l>
<l n="715">Soe wanneer raetsman ghebrect /</l>
<l>Salmen setten in sire steden</l>
<l>Enen die niet en steet in vreden</l>
<l>Ende te gheender partien en hoort /</l>
<l>Die leecht in twist of in discoort;</l>
<l n="720">Want mids vrienscap ende onste der maghe</l>
<l>Mochti onghelijc draghen die waghe /</l>
<l>Daer die stat in mochte bejaghen</l>
<l>Vele vernoys ende vele plaghen.</l>
</div>
<div type="chapter"><head type="chapter"><pb n="428"/> <hi rend="italic">Van jammerliken plaghen die enen monic gheopenbaert worden. C. IX. </hi></head>
<l>EEn boecsken quam mi ter hant /</l>
<l n="725">Daer ic in ghescreven vant</l>
<l>Wonder / als ghi moghet horen /</l>
<l>Dat enen monic quam te voren /</l>
<l>Die hem selven scrijft Brueder Ian.</l>
<l>Dese monic sach enen man /</l>
<l n="730">Niet in drome noch in visioene /</l>
<l>Maer daer hi lach in orizoene.</l>
<l>Dit ghesciede / als ict las /</l>
<l>Doen die stat van Akers verloren was /</l>
<l>Doemen screef wel besondert</l>
<l n="735">Neghen min van .XIII<hi rend='sup'>c</hi>.</l>
<l>Doen was Akers verloren /</l>
<l>Alsoe ict seyde hier te voren /</l>
<l>Daer so vele Kerstine bleven</l>
<l>Datter wonder es af ghescreven.</l>
<l n="740">Inde kerke / te Gods onwerden /</l>
<l>Stelden si beesten ende perden;</l>
<l>Tcrucifix Gods Ons Heren</l>
<l>Sleipten si / Gode tonneren /</l>
<l>Achter strate in die stede /</l>
<l n="745">Ende ander beelden mede.</l>
<l>Lieve vriende / nu besiet:</l>
<l>Dat God dit ghescien liet /</l>
<l>Was om die grote sonden /</l>
<l>Daer die Kerstine in stonden /</l>
<l n="750"><pb n="429"/> Ende datsi den vrede braken</l>
<l>Tusschen den Heidenen ende Kerstenheit /</l>
<l>Daer af quam dat grote leit.</l>
<l>Hier om liet God ghescien dat</l>
<l>Die Heidene wonnen die stat /</l>
<l n="755">Daer si deden jammer groet.</l>
<l>Menighe Kerstine sloeghen si doot.</l>
<l>Op enen Ascentioens nacht / te waren /</l>
<l>Alse mettene ghesonghen waren /</l>
<l>Ende die monike ter dormter ghinghen /</l>
<l n="760">Bleef dese monic in bedinghen</l>
<l>Inde kerke langhe na desen /</l>
<l>Ende woude Davids salme lesen.</l>
<l>Ende doen hi quam / gheloeft mi des /</l>
<l>In: Deus / venerunt gentes</l>
<l n="765">(Dats een salm alsmen vint</l>
<l>Die rechte alsoe beghint)</l>
<l>Quam hem te voren alsoe saen</l>
<l>Die manslacht / die was ghedaen</l>
<l>Over zee in Kerstenhede /</l>
<l n="770">Alsoe als ict u hier voor sede.</l>
<l>Doen weert dese goede here</l>
<l>Wenende alsoe sere /</l>
<l>Dat hi den salm / wats ghesciet /</l>
<l>Vorder en conste ghelesen niet /</l>
<l n="775">Omden rouwe dien hi dreef doe /</l>
<l>Ende sprac Onsen Heer toe:</l>
<l>"Heer / Ghi en sult talder tijt</l>
<l>Uwen volke so hert niet sijn als Ghi sijt /</l>
<l>Maer Ghi sult sijns ghenadich wesen /</l>
<l n="780"><pb n="430"/> Ende ghedincken / Heer / van desen /</l>
<l>Dat Ghi met uwen bloede roet</l>
<l>Den mensche droecht wt der noot.</l>
<l>Lieve Here / en gheeft nemmeere</l>
<l>Victorie noch ere</l>
<l n="785">Den volke dat U niet en mint /</l>
<l>Ende u wet niet en kint /</l>
<l>Ende uwen Heilighen Name blameren /</l>
<l>Ende u ghelove al verkeren."</l>
<l>Ende doen hi daer lach ende weende /</l>
<l n="790">Ende bat Gode dat hijt meende /</l>
<l>Verbaerde hem een eersaem man</l>
<l>Die bisscops abide hadde an /</l>
<l>Ende hadde een cruce in die hant.</l>
<l>Doen wert hi soe zeer vervaert thant /</l>
<l n="795">Dat hi hem niet en bedochte /</l>
<l>Ende oec spreken niet en mochte.</l>
<l>Doen sprac die man als hi dat siet:</l>
<l>"En vervaert u noch een twint niet /</l>
<l>Ende en wilt soe zeer niet claghen</l>
<l n="800">Dat die Kerstine sijn verslaghen</l>
<l>Vanden Heidenen alsoe sere;</l>
<l>Want het heeft God / Onse Here /</l>
<l>Ghedaen al om haer sonden /</l>
<l>Daer si langhe tijt in stonden.</l>
<l n="805">Maer hoer / ic wille di ghewaghen</l>
<l>Van vreseliken daghen /</l>
<l>Die comen selen herde saen /</l>
<l>Ia / die nu in sijn ghegaen /</l>
<l>Ende vander tribulatien mede</l>
<l n="810">Die comen sal op Kerstenhede</l>
<l><pb n="431"/>Ende op die Roemsche Kerke met /</l>
<l>Daer die almachtighe God / dat wet /</l>
<l>Sal verwecken / sijts gewes /</l>
<l>Tfolc dat ongheloevich es /</l>
<l n="815">Dat grote wrake sonder ghetal</l>
<l>In dat Kerstenhede doen sal;</l>
<l>Want die nu over zee es bleven</l>
<l>Dien selen si nemen dleven.</l>
<l>Armenien selen si winnen</l>
<l n="820">Ende verslaen die daer sijn binnen /</l>
<l>Ia / die mannen metten wiven /</l>
<l>Daer salmen jammer driven.</l>
<l>Ia / gheestelic ende ander met</l>
<l>Sal vernoeyeren van sire wet /</l>
<l n="825">Om den anxt vanden live.</l>
<l>Ia / scone jonghe wive</l>
<l>Selen si behouden mede</l>
<l>Te hare groter oncuuschede.</l>
<l>Vroenten lant / also verre alst leit</l>
<l n="830">Ende toe hoert der Kerstenheit /</l>
<l>Selen si destrueren ende winnen /</l>
<l>Ende doden diere sijn binnen /</l>
<l>Ia / die minste metten meesten /</l>
<l>Ende werpense voor die beesten.</l>
<l n="835">In die kerken / in ware saken /</l>
<l>Selen si bordele ende stalle maken /</l>
<l>Ende haer vuylheit aldaer</l>
<l>Doen omtrent den outaer /</l>
<l>Ihesum Cristum te scanden.</l>
<l n="840"><pb n="432"/> Dit sal sijn in vele landen /</l>
<l>Ende vele in ellende selen vlien;</l>
<l>Ende so wanneer si dit sien /</l>
<l>Ende vele salder werden ghevaen.</l>
<l>Nu salt daer jammerlike staen.</l>
<l n="845">Ter zee sullen si tiden /</l>
<l>Ende alsi die overliden</l>
<l>Selen si menighen stat winnen /</l>
<l>Ende doden die siere vinden binnen.</l>
<l>Van Ytalien een groot deel</l>
<l n="850">Sullen si minnen / ende niet gheheel /</l>
<l>Ende vechten menighen groten strijt.</l>
<l>Ende die Kerstine tot elker tijt</l>
<l>Selen sterven sonder ghetal /</l>
<l>Ende om haer sonden al /</l>
<l n="855">Ende sonderlinghe om sonden .ij.:</l>
<l>Deen es die quade stomme sonde /</l>
<l>Diemen niet noemen en mach met monde;</l>
<l>Dander es persemen ende voorcoop /</l>
<l>Die over al heeft haren loop /</l>
<l n="860">Mids den welken wijf ende man</l>
<l>Ghevallen sijn inden ban.</l>
<l>Vele steden / des seker sijt /</l>
<l>Sullen sijn interdijt</l>
<l>Ende irregulieren / dat wet /</l>
<l n="865">Want si haer provende daer met</l>
<l>Vanden ghenen ontfanghen dan /</l>
<l>Die selve waren inden ban /</l>
<l>Ende die macht en hadden niet</l>
<l><pb n="433"/>Yeman te gheven yet;</l>
<l n="870">Want pause ofte kardenale /</l>
<l>Oft ander prelate alsoe wale</l>
<l>Die symonien begaen /</l>
<l>Si sijn inden ban alsoe saen /</l>
<l>Oft wat si doen oft lien wien /</l>
<l n="875">Si selen inder waerheyt lien;</l>
<l>Dan heeft macht no cracht /</l>
<l>Want hets inden ban ghewracht.</l>
<l>Daer bi soe selen inder tijt</l>
<l>Vele steden sijn interdict /</l>
<l n="880">Ende vele persone irregulere</l>
<l>Dit es waer dat ic u lere;</l>
<l>Paus ende kardenale /</l>
<l>Ende dat hof altemale</l>
<l>Sal dan sijn inden ban.</l>
<l n="885">Dit es jammer te hoorne an /</l>
<l>Ende om die symonien al.</l>
<l>Nu hoort wat hier na volghen sal.</l>
</div>
<div type="chapter"><head type="chapter">Van vele destructien ende wonders dat binnen Rome ende in andren landen ghescien sal. C. X. </head>
<l>ROme sal in desen tijden</l>
<l>Doghen zere groot van striden /</l>
<l n="890">Daert toe bringhen selen some</l>
<l>Kardinale gheboren van Rome;</l>
<l>Bedi die derde Claus / die sat</l>
<l>Paus te Rome inder stat /</l>
<l>Die van soe groten hoverde was /</l>
<l n="895"><pb n="434"/> Stoet daer na / sijt seker das /</l>
<l>Dat Sinte Pieters stoel tallen daghen</l>
<l>Erflic soude bliven den maghen.</l>
<l>Ende om dat hi daer die dinghen</l>
<l>Niet en conste toe bringhen /</l>
<l n="900">So maecte hi kardenale / twaren /</l>
<l>Die van sinen gheslachte waren.</l>
<l>Dese maecte vele quader zeden</l>
<l>Van discorde / van onvreden /</l>
<l>Van symonien / van andren dinghen</l>
<l n="905">Die daer noch niet en verghinghen.</l>
<l>Al sulc doen ter selver stont</l>
<l>Werp die Columme inden gront /</l>
<l>Dat moghende groot gheslachte /</l>
<l>Dat soe starc was van machte /</l>
<l n="910">Die alsoe starke hoestine</l>
<l>Hilden jeghen die Ursine.</l>
<l>Bi gheslachten tween sal</l>
<l>Rome te nieute werden al.</l>
<l>Poelgien sal oec zeer doghen /</l>
<l n="915">Datmen u niet en conste ghetoghen.</l>
<l>Vrancrijc sal verderft werden</l>
<l>Beyde van machte ende van werden /</l>
<l>Om dat die coninc sal sijn daer</l>
<l>Der kerken ende den armen zwaer /</l>
<l n="920">Ende om donghelijc dat hi mede</l>
<l>Nemen sal in elke stede.</l>
<l>Ende om dat hi in anderen riken</l>
<l>Sine moghentheyt sal doen striken /</l>
<l><pb n="435"/>Soe selen vele siere gheburen dan</l>
<l n="925">Hem starckelijc vechten an /</l>
<l>Ende lant oec ende Kerstenhede</l>
<l>Die comen sal over zee /</l>
<l>Ende oec metter vaert</l>
<l>Haer vaert setten derwaert.</l>
<l n="930">Spaengen sal oec in roere werden /</l>
<l>Ende vele archs sal opter eerden;</l>
<l>Hongherien ende Polanen mede /</l>
<l>Ende in Aelmaengen menighe stede</l>
<l>Selen ghewoest werden dan /</l>
<l n="935">Mids enen onghelovighen man /</l>
<l>Die der Tartaren coninc sal wesen;</l>
<l>Want het selen aen desen</l>
<l>Ander coninghe vallen /</l>
<l>Die heyden sijn selen met allen.</l>
<l n="940">Dese selen comen / te waren /</l>
<l>Met onghetelden scaren /</l>
<l>Ende en selen nieman sparen /</l>
<l>Ende al dat volc alsoe vervaren /</l>
<l>Ende soe vele quaets / dat vordien</l>
<l n="945">Sulc jammer en wort vorsien.</l>
<l>Mar int leste sal een prince comen /</l>
<l>Die hulpe sal hebben ghenomen</l>
<l>In Aelmaengen ende in Vrancrike /</l>
<l>Die dese liede vromelike</l>
<l n="950">Aen vechten selen ende verslaen /</l>
<l>Ende henen haer vaerde gaen.</l>
<l>Vele Kerstine ende heren</l>
<l>Sullen vander Roemscher Kerke keren /</l>
<l>Ende ghi / gheestelec volc / mede /</l>
<l n="955"><pb n="436"/> Om des hoofts quaethede /</l>
<l>Dat soe groot es / sijt gewes /</l>
<l>Dats al aertrike te quader es.</l>
<l>Dat hof sal soe quaet wesen /</l>
<l>Dat die goede liede van desen</l>
<l n="960">Uten hove selen winden.</l>
<l>Men sal nieman connen vinden /</l>
<l>Die soe koen si dat hi dade</l>
<l>Spaeus ghebodt / vroech of spade.</l>
<l>Some kardenale / sonder waen /</l>
<l n="965">Selen gheboet sijn oft ghevaen /</l>
<l>Ende haer heerlicheit ende overmoet</l>
<l>Gheworpen sijn onder voet /</l>
<l>Die soe groot sijn int ghemene</l>
<l>Dat si niet en willen allene</l>
<l n="970">Gode gheliken in desen /</l>
<l>Mar selve willen God wesen /</l>
<l>Ende oec gheert sijn / twaren /</l>
<l>Ocht si selve Gode waren.</l>
<l>Si en willen oec in haer ghewelt</l>
<l n="975">Met den menschen niet sijn ghetelt;</l>
<l>Ende daer om salse God neder</l>
<l>Int nederste worpen weder /</l>
<l>Ende beroven / dat wet wale /</l>
<l>Van eren / van weerden altemale /</l>
<l n="980">Alsoe dat mense heten sal</l>
<l>Priesteren ende diakenen over al</l>
<l>Vander Roemscher scaren kerken.</l>
<l>Nu siet wat God can werken:</l>
<l>Men sal nieman connen vinden</l>
<l n="985">Die hem sal dorren onderwinden</l>
<l><pb n="437"/>Paeus of kardinale te sine.</l>
<l>Dus soe las ict inden Latine;</l>
<l>Want haer namen selen wesen</l>
<l>Onder tfolc onwaert te desen /</l>
<l n="990">Dat nieman en sal willen sijn;</l>
<l>Ende al waren si goet ende fijn /</l>
<l>Men souden niet gheloven wale /</l>
<l>Al worden si paeus ende kardinale;</l>
<l>Want in des volcs weten</l>
<l n="995">Sullen si alle valsch heten /</l>
<l>Alsoe dat ghene gherechticheit</l>
<l>Van hen en sal werden gheseit.</l>
<l>Haer ghiericheit sal so groot sijn dan /</l>
<l>Datse versaden en mochte gheen man.</l>
<l n="1000">Wie dat daer recht hebben wille /</l>
<l>Sal dat copen lude of stille /</l>
<l>Ia / dat noch argher es /</l>
<l>Bisscopdomme / sijt gewes /</l>
<l>(Ende weet datmen daer hebben sal) /</l>
<l n="1005">Vercoepen si om ghelt al /</l>
<l>Ia / die gheestelike goede /</l>
<l>Die God cochte met sinen bloede /</l>
<l>Die vercopen si om ghelt voort.</l>
<l>Proeft of waer sijn mijn woord.</l>
<l n="1010">Ende daer met sekerlike</l>
<l>Maken si haer maghe rike.</l>
<l>Aldus hevet gheweest sint</l>
<l>Dat die derde Claes ghescint</l>
<l>Den Roemschen stoel besat binnen /</l>
<l n="1015">Dat nieman en mochte winnen</l>
<l>Bisscopdomme noch prelatie /</l>
<l><pb n="438"/>En brochte toe symonie.</l>
<l>Ende hier om / wilt des gheloven /</l>
<l>Soe salse God beroven</l>
<l n="1020">Van eren ende van goede /</l>
<l>Ende worpense in groter armoede;</l>
<l>Want voor haer grote gout</l>
<l>Sullen si cume hebben hout /</l>
<l>Ende voor haer selver scerven;</l>
<l n="1025">Dus salt hen al bederven /</l>
<l>Ende voor haer ghesteynte fijn</l>
<l>Sullen si in groter scanden sijn /</l>
<l>Ende voor haer perde / sonder waen /</l>
<l>Selen si met stocken te voet gaen.</l>
<l n="1030">Princen ende tfolc met allen</l>
<l>Selen sere jeghen hen vallen /</l>
<l>Ende selen hem totten rebben</l>
<l>Al nemen dat si hebben;</l>
<l>Haer prelatie ende borghe mede</l>
<l n="1035">Salmen struweren tot elker stede;</l>
<l>Van hare juredictien en sal</l>
<l>Men houden groot no smal /</l>
<l>Noch van hare bannen wet</l>
<l>En sal cume clerc / dat wet /</l>
<l n="1040">Sijn crune tonen dorren;</l>
<l>Want het sal al jeghen porren.</l>
<l>Tfolc sal hem ooc heffen mede</l>
<l>Ieghen die princen te menegher stede /</l>
<l>Ende sullense verslaen te hande /</l>
<l n="1045">Ende sulke verdriven uten lande.</l>
<l>Aldus selen inder tijt</l>
<l><pb n="439"/>In alder werelt wijt</l>
<l>Soe grote tribulacie wesen /</l>
<l>Datmen niet en mochte ghelesen."</l>
<l n="1050">Doen en constic gheswighen mere.</l>
<l>Met vresen sprac ic: "Lieve Here /</l>
<l>Hoe sal ic dit verstaen?</l>
<l>Sal Onse Here laten gaen</l>
<l>Te nieute sijn ghelove goet /</l>
<l n="1055">Daer Hi om storte sijn heilich bloet?</l>
<l>Waert dat alsoe ghesciede /</l>
<l>Dat die onghelovighe liede</l>
<l>Die paeuse ende die kardinale</l>
<l>Ende die prelaten altemale</l>
<l n="1060">Te nieute daden gaen /</l>
<l>Soe soude tghelove al vergaen /</l>
<l>Daer God om starf / sonder waen /</l>
<l>Ende alsoe langhe heeft ghestaen."</l>
<l>Doen antworde die goede man:</l>
<l n="1065">"Die Heidene si selen dan</l>
<l>Enen tijt boven gaen /</l>
<l>Mar hi sal onlanghe staen.</l>
<l>In dinde selen comen danne</l>
<l>Fransoye ende Alemanne /</l>
<l n="1070">Ende selen in corten daghen</l>
<l>Dese Heydene al verjaghen.</l>
<l>Ende dan sel die Kerke keren</l>
<l>Weder in hare eren.</l>
<l>Ende die prelate na desen</l>
<l n="1075">Selen goet ende gherecht wesen /</l>
<l>Ende gheestelic leven /</l>
<l>Ende ghiericheyt begheven /</l>
<l><pb n="440"/>Ende symonie legghen neder /</l>
<l>Ende Gode ontsien weder.</l>
<l n="1080">Die prelate selen in desen</l>
<l>Daer toe oetmoedich wesen /</l>
<l>Ende ontsien Onsen Here /</l>
<l>Ende Hem doen ere.</l>
<l>Ende dan sal / sonder waen /</l>
<l n="1085">Heilicheyt weder opstaen;</l>
<l>Kerken salmen weder maken /</l>
<l>Ende hanteren goede saken /</l>
<l>Ende in desen goeden poente sal</l>
<l>Dat Kerstenheit staen al /</l>
<l n="1090">Tote dat Antkerst komen sal</l>
<l>Met vele twiste ende onvromen;</l>
<l>Want hi sal met hem bringhen voort</l>
<l>Alle werringhe ende discort.</l>
<l>Ende dan saelt in Kerstenhede</l>
<l n="1095">Qualiker staen dan ye dede.</l>
<l>Eer toe comt deser termijn /</l>
<l>Sal een paeus te Rome sijn /</l>
<l>Die gheboren sal sijn met allen</l>
<l>Van Aelmangen ende van Gallen /</l>
<l n="1100">Ende die in vele stede</l>
<l>Pays sal maken ende vrede /</l>
<l>Ende ghemint sijn herde wale.</l>
<l>Hi sal maken kardinale</l>
<l>Van Romen ende van Aelmangen mee /</l>
<l n="1105">Ende daer toe van over zee;</l>
<l>Hi sal regneren .iiij. jare /</l>
<l>Ende sterven int vijfste daer nare.</l>
<l>Ende daerna sal comen een</l>
<l><pb n="441"/>Van Rome gheboren ghemeen /</l>
<l n="1110">Die in rasten ende in vreden al</l>
<l>Die Roemsche Kerke houden sal /</l>
<l>Ende op heffen die Ursine.</l>
<l>Ende vanden bloede sine</l>
<l>Sal hi kardinale maken dare /</l>
<l n="1115">Ende hi sal leven .vj. jare.</l>
<l>Ende hier na sal comen</l>
<l>Een ander wt Romen /</l>
<l>Van wien groot jammerhede</l>
<l>Ghevallen sal in die stede</l>
<l n="1120">Van manslachte groot /</l>
<l>Ende stortinghe van bloede roet.</l>
<l>Ende dan selen aengaen waerlike</l>
<l>Alle tribulacien in eertrike /</l>
<l>Ende die heilicheyt met allen</l>
<l n="1125">Sal dan onder voet vallen.</l>
<l>Dese sal leven .iiij. jaer /</l>
<l>Ende int vijfste sterven daer naer.</l>
<l>Nu soe selen na desen</l>
<l>Vele paeuse wesen</l>
<l n="1130">Die luttel sijn gheacht /</l>
<l>Ende als van gheenre macht /</l>
<l>Der welker dade / hoet vaert /</l>
<l>Gheens vertreckens en es waert.</l>
<l>Ende dese dinc sal ghescien al</l>
<l n="1135">Na datmen Gods jaer scriven sal</l>
<l>Dusent .iij. hondert;</l>
<l>Soe selen / wien soes wondert /</l>
<l>Beghennen in dien jaren."</l>
<l>Mettien soe es henen ghevaren</l>
<l n="1140"><pb n="442"/> Die goede man / die heer /</l>
<l>Dat icken en sach nemmemeer.</l>
<l>Dese dinc sachic over claere</l>
<l>Doemen screef dusent der jare</l>
<l>Twie hondert ende xcij.</l>
<l n="1145">Nu bidt Gode / diet al vermach /</l>
<l>Dat Hi / mids siere groter gracien /</l>
<l>Ons verre van allen tribulacien /</l>
<l>Die allen menschen goede</l>
<l>Cochte met sinen bloede /</l>
<l n="1150">Ende een heer es der heren /</l>
<l>Ende sonder ende sal regneren.</l>
<l>Ay ghi / diet sullen lesen /</l>
<l>Hout u inder Gods vresen.</l>
<l>Ghi die in oncuuscheden staet /</l>
<l n="1155">Ende met persem omme gaet /</l>
<l>Ende om een eerdsch goet waect /</l>
<l>Ende u gheen dinc en smaect</l>
<l>Dan der werelt goet ende ere /</l>
<l>Ende die voor Gode / Onsen Here /</l>
<l n="1160">Alsoe zeere ghehaet wesen</l>
<l>Dat wi inden boeken lesen /</l>
<l>Dat God altoes de sonden</l>
<l>Ghewroken heeft van ouden stonden /</l>
<l>Ende sonderlinghe / sijts gewes /</l>
<l n="1165">Ghiericheyt die alte groet es;</l>
<l>Want die goede Paulus seyt:</l>
<l>Ghiericheyt is wortel alre quaetheyt.</l>
</div>
<div type="chapter"><head type="chapter"><pb n="443"/> <hi rend="italic">Van der goedertierenheyt Gods ende dat die mensche hem selven kennen sal. C. XI. </hi></head>
<l>HIer voren hebdi menich woort</l>
<l>Van Gods wraken ghehoort /</l>
<l n="1170">Nu soe moechdi horen mede</l>
<l>Van sijnre goedertierenhede /</l>
<l>Di Hi daghelix werken kan</l>
<l>Aen den ghenen die hijs an.</l>
<l>Al es een mensche sondere /</l>
<l n="1175">Op dat hi altoes heeft ghere</l>
<l>Dat hi der sonden af sal slaen /</l>
<l>Ende met vresen es bevaen /</l>
<l>God spaerten langhe daghe</l>
<l>Om dat hem sijn sonden wanhaghen;</l>
<l n="1180">Ende wie met vresen sonde doet</l>
<l>Es halfs ghekeert / des sijt vroet.</l>
<l>Mar die in al haer stonden</l>
<l>Ligghen in hare sonden /</l>
<l>Ende niet de sonde begheven /</l>
<l n="1185">Mochten si eweliken leven /</l>
<l>Die plaecht God hier ende daer /</l>
<l>Alse wi scouwen openbaer.</l>
<l>God verheft daghelike</l>
<l>Den menighen uten slike /</l>
<l n="1190">Ende setten in eren groot /</l>
<l>Ende wert van sinen maghen thoet.</l>
<l>Ende als hi dan verwaent /</l>
<l>Ende hem selven niet en vermaent</l>
<l>Wat hi was en wie hi es /</l>
<l n="1195"><pb n="444"/> Ende Gode niet en dancket des /</l>
<l>Ende die mate versmaet mede /</l>
<l>Soe eest Ons Heren zede</l>
<l>Dat hijn worpt / sijt seker das /</l>
<l>Neder dan hi te voeren was;</l>
<l n="1200">Of Hij sint hem enich torment /</l>
<l>Daer hi hem selven mede bekent.</l>
<l>Die scoenste conste diemen vint /</l>
<l>Dats dat een hem selven kint.</l>
</div>
<div type="chapter"><head type="chapter">Van .X. poenten daer men Gods gracie mede vercrighen mach, ende een exemple van eenre vrouwen. C. XII. </head>
<l>DIe goede Gods goedertierenheyt</l>
<l n="1205">Boven alle sijn wrake gheit.</l>
<l>En dade sijn goedertierenhede /</l>
<l>Hi soude wreken telker stede</l>
<l>Te hant als die sonde wert ghedaen;</l>
<l>Mar goedertierenheit cant weder staen /</l>
<l n="1210">Mar niet altoes / sijt gewes;</l>
<l>Want als die sonde te groet es /</l>
<l>Ende men te langhe daer in staet /</l>
<l>Wet dat God sulc scout slaet /</l>
<l>Als ghi moecht daghelix sien</l>
<l n="1215">Aen menighen daer ende hier ghescien.</l>
<l>.X. poente sijn / dat wet /</l>
<l>Daer men Gods gracie met</l>
<l>Alre best mach ghewinnen.</l>
<l>Hoort / ic wilse u doen bekinnen.</l>
<l n="1220">Dat eerste poent dat es /</l>
<l><pb n="445"/>Datten menschen sal duncken des</l>
<l>Dat hi es sekerlike</l>
<l>Onweert ghelijc den slike /</l>
<l>Ende en sal in sinen daghen</l>
<l n="1225">Nieman dan Gode willen behaghen /</l>
<l>Ende metten mensche / hoet vaert /</l>
<l>Sal hi willen sijn onwaert.</l>
<l>Nu laet ons sien ende merken /</l>
<l>Nochtan dat wi Gode verwercken</l>
<l n="1230">Vroech ende spade met onsen sonden /</l>
<l>Nochtan begheert Hi tallen stonden</l>
<l>Van ons te sine ghedient</l>
<l>Als een goet ghetrouwe vrient.</l>
<l>Hi en acht ons int ghemeyne</l>
<l n="1235">Sijn knechte niet alleyne /</l>
<l>Mar sijn kindere / wildijt beseven /</l>
<l>Dien Hi sijn erflijc erve wilt gheven.</l>
<l>Sijn wille souden wi altoes wachten /</l>
<l>Ende elc soude hem selve achten</l>
<l n="1240">Over den onweertsten mensche;</l>
<l>Dits een poente van groten wensche.</l>
<l>Dit en sal u int ghemene</l>
<l>Niet groot duncken allene</l>
<l>Dat ghi dient soe groten Here /</l>
<l n="1245">Mar u sal duncken mere ere</l>
<l>Dat Hi ghewerdicht nu ende echt</l>
<l>Dat Hem dient soe vulen knecht.</l>
<l>Dander es een poente van wensche /</l>
<l>Dats dat hem een mensche</l>
<l n="1250">Niergent af bedrueven en sal</l>
<l>Dan om sijn sunden al /</l>
<l><pb n="446"/>Ende dien tijt dien hi heeft gheleeft</l>
<l>Alsoe sotteliken versoemt heeft;</l>
<l>Ende van allen fortsen ende quaede</l>
<l n="1255">Datmen hem doet vroech ende spade /</l>
<l>Sal hi verhoghen in sinen moet /</l>
<l>Ende dat houden voor goet.</l>
<l>Mar diet hem doet sal hi minnen zere /</l>
<l>Ende voor hem bidden Onsen Here /</l>
<l n="1260">Ende Gode dancken van dien /</l>
<l>Dat Hi hem dat liet ghescien;</l>
<l>Want God den ghenen dien Hi mint</l>
<l>Gherne doghen ende vernoy toe sint;</l>
<l>Want daer an mach hi merken voort</l>
<l n="1265">Dat hi Gode toe behoort.</l>
<l>Dat derde poent es dat die mensche sal</l>
<l>Omwille ende armoede over al</l>
<l>Gherne nemen / lude ende stille /</l>
<l>Om Ihesus Cristus / Ons Heren / wille /</l>
<l n="1270">Die om onse salicheyt woude</l>
<l>Hongher / dorst ende coude.</l>
<l>Wij en selen in onsen moet</l>
<l>Niet begheren tidelec goet</l>
<l>Meer dan onse noodorfte nauwelijc /</l>
<l n="1275">Ende Cristum willen sijn ghelijc /</l>
<l>Die anders en hadde te leven af</l>
<l>Dan men Hem om Gode gaf.</l>
<l>In desen soe willen wi poghen</l>
<l>Hoe wi Hem gheliken moghen</l>
<l n="1280">In armoeden ende in vasten /</l>
<l>In solace ende in onrasten.</l>
<l>Dan sal die mensche in desen</l>
<l><pb n="447"/>Met sinen Sceppere ghecleet wesen /</l>
<l>Ende ghesierdt behaghelike /</l>
<l n="1285">Ende ghevormt na sijn ghelike.</l>
<l>Dat sal sijn groot ere /</l>
<l>Dat van hemelrike die Here /</l>
<l>Die Gods Sone / Ihesus Cristus /</l>
<l>Gheweerdighen wilt aldus /</l>
<l n="1290">Dat soe vulen stinkende slijc</l>
<l>Sinen Sceppere es ghelijc.</l>
<l>Ende alse hem dunct in sinen moet</l>
<l>Dat toeneemt sijn goet /</l>
<l>Ende sinen lichaem rast ende ere</l>
<l n="1295">Wassende in lanc soe mere /</l>
<l>Soe sal hi hem verdrueven des /</l>
<l>Ende duchten dat hi gheverdt es</l>
<l>Vander ghelikenissen daer bi</l>
<l>Sijns selfs Ihesus Cristi /</l>
<l n="1300">Ende met hem es worden leder /</l>
<l>Ende verloren heeft sijn cleder /</l>
<l>Ende dat God sijns vergheten heeft /</l>
<l>Ende die druefste sijn die leeft.</l>
<l>Dat vierde poent wil ic u toghen:</l>
<l n="1305">Die mensche sal altoes verhoeghen</l>
<l>Ende vorderen sinen evenkersten /</l>
<l>Al soudt aen hem selven ghebersten /</l>
<l>Ia in dinghen goet ende fijn</l>
<l>Die jeghen Gode niet en sijn /</l>
<l n="1310">Ende sijns selfs orber achter setten /</l>
<l>Ende nieman deren no letten.</l>
<l>Na dien die mensche over al</l>
<l>Den mensche onderdaen sijn sal /</l>
<l><pb n="448"/>Soe eest wel recht dat hi</l>
<l n="1315">Den oversten onderdaen si /</l>
<l>Die hem al heeft ghegheven /</l>
<l>Siel / lijf ende leven.</l>
<l>Aldus zelen wi vorvoeds</l>
<l>Den mensche onnen alles goeds /</l>
<l n="1320">Ghelijc ons selven / ochte bat;</l>
<l>Dan sijn wi inden selven pat /</l>
<l>Den hoghen weghe van hemelrike /</l>
<l>Die dueren sal ewelike.</l>
<l>Dat vijfste poynt moghedi horen /</l>
<l n="1325">Want hets goet ende wtvercoren:</l>
<l>Die mensche en sal / wats ghesciet /</l>
<l>Doverste versmaden niet /</l>
<l>Noch die arme die bidden broet</l>
<l>Want aen hen leeght orber groet;</l>
<l n="1330">Mar hi sal op hen allen</l>
<l>Met morwer herten vallen /</l>
<l>Met mededoghen / des sijt vroet /</l>
<l>Alse die moeder metten kinde doet /</l>
<l>Ende sal van al sijnre herten</l>
<l n="1335">Mede doghen Ons Heren smerten /</l>
<l>In ghelike ende in ghebare /</l>
<l>Ofti selve die ghene ware /</l>
<l>Ende sal hen bistaen / vroech ende spade /</l>
<l>Beide met raede ende met dade /</l>
<l n="1340">Ende sal bi daghe ende bi nachte</l>
<l>Sijn doghen sijns selfs achten.</l>
<l><pb n="449"/>Soe sal hem God des ghelike</l>
<l>Weder delen sijn rike.</l>
<l>Dat seste poent wilic u noemen:</l>
<l n="1345">Die mensche en sal nieman doemen</l>
<l>Van sinen sonden / hoe dat gheet;</l>
<l>Want hi herde luttel weet</l>
<l>Wat God / Onse Here / werken wille</l>
<l>Inden mensche lude ende stille;</l>
<l n="1350">Mar eest dat Hi openbare</l>
<l>Dien mensche bekent sondare /</l>
<l>Soutstu di meer bedroeven dan</l>
<l>Dan of hem die doet quam an</l>
<l>Sinen lichaem / des sijt gewes;</l>
<l n="1355">Want een ziele edelder es</l>
<l>Dan al die lichamen / waerlike /</l>
<l>Die ye quamen op aertrike.</l>
<l>Ende alsoe als die mensche sal</l>
<l>Hem selven hoeden al</l>
<l n="1360">Van blamen ende van sonden /</l>
<l>Alsoe sal hi tallen stonden</l>
<l>Sinen evenkersten hoeden oft meer /</l>
<l>Alsoe alsic u voorseide eer /</l>
<l>Ende hem van sonden keren</l>
<l n="1365">Beyde met trooste / met leren /</l>
<l>Ende met exempelen daer toe mede:</l>
<l>Dits der karitaten zede.</l>
<l>Dat sevende poynt wil ic u liden:</l>
<l>Dats dat die mensche sal verbliden</l>
<l n="1370">Van sijns evenkerstens goede /</l>
<l>Ende tideliken hoeden /</l>
<l><pb n="450"/>Ghelijc dat die moeder menich sins</l>
<l>Verblijdt van voorspoede haers kints.</l>
<l>Ende sonderlinghe / dat verstaet /</l>
<l n="1375">In dat der gheestelicheyt an gaet /</l>
<l>Sal hi met herten daer nae gaen</l>
<l>Hoe hijt mach doen voort gaen /</l>
<l>Ende behouden staende dare /</l>
<l>Ghelijc oft sijns selfs ware.</l>
<l n="1380">Ende altoes suldi gheloven des /</l>
<l>Dat inden mensche meer goets es</l>
<l>Dan men van buten aen hem siet.</l>
<l>Salich es hi dies pliet.</l>
<l>Dat achtste poynt es dat wi</l>
<l n="1385">Gode allene met herten vri</l>
<l>Minnen selen lude ende stille /</l>
<l>Ende gheen ander dinc om Gods wille /</l>
<l>Soe dat God ghemint sijn sal</l>
<l>Sonder ghelike boven al.</l>
<l n="1390">Doecht noch heilichede /</l>
<l>Noch goet doen den mensche mede /</l>
<l>En selen ons daer toe poghen</l>
<l>Dat wi iet selen minnen moghen</l>
<l>Onderlinghe int ghemene</l>
<l n="1395">Dan onse Scepper allene;</l>
<l>Mar met ghemeender minnen men sal</l>
<l>Den mensche minnen over al</l>
<l>In karitaten om Gode;</l>
<l>Want het hoort tsinen ghebode.</l>
<l n="1400">Nochtan machmen maken</l>
<l>Gods loon met goeden saken</l>
<l>An Gode / in sinen ghebede /</l>
<l><pb n="451"/>Voor hem die hem goet dede /</l>
<l>Ende voor sinen vrienden algader</l>
<l n="1405">Ende meest voor moeder ende vader.</l>
<l>Dat neghende moechdi nu bekennen:</l>
<l>Als die mensche yet sal beghinnen</l>
<l>Ende bestaen / dat sal hi keren</l>
<l>Te Gods love ende teeren /</l>
<l n="1410">Soe dat beghinsel ende inde</l>
<l>Te Gods love altoes winde /</l>
<l>Ofte God bi u stoede</l>
<l>Ende claerlic saghe die hoede</l>
<l>Al uwe werke / al uwe worde</l>
<l n="1415">Dat segghic u in ware worde;</l>
<l>Want Hi die alle herten kint /</l>
<l>Hem en es verborghen twint.</l>
<l>Aldus salmen tallen kere</l>
<l>Gode ontsien ende eren</l>
<l n="1420">Met innigher minnen soe vaste /</l>
<l>Dat wi onse troest ende raste</l>
<l>In Hem setten altemale;</l>
<l>Soe sijn wi behoet wale /</l>
<l>Ia vele bat sekerlike</l>
<l n="1425">Dan es behoet al aertrike.</l>
<l>Dat .X. poynt willic u</l>
<l>Soe ic best can segghen nu.</l>
<l>Eest dat die mensche om Gode dan</l>
<l>Dese .IX. poente winnen kan /</l>
<l n="1430">Ende vervolghen Onsen Here /</l>
<l>Des sal hi Hem dancken sere /</l>
<l>Ende dincken met herten fijn</l>
<l><pb n="452"/>Dat dit grote ghichten sijn /</l>
<l>Ende oec sijn waerlike</l>
<l n="1435">Beter dan al aertrike.</l>
<l>Dan sal hi met gansen moede</l>
<l>Ghedincken van allen goede</l>
<l>Dat sijn Scepper / sonder waen /</l>
<l>Voor hem dicke heeft ghedaen.</l>
<l n="1440">Nu soe dinct in uwen moet /</l>
<l>Dat God al dat grote goet</l>
<l>Niet wel en kan imputreren;</l>
<l>Soe sal hi hem daer toe keren /</l>
<l>Dat hine met innigher trouwen</l>
<l n="1445">Aen des cruce galghe scouwe /</l>
<l>Daer Hi hinc om die sonden</l>
<l>Met sinen widen wonden /</l>
<l>Ende daer met hem doghen starc ende stijf /</l>
<l>Alse ocht hise hadde in sijns selfs lijf.</l>
<l n="1450">Den spieghel sal hi draghen</l>
<l>Beide bi nachte ende bi daghe</l>
<l>Vaste in sijn herte binnen /</l>
<l>Ia met berrender minnen.</l>
<l>Dan sal sijn droefheit van desen</l>
<l n="1455">Met vrouden gheminghet wesen /</l>
<l>Ia met vroude alsoe volmaect</l>
<l>Datse luttel ieman smaect /</l>
<l>Ende moet hem werden al te sure</l>
<l>Met reynder herten pure</l>
<l n="1460">Ende met innigher herten /</l>
<l>Ende met berrender begherten.</l>
<l>Die dese poynte ghewinnen sal</l>
<l><pb n="453"/>Sal salich sijn boven al.</l>
<l>Noch selen si ghedincken des /</l>
<l n="1465">Dat die Here / die boven al es /</l>
<l>Ghewaerdighe ons / vuyl slijc /</l>
<l>Sijn beelde te maken ghelijc</l>
<l>Nae den gheeste / dat es waer /</l>
<l>Ende dat Hi oec woude daer naer</l>
<l n="1470">Menschelike vorme nemen ane</l>
<l>Naden menscheliken ghedane /</l>
<l>Ende in enen lichaem fijn</l>
<l>.IX. maent woude besloten sijn /</l>
<l>Ende mensche op aertrike wert /</l>
<l n="1475">Ia van levene alsoe hert</l>
<l>Dat noyt en was sijn ghelike;</l>
<l>Want Hi hadde op eertrike</l>
<l>Hongher / dorst menechfoude /</l>
<l>Versmaetheit ende coude</l>
<l n="1480">Toter doot / sonder sijn scoude /</l>
<l>Dat Hi al liden woude</l>
<l>Om onse salicheit waerlike</l>
<l>Wie sach ye des ghelike? /</l>
<l>Ende voer tsinen Vader /</l>
<l n="1485">Om ons te verlossene allegader</l>
<l>Vander erfsonden ende blame /</l>
<l>Die ons toequam van Adame /</l>
<l>Ende liet ons in deser wise</l>
<l>Sijn vleesch tot eender spise /</l>
<l n="1490">Ende tenen drancke sijn bloet</l>
<l>Dat wt siere herten woet.</l>
<l>Noit en was des ghelike</l>
<l>Ende na dit op eertrike /</l>
<l><pb n="454"/>Ende na dit corte leven</l>
<l n="1495">Dat ewelike leven gheven</l>
<l>Alle die ghene die daghelix draghen</l>
<l>Die poynte die hier sijn ghewaghen.</l>
<l>Oec sal hem die mensche des</l>
<l>Sere bedroeven / sijt gewes /</l>
<l n="1500">Datter menschen soe luttel wesen</l>
<l>Die yet zere achten te desen /</l>
<l>Ende derven groter soetheit</l>
<l>Die wt desen leven gheit /</l>
<l>Ende selen bidden Onsen Here</l>
<l n="1505">Dat hise toter sotheit kere.</l>
<l>Soe wanneer die mensche es comen</l>
<l>Te deser baten ende vromen /</l>
<l>Soe sijt seker ende vrij</l>
<l>Dat hi inder gracien Ons Heren si /</l>
<l n="1510">Ende al verwonnen heeft dan /</l>
<l>Op dat hire hem in ghehouden can.</l>
<l>Noyt en quam Gods ghelike</l>
<l>Van goedertierenheit op eertrike /</l>
<l>Noch soe oetmoedich mede /</l>
<l n="1515">Noch van soe groter melthede;</l>
<l>Hi es den mensche altoes ghereet /</l>
<l>Soe wanneer hem sijn sunden sijn leet /</l>
<l>Ende hi roept op sijn ghenade /</l>
<l>Hi hoorten / eest vroech of spade /</l>
<l n="1520">Sonder enich weder trecken.</l>
<l>Hier op soe suldi mecken /</l>
<l>Prelate ende ander heren</l>
<l>Die sonden absolveren /</l>
<l>Die hem sijn also hard</l>
<l n="1525"><pb n="455"/> Datsi bliven onbewaerd</l>
<l>Ende in wanhopen vallen /</l>
<l>Daer si vallen met allen;</l>
<l>Des niet en hadde moghen ghescien /</l>
<l>Hadder die priester toe ghesien.</l>
<l n="1530">Mi wondert zeer int herte mijn /</l>
<l>Want si selve sonderen sijn</l>
<l>Ende Gods ghenade begheren /</l>
<l>Dat si so hard sijn den sonderen;</l>
<l>Want si lesen in ere stede:</l>
<l n="1535">"Metter maten daer si meten mede</l>
<l>Sal u werden ghemeten."</l>
<l>Dit doet u Cristus weten.</l>
<l>Nu hoortmen Cristum spreken</l>
<l>Daer hi tijt der papen ghebreken</l>
<l n="1540">Datsi laden voor waer</l>
<l>Den volke bordene zwaer /</l>
<l>Si en souden te gheender uren</l>
<l>Met haren vingher willen rueren.</l>
<l>Si sueken daer toe mede</l>
<l n="1545">Inder tafelen die vorste stede.</l>
<l>Si sueken oec daer bij</l>
<l>Datmense heete abij /</l>
<l>Ende grotelike groete op die strate:</l>
<l>In allen dinghen sueken si haer bate.</l>
<l n="1550">Een exempel wil ic u</l>
<l>Hier af vertrecken nu.</l>
<l>In enen boec dat ic las /</l>
<l>Dat ene vrouwe wilen was</l>
<l>Die / al en waest niet scone /</l>
<l n="1555"><pb n="456"/> Een kint hadde van haren sone /</l>
<l>Ende si en vant in haren lande</l>
<l>Bisscop noch pape te hande</l>
<l>Diese woude absolveren.</l>
<l>Doen moeste si ten paeuse keren /</l>
<l n="1560">Alsoe datsi ghegreep haer vaert</l>
<l>Met haren kinde te Rome waert.</l>
<l>Doen si te Rome quam in die stede /</l>
<l>Viel davonture alsoe mede</l>
<l>Datsi tot spaeus hove quam;</l>
<l n="1565">Daer sach si ende vernam</l>
<l>Den paeus comen wt sire zalen</l>
<l>Met .v. ochte met .vj. kardinalen.</l>
<l>Doen die vrouwe bevroedde das</l>
<l>Welc van hem die paeus was /</l>
<l n="1570">Viel si thant op haer knien</l>
<l>Ende riep lude mettien:</l>
<l>"Heer paeus / heilich vader /</l>
<l>Aen u staet mijn troest algader.</l>
<l>Ic ben hier comen te desen wilen</l>
<l n="1575">Wel van over .v<hi rend='sup'>c</hi>. milen</l>
<l>Om aflaet te hebben van u.</l>
<l>Heer vader / soe hoert mi nu.</l>
<l>Heer / dit kint dat ghi hier siet an</l>
<l>Een mijn sone aen mi wan /</l>
<l n="1580">Ende deen es des anders broeder /</l>
<l>Ende ic ben haer beider moeder.</l>
<l>Lieve vader / wilt mi absolveren</l>
<l>Van alden sonden die mi deren /</l>
<l>Ende set ghenoech penitencie mi /</l>
<l n="1585"><pb n="457"/> Ic wille doen / hoe groet si sij."</l>
<l>Die paeus aensach die vrouwe /</l>
<l>Ende mercte wel haren rouwe /</l>
<l>Ende den langhen wech mede</l>
<l>Die si om haer sonden dede /</l>
<l n="1590">Ende wort beronnen metter vaert</l>
<l>Met ontfermenisse te hem waert.</l>
<l>"Vrouwe / sprac hi / ic vergheve u</l>
<l>Dese grote sonde nu.</l>
<l>Gaet thuus waert / ghi hebt perdoen /</l>
<l n="1595">Ende en wilt nemmer sonde doen."</l>
<l>Die vrouwe sprac: "God lone u / here</l>
<l>Ic sals mi hoeden voertwaer meere."</l>
<l>Doe die kardenale dit saghen an /</l>
<l>Berespten si den goeden man /</l>
<l n="1600">Ende seiden hi dade quaet</l>
<l>Dat hi alsoe grote mesdaet</l>
<l>Also lichtelike vergave.</l>
<l>Die paeus stoerde hem hier ave /</l>
<l>Ende sprac herde saen:</l>
<l n="1605">"Heb ic hier an mesdaen /</l>
<l>Soe bid ic Gode dat Hi</l>
<l>Stappans wreke aen mi;</l>
<l>Ende oft ghi mi tonrecht berespt nu /</l>
<l>Dat Hijt stappans wreke aen u."</l>
<l n="1610">Ende si worden alte hande</l>
<l>Beseten metten viande /</l>
<l>Ende ghequelt herde zware.</l>
<l>Doens die paeus wert gheware /</l>
<l>Viel hi thant op sijn knien</l>
<l n="1615">Ende bat Gode voor hem mettien /</l>
<l><pb n="458"/>Ende si worden te hant ghesont.</l>
<l>Hier an mach elc wel wesen cont</l>
<l>Dat Gods ontfermicheit</l>
<l>Boven al sijn wrake gheit.</l>
<l n="1620">Alse die mensche rouwe ontfaet /</l>
<l>Ende hi dan te biechten gaet /</l>
<l>Es gheabsolveert / sijts gewes /</l>
<l>Eer hi ten priester comen es;</l>
<l>Want Gods goedertierenhede</l>
<l n="1625">Vergheeft hem die sonden sonder bede /</l>
<l>Om dat hi sijn sonden kint /</l>
<l>Ende rouwe daer af ghewint.</l>
<l>Mar nochtan / sonder waen /</l>
<l>Moet men ten priester gaen /</l>
<l n="1630">Ende penitencie daer af ontfaen;</l>
<l>Want God heeft selve ghescreven:</l>
<l>Toent den priesteren u leven /</l>
<l>Ende doet dat si u heeten;</l>
<l>Want dat moghdi wel weten:</l>
<l n="1635">Niemen en mach na sinen ghevueghen</l>
<l>Hem selven penitenci vueghen.</l>
</div>
<div type="chapter"><head type="chapter">Van enen stride die int lant van Ludicke gheviele. C. XIII. </head>
<l>AL tAndwerpen in die stat</l>
<l>Sat ic / ende was van sitten mat.</l>
<l>Doe quam mi die mare /</l>
<l n="1640">Dat bi Ludeke ghestreden ware</l>
<l>Opten velde / met machte groot /</l>
<l>Daer vele liede bleven doot.</l>
<l><pb n="459"/>Doen dachtic in minen moet doe</l>
<l>Dat desen boeke wel hoorde toe /</l>
<l n="1645">Want het heet dBoec van wraken.</l>
<l>God laet mi wel gheraken.</l>
<l>Daer versloech die hertoghe Ian /</l>
<l>Ende van Ghelre die vrome man /</l>
<l>Van X<hi rend='sup'>m</hi> volcs / te waren</l>
<l n="1650">Metten zwaerde / al sonder sparen.</l>
<l>Dit was om een sake / sonder waen /</l>
<l>Die de hertoghe heeft ghedaen</l>
<l>Vanden here van Valkenbosch nu /</l>
<l>Dien si sloeghen / dat segghic u /</l>
<l n="1655">Daer te voren over .iiij. jare /</l>
<l>Dat beter achter bleven ware /</l>
<l>Ende menighen anderen vromen man /</l>
<l>Dien ic ghenoemen niet en kan /</l>
<l>Die hen niet en hadde mesdaen /</l>
<l n="1660">Ende om dat si niet wouden ontfaen</l>
<l>Haren gherechten heere /</l>
<l>Dien si sculdich alle eere</l>
<l>Ende alle lieve te doen waren.</l>
<l>Siet hi / heren / sonder sparen /</l>
<l n="1665">Met aldus ghedanen teken</l>
<l>Can God / Onse Heere / wreken</l>
<l>Wanneer het heeft sinen tijt.</l>
<l>Lieve heeren / nu castijt</l>
<l>U selven / ende neemt exempel nu</l>
<l n="1670">Aen dander heeren / dies bid ic u.</l>
<l>Hets ghesciet te menigher tijt /</l>
<l><pb n="460"/>Die hem aen enen anderen castijt /</l>
<l>Dat hi hem castijt sachte.</l>
<l>Elc hem hier vore wachte!</l>
</div>
<div type="chapter"><head type="chapter">Van vele plaghen van groten sterften in menech lant. C. XIV. </head>
<l n="1675">IN Gods carnatioen vor waer</l>
<l>Alsmen screef .XIII<hi rend='sup'>c</hi>. jaer /</l>
<l>Ende tusschen .XL. ende .L. met /</l>
<l>Soe sinde God al onghelet</l>
<l>Ene sterfte / in ware dinc /</l>
<l n="1680">Die herde wide ende verre ghinc /</l>
<l>Dat soe vele volcs starf dan</l>
<l>Datmen niet ghesegghen en can /</l>
<l>Noch ghesommeren en conste.</l>
<l>Ende die sterfte begonste</l>
<l n="1685">In Babilonien die stat</l>
<l>Voor waer seidmen mi dat /</l>
<l>Ende quam alsoe voort ane</l>
<l>Over die zee Ambricane</l>
<l>In Poelgen / in Calabren alsoe /</l>
<l n="1690">In Cecilien / in Cypren toe /</l>
<l>In Tuscanen / in Lomberdien /</l>
<l>Ende int lant van Romenien /</l>
<l>Ende vandaer in Vrancrike /</l>
<l>Ende vandaer tot die ghelike</l>
<l n="1695">Quam die sterfte doe in Inghelant.</l>
<l>Wet datmen meneghe stat vant</l>
<l>Daer al die huse met goede</l>
<l>Sonder heere ende vrouwe stoeden /</l>
<l><pb n="461"/>Ende sonder hoede cleine oft groot</l>
<l n="1700">Want die liede waren al doot /</l>
<l>Soe dats hem niement onderwant /</l>
<l>Datmen ghenen heere en vant</l>
<l>Die hem rechts daer toe vermat.</l>
<l>Dit vantmen in meneghe stat.</l>
<l n="1705">Het gheviel / dats wonder groot /</l>
<l>Dat in enen huse bleven doot</l>
<l>Op enen nacht alle die liede /</l>
<l>Heer ende vrouwe ende meisniede /</l>
<l>Ende men vant in die stede</l>
<l n="1710">Niemen diese ter eerden dede.</l>
<l>Ic hoorde over waer tellen</l>
<l>Dat van Utrecht .ij. ghesellen /</l>
<l>Die wandelen wouden te samen:</l>
<l>Int lant van Tabor si quamen /</l>
<l n="1715">Daer si ten selven stonden</l>
<l>Een stat sonder volc vonden.</l>
<l>Si ghinghen op / si ghinghen neder</l>
<l>Daer wandelen vord ende weder /</l>
<l>Deen trate wt ende dander in /</l>
<l n="1720">Si en vonden meer no min</l>
<l>Manne / kindere no wive /</l>
<l>Die si saghen te live /</l>
<l>Mar die doot laghen op die straten /</l>
<l>Die de honde aten.</l>
<l n="1725">Int leste / alsic hebbe verstaen /</l>
<l>Sijn si in een palays ghegaen /</l>
<l>Dat scone was ende herde groot /</l>
<l>Daer al die liede waren doot /</l>
<l>Ende doorghinghen die woninghe al.</l>
<l n="1730"><pb n="462"/> Int leste quamen si inden stat /</l>
<l>Daer si die beesten vonden doot /</l>
<l>Om datmen hem en gaf no en boet.</l>
<l>Doen quamen si ten lesten stonden</l>
<l>In ene camer / daer si vonden</l>
<l n="1735">Ghesteinte / silver ende gout /</l>
<l>Ende diere juwele menichfout.</l>
<l>Doen vonden si enen sac /</l>
<l>Dien hi al vol goets stac /</l>
<l>Ende peinsde hi soude vort mere</l>
<l n="1740">Daer met bliven een here.</l>
<l>Dander was alsoe ghesint</l>
<l>Dat hi des woude twint.</l>
<l>Dus soe keerden si te samen</l>
<l>Tote datsi opt velt quamen.</l>
<l n="1745">Daer viel hi ende was doot</l>
<l>Die den sac hadde op thoet /</l>
<l>Ende die ander nam sijn vaert</l>
<l>Soe hi best mochte thuuswaert /</l>
<l>Ende brochte daer die mare van dien</l>
<l n="1750">Dat hi ghehoort hadde ende ghesien.</l>
<l>Dit hoordic / sijt seker das /</l>
<l>Van enen die te gheloven was.</l>
<l>Dit onghemac / alsic versta /</l>
<l>Es gheheten epyduyma:</l>
<l n="1755">Dat deen vanden anderen sterft /</l>
<l>Als hi die locht van hem verwerft.</l>
<l>Mi vertrac een goet man /</l>
<l>Daer trouwe ende ere lach an /</l>
<l>Dat een scep quam wt Inghelant /</l>
<l n="1760"><pb n="463"/> Dat over woude in Zelant /</l>
<l>Want het was vanden Briele.</l>
<l>Oec nam hijt op sijn ziele /</l>
<l>Dat waer was al</l>
<l>Dat ic u hier segghen sal.</l>
<l n="1765">In dat scep waren danne</l>
<l>Meer dan .XX. vromer manne.</l>
<l>Doen si dus in die zee quamen /</l>
<l>Saghen si ende vernamen</l>
<l>Dat een groet pert te hen waert quam /</l>
<l n="1770">Ende een man daer op ocht hi was gram /</l>
<l>Die opt water quam te hen wert.</l>
<l>Si worden alle zeer vervard</l>
<l>Om dat pert opt water liep /</l>
<l>Dat soe wijt was ende soe diep.</l>
<l n="1775">Doe hi hen bi quam sprac hi:</l>
<l>"En vervaert u niet van mi /</l>
<l>U en sal gheen arch ghescien."</l>
<l>Doen sprac een van dien</l>
<l>Die daer in scep waren:</l>
<l n="1780">"Wij sien u over twater varen /</l>
<l>Des soe heeft ons wonder groet."</l>
<l>Die ghene sprac: "ic ben die doot</l>
<l>Die nieman en can verdraghen</l>
<l>Dien God wilt hebben verslaghen /</l>
<l n="1785">Ende ic come wt Vranckeryke /</l>
<l>Ende van anderen lande des ghelike /</l>
<l>Daer ic hebbe ghedaen sulc ghebot</l>
<l>Als mi gheboot Onse Here God.</l>
<l>God en heeft vergheten niet</l>
<l n="1790">Die grote scande ende tverdriet</l>
<l><pb n="464"/>Ende die sunderlinghe scade /</l>
<l>Die de Sarrasine daden.</l>
<l>Des es nu .LX. jare</l>
<l>Datsi met bloetstortinghen zware</l>
<l n="1795">Akers wonnen / die goede stat /</l>
<l>Daer Kerstenheit doen in sat /</l>
<l>Daer si in versloeghen dan</l>
<l>Meneghen goeden kersten man.</l>
<l>Die crucifixe ten selven stonden</l>
<l n="1800">Die si in die kerken vonden</l>
<l>Sleypten si onwaerdelike</l>
<l>Achter straten inden slike /</l>
<l>Ihesum Cristum te blamen.</l>
<l>Des hem Kerstenheit mach scamen.</l>
<l n="1805">Ende om dat God ghene vriende en vint /</l>
<l>Die hem der wraken onderwint /</l>
<l>Ende dien es Gods scande /</l>
<l>Soe wrect inden lande</l>
<l>Ende sonderlinghe in Vrankerijke /</l>
<l n="1810">Welx coninc mechtich es ende rike</l>
<l>Ende wel ghereet daer toe /</l>
<l>Ende der Kerken goet daer toe alsoe</l>
<l>Heeft over al in sinen lande /</l>
<l>Daer hi mede wreken soude Gods ande.</l>
<l n="1815">Daer om datten Onse Here</l>
<l>Gheplaecht heeft herde zere /</l>
<l>Ende noch meer sal in corter tijt /</l>
<l>En si dat hi hem wel castijt.</l>
<l>Nu soe vaer ic tInghelant wert</l>
<l n="1820"><pb n="465"/> Om te doene dat God beghert."</l>
<l>Mettien verloren sijn doe</l>
<l>Ende dat visioen / si en wisten hoe.</l>
<l>Dat es jammer / sonder verdrach /</l>
<l>Dat elc Kerstijn wel claghen mach /</l>
<l n="1825">Dat soe grote jammer ende scade</l>
<l>Die de Heiden wilen daden</l>
<l>Onsen Here / Ihesus Cristome /</l>
<l>Doen si Akers worpen omme /</l>
<l>Daer soe menich Kersten bleef doot /</l>
<l n="1830">Ende dat jammer ghesciede groot /</l>
<l>Dat noch steet onghewroken.</l>
<l>Nochtan / vorwaer ghesproken /</l>
<l>Es des leden .LX. jaer;</l>
<l>Want men screef doen openbaer</l>
<l n="1835">Aldus / soe eest in minen sin /</l>
<l>.XIII<hi rend='sup'>c</hi>. negen min.</l>
<l>Nie sijder en was here gheen /</l>
<l>Noch soe hoghe noch oec so cleen /</l>
<l>In alder Kerstine lande /</l>
<l n="1840">Die hem pynde dese scande</l>
<l>Te wrekene / sonder waen /</l>
<l>Die sinen God was ghedaen.</l>
<l>Alle Kerstine moghen wenen /</l>
<l>Dat Cristus en vint ghenen</l>
<l n="1845">In al Kerstenheit</l>
<l>Die sijn scande es leit /</l>
<l>Of die dat wille wreken.</l>
<l>Dat mach ic coenlijc spreken.</l>
<l>Wat wonder eest dat Onse Here</l>
<l n="1850"><pb n="466"/> Dien beclaeght dus zere /</l>
<l>Die bitterliken sterven woude</l>
<l>Aen een cruce om onse behoude /</l>
<l>Ende ons ghereet heeft dat rike</l>
<l>Dat duren sal ewelike?</l>
<l n="1855">Sie varen som te cleinen baten</l>
<l>Beide in Prusen en in Garnaten /</l>
<l>Om te hebben der werelt ere /</l>
<l>Mar om Gode min no mere.</l>
<l>Mar ten Heilighen Lande waert</l>
<l n="1860">En set nu niemant sijn vaert /</l>
<l>Daer God om onse houde</l>
<l>Sijn bloet storten woude /</l>
<l>Dat Godevaert van Bulioen / .i. arm man /</l>
<l>Met groten cost ende arbeide wan.</l>
<l n="1865">Paus / princen ende elc lants here /</l>
<l>Ghi moecht u des scamen sere</l>
<l>Dat God in soe langhen stonden</l>
<l>Gheen vriende en hevet vonden</l>
<l>In alle sine Kerstine lande /</l>
<l n="1870">Die wreken woude sine ande.</l>
<l>Daer om sleetse God hier ende daer</l>
<l>Mi es leet dat ic segghe waer.</l>
<l>Doen die sterfte / also als ghi</l>
<l>Hier voren horet segghen mi /</l>
<l n="1875">In dessijde der zee quam /</l>
<l>Doen dat die paeus vernam /</l>
<l>Die .VI<hi rend='sup'>t</hi><hi rend='sup'>e</hi>. Clement / aldoen /</l>
<l>Die sijn hof hielt tAvenioen /</l>
<l>Peinsde hi te hant / sonder sparen /</l>
<l n="1880">Hi soude sinen persoen bewaren.</l>
<l><pb n="467"/>Doren / vensteren ende gaten</l>
<l>Van sire kameren utermaten</l>
<l>Dedi herde wel vermaken /</l>
<l>Daer en soude gheen locht in gheraken</l>
<l n="1885">Die hem soude moghen deren.</l>
<l>Dat was sijn eerste begheren.</l>
<l>Groot vier dedi maken mede</l>
<l>In sine kamere telker stede /</l>
<l>Om te verdrivene dat venijn</l>
<l n="1890">Dat vander locht mocht sijn.</l>
<l>Dit was sijn were vander doot /</l>
<l>Die sparen en can cleyn no groot /</l>
<l>Hi en dede niet alsoe saen</l>
<l>Tfolc vasten ende wullen gaen /</l>
<l n="1895">Ende met processien cruce draghen</l>
<l>Ieghen die grote plaghen /</l>
<l>Als paeus Leo wilen dede /</l>
<l>Datmen noch in Kerstenhede</l>
<l>Hout / alsmen jaerlix mach sien</l>
<l n="1900">Op Sint Marcus dach ghescien /</l>
<l>En also men sien mach</l>
<l>Vor den Ascensioens dach.</l>
<l>Aldus en sochte die Heilighe Kerke</l>
<l>Van penitencien ghene ghewerke /</l>
<l n="1905">Dar God om sijn gramheit</l>
<l>Ontfarmelic hadde af gheleit;</l>
<l>Want hi elcs menschen ontfermen kan /</l>
<l>Die hem met herten roept an.</l>
<l>Doen God / Onse Heer / dat verstaet /</l>
<l n="1910">Sach dat sine Kerke ghenen raet</l>
<l>Hier ieghen en vant no en sochte /</l>
<l><pb n="468"/>Hoemen dese sterfte verdriven mochte /</l>
<l>Ende die Heilighe Kerke aldus sliep /</l>
<l>Ende ghene ghenade en riep</l>
<l n="1915">Want ghebeden wilt wesen /</l>
<l>Soe wert God verwect te desen</l>
<l>Volcke / dat hertste datmen vant</l>
<l>In al Kersten lant /</l>
<l>Ende min achte op Gode /</l>
<l n="1920">Ende min hielt sine ghebode;</l>
<l>Want in al haren daghen</l>
<l>Op die strate te roven plaghen /</l>
<l>Ende in menighen lande</l>
<l>Stichten roef ende brande /</l>
<l n="1925">Daer si reden op dat sout /</l>
<l>Dat donsculdighe dicke ontgout.</l>
<l>Doen dese sterfte was overcomen /</l>
<l>Als ghi voren hebt vernomen /</l>
<l>Quam si in Hongherien so groot</l>
<l n="1930">Dat meer dan half bleef doot.</l>
<l>Doen die coninc sach van Hongherien /</l>
<l>Dat die paeus ende die clergie</l>
<l>Hier toe ghenen raet en sochten</l>
<l>Hoe si Gode ghesachten mochten /</l>
<l n="1935">Dedij den raet dat quamen</l>
<l>Alle sine wise lude te samen /</l>
<l>Clercke ende leke mede /</l>
<l>Ende versamenden in een stede.</l>
<l>Doen droeghen si des overeen /</l>
<l n="1940">Dat beter raet en waer gheen</l>
<l>Als datmen Gode aenriepe /</l>
<l>Al waert dat die Kerke sliepe</l>
<l><pb n="469"/>Ende daar toe niet en dade /</l>
<l>Het stonde al aen Gods ghenade.</l>
<l n="1945">Si wouden haer vede legghen ave /</l>
<l>Ende elc anderen sijn mesdaet vergave /</l>
<l>Ende te penitencien oetmoedelijc vaen</l>
<l>Van al dat daer waer mesdaen.</l>
<l>God en soude moghen laten niet /</l>
<l n="1950">Hine soude hens ontfarmen yet.</l>
<l>Dus worden / sonder waen /</l>
<l>Alle die vede afgedaen /</l>
<l>Ende elc mensche die gout</l>
<l>Nae sijn machte sijn scout.</l>
</div>
<div type="chapter"><head type="chapter">Hoe die cruysbrueders ghinghen, ende hoe tfolc penitencie dede. C. XV. </head>
<l n="1955">ENe penitencie maecten si aldus:</l>
<l>Ghelijc dat God / Ihesus Cristus /</l>
<l>Een half min dan .xxxiij. jare</l>
<l>Op eerdrijc woude leven zwaer /</l>
<l>Alsoe menighen dach soe wouden</l>
<l n="1960">Sij haer penitencie houden.</l>
<l>Dus sijn si voort ghetoghen</l>
<l>Willichlike ende in hoghen /</l>
<l>.III<hi rend='sup'>m</hi>. ende vier hondert</l>
<l>Te male / des menighen wondert.</l>
<l n="1965">Ghene aelmoesene en mochten si ontfaen /</l>
<l>Mar si mochten eten gaen</l>
<l>Metten ghenen dies hem bade /</l>
<l>Om die grote Gods ghenade.</l>
<l><pb n="470"/>Een hoyke / als die meneghe weet /</l>
<l n="1970">Dat was sijn overste cleet;</l>
<l>Enen caproen aenghedaen /</l>
<l>Daer op enen velten hoet ghestaen /</l>
<l>Daer op ghenayt een cruce root.</l>
<l>Dit was emmer wonder groot.</l>
<l n="1975">Alsi penitencie souden doen /</l>
<l>Daden si ute cousen ende scoen /</l>
<l>Ende haer cleder al ghemene</l>
<l>Sonder dat neder cleet allene /</l>
<l>Arme ende scouderen naect</l>
<l n="1980">Aldus hadden sijt ghemaect /</l>
<l>Ende daer boven daden si an</l>
<l>Een wit linen cleet dan</l>
<l>Met menigher ployen ghevouden /</l>
<l>Also sijt hebben wouden /</l>
<l n="1985">Dat hem sloech vanden steden</l>
<l>Tote op haer voete beneden.</l>
<l>Aldus ghinghen si .ij. ende .ij.</l>
<l>Al om ende om / min no me /</l>
<l>Haren palayse / sijt seker das /</l>
<l n="1990">Na dat hare vele was.</l>
<l>Gheselen hadden si doen maken /</l>
<l>Daer scarpe naelden in staken /</l>
<l>Daer si hem met sloeghen soe diep</l>
<l>Datter troede bloet wtliep.</l>
<l n="1995">In Dietsche hadden si enen sanc</l>
<l>Wel ghemaect / redelijc lanc /</l>
<l><pb n="471"/>Die op Gode riep met ernste groot /</l>
<l>Dat Hise hoede vander gadoot.</l>
<l>Dien songhen si .ij. voren /</l>
<l n="2000">Datment verre mochte horen /</l>
<l>Ende sij songhen alle nare</l>
<l>Oft ene litanie ware.</l>
<l>Drie werf soe vielen sij</l>
<l>Op haer knien / gheloeves mi /</l>
<l n="2005">Ende telken si met allen</l>
<l>Cruuswijs ter eerden vallen.</l>
<l>Daer laghen si / sonder waen /</l>
<l>Tot datse die sanc hiet opstaen.</l>
<l>Alse .iij. werf was ghedaen /</l>
<l n="2010">Ghinghen tharen pape saen /</l>
<l>Die in midden die plaetse stoet /</l>
<l>Ende vielen hem alle op den voet /</l>
<l>Ende hi seide hem tghelove openbaer /</l>
<l>Ende si seident alle nare</l>
<l n="2015">Ende haer ghemeen biechte met.</l>
<l>Daer na thant / al onghelet /</l>
<l>Vielen si alle mettien</l>
<l>Daer na ter eerden op hare bloete knien /</l>
<l>Ende soe absolveerde hise daer</l>
<l n="2020">Van al haer sonden claer.</l>
<l>Alse al dit was ghedaen /</l>
<l>Ghinghen si te haren pape saen /</l>
<l>Ende namen .ij. ende .ij. haer vaert</l>
<l>Al singhende ter kerken waert /</l>
<l n="2025">Soe datment verre mochte horen /</l>
<l><pb n="472"/>Cruce ende vane altoes voren.</l>
<l>Daer ghinghen si als heelde</l>
<l>Voor der Moeder Gods beelde /</l>
<l>Ende loofden met groter trouwen</l>
<l n="2030">Gode ende Onser Liever Vrouwen</l>
<l>Met dietschen sanghe / als ic versta /</l>
<l>Sij .ij. vore / alle dander na /</l>
<l>Ende riepen op Gode met oetmoede</l>
<l>Dat Hise vander gadoot hoede.</l>
<l n="2035">Dit daden si / sonder saghe /</l>
<l>Twee werf in elken daghe /</l>
<l>Ende .iij. werf opten vridach.</l>
<l>Dit weet ic wel / want ict sach.</l>
<l>Si en mochten nieman bidden goet /</l>
<l n="2040">Want haer regule also stoet;</l>
<l>Mar si mochten eten telker stat</l>
<l>Metten ghenen dies hen bat.</l>
<l>Vele zeden hadden sij / twaren /</l>
<l>Die nerghens toe goet en waren /</l>
<l n="2045">Alsoe als tleec volc doe</l>
<l>Wt hem selven brachte toe.</l>
<l>Daer ane lach cleine bate /</l>
<l>Die ic hier al varen late.</l>
<l>Soe meneghe menschen weten dat.</l>
<l n="2050">Ic hoorde tAntwerpen / daer ic sat /</l>
<l>Dat bi Hongherien staet een lant /</l>
<l>Dat Palanen es ghenant /</l>
<l>Dat wel wt brachte te male</l>
<l>.XL<hi rend='sup'>m</hi>. man by ghetale /</l>
<l n="2055">Starc / vrome ende coene /</l>
<l>Als haer here hadde te doene.</l>
<l><pb n="473"/>Dese waren soe verstorven /</l>
<l>Datmen daer cume hadde verworven</l>
<l>.II<hi rend='sup'>m</hi>. in allet lant.</l>
<l n="2060">.I. stedeken stont daer an den kant /</l>
<l>Daer tfolc doot was al ghemene /</l>
<l>Sonder die prochie pape allene /</l>
<l>Die bleef in groter noot /</l>
<l>Want al sijn vriende waren doot.</l>
<l n="2065">Doen hi hem selven uter maten</l>
<l>Van vrienden / van maghen sach ghelaten /</l>
<l>Peynsde hi te hant in sinen moet /</l>
<l>Dat gheen dinc en waer soe goet</l>
<l>Dan hi sijn herte an Onsen Here</l>
<l n="2070">Te male voeghede voort mere /</l>
<l>Daer alle salicheit aen leit /</l>
<l>Ende die nieman af en gheit;</l>
<l>Want sijn vrienscap ewelike</l>
<l>Moet hem dueren in hemelrike /</l>
<l n="2075">Als hem alle vriende afgaen.</l>
<l>In dat wout so ghinc hi saen /</l>
<l>Ende maecte op enen boem thant</l>
<l>Een huysken met sire hant /</l>
<l>Daer hi hem soude onthouden wel</l>
<l n="2080">Ieghen welde beesten fel.</l>
<l>Oec heeft hire opghedraghen</l>
<l>Vrucht die wast an die hagen</l>
<l>Ende die bome wtgheven /</l>
<l>Om dat hire af soude leven.</l>
<l n="2085">Doen hi dus hadde gheseten</l>
<l>Tot dat sijn cruut was gheten /</l>
<l><pb n="474"/>Ghinc hi af inden woude</l>
<l>Om dat hi ander zueken soude.</l>
<l>Doen hi dus ghinc haer ende daer /</l>
<l n="2090">Sach hi gaen daer openbaer</l>
<l>Enen ouden man van bloede roet /</l>
<l>Ende hadde een dornen crone op thoet /</l>
<l>Met enen aenschijn zere verbolghen /</l>
<l>Daer .xij. manne na volghen</l>
<l n="2095">Met groter droefheit bevaen.</l>
<l>Ende daer na sach hi saen</l>
<l>Comen een deel joncfrouwen</l>
<l>Die scenen al vol rouwen /</l>
<l>Die alte zuverlijc waren.</l>
<l n="2100">Daer na sach hi / te waren /</l>
<l>Ene coninghinne alte scone /</l>
<l>Die opt hoet hadde een crone /</l>
<l>Die licht alsoe groet gaf</l>
<l>Datter dwout al verclaerde af /</l>
<l n="2105">Daer in stont menich steen</l>
<l>Die als die dachsterre sceen /</l>
<l>Scoen ende van menigherande manieren.</l>
<l>Doen sprac die vrouwe goedertieren:</l>
<l>"Pape / waer om en vraeghdi niet</l>
<l n="2110">Om dat wonder datghi hier siet?"</l>
<l>Die pape neech ter vrouwen waert.</l>
<l>"Vrouwe / sprac hi / ic ben vervaert</l>
<l>Dat ic spreken niet en dorste."</l>
<l>Die vrouwe sprac: "Die vorste</l>
<l n="2115">Metter dornen crone</l>
<l>Dats Cristus / mijn Sone /</l>
<l>Dien ic hebbe allene</l>
<l><pb n="475"/>Met sinen Vader ghemene.</l>
<l>Soe groot es nu sijn gramheit</l>
<l n="2120">Op sijn edele Kerstenheit /</l>
<l>Dat Hijt al willet bederven</l>
<l>Ende haestelike doen sterven /</l>
<l>Als Hi begonnen heeft thant</l>
<l>Swaerlijc in menich lant.</l>
<l n="2125">Ende om dat Hi dus es verbolghen</l>
<l>Soe moeten wine vervolghen</l>
<l>Bi daghe ende bi nachte /</l>
<l>Om sinen moet te doen sachten</l>
<l>Van sire groter gramhede.</l>
<l n="2130">Nu soe gaet sonder beden</l>
<l>In die capelle die daer staet /</l>
<l>Ende doet messe sonder verlaet:</l>
<l>Ic hope ons sal goet ghescien."</l>
<l>Die pape antwerde mettien:</l>
<l n="2135">"Vrouwe / dat en constic niet volbringhen /</l>
<l>Want daer en sijn ghene dinghen /</l>
<l>Broot / wijn / vier / boec / dat wet /</l>
<l>Daermen messe doet met /</l>
<l>Noch custere vorwaer."</l>
<l n="2140">Die vrouwe sprac: Ganc aldaer;</l>
<l>Du salte ghereescap vinden al /</l>
<l>Datter messen toe horen sal.</l>
<l>Ende leest messe / Gode teren /</l>
<l>Vanden heilighen Ons Heren /</l>
<l n="2145">Wi selen u messe comen horen."</l>
<l>Aldus ghinc die pape voren /</l>
<l>Ende vant al dat ghereet</l>
<l>Datter messen ane gheet /</l>
<l><pb n="476"/>Ende enen custer daer toe mede.</l>
<l n="2150">Si quamen al daer ter stede.</l>
<l>Daer soe wert den goeden man</l>
<l>In die misse vertoent dan /</l>
<l>Hoe ende in wat manieren</l>
<l>Men penitencie soude hantieren</l>
<l n="2155">Ieghen die felle gadoot /</l>
<l>Die onder tfolc was soe groot.</l>
<l>Die pape deet te verstane</l>
<l>Den hertoghe van Pallane.</l>
<l>Die hertoghe deet voort bekant</l>
<l n="2160">Den coninc van Hongherien lant /</l>
<l>Daer hi onder es gheseten.</l>
<l>Nu soe suldi alle weten /</l>
<l>Dat ict hebbe gheseit</l>
<l>Datsij souden sien die waerheit;</l>
<l n="2165">Mar aldus liep die mare</l>
<l>In Brabant haer en dare.</l>
<l>Ende die coninc dede saen</l>
<l>Die penitencie anegaen</l>
<l>In sijn lant / al sijn liede /</l>
<l n="2170">Alsoe sie namaels ghesciede.</l>
<l>Wedert loghene was of waer /</l>
<l>Sekerlike dat laet ic daer.</l>
</div>
<div type="chapter"><head type="chapter">Noch vander gheesselinghen, ende hoe die Joden de putten ghefenijnt hadden. C. XVI. </head>
<l>DAt dese gheselinghe quam voort</l>
<l>Alse ghi hier voor hebt ghehoort /</l>
<l n="2175"><pb n="477"/> Dat dede die voorseide gadoot;</l>
<l>Want men wiste / clene no groot /</l>
<l>Dat die Ioden al toe brachten /</l>
<l>Overmids des viants crachten.</l>
<l>Ende om dat dese here woude</l>
<l n="2180">Dat dese gheselinghe en soude</l>
<l>Over niet werden ghedaen /</l>
<l>Soe dede hi wtbreken saen</l>
<l>Dat al die gadoot pine</l>
<l>Ware vander Iode venine.</l>
<l n="2185">Hier soe moeghdi wonder horen.</l>
<l>Die Ioden al ertrike doren</l>
<l>Hadden opgheset die Kerstine</l>
<l>Te bederven met venine /</l>
<l>En daer omme hadden sij</l>
<l n="2190">Alle putten verre ende bi</l>
<l>Doen veninen telker stede /</l>
<l>Ende staende wateren mede.</l>
<l>Daer af soe storven vele liede /</l>
<l>Dat noyt dat wonder en ghesciede /</l>
<l n="2195">Soe datmen om dese dinc</l>
<l>Die Ioden over al vinc</l>
<l>Ende worpense inden brant /</l>
<l>Daer si in bleven te hant</l>
<l>Van deser jammerliker moert /</l>
<l n="2200">Die ghi nu hebt ghehoort.</l>
<l>Al was dese penitencie fel /</l>
<l>Sijn ghenuechde den papen niet wel:</l>
<l>Sij was herde seer contrare;</l>
<l>Want niet moghelijc en ware</l>
<l n="2205"><pb n="478"/> Dat leke liede souden</l>
<l>Alsulke penitencie houden</l>
<l>Met crucen ende vanen met /</l>
<l>Die si selve hadden gheset</l>
<l>Sonder der Heiligher Kerken raet.</l>
<l n="2210">Dat dochtem wesen quaet /</l>
<l>Ende hier omme / des sijt vroet /</l>
<l>So wart so groten evelen moet</l>
<l>Vanden volke ten papen waert.</l>
<l>Die papen worden soe vervaert /</l>
<l n="2215">Datsi int leste stille zweghen /</l>
<l>Ende lieten hen haers willen pleghen /</l>
<l>Die welke haet / sonder waen /</l>
<l>Niet vergaen en sal soe saen.</l>
<l>Hets waer / pause ende kardinale /</l>
<l n="2220">Ende bysscope alsoe wale</l>
<l>Vielen daer jeghen utermaten.</l>
<l>Nochtan en wouden sijs niet laten /</l>
<l>Sijn hebbense over ban ghedaen /</l>
<l>Daer si seer aen hebben mesdaen.</l>
</div>
<div type="chapter"><head type="chapter">Van enen stride die in Zeeland gheviel, ende wat die mensche es ende wat hi werden sal. C. XVII. </head>
<l n="2225">ALsmen screef Ons Heren jaer</l>
<l>.XIII<hi rend='sup'>c</hi> ende daer naer</l>
<l>.LII. / wet voor waer dat /</l>
<l>Soe quam tAntwerpen in die stat</l>
<l>Een mare / sijt seker das /</l>
<l n="2230">Dat in Zeelant ghestreden was /</l>
<l><pb n="479"/>Ende ic mach u seggen hoe</l>
<l>Dat dese onminne quam toe.</l>
<l>Ghi hebt ghewaghen horen</l>
<l>Dat die keyserinne hier te voren</l>
<l n="2235">Den hertoghe van Beyeren brachte</l>
<l>Al in Hollant met machte /</l>
<l>Die haer middelste sone was /</l>
<l>Ende droech hem op / sijt seker das /</l>
<l>Dese .ij. lande met ripen rade /</l>
<l n="2240">Ende bezeghelde die stade.</l>
<l>Sijder quam die keyserinne</l>
<l>Ende maecte ene grote onminne</l>
<l>In desen lande / als ghi moecht horen /</l>
<l>Ende woude emmer beraden toren</l>
<l n="2245">Haren sone / die hertoghe was</l>
<l>Van Beyeren / alsic voren las /</l>
<l>Ende woude hem afwinnen tlant.</l>
<l>Si quamen met ghewapender hant</l>
<l>Met enen groten volke / te waren /</l>
<l n="2250">Die welke meest Zeelanders waren.</l>
<l>Ende oec waren Vlaminghe daer</l>
<l>Ende Inghelsche / wet vor waer /</l>
<l>Ende wouden haren sone verdriven.</l>
<l>Die sone wouder jeghen kiven /</l>
<l n="2255">Ende heeft die moeder wederstaen</l>
<l>Metten Hollanders / sonder waen.</l>
<l>Ende oec haddij Zelanders mede</l>
<l>In siere hulpen daer ter stede /</l>
<l>Soe datsij te samen</l>
<l n="2260">Beide up die Mase quamen /</l>
<l><pb n="480"/>Ende hebben daer vromelijc ghestreden /</l>
<l>Die sone met siere mogenthede /</l>
<l>Ende heeft der moeder niet gheviert /</l>
<l>Soe dat hise heeft ghescoffiert /</l>
<l n="2265">Ende si vloe in Siederijcszee vorwaer.</l>
<l>Ende die grave trac daer naer</l>
<l>Bennen Ziederijcszee der stede /</l>
<l>Ende heeft met siere moghenthede</l>
<l>Die moeder van daer verjaecht.</l>
<l n="2270">Aldus heefse God gheplaecht</l>
<l>Die keyserinne om haer quaetheit /</l>
<l>Alsic u vore hebbe gheseit.</l>
<l>Die hem wel bepeynsen soude</l>
<l>Wanen hi quame ende waer hi soude /</l>
<l n="2275">Ende hoe cranc es die creature</l>
<l>Ende die menschelike nature /</l>
<l>Ende daer omme peynsen tallen stonden /</l>
<l>Hi soudem te bat houden van sonden.</l>
<l>Nu seght / mensche / wat waerdstu dan</l>
<l n="2280">Eer dijn vader di ghewan?</l>
<l>Ende hoedanich waerstu ghedaen</l>
<l>Doen u dijn moeder hadde ontfaen /</l>
<l>Daer die .ij. naturen tsamen</l>
<l>In dijnre moeder lichaem quamen?</l>
<l n="2285">Ghevoedt wortstu inder moeder dijn /</l>
<l>Met bloede onwaert als venijn.</l>
<l>Met wel groter onsuverhede</l>
<l>Coemstu opter werelt mede.</l>
<l>Alle blijscap es di dan diere:</l>
<l n="2290">Wenen / screyen es dijn maniere.</l>
<l>Dat mest ende al dat quaet /</l>
<l><pb n="481"/>Dat van dinen live gaet /</l>
<l>Maecstu onder dijns selfs lijf:</l>
<l>Soe cranc bestu ende soe keytijf.</l>
<l n="2295">Dijn lichaem en es anders niet</l>
<l>Dan een sac / diet wel besiet /</l>
<l>Vol vulnesse ghetoghen.</l>
<l>Al schijnstu scoen voor oghen /</l>
<l>Du beste binnen vleesch ende bloet /</l>
<l n="2300">Dat een corre werden moet</l>
<l>Stinkende ende onreyne /</l>
<l>Ende een spise der worme ghemeyne.</l>
<l>Hoe du verhefst den lichaem dijn /</l>
<l>Nochtan moetstu vleesch sijn /</l>
<l n="2305">Datter werelt quam naect</l>
<l>Van vuylder materien ghemaect.</l>
<l>Merct in dijnre herten gronde</l>
<l>Wat du loses wt dinen monde /</l>
<l>Wt dinen nase / wt dinen oren /</l>
<l n="2310">Ende wt allen leden die behoren</l>
<l>Te dinen live / boven ende beneden /</l>
<l>Hoet algader sijn vuylheden /</l>
<l>Dat niet vuylre en mochte sijn.</l>
<l>Ia vuylre en es gheen venijn.</l>
<l n="2315">In droefheden worstu gheboren /</l>
<l>Ende du heves al dijn leven toren /</l>
<l>Anxt / pine ende sorghe groot.</l>
<l>Dan smaecstu die bitter doot /</l>
<l>Ende best spise der wormen dan:</l>
<l n="2320">Des ontgaen en mach gheen man.</l>
<l>Waer toe vercierstu di soe zere</l>
<l><pb n="482"/>Om der werelt lof ende ere /</l>
<l>Ende die in soe corten daghen</l>
<l>Die worme sullen eten ende knaghen?</l>
<l n="2325">Dune maecs dijn ziele niet scone</l>
<l>Met sconen werken / als crone</l>
<l>Te draghen in hemelrike /</l>
<l>Ende vor dingele die ghelike.</l>
<l>Twi hebstu dijn ziele ommare /</l>
<l n="2330">Ende sets dijn gheest boven hare?</l>
<l>Daer es ver Redene zeer ontsient /</l>
<l>Daer die vrouwe om derne dient.</l>
<l>Een ziele es beter / dat weet wale /</l>
<l>Dan dese werelt altemale.</l>
<l n="2335">Dat toende die Here der waerheit /</l>
<l>Die wt den trone der Drievuldicheit</l>
<l>Van sinen Vader hier neder quam /</l>
<l>Ende menschelike vorme annam /</l>
<l>Daer Hi hongher doghede ende coude /</l>
<l n="2340">Dorst ende smade menichfoude /</l>
<l>Ende aen een cruce sterf /</l>
<l>Ende offerde Hem ter selver warf</l>
<l>Sijn ziele vriendelike</l>
<l>Sinen Vader van hemelrike /</l>
<l n="2345">Als een lam zwighende stille /</l>
<l>Ende al om onsen wille.</l>
<l>Oft Cristus dan / sonder letten /</l>
<l>Sijn ziele vor die dine wilt setten /</l>
<l>Waerom gheefstu dan / onwise /</l>
<l n="2350">Om dinc van soe cleynen prise?</l>
<l>Dijn ziel es doch ewelike /</l>
<l>Ende dijn lichaem es sterfelike /</l>
<l><pb n="483"/>Ende sal al in asschen keren /</l>
<l>Die du does soe vele eren.</l>
<l n="2355">Du zijs nu herde zere</l>
<l>Verheven met prijs ende ere /</l>
<l>Ende du biste eer avont doet /</l>
<l>Ende dijn ziele wert in groter noot;</l>
<l>Ende dijn lijf / dattu hebs soe wert /</l>
<l n="2360">Wart vanden wormen verteert.</l>
<l>Waer soude mense nu vinden</l>
<l>Die de werelt soe zeer minden /</l>
<l>Die wi in corten daghen</l>
<l>Met ons wandelen saghen?</l>
<l n="2365">Van hem en es ander vorme</l>
<l>Bleven dan assche ende worme.</l>
<l>Si waren menschen alse ghi sijt /</l>
<l>Ende leiden haren tijt</l>
<l>Met ghierecheden wel groot /</l>
<l n="2370">Ende op een ure waren si doot.</l>
<l>Ende tvleesch es der wormen ghichte /</l>
<l>Ende die ziele der hellen lichte.</l>
<l>Cume es van haer memorie;</l>
<l>Want si hebben hier idel glorie /</l>
<l n="2375">Macht / meisniede / weldich leven /</l>
<l>Datsi te deser werelt bedreven.</l>
<l>Waer es haer lichaem / waer es haer spel?</l>
<l>Waer es haer hoverde nidich ende fel?</l>
<l>Van sulke blijscap dusdane droefheit.</l>
<l n="2380">Dat segghic u ter waerheit.</l>
<l>Van sulker weelden wes vorsien /</l>
<l>Al dit selve mach di gheschien;</l>
<l><pb n="484"/>Want du beste / te waren /</l>
<l>Also wel mensche als dese waren.</l>
<l n="2385">Du beste mensche ghemaect van erden /</l>
<l>Ende eerde saltu weder werden /</l>
<l>Alse comt die leste dach /</l>
<l>Dat morghen wesen mach.</l>
<l>Du moets emmer sterven / dats waer /</l>
<l n="2390">Mar dune wets wanneer no waer;</l>
<l>Want die doot / wet wel dat /</l>
<l>Verbeit dijns in elke stat /</l>
<l>Ende bestu vroet / du soudes mede</l>
<l>Haers ontbeiden in elke stede.</l>
<l n="2395">Volchstu den vleesche dijn /</l>
<l>Int vleesch saltu ghepijnt sijn.</l>
<l>Begheerstu behaghelhede en ghierechede</l>
<l>Dinen lichaem te sieren mede /</l>
<l>Du salt vor dat ornament</l>
<l n="2400">Hebben di omtrent</l>
<l>Worme ende venijne slecken /</l>
<l>Die dijn lichaem sullen becken;</l>
<l>Want die gherechticheit Ons Heren</l>
<l>En mach anders niet keren;</l>
<l n="2405">Si moet recht vonnesse gheven /</l>
<l>Na dat verdient onse leven.</l>
<l>Die der werelt meer minnen</l>
<l>Dan Gode met haren sinnen /</l>
<l>Ende soberheit versmaden</l>
<l n="2410">Om hare kele / die si saden /</l>
<l>Ende laten reinicheit van live</l>
<l>Om der quader ghenuechten / die si driven /</l>
<l><pb n="485"/>Ende der ghiericheit altoes volghen /</l>
<l>Ende den maten sijn verbolghen /</l>
<l n="2415">Die selen alle / te waren /</l>
<l>Metten viant ter hellen varen.</l>
<l>Wat rouwe sal daer wesen!</l>
<l>Wat jammer / wat vresen /</l>
<l>Daermen die quade al</l>
<l n="2420">Vanden goeden sceden sal /</l>
<l>Ende vanden aenschine Ons Heren /</l>
<l>Ende ander duvelen macht keren</l>
<l>Met hem int ewelike vier /</l>
<l>Dat es alsoe onghehier /</l>
<l n="2425">Buten hope van allen goede</l>
<l>In die ewelike gloede!</l>
<l>Want wie die sielen pinen daer /</l>
<l>En werdens niet moede / dats waer;</l>
<l>Ende wat pinen die zielen doghen /</l>
<l n="2430">Nochtan si niet sterven moghen.</l>
<l>Na dat die mesdaet es groet /</l>
<l>Selen si hebben pine groet.</l>
<l>Men sal daer anders horen niet</l>
<l>Dan wenen / hulen / groot verdriet /</l>
<l n="2435">Suchten / gheslach van handen /</l>
<l>Ende cryselinghe van tanden /</l>
<l>Ende alle maniere van rouwen.</l>
<l>Ende men sal daer scouwen</l>
<l>Eyselijc worme / menich serpent /</l>
<l n="2440">Die daer crupen selen omtrent /</l>
<l>Ongherust in allen stonden</l>
<l>Door haer kele ende monde /</l>
<l><pb n="486"/>Ende die eyselike aenschijne /</l>
<l>Die niet leliker en mochten sine.</l>
<l n="2445">Dus moeten alle ziele zekerlike</l>
<l>In die helle oft in hemelrike.</l>
<l>Nu kieset deen van tween /</l>
<l>Oft die helle / den langhen ween /</l>
<l>Oft in hemelrike emmermeere</l>
<l n="2450">Blide te sine met Onsen Here.</l>
<l>Goet ende quaet / vorwaer gheseit /</l>
<l>Sijn beide gader vor ons gheleit /</l>
<l>Ende welc wi willen moghen wij</l>
<l>Die hant toe steken met wille vrij.</l>
<l n="2455">Slaewise ant tquade / dats vresen</l>
<l>Die tormenten die wi hebben ghelesen;</l>
<l>Slawijse ant goede / wij vinden</l>
<l>Dat ewelike leven sonder inde /</l>
<l>Dat Gods es ende met Hem verheven /</l>
<l n="2460">Ia met Hem / sonder sneven;</l>
<l>Want die Hem heeft / die heeft al /</l>
<l>Goet ende vroude / sonder ghetal.</l>
<l>Hi es dat overste goet /</l>
<l>Daert al bi staet ende stoet.</l>
<l n="2465">Daer es die overste salichede /</l>
<l>Ende die overste blijscap mede /</l>
<l>Vrijheit / karitate / gherechticheit</l>
<l>Ende ewelike sekerheit /</l>
<l>Des ghenuechte ende scoenheit met</l>
<l n="2470">Al es in ewicheit gheset.</l>
<l>Daer es vroude / ere ende claerheit /</l>
<l>Scoenheit / minne / eendrachticheit /</l>
<l>Weldich leven in rasten fijn</l>
<l><pb n="487"/>Dies nemmermeer inde en sal sijn /</l>
<l n="2475">Ende nemmermeer nacht en luuct /</l>
<l>Ende elc sijns herten wil ghebruuct.</l>
<l>Bidden wi den Here alder heren /</l>
<l>Dat Hi alsoe wille keren</l>
<l>Alle fauten / oude ghebreke /</l>
<l n="2480">Beide in papen ende in leke /</l>
<l>Dat wi dan werden gheselt</l>
<l>Metten ghenen die werden ghetelt</l>
<l>Ende selen sijn der saligher scaren /</l>
<l>Soe dat wi te samen varen</l>
<l n="2485">In die blijsscap die niet en vergheit /</l>
<l>Die Hi den salighen heeft bereyt /</l>
<l>Die noyt ore en hoorde / no oghe en sach /</l>
<l>Noch herte ghepeisen en mach.</l>
<l>Des onne ons die hemelsche Vader!</l>
<l n="2490">Amen seghet allegader. Amen</l>
<l>Ay! hoe menichwerven heb ic gheseit</l>
<l>Dat ic niet sijn en mochte sonder arbeit /</l>
<l>In moste lesen ofte scriven.</l>
<l>Mar nu moetic laten bliven /</l>
<l n="2495">Ende sien dat worde ghereet</l>
<l>Aen te doen dat achterste cleet</l>
<l>Des ellendichs lichamen /</l>
<l>Dats die eerde daer wi af quamen;</l>
<l>Want mijn arbeit ende outheit</l>
<l n="2500">Bracht hebben in siecheit /</l>
<l>Dat ics ghedoen en can mere.</l>
<l>Mar altoes danckics Onsen Here</l>
<l>Des goets dat Hi mi heeft ghedaen /</l>
<l>Ende bidde een ygheliken / die verstaen</l>
<l n="2505"><pb n="488"/> Sal dat boecsken / ende den sin</l>
<l>Ende die materie diet heeft in /</l>
<l>Ende die hem dichtens onderwint /</l>
<l>Dat hijt voort dichte als hijt vint</l>
<l>Na die materie daert voer af ruert;</l>
<l n="2510">Want ict tot hier heb besuyrt</l>
<l>In eren eens goeds mans ende vermoghen</l>
<l>Van Brabant des hertoghen</l>
<l>Ians / dien ic altoos sculdich</l>
<l>Te dienen gheweest heb menichfuldich.</l>
<l n="2515">Dit boecsken wil ic hem laten /</l>
<l>Op dat hi hem te bat mach saten</l>
<l>Te comen ten ewighen rike hier boven /</l>
<l>Daer dinghele altoes Gode loven /</l>
<l>Daer wi moeten comen tsamen.</l>
<l n="2520">Nu seght allegader Amen.</l>
<l>Amen.</l>
</div>
</div>
</body>
</text>
</TEI.2>
