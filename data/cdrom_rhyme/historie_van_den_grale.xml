<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Historie van den grale</title>
<author>Jacob van Maerlant</author>
</titleStmt>
<editionStmt>
<edition>J. van Vloten (ed.): Jacob van Maerlant: Merlijn. Naar het enig bekende Steinforter handschrift uitgegeven. Leiden, 1880, 1-19.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Historie van den grale"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jacob van Maerlant"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1415"/></interpGrp>
<interpGrp type="witnessYear_from"><interp value="1415"/></interpGrp>
<interpGrp type="pubYear_to"><interp value="1435"/></interpGrp>
<interpGrp type="witnessYear_to"><interp value="1435"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Historie van den grale</TITEL>
<author>Jacob van Maerlant</author>
<AARD>Rijm</AARD>
<BRON nr="D80">Burgsteinfurt, F&#x00FC;rst zu Bentheimsche Schlossbibliothek, B 37</BRON>
<DATUM>1415-1435</DATUM>
<OMVANG>1926 verzen</OMVANG>
<BRON.OPM>Papieren handschrift van 227 bladen, 2 kolommen per bladzijde, 36 tot 43 regels per kolom; oorspronkelijk telde het handschrift 229 folia, maar fol. 5 en 6 ontbreken, waardoor de tekst tussen vs. 641 en vs. 954 een hiaat kent. De codex bevat op fol. 1-62v naast Maerlants Historie van den grale ook zijn Merlijns boec en, op fol. 62v-229r, Lodewijk van Velthems Boec van coninc Artur (thans ook wel de Merlijncontinuatie genoemd); deze drie werken worden meestal samen aangeduid als de Merlijn. De tekst in het Burgsteinfurtse handschrift is een Middelnederduitse 'Umschreibung', die door Van Vloten voor zijn editie weer in Middelnederlands werd omgezet.</BRON.OPM>
<EDITIE>J. van Vloten (ed.): Jacob van Maerlant: Merlijn. Naar het enig bekende Steinforter handschrift uitgegeven. Leiden, 1880, 1-19.</EDITIE>
<STATUS>Kritisch</STATUS>
<BRONMNW>904 </BRONMNW>
<EDITIE.OPM>Net zoals in de editie Van Vloten (en in het Burgsteinfurtse handschrift) worden hier de Historie van den grale, Merlijns boec en de Merlijncontinuatie als &#x00E9;&#x00E9;n tekst gegeven; de nummering loopt dan ook door, zonder rekening te houden met de grenzen van de drie genoemde werken. Van Vloten laste, op basis van de Franse brontekst, in zijn editie een samenvatting in van de gebeurtenissen die op de twee ontbrekende folia beschreven moeten zijn geweest; deze samenvatting werd hier niet overgenomen. De lijst met errata (ed. Van Vloten, 408) werd in de tekst verwerkt.</EDITIE.OPM>
<BRONNEN>Burgsteinfurt, F&#x00FC;rst zu Bentheimsche Schlossbibliothek, B 37</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part comment">[Historie van den grale]</head>
<div type="chapter"><head type="chapter comment">[Proloog]</head>
<l><pb n="1"/>Alle de gene die dese tale</l>
<l>Horen willen van den Grale,</l>
<l>Wanen dat hi eersten quam,</l>
<l>Als ick in den Walsche vernam</l>
<l n="5">So zal ickt dichten in dietsche woert;</l>
<l>Ick en zalt niet laten doer hoer voert</l>
<l>Die benyden mijn gedichte;</l>
<l>Want doch alle quade wichte</l>
<l>Toter doghet dragen altoes nijt.</l>
<l n="10">Hier omme so wil ick in aller tijt</l>
<l>Dat doen dat si my benyden</l>
<l>Dus sullen si vele te min verblyden</l>
<l>Alse si van my dan horen tale.</l>
<l>                Dese historie van den Grale</l>
<l n="15">Dichte ick ter eren Heren Alabrechte,</l>
<l>Den Heer van Vorne, wael met rechte;</l>
<l>Want hoge liede met hoger historie</l>
<l>Menechfouden zoecken hoer glorie</l>
<l>Ende korten daer mede hoer tijt.</l>
<l n="20">Ick wille dat gy des zeker zijt,</l>
<l>Dat ick die historie vele valsch</l>
<l>Gevonden hebbe in dat Walsch,</l>
<l>Daer si van Gode, Onsen Here, sprack</l>
<l>Datten dat volck van Rome wrack;</l>
<l n="25">Daer ombe merket dese zake:</l>
<l>Een dichte van Onses Heren wrake</l>
<l>Leset men, dat is wyde becant,</l>
<l>Ende makede een pape in Vlaenderlant;</l>
<l>Dat seghet dat boeck in sijn beginne;</l>
<l n="30">Maer ick wane in mynen sinne,</l>
<l>Dat [een] pape dat niet en dichte,</l>
<l>Want men mochte gescriven lichte</l>
<l>Hoe vollick dat gelogen zij;</l>
<l>Ende dat sal ick iu proven waer by</l>
<l n="35">In der historie die koemt hier naer.</l>
<l>                Ende nu biddick, dat is waer,</l>
<l>Jacob, die coster van Maerlant,</l>
<l>Dien gy te voren hebbet becant</l>
<l>In des konincx Alexanders Jeesten,</l>
<l n="40">Dat gy biddet, dat hi volleesten</l>
<l>Moete dat hi hevet begonnen,</l>
<l>Ende hi den ghenen moete onnen</l>
<l>In des ere hi dit began,</l>
<l>Dat hi moete werden alsulck een man,</l>
<l n="45">Dat des al dat volck ende Onse Heer</l>
<l>Moete hebben loff ende eer,</l>
<l>Ende wy met hem moeten komen</l>
<l>In die eere die men genomen</l>
<l>Noch gescriven niet en mach,</l>
<l n="50">Daer 't sonder nacht es altoes dach.</l>
    </div>
<div type="chapter"><head type="chapter">Waer ombe Onse Here wart geboren.</head>
<l>Beyde vrouwen ende man</l>
<l>Die horen zin zetten daeran,</l>
<l>Dat zi die waerheit willen weten,</l>
<l>Ende proeven, dat God die propheten</l>
<l n="55">Hier in eertrike vorsende,</l>
<l>Die vorseiden met genende</l>
<l>Onses Heren komst in eertrike.</l>
<l>In dien tyden sekerlike,</l>
<l>Daer wy nu hier af tellen,</l>
<l n="60">So voer dat volck al toter Hellen,</l>
<l>Alle propheten ende patriarchen;</l>
<l>Hieran moghen wy alle mercken</l>
<l>Dat die Duvele alle twaren</l>
<l>Waenden hebben wael gevaren.</l>
<l n="65">Dat zi die menschen hadden bedrogen;</l>
<l><pb n="2"/>Maer die goede mochten hem verhogen,</l>
<l>Want zi Onses Heren komst ontbeiden.</l>
<l>Onse Here ontfarmede hoer droefheiden</l>
<l>Ende quam in dit arme ellende;</l>
<l n="70">An Marien die nye man en kende</l>
<l>Ontfinck hi menschelike gedane;</l>
<l>Grote minne leide hi daer ane:</l>
<l>Omme te verlosene den sondaer</l>
<l>So nam hi an hem vleesch an haer</l>
<l n="75">Sine dochter wart zijn moeder;</l>
<l>Aldus wart hi onse broeder.</l>
<l>Dat was recht, want dat ierste wijf</l>
<l>Makede den mensche keytijf;</l>
<l>Hier ombe moste by den wive</l>
<l n="80">Die mensche weder werden te live;</l>
<l>Verstaet wael, dat God hevet gesent</l>
<l>Tot ons zijn enege kint;</l>
<l>Dat hebbewy dicke wael vereest.</l>
<l>Maria, by den heilghen gheest</l>
<l n="85">Ontfincken met heilicheden;</l>
<l>Aldus rastede binnen horen leden</l>
<l>Allegader die Drievoudicheit,</l>
<l>Dat is eene volmaeckte Godheit.</l>
<l>Aldus wart geboren van Marien</l>
<l n="90">Die Godes sone, des moetwy lien;</l>
<l>Sonder smette ende sonder zonde</l>
<l>Wart hi mensche, als hi wael konde;</l>
<l>Dat was herde grote oetmoet,</l>
<l>Dat hi storten woude zijn bloet</l>
<l n="95">Ombe dat hantgewerck zijns vader,</l>
<l>So wart die Drivoudicheit alle gader.</l>
<l>Hi makede Adame den jersten man,</l>
<l>Die by des Duvels rade began,</l>
<l>Dat hi die eerste sonde dede</l>
<l n="100">Ende by Even rade oeck mede.</l>
<l>Ende doe si sonde hadden gedaen,</l>
<l>Quam hem een lust van vleesche saen,</l>
<l>Ende worden, van groten goede,</l>
<l>Geworpen in die armoede,</l>
<l n="105">In dit arme krancke leven,</l>
<l>Daer groet geslachte af is gebleven;</l>
<l>Ende wat van hem wart geboren</l>
<l>Voer toter Hellen ende wart verloren;</l>
<l>Toter tijt, dat Godes sone quam,</l>
<l n="110">Ende hi zijn hantgewercke annam</l>
<l>Ute Lucifers quader gewelt.</l>
<l>                Als ons dat Ewangelium telt,</l>
<l>Wart hi te Betlehem geboren,</l>
<l>Dat Effrata hiet daer te voren,</l>
<l n="115">Van Marien zijnre moeder;</l>
<l>Hier af es die historie te vroeder</l>
<l>Die wt den Ewangelien spreket;</l>
<l>Hier ombe es 't dat hiet gebreket.</l>
<l>Onse Here wanderde achter lande twaren,</l>
<l n="120">Ende was te zinen dertich iaren</l>
<l>Gedopet hier in eertrike</l>
<l>In der Jordane geweldelike</l>
<l>Van Sinte Johanne Baptisten;</l>
<l>Aldus wart Onse Here een cristen.</l>
<l n="125">Dat alle die hem doepen deden</l>
<l>In die ere der Drivoudicheden,</l>
<l>Ende hem dan hoeden wouden van zonden,</l>
<l>Dat zi den Duvelen waren ontfonden -</l>
<l n="130">Dese macht gaf God den clerken</l>
<l>Die meester zijn der heiliger kerken.</l>
<l>Aldus dwoech hi Adames sonden,</l>
<l>Ende dus verloes te dien stonden</l>
<l>Lucifer al zijn gewelt,</l>
<l n="135">Daer hi den mensche mede helt,</l>
<l>En waer of hi zonde dade;</l>
<l>Ende God, die altoes Zijne genade</l>
<l>Toten mensche keert tot allen stonden,</l>
<l>Want hi gheerne valt in sonden,</l>
<l n="140">So hevet Hi een ander dope geset,</l>
<l>Opdat hi in sonden niet ne let,</l>
<l>Maer hi ga te biechten ghereet,</l>
<l>Ende doe dat hem zijn priester heet;</l>
<l>Dus mach hi in desen eertrike</l>
<l n="145">Gewinnen wael dat Hemelrike.</l>
<l>Oeck is dat kont hem sonder waen,</l>
<l>Die die Ewangelien nu verstaen,</l>
<l>Doe Jhesus Crist ginck achter lande,</l>
<l>Dat die van Rome ginck in hande</l>
<l n="150">Altemale die werelt ront;</l>
<l>Hier ombe zo was ter selver stont</l>
<l>Der Joden lant in hoer gewelt;</l>
<l>Daer woende een die dat gerechte helt</l>
<l>Te Jherusalem, ende hiet Pilaet,</l>
<l n="155">Ende eest alset in den Walsche staet,</l>
<l>So hadde hi in ziner meisenien</l>
<l>Enen ridder, daer wy af lien</l>
<l>Ju zullen herde vele hier na,</l>
<l><pb n="3"/>Ende heet Josep van Aromathia.</l>
<l n="160">Maer dat hi zijn ridder iet was</l>
<l>En zegge ick niet dat ick nye las</l>
<l>In ander historien dan in dese;</l>
<l>Die waerste die ick daeraf lese</l>
<l>Seghet, dat Pilatus was heidijn,</l>
<l n="165">Ende oeck alle die ridder zijn,</l>
<l>Die doe waren van ziner meisenieden</l>
<l>Waren onbesnedene liede.</l>
<l>Joseph was Jode ende herde rike,</l>
<l>Hi zach Jhesum sekerlike</l>
<l n="170">Doen menege tekene goet;</l>
<l>Des minde hi hem in zinen moet,</l>
<l>Maer hi en dorste dat niet openbaren</l>
<l>Vor den anderen Joden t'waren.</l>
<l>Onse Here hadde viande vele,</l>
<l n="175">Ende luttel die hem jonden wele,</l>
<l>Want ziner jongeren daer af een</l>
<l>Hatede hem, alset wael sceen;</l>
<l>Maer Jhesus wiste dat wael te voren,</l>
<l>Wat doet dat hi zoude becoren,</l>
<l n="180">Alse God, dien alle dinck was kont,</l>
<l>Dat was oeck vorgeseght lange stont;</l>
<l>Ende Judas was ziner jongeren een,</l>
<l>Onses Heren drossate, alset wael sceen,</l>
<l>Ende plach te dragene dat men hem gaf.</l>
<l n="185">Sinte Johan hi screef daer aff,</l>
<l>Dat dese zake waer was al,</l>
<l>Ende hi des den jongeren vele stal;</l>
<l>Maer dat Walsch zeghet, ende niet Latijn,</l>
<l>Dat die tiende daer af was zijn</l>
<l n="190">Van allen, dat men gaf onsen Heer;</l>
<l>Daer af quam hem grote onneer,</l>
<l>Alse iu dat boeck wael zeggen sal,</l>
<l>Dat hierna nu volget al.</l>
</div>
<div type="chapter"><head type="chapter">Hoe Judas Jhesum verkochte.</head>
<l>Thomaes zeghet waer by dat was,</l>
<l n="195">Dat die verrader Judas</l>
<l>Sinen Here omme dertich penninge gaf;</l>
<l>Die Ewangeliste zeghet hier af;</l>
<l>Doe Jhesus' Cristus zat ende at</l>
<l>Ende Sancta Maria wiste dat,</l>
<l n="200">Die was geheten Magdalene,</l>
<l>Si kochte diere zalve rene</l>
<l>Ende storte ze op Onses Heren hovet.</l>
<l>Judaes toernde daerombe, des gelovet,</l>
<l>Ende woude hebben zinen tiende,</l>
<l n="205">Daer hi die Helle an verdiende.</l>
<l>Hi seide, alse Sancte Johan bescrivet:</l>
<l>"Hoe eest, dat men dese cost nu drivet?</l>
<l>Waer ombe is dese salve verloren?</l>
<l>Hadde mense verkocht te voren,</l>
<l n="210">Ende hadde daermede dertich penninge genomen,</l>
<l>So waert den armen te hulpe komen".</l>
<l>Dit sprack hi, seide sancte Johan,</l>
<l>Niet dat hi sinen zin leide daeran,</l>
<l>Dat hi die armen iet hadde lief,</l>
<l n="215">Maer omdat hi was een dief,</l>
<l>Ende hi die alemosen droech,</l>
<l>Daer hi te stelene af plach genoech.</l>
<l>Thomaes zeghet, dat hi was gram,</l>
<l>Dat men hem zinen tiende nam,</l>
<l n="220">Die doe dertich penninge was waert;</l>
<l>Hier omme verkochte hi daer ter vaert</l>
<l>Sinen schepper ende zinen here</l>
<l>Om dertich penninge te siner onneren.</l>
<l>Darombe zeghet dat Walsche van der Wrake</l>
<l n="225">Eene zeer logentlike zake,</l>
<l>Dat die penninge zonderlingen</l>
<l>Waren van goudenen ringen.</l>
<l>Die redene zi es al gelogen,</l>
<l>Ende die des gelovet, hi es bedrogen.</l>
<l n="230">Hier latick oeck van den Walsche bliven,</l>
<l>Dat ick niet en wil bescriven</l>
<l>Judaes' gedinge, die hem verkochte,</l>
<l>Denselven Here, die hem gewrochte,</l>
<l>Wanten docht my niet waer;</l>
<l n="235">Maer dat zegge ick wael openbaer,</l>
<l>Hi was verkocht opten Goensdach;</l>
<l>Des andren dages, die daerna gelach,</l>
<l>Des avendes was hi spade gegaen.</l>
<l>In Romans zach ick oeck staen,</l>
<l n="240">Dat God met zinen jongeren sat,</l>
<l>Opten witten Donredach, ende at,</l>
<l>Te Symons hues, die lazarus was;</l>
<l>Maer dat es logene ende gedwas:</l>
<l>Symon woende in Bethania.</l>
<l n="245">Oeck scrivet ons dat Walsch hierna,</l>
<l>Dat hi aldaer wart gevaen;</l>
<l>Want die 't dichte, hi haddet verstaen</l>
<l>Ende meende wael geweten dat,</l>
<l>Dat Symon woende in der stat.</l>
<l><pb n="4"/>250  Symon was, dat mogewy lesen,</l>
<l>Van syner laserheit genesen,</l>
<l>Lange eer Onse Here was gevaen;</l>
<l>Maer ick late die historie staen</l>
<l>Van den Romanse, ende telle iu voert</l>
<l n="255">Der waren Ewangelien woert.</l>
<l>Eens witten donredages sat</l>
<l>Onse Here tener tafelen ende at,</l>
<l>Te sinen jongeren sprack hi met staden:</l>
<l>"Juwer een sal my verraden".</l>
<l n="260">Doe waren si droevich, ende elck riep zeer:</l>
<l>"Bin ick dat? bin ick dat, lieve Heer?"</l>
<l>Doe sprack Judaes: "bin ick dat, rabbi?"</l>
<l>"Dat seghestu!" antworde hi.</l>
<l>Daer leerde hi mede den apostelen sine,</l>
<l n="265">Van water, van brode, ende van wine</l>
<l>Synen lichaem maken ende zijn bloet,</l>
<l>Ende seyde: "zo wanneer gy dit doet,</l>
<l>So zult gy ember mijns gedinken".</l>
<l>Doe hi hem hadde gegeven drinken</l>
<l n="270">Sijn bloet, ende doe si hadden gegeten,</l>
<l>Doe gingen zi ten berge tOliveten,</l>
<l>In enen wael schonen hof fijn,</l>
<l>Daer hi met den jongeren zijn</l>
<l>Dicke wile wanderde ende was.</l>
<l n="275">Hoe wel wiste dat Judas;</l>
<l>Hi quam aldaer met ener schaer.</l>
<l>Die jongeren worden zeer in vaer,</l>
<l>Want Judas daer, ter zelver stont,</l>
<l>Jhesum cussede an zinen mont;</l>
<l n="280">Dus verriet hi den Here zijn,</l>
<l>Dat cussen was dat littekijn;</l>
<l>Te dier stede wart, sonder waen,</l>
<l>Onse Here al te hant gevaen</l>
<l>Van den Joden lasterlike,</l>
<l n="285">Ende si leiden hem dorperlike;</l>
<l>Dat was so spade, dat zi te samen</l>
<l>Met vackelen ende lanternen quamen,</l>
<l>Ende leiden hem in dat gedinge,</l>
<l>Daer die Joden saten tot eenen ringe,</l>
<l n="290">Die alle rieden an synen hals;</l>
<l>Daer was menege logene valsch.</l>
<l>Des morgens brachten sine Pilaten,</l>
<l>Ende clageden over hem wtermaten.</l>
<l>Pylatus zeyde: "gy nemeten bet,</l>
<l n="295">Ende ordelten na uwer wet".</l>
<l>"Neen, wy en mogen nieman doet slaen",</l>
<l>Spraken si. "So laet icken gaen",</l>
<l>Sprack Pilatus, "willick dan?"</l>
<l>"Neen, laetstu gaen desen man,</l>
<l n="300">So en bistu des Keysers vrint niet wael,</l>
<l>Want hi seyde dese tael,</l>
<l>Dat hi der Joden koninck waer;</l>
<l>Dus wederseyde hi openbaer</l>
<l n="305">Tiberius, sines zelves Heer".</l>
<l>Dit woert ontsach Pilatus zeer;</l>
<l>Al wasset hem leet, hi moeste nochtan</l>
<l>Jhesum, den onsculdegen man,</l>
<l>Doen gheselen, ende crucen mede,</l>
<l n="310">Toten berge Calvarien ter stede.</l>
</div>
<div type="chapter"><head type="chapter">Hoe God gecrucet wart, ende hoe die Helle tebrack.</head>
<l>Nu waren fel ende quaet die Joden</l>
<l>Ende onreine valsche roden:</l>
<l>Sine verrieden mede onsen Here,</l>
<l>Bydien meenden zi metten kere</l>
<l n="315">Van synen dode onsculdech wesen.</l>
<l>Dor al dat wi van hem lesen,</l>
<l>Dat Pilatus was wael leet,</l>
<l>Riepenzi daer tegen gereet,</l>
<l>Beide meerre ende minder:</l>
<l n="320">"Sijn bloet moete op onse kinder</l>
<l>Ende op ons allen gewroken zijn!"</l>
<l>Te dien tiden liet die zonne horen scijn,</l>
<l>Ende wert donker alse die nacht,</l>
<l>Ende die aerde bevede met groter kracht,</l>
<l n="325">Ende die doden die verresen,</l>
<l>Die steene scheurden; ende binnen desen</l>
<l>Sprack een ridder die daer stont:</l>
<l>"Dit wert alder werelt kont,</l>
<l>"Dat dit die Godes Zone es".</l>
<l n="330">Die Jode dien zere duchte des,</l>
<l>Die hiet Joseph van Aramathia;</l>
<l>Hi ginck tot Pilate daerna,</l>
<l>Want hi was ryke ende milde</l>
<l>Ende hadde onder hem tien schilde.</l>
<l n="335">Hi was een jonger van Jhesu Criste,</l>
<l>Al wast dat des die Joden en wisten,</l>
<l>Hi hopede, datten God dancken soude,</l>
<l>Ende bat Pilatuse also houde,</l>
<l><pb n="5"/>Dat hi hem den doden gaf.</l>
<l n="340">Pilatus daer oeck zeghet af</l>
<l>Dat Romans, dat hi hem gaf</l>
<l>Eenen nap, daer ick iu af</l>
<l>Hierna zal tellen wonder groet;</l>
<l>Dat was daer, vor sine doet,</l>
<l n="345">Jhesus die eerste misse in sanck;</l>
<l>Dien gaf Pilatus daer ombe danck</l>
<l>Een Jode, diene aldaer gewan,</l>
<l>Daer Jhesus, die onnosel man,</l>
<l>Met zinen lieven jongeren sat,</l>
<l n="350">Ten lesten etene, ende met hem at,</l>
<l>Eer hi te syner passien ginck.</l>
<l>Joseph was blide van desen dinck;</l>
<l>Hi quam, ende Nycodemus mede,</l>
<l>Daer Jhesus hinck terselver stede;</l>
<l n="355">Si dadenen van den cruce zachte.</l>
<l>Een diere cleet, dat Joseph brachte,</l>
<l>Spreiden si vor hem aldaer,</l>
<l>Dat seghe ick iu al openbaer,</l>
<l>Daer men Jhesum sachte in want;</l>
<l n="360">Een steenen graf hadden si te hant,</l>
<l>Dat Joseph hadde doen maken,</l>
<l>Daer groeven zi en, dit zijn waer zaken,</l>
<l>Jhesus, in een hof daerby.</l>
<l>Maer dat Romans seghet mi,</l>
<l n="365">Dat Joseph nam Onses Heren bloet,</l>
<l>Dat wt synen wonden vloet,</l>
<l>Ende dat hi dat in dien nap dede,</l>
<l>Ende hieldet met groter werdichede.</l>
<l>Die Joden quamen toten rechter doe,</l>
<l n="370">Ende zeiden: "Here, hoert ons toe:</l>
<l>Dese mare sprack dese drogenare,</l>
<l>Doe hi levede al openbare,</l>
<l>Dat hi soude sonder saghe</l>
<l>Verrijsen in den derden daghe;</l>
<l n="375">Hier ombe doet hoeden zijn graf".</l>
<l>Pilatus zeide: "nu doet daeraf</l>
<l>Al dat iu dunket wesen goet".</l>
<l>Mettien hebben si dat graf behoet</l>
<l>Alombe met gewapenden lieden,</l>
<l n="380">Nochtan mochtet hem luttel dieden.</l>
<l>                Ende God voer hierna ter Hellen,</l>
<l>Daer hi verloste sine gesellen,</l>
<l>Die hem lieflick hadden gedient,</l>
<l>Adame ende ander sine vrient</l>
<l n="385">Hi stont op an den derden dach,</l>
<l>So datten nymant en sach</l>
<l>Van den genen diene wachten;</l>
<l>Die Ingele quamen daer met crachten,</l>
<l>Ende diene hoeden worden in vaer;</l>
<l n="390">Ende doe dat dach was openbaer,</l>
<l>Liepen si alle enwech mettien,</l>
<l>Ende zeiden wat si hadden gesien.</l>
<l>                Doe die Joden dat vernamen</l>
<l>Waren si droevich; te samene zi quamen</l>
<l n="395">Ende sochten te hant nuwen raet.</l>
<l>Nu hoert wat in den Walsche staet;</l>
<l>Daer staet gescreven, dat zi zeiden,</l>
<l>Dat zise wouden vangen beide,</l>
<l>Joseph ende Nicodemus;</l>
<l n="400">Ofte ieman vragede: "waer es Jhesus?"</l>
<l>So zouden zi antworden dan:</l>
<l>Gevet ons die selve man,</l>
<l>Diene leiden in dat graf.</l>
<l>Wy zeggen iu noch daer af,</l>
<l n="405">Zi woudent doen aldaer met liste,</l>
<l>Dat men daer nemmer af en wiste; diep.</l>
<l>Maer Nicodemus hi ontliep,</l>
<l>Ende Joseph moeste in den kerker</l>
<l>Dat zeght dat Romans, dat hi daer ynne lagh,</l>
<l n="410">Tot an denselven dach</l>
<l>Datten Vaspasianus wt dede;</l>
<l>Maer dat es altemale logene mede:</l>
<l>So zoude hi daerinne xlij iaer</l>
<l>Hebben gelegen, dat is waer;</l>
<l n="415">Oeck zeghet dat Romans hier af,</l>
<l>Dat hi hem in den kerker gaf</l>
<l>Sinen nap, dien hi te voren</l>
<l>Ene stonde hadde verloren,</l>
<l>Ende leerde hem daer heimelike woert,</l>
<l n="420">Die hi niet en woude brengen voert.</l>
<l>Dat Walsch scrivet, na mynen wane,</l>
<l>So zijn die woert daer noch ane,</l>
<l>Daer dat heilege sacrament an leghet,</l>
<l>Dat men in der stille zeghet;</l>
<l n="425">Van den nappe mochtet waer wesen</l>
<l>Ende van den woerden; nu moetwy lesen</l>
<l>Van den personen die waerheit al,</l>
<l>Daer ick iu niet an liegen en sal,</l>
<l>Hoe gram dat joedsche volck doe was,</l>
<l n="430">Beide Annas ende Cayfas,</l>
<l><pb n="6"/>Doe Joseph Jhesum hadde begraven,</l>
<l>Rikelike met diere haven,</l>
<l>Zi vingenen, zeghet die ware lesse,</l>
<l>Ende leiden hem in gevancknesse.</l>
<l n="435">Daer lach hi tot in Paeschedach nachte,</l>
<l>Dat God opstont met zijnre crachte;</l>
<l>Doe quam hi aldaer Joseph lach</l>
<l>Ende tallereerst dat hi hem sach,</l>
<l>Meende hi dattet Elias waer;</l>
<l n="440">Maer Jhesus dede al openbaer</l>
<l>Josepe daer die waerheit verstaen,</l>
<l>Dat hi dat was, al zonder waen,</l>
<l>Dien hi van den cruce dede;</l>
<l>Hi voerdene danen, dat es waerhede,</l>
<l n="445">Wt den kerker beslotener dueren;</l>
<l>En wondert iu niet der aventueren,</l>
<l>Want God mach doen al dat Hi wille;</l>
<l>Hi voerdene wt den kerker stille</l>
<l>Al tote Aramathia;</l>
<l n="450">Ende doe die Joden quamen daerna,</l>
<l>Ende zi hem doe niet en vonden,</l>
<l>Twivelden zi tenzelven stonden.</l>
<l>Doe quamen die wachters openbaer,</l>
<l>Ende zeiden, dat Jhesus verresen waer;</l>
<l n="455">Die Joden zeiden: "gy zulten ons geven</l>
<l>So waer dat hi iu es ontbleven,</l>
<l>Of zo wat gy daermede hebbet gedaen".</l>
<l>Die wachters antworden saen:</l>
<l>"Gevet ons Josepe, dien gy vinget,</l>
<l n="460">Wy geven in Jhesum, dien gy hinget;</l>
<l>Maer gy ne kondet en niet gewachten,</l>
<l>Hi ontginck iu by Godes krachten;</l>
<l>Wy en kondent Jhesum verbieden niet,</l>
<l>Hi stont op al sonder verdriet,</l>
<l n="465">Als hi woude, van dode te live".</l>
<l>Doe antworden die kaytive:</l>
<l>"Segget dat hi iu was verstolen</l>
<l>Van sinen jongeren, so blivet verholen;</l>
<l>Wy zullen iu geven groten scat".</l>
<l n="470">Si namen 't ghelt ende loveden dat;</l>
<l>Nochtan zeiden si dat openbaer</l>
<l>Pilatus, dat Jhesus verresen waer.</l>
<l>                In den tiden, dat dit gesciede aldus,</l>
<l>Was een Keyser, die hiet Tiberius,</l>
<l n="475">Die daer die Keiser [was] van beginne;</l>
<l>Es dat als ick 't bescreven kinne,</l>
<l>So lach die Keiser ende qual,</l>
<l>Ende die fisiciene daden al</l>
<l>Daertoe, dat hem gehelpen mochte;</l>
<l n="480">Nochtan hielten dat oevel onsochte,</l>
<l>Ende die fisike en halp hem niet.</l>
<l>Doe was daer een, die hem riet,</l>
<l>Dat hi zoude al te hant</l>
<l>Senden in der Joden lant</l>
<l n="485">Ombe Jhesum van Nazarene,</l>
<l>Die alle oevele gemene</l>
<l>Met zinen woerden kan genesen,</l>
<l>Entie menschen gesont doet wesen</l>
<l>Sonder ienege arcedie;</l>
<l n="490">Ende Tiberius, die Keiser vrie</l>
<l>Belovede wael al te hant das.</l>
<l>Eenen, die hem heimelic was,</l>
<l>Riep hi tot hem al te hant,</l>
<l>Daer hi hem van verren was bekant;</l>
<l n="495">Diegene ginck tot hem aldaer,</l>
<l>Hi sendene in der Joden lant vorwaer</l>
<l>Ombe Jhesum, onsen scepper fijn;</l>
<l>Die bode gereide hem mettien</l>
<l>Ende voer doe tot in Syrien</l>
<l n="500">Ombe Jhesum den vrien,</l>
<l>Dat hi quame van Jherusalem.</l>
<l>Pilatus was blide met hem,</l>
<l>Ende makede met hem grote gome.</l>
<l>Doe zeide die bode van Rome,</l>
<l n="505">Waerombe hi daer komen waer.</l>
<l>Pilatus wart zere in vaer,</l>
<l>Ende zeide: "Jhesus, die es doet".</l>
<l>Des hadde den bode wonder groet,</l>
<l>Ende groten rouwe daerombe dreef,</l>
<l n="510">Doe hi vereeste hoe dat hi doet bleef,</l>
<l>Ende datten Pilatus verdede;</l>
<l>Met groter overmoedichede</l>
<l>Leide hi op hem al den moert,</l>
<l>Dat hi zonder des Keysers woert,</l>
<l n="515">Ende zonder recht der Senaet,</l>
<l>Hadde gedaen dese overdaet;</l>
<l>Want zulck een man mochte vele vromen</l>
<l>An dat keyserike van Romen.</l>
<l>Pilatus zeghet, ende hevet gesworen,</l>
<l n="520">Dat hi des gerne hadde ontboren,</l>
<l>Maer dat die Joden met horen tongen</l>
<l>Op hem verriepen ende daertoe dwongen.</l>
<l>Dus claerde hi hem van den moert,</l>
<l>Ende gaf dat op die Joden voert.</l>
<l><pb n="7"/>525  Indien vertelde men daer den bode</l>
<l>Vele tekene groet van Gode,</l>
<l>Ende men zeide hem, zonder waen,</l>
<l>Dat hi die doden op dede staen.</l>
<l>Doe sprack die bode: "men mach wel zien</l>
<l n="530">Dat dit ne was geen visicien,</l>
<l>Maer hi was een geweldich God,</l>
<l>Die over den doet hadde gebot".</l>
<l>Den Joden teech hi daer al bloet,</l>
<l>Dat zi Gode hadden gedoet,</l>
<l n="535">Ende zi en mochten hem niet ontsculden,</l>
<l>Ende hi zwoer, by der roemscher hulden,</l>
<l>Dat zi haer goet zouden verliesen</l>
<l>Ende quaden doet alle kiesen.</l>
<l>Die Joden waren [zere] in vaer,</l>
<l n="540">Want zi hem kenden openbaer</l>
<l>Schuldech zere van der sonde;</l>
<l>Zi namen verste ene stonde,</l>
<l>Want zi hem beraden wouden,</l>
<l>Hoe zi hem ontsculden zouden.</l>
<l n="545">Kinder, dit was ember waer,</l>
<l>Dat die Joden hadden vaer,</l>
<l>Hoe zi hem ontsculden mochten.</l>
<l>Hier binnen des boden vriende zochten,</l>
<l>Of zi van Jhesus iet mochten vinden</l>
<l n="550">Onder degene die hem minden.</l>
<l>Doe vernamen zy van ener vrouwen,</l>
<l>Die onsen Here was getrouwe,</l>
<l>Want hi hadde dat wijf genesen</l>
<l>Van der bloetsucht, daer wy af lesen</l>
<l n="555">Dat zi xviij iaer ane qual;</l>
<l>Si hadde een beelde, dat zi al</l>
<l>Gewonden te zamen hadde in een cleet.</l>
<l>Dat leet, nadat men weet,</l>
<l>Van gedane na onsen Here;</l>
<l n="560">Daer ombe pijnde die bode zere,</l>
<l>Eer hi dat van der vrouwen gewan.</l>
<l>Hierenbinnen hebben die joedsche man</l>
<l>Hen beraden in haer gedochte,</l>
<l>Ende zeiden, dat niet wesen en mochte,</l>
<l n="565">Dat men mochte doden Gode.</l>
<l>Dus latewy dat bliven van den bode</l>
<l>Ende van den Joden al den pleit;</l>
<l>Want dat waer my, God weet,</l>
<l>Te lanc te tellen hier ter stede.</l>
<l n="570">Die bode voer enwech, ende voerde mede</l>
<l>Ende brachte te Rome dat beelde.</l>
<l>Daer quam den Keyser af grote weelde;</l>
<l>Want eerst dat hi dat beelde sach,</l>
<l n="575">Vloe van hem al zijn ongmack;</l>
<l>Doe liet hi halen al den Senaet,</l>
<l>Ende hiet hem, dat zi hoer toeverlaet</l>
<l>Alle souden zetten an dien God;</l>
<l>Maer zi ontseiden zijn gebot.</l>
<l n="580">Des dade hi ze doden ende versenden</l>
<l>In verren landen ende in ellenden;</l>
<l>Nochtan en was hi kersten niet</l>
<l>Want die eerste kerstene keiser hiet</l>
<l>Philippus, ende dat was oeck daernaer</l>
<l n="585">Over herde menech jaer.</l>
<l>Ombe dese dinck quam eerst die nijt</l>
<l>Op die Joden van langer tijt</l>
<l>Dat stont, eer God gewroken wart.</l>
<l>Nu lieget vele van deser vaert</l>
<l n="590">Dat Dietsch van Onses Heren Wrake;</l>
<l>Want dat seghet, in ware sake,</l>
<l>Dat Titus diegene was,</l>
<l>Die by den beelde daer genas,</l>
<l>Ende dat Vaspasianus waer</l>
<l n="595">Van Aquitanigen die koninck maer,</l>
<l>Ende dat Herodes, zonder waen,</l>
<l>Die die kinder doet dede slaen,</l>
<l>Leefde doe die roemsche Heren</l>
<l>Die Joden begonden onteren,</l>
<l n="600">Ende hi hemselven oeck versloech,</l>
<l>Ende Archelaus crone droech,</l>
<l>Doe men wan die heilege stat;</l>
<l>Maer dat gelogen es al dat,</l>
<l>Wil ick proeven hier vorwaer:</l>
<l n="605">Na des Heren geboerte myn dan drie jaer</l>
<l>Leefde Herodes diene woude verslaen;</l>
<l>Achte jaer oeck mede, zonder waen,</l>
<l>Ofte min droech Archelaus krone,</l>
<l>Na zinen vader te lone,</l>
<l n="610">Ende hi starf oeck in ellenden;</l>
<l>Dus mach ment in Josephus vinden.</l>
<l>Oeck en es dat Romans</l>
<l>In die redene niet wel gans,</l>
<l>Dat zeghet, dat Vaspasiaen</l>
<l n="615">Van lazerscepe hadde ontfaen</l>
<l>By den beelde zine gesonde,</l>
<l>Ende hi daerna in korter stonde</l>
<l>Onsen Here wrack algader,</l>
<l>Ende dat Titus was zijn vader.</l>
<l><pb n="8"/>620  Hierne sal ik iu proeven ter stede,</l>
<l>Dat dit algader gelogen es mede.</l>
</div>
<div type="chapter"><head type="chapter">Hoe God gewroken wart van Tytus ende van Vaspasianus.</head>
<l>Die aventure zeghet hier naer,</l>
<l>Dat leet wael xlij jaer,</l>
<l>Van dat gemarteret was Jhesus,</l>
<l n="625">Aldus bescrivet Josephus,</l>
<l>Die was doe binnen Jherusalem,</l>
<l>Dat Titus lach, ende met hem</l>
<l>Dat roemsche heer, voer der stede,</l>
<l>Eer God die wrake komen dede.</l>
<l n="630">Hi gaf den Joden tijt ende stonde,</l>
<l>Dat si beteren mochten hoer sonde,</l>
<l>Die si an Jhesum hadden gedaen;</l>
<l>Maer zi en wouden, zonder waen.</l>
<l>Hier ombe dade Onse Here wreken</l>
<l n="635">Over hem hoer valsche treken</l>
<l>Ende al der heileger liede bloet.</l>
<l>Dat joedsche volck was al verwoet,</l>
<l>Want si alle versamelt waren</l>
<l>Op den Paeschen, zonder sparen,</l>
<l n="640">Tot Jherusalem in der stede;</l>
<l>Want zi wouden, na haren sede</l>
<l>..........</l>
<l>..........</l>
<l>Die my verkochte ombe goet,</l>
<l n="955">Ende hi met my ter tafelen zat;</l>
<l>Doe ginck hy heen zinen pat,</l>
<l>Ende nembermeer was hi met my.</l>
<l>Mine apostelen doe deden zy</l>
<l>Eenen anderen in sine stede.</l>
<l n="960">Nu zalstu gedencken mede</l>
<l>Der tafelen, daer ick toe sat;</l>
<l>Dor die ere, dat ick daer op at,</l>
<l>So zalstu ene ander tafel zetten,</l>
<l>Ende roepet Broen sonder letten,</l>
<l n="965">Dinen zwager, die een goetman es,</l>
<l>Ende zine kinder, des zijt gewes,</l>
<l>Sijn goet ende oeck ander mede</l>
<l>Sal hi winnen hier ter stede,</l>
<l>Die men goet zal bekinnen;</l>
<l n="970">Sech hem, dat hi ga met mynnen</l>
<l>Daer du hem wises een rivier,</l>
<l>Ende vange enen visch wael scier,</l>
<l>Ende dat hi brenge den eersten visch;</l>
<l>Als hi enwech es, gerede dinen disch,</l>
<l n="975">Ende decken ende neem dit vat,</l>
<l>Ende in midden der tafelen zet dat,</l>
<l>Ende deck dat met enen clede;</l>
<l>Dan so neem den visch gerede,</l>
<l>Ende leggen den vate by;</l>
<l n="980">Dan roep dijn volck, waer dat sy,</l>
<l>Ende zech, zi zullen weten saen,</l>
<l>Wie van hem allen hevet mesdaen;</l>
<l>Dan zalstu in mynen name zitten</l>
<l>Alzo als ick opten witten</l>
<l n="985">Donredage ter tafelen zat.</l>
<l>Neem Broen ende merke dat</l>
<l>Wie hem daer achter trecken zal;</l>
<l>Als dat volck es geseten al,</l>
<l>Sal daer bliven een idele stat,</l>
<l n="990">Ende die zal bedieden dat,</l>
<l>Dat Judaes zine stat verloes;</l>
<l>Die stat zal idel bliven altoes,</l>
<l>Tote dat Broens zone hevet een kint,</l>
<l>Die die stat met rechte wint;</l>
<l n="995">Ende alse dan Broen geseten es,</l>
<l>So doe dan kondich dinen volke des,</l>
<l>Wat manne dat hi es die gone</l>
<l>Die an den Vader ende an den Zone</l>
<l>Gelovet ende an den Heilghen Geest;</l>
<l n="1000">Ende die dan gedaen hevet meest,</l>
<l>Dat ick met di met mynen monde</l>
<l><pb n="9"/>Hem geboet, hi come ter stonde</l>
<l>Ende zitte ende neme die gracie</l>
<l>Totter tafelen sonder tribulacie.</l>
<l n="1005">Recht alse hem Onse Here hiet</l>
<l>Dede Joseph ende anders niet;</l>
<l>Hi zat ter tafelen ende Broen;</l>
<l>Ende alzo hiet hi den anderen doen.</l>
<l>Een groot deel zat daer neder,</l>
<l n="1010">Maer vele meer keerde daer weder,</l>
<l>Die totter tafelen niet en quamen.</l>
<l>Doe zi vervullet was altezamen</l>
<l>Sonder die stat die idel bleef,</l>
<l>Daer ick iu te voren af screef,</l>
<l n="1015">Die tusschen Broen ende Josepe lach</l>
<l>Die so idel bleef wel menegen dach.</l>
<l>Doe die liede, die daer zaten</l>
<l>Te Josepes tafelen ende aten,</l>
<l>Vernamen der groter soetecheit,</l>
<l n="1020">Ende si worden vervullet gereit</l>
<l>Van al dat haer herte woude</l>
<l>Ende hadden al vergeten boude</l>
<l>Der anderen, die daer niet en zaten;</l>
<l>Doe sprack een van dien die daer aten</l>
<l n="1025">Tot dengenen die daer stonden;</l>
<l>Hi vraechde hem of zy iet konden</l>
<l>Gevoelen des si hadden daer;</l>
<l>Si zeiden: "neen wy, niet een haer".</l>
<l>Peter hiet hi, die des vraechde;</l>
<l n="1030">Hoe wel hem des woerdes behaechde,</l>
<l>Hi zeide doe: "nu moochdy verstaen,</l>
<l>Dat gy die zonde hebbet gedaen,</l>
<l>Daer gy Josepe ombe vraget;</l>
<l>Herde oevele hem dat woert behaget;</l>
<l n="1035">Si scaemden hem ende gingen wt</l>
<l>Haerder een meende noch overluet</l>
<l>Noch wel gebeteren zijn leven;</l>
<l>Ende diegene es noch daer gebleven</l>
<l>Hi en woude nergen gaan.</l>
<l n="1040">Doe die dienst was al gedaen,</l>
<l>Doe hiet Joseph daer elken bi namen,</l>
<l>Dat zi daer alle dage quamen</l>
<l>Ombe die gracie te ontfane.</l>
<l>Doe gingen zi allegader dane,</l>
<l n="1045">Daer die ander liede waren.</l>
<l>Dus kende Joseph die sondaren</l>
<l>By der kracht van Onsen Heer,</l>
<l>Ende dit was noch min noch meer</l>
<l>Dan van den vate die eerste proevinge;</l>
<l n="1050">Dit zijn doch wonderlike dinge.</l>
<l>Ende welke tijt dat was die getyde</l>
<l>Gingen zi daer in alle wel blyde,</l>
<l>Ende degene die daerin niet quamen</l>
<l>Vraechden, wat zi daer vernamen;</l>
<l n="1055">Si zeiden: "dat en mach tonge vertellen,</l>
<l>Noch herte gedichten noch verspellen</l>
<l>Onse grote blijtscap, dat es waer,</l>
<l>Die wile dat wi sitten daer,</l>
<l>Ende alse wy opstaen dueret soe</l>
<l n="1060">Tote des anderen morgens vroe".</l>
<l>Si vraechden: "wanen mach dat iu komen</l>
<l>Die gracie, die men genomen</l>
<l>Noch vulprysen niet en kan?"</l>
<l>Peter sprack, die goede man:</l>
<l n="1065">"Die Here gevet ons gevoech,</l>
<l>Die Josepe wt den kerker droech".</l>
<l>Si zeiden: "wat mach zijn dat vat?</l>
<l>Wy en zagen nie te voren dat".</l>
<l>Peter sprack: "dat hevet versceden</l>
<l n="1070">Die gezelscap van ons beiden;</l>
<l>Want dat en laet in zijn covent</l>
<l>Negenen sonder ongescent;</l>
<l>Dat moget gy nu wel bekinnen;</l>
<l>Maer zegget wat gy [voeldet] van binnen</l>
<l n="1075">Doe Joseph iu daerin sitten hiet?"</l>
<l>Ende zeiden si en wistens niet.</l>
<l>Degene zeide: "gy moget mede</l>
<l>Merken wel wie sonde dede</l>
<l>Daer wi die pine af ontfaen".</l>
<l n="1080">Die ander zeide: "wy moeten gaen,</l>
<l>Ende rumen dat lant gelijck keytiven;</l>
<l>Maer waer latewi iu bliven?</l>
<l>Wat zulwy zeggen, of men ons vraget,</l>
<l>"Segget, dat ghy ons achterst zaget,</l>
<l n="1085">Ende lyet mede in der genaden</l>
<l>Der Drivoudicheit, die ons beraden</l>
<l>Ende helpen zal wt alre scout</l>
<l>Ende in den gelove dat Joseph hout".</l>
<l>Die quade zeiden: "wi gaen onser strate;</l>
<l n="1090">Wat mogewy zeggen van den vate?</l>
<l>Hoe zulwy dat heten waer wy gaen?"</l>
<l>Hi zeide: "dat vat, daer wy af ontfaen</l>
<l>Hebben gracie ende joye,</l>
<l><pb n="10"/>Ende dat wy leven sonder vernoye,</l>
<l n="1095">Daer wy af eten dat soete mael,</l>
<l>Dat sal van genaden hieten die Grael,</l>
<l>Dat het dengenen so wel gereit</l>
<l>Die hem in sine geselscap meit.</l>
<l>So grote blijtscap hebbewy te dische</l>
<l n="1100">Dat ons te moede es alse vische</l>
<l>Die in enen groten vloet saen</l>
<l>Des menschen handen zijn ontgaen".</l>
<l>Die quade seiden: "met rechte ende wale</l>
<l>Hevet dat den name van den Grale;</l>
<l n="1105">Dus zulwi dat hieten waer wy gaen".</l>
<l>Ende die daer bleven, sonder waen,</l>
<l>Seiden Josepe dat hiete also.</l>
<l>Des was Joseph herde vro;</l>
<l>Ende welke tijt dat tercietijt was</l>
<l n="1110">So plagen die goede das,</l>
<l>Dat zi dan seiden sonder hale:</l>
<l>"Gawy totten dienste van den Grale".</l>
<l>Dus was die Grael dat selve vat,</l>
<l>Daer God zijn leste mael wt at</l>
<l n="1115">Vor dat hi zine pine doechde,</l>
<l>Daer hi ons allen mede verhoechde,</l>
<l>Ende hier ombe zo heet altemale</l>
<l>Dit boek die Historie van den Grale.</l>
</div>
<div type="chapter"><head type="chapter">Van Moyses ende van der ydeler stat die tuschen Josep ende Brone was.</head>
<l>Totten tiden dat zi verschieden</l>
<l n="1120">Die quade van den goeden lieden,</l>
<l>Was daer een die Moyses hiet,</l>
<l>Ende hi en woude altoes niet</l>
<l>Dat geselscap laten van den Grale.</l>
<l>Hi was geraket in zine tale</l>
<l n="1125">Ende ter werelt herde vroet</l>
<l>Ende van buten sceen hi goet;</l>
<l>Hi zeide: "ic en scheide niet hen</l>
<l>Want ic in den wille ben</l>
<l>Te wesene met desen volke goet,</l>
<l n="1130">Dat God met Sijnre genaden voet".</l>
<l>Hi weende ende dreef misbaer,</l>
<l>Alse of dat hem wel leet waer,</l>
<l>Ende bleef daer met Josepes lieden,</l>
<l>Ende die ander doe danen schieden,</l>
<l n="1135">Welker tijt dat hi der eenen zach,</l>
<l>Riep hi ember: "owi, o wach!</l>
<l>Soete vrint, bidde vor my</l>
<l>Dat mi Joseph genadech zy</l>
<l>Dat ik die gracie hebben moete</l>
<l n="1140">Die iu aldus zere es zoete".</l>
<l>Dit riep hi in dier gebaer</l>
<l>Oftet hem in ernste waer</l>
<l>So lange bat hi des den lieden</l>
<l>Dat zi hem daerop berieden</l>
<l n="1145">Te biddene Josepe ombe Moyses,</l>
<l>So zere ontfermede hem des,</l>
<l>Zi namen Moyses met hem allen</l>
<l>Ende gingen tote Josepe vallen,</l>
<l>Ende genade bidden altezamen.</l>
<l n="1150">Josepe wonderde waerombe zi quamen,</l>
<l>Ende zeide: "zegget, wat gy begert".</l>
<l>Zi zeiden: hoert, here, herwert:</l>
<l>Een groot deel van onsen lieden,</l>
<l>Die met ons van den Joden schieden,</l>
<l n="1155">Zijn gegaen hoerre strate</l>
<l>Seder dat wi van dinen vate</l>
<l>Die gracie eerstwerf ontfingen;</l>
<l>Nu es hier een, in waren dingen,</l>
<l>Die hetet Moyses, als wy scouwen,</l>
<l n="1160">Dien zere zine sonden rouwen;</l>
<l>Hi en wille ons nu niet laten,</l>
<l>Hi biddet ons allen wtermaten,</l>
<l>Dat dijn covent tot dy gae</l>
<l>Ende bidde, dat hi mede ontfae</l>
<l n="1165">Die gracie, die ons gevet dijn vat;</l>
<l>Here, nu biddewy iu alle dat</l>
<l>Dit dijn wille moete wesen".</l>
<l>Josep antwoerde tot desen:</l>
<l>"Die gracie en es niet mijn;</l>
<l n="1170">Maer die hemelsche drochtijn</l>
<l>Gevet ze, daer 't Hem dunket goet,</l>
<l>Dat es dengenen, die hoeren moet</l>
<l>Totten dogeden zetten altoes;</l>
<l>Maer es dese in dat herte loes</l>
<l n="1175">Ende hi hem buten maket scone</l>
<l>So vruchte ick dat hi my hone;</l>
<l>Hierombe ben ick een deel gevreest,</l>
<l>Maer hi hoent hem zelven meest,</l>
<l>Es dat hi ons wil bedriegen".</l>
<l n="1180">"Neen", zeiden zi, "kan dese man liegen</l>
<l>Zone gelovewy man nimmermeer,</l>
<l>Maer doet dat doer God, lieve Heer,</l>
<l>Ende laeten in der genaden wesen!"</l>
<l><pb n="11"/>Joseph sprack: "provet an desen,</l>
<l n="1185">Of hi zulck zij als hi ons toent,</l>
<l>Dat hi hemselven niet en hoent;</l>
<l>Ick sal vor hem ende vor iu</l>
<l>Onsen Here bidden nu".</l>
<l>Syne gesellen ende Moyes</l>
<l n="1190">Seiden: "Here, God loen iu des!"</l>
<l>                Vor die scotele, die men heet den Grael,</l>
<l>Ginck Joseph allene staen,</l>
<l>Totter erden zeech hi neder zaen</l>
<l>Op ellenbogen ende op knien</l>
<l n="1195">Ende bat onsen Here met dien,</l>
<l>Dat Hi hem daer makede openbaer</l>
<l>Ofte Moyses al zulck waer</l>
<l>Alse hy buten togede wale?</l>
<l>Doe sprack van den heilgen Grale</l>
<l n="1200">Eene stemme ende zeide:</l>
<l>"Nu is komen die waerheide,</l>
<l>Daer ick iu af zeide hier te voren</l>
<l>Du zals zien die stede koren</l>
<l>Die tusschen Broen es ende dy:</l>
<l n="1205">Ombe Moyses biddes du my;</l>
<l>Menestu, dat hi is zulck man</l>
<l>Als hi buten togen kan,</l>
<l>Gy ende uwe gesellen gaet</l>
<l>Ter tafelen zitten, dat is mijn raet,</l>
<l n="1210">Wan dat is tercietijt;</l>
<l>Doet Moyses komen, daer gy zijt,</l>
<l>Ende zegget oft hi mynnet alremeest</l>
<l>Die gracie van den heilgen Gheest,</l>
<l>Gelijck dat ghy hebbet verstaen,</l>
<l n="1215">So ga hi dan zitten zonder waen</l>
<l>In die idele stede beneven dy,</l>
<l>Daer zalstu zien wael wat hi zij".</l>
<l>Also alzet hem Onse Here hiet,</l>
<l>Dede Joseph, ende anders niet.</l>
<l n="1220">Hi quam weder te zinen gesellen,</l>
<l>Ende zeide: "moget gy my vertellen,</l>
<l>Of Moyses es zulck van binnen,</l>
<l>Dat hi die gracie mach gewinnen,</l>
<l>Nyeman en mach ze hem ontseggen;</l>
<l n="1225">Maer wil hi ons te voren leggen</l>
<l>Ander sake dan al waer,</l>
<l>Dat zal hem selven wesen zwaer".</l>
<l>Zi zeiden dit tot Moyses alzo.</l>
<l>Hi antwoerde daer ende was vro:</l>
<l n="1230">"Ick ne ontsie lude noch stille</l>
<l>Negene dinge, die Joseph wille.</l>
<l>Ick wane wel waerdich zijn daerof".</l>
<l>Zi zeiden: "du heves den orlof</l>
<l>Sie dattu does zinen wille".</l>
<l n="1235">Hy zeide, hy en lietes lude noch stille.</l>
<l>Met hem waren zi alle blyde</l>
<l>Ende gingen totten getyde,</l>
<l>Aldaer men diende van den Grale.</l>
<l>Joseph sprack ten zelven male:</l>
<l n="1240">"Moyses, du zals niet genaken</l>
<l>Eneger dinck oft eneger zaken</l>
<l>Daer du af onwerdich zijs;</l>
<l>Want dune machs, in gener wijs,</l>
<l>Nyeman honen alzo wel</l>
<l n="1245">Alse dy selven, bistu fel,</l>
<l>Sie dattu zijs alzo goet,</l>
<l>Alse dit volck; want in zijnen moet</l>
<l>Moyses sprack: "oft ick goet ben</l>
<l>Sone late my God nimmer hen</l>
<l n="1250">Van iu scheiden"; - "nu komet voert",</l>
<l>Sprack Joseph: "zeggestu waer woert,</l>
<l>Dat zullewy alle nu wel zien".</l>
<l>Joseph sat weder met dien</l>
<l>Totter tafelen, ende sijn zwager Broen;</l>
<l n="1255">Ende alzo begonsten die anderen doen</l>
<l>Elkerlyck op zine stat,</l>
<l>Daer hi plach zittene vor dat;</l>
<l>Ende alse zi waren geseten daer,</l>
<l>Stont Moyses ende hadde vaer.</l>
<l n="1260">Die tafele ginck hi al ontrent,</l>
<l>Hi ne zach onder al dat covent</l>
<l>Negene stat te zinen doene</l>
<l>Dan tusschen Joseph ende Broene;</l>
<l>Ten eersten dat hi was zitten gaen,</l>
<l n="1265">Daer sanck hi neder alzo saen,</l>
<l>Men mochte niet gemerken dat,</l>
<l>Dat hi totter stede ie sat;</l>
<l>Ende Joseph was t ongemake</l>
<l>Entie ander van der sake,</l>
<l n="1270">Ende haddens alle groten toren,</l>
<l>Dat Moyses dus was verloren.</l>
<l>Alse die dienst was gedaen,</l>
<l>Ende zi op waren gestaen</l>
<l>Sprack in groten rouwen ende leide</l>
<l n="1275">Een die hiet Peter, ende seide</l>
<l>Tot Josepe: "wy zijn t ongemake,</l>
<l>Wy bidden iu, Here, ombe ene zake</l>
<l><pb n="12"/>Doer Hem, daer wy an geloven,</l>
<l>Dat is Onse Here van hier boven,</l>
<l n="1280">Dat gy ons zegget zonder sparen,</l>
<l>Waer Moyses nu es gevaren"</l>
<l>Joseph sprack: "des en wetick niet,</l>
<l>Maer ick bidde Hem die dat al beziet,</l>
<l>Of dat Zijn wile nu zij</l>
<l n="1285">Dat Hi dat doch vertoge my".</l>
<l>Joseph quam ten heilgen Grale</l>
<l>Oetmoedelike, ende rechte wale</l>
<l>Kniede hy neder, ende zere bat:</l>
<l>"Here God, die in meneger stat</l>
<l n="1290">Menege scone miracule tones,</l>
<l>Daer Du Dijn volck mede verscones;</l>
<l>Al dat Du does, Here, dat es goet,</l>
<l>Want Du ware vleesch ende bloet</l>
<l>Ontfinges an Sancta Maryen,</l>
<l n="1295">Ende wy des oeck wael gelyen</l>
<l>Dat zi, maget, van iu genas,</l>
<l>Ende Gy gehengen woudet das</l>
<l>Doer ons te dogene menech leet,</l>
<l>Ende Gy tot my quamet gereet,</l>
<l n="1300">Ende my voerdet in myne stat</l>
<l>Ende my mede geloefdet dat,</l>
<l>Wat dat ick iu bade hier voren,</l>
<l>Dat Gy my des soudet gehoren;</l>
<l>Ombe dese zaken so bid ick iu,</l>
<l n="1305">Dat Gy rechte desen lachter nu</l>
<l>Van my doet van desen wane,</l>
<l>Ende Gy my brenget die waerheyt ane,</l>
<l>Waer dese man gebleven zij;</l>
<l>Alzoe dat dat volck an my,</l>
<l n="1310">Die met mi die gracie ontfaen,</l>
<l>Die waerheit mogen verstaen".</l>
<l>Binnen dien, dat Joseph lach opter aerde</l>
<l>Antwoerde hem die stemme waerde;</l>
<l>"Joseph, dat ick iu voerseide</l>
<l n="1315">Dat es nu worden waerheide,</l>
<l>Doe du die tafele makedes eerst</l>
<l>Dine wijsheit is daerby gemeerst,</l>
<l>Want die stat, die idel was,</l>
<l>Die bediedet, dat Judas</l>
<l n="1320">Sijn erve verloes ende zine stat;</l>
<l>Doch zeide ick dy te voren dat,</l>
<l>Dat die stat soude idel staen</l>
<l>Totten vierden, sonder waen,</l>
<l>Van Eugenien ende Broene,</l>
<l n="1325">Die sal sijn waert van desen doene,</l>
<l>Die in deser stat sal wesen,</l>
<l>Ende negeen ander na desen</l>
<l>Geset sal zijn in deser eer,</l>
<l>Ende daer du ombe vrages so zeer</l>
<l n="1330">Die by dy zat, ick salt dy tellen:</l>
<l>Alze enwech gingen zine gesellen,</l>
<l>So en bleef hy ombe niet el</l>
<l>Dan hy dy woude honen wel;</l>
<l>Want hy nye gelovede niet,</l>
<l n="1335">Dat gy levet sonder verdriet;</l>
<l>Hier ombe ginck hy alzo liegen</l>
<l>Ombe dat hy dy woude bedriegen,</l>
<l>Ende es versoncken in abisse;</l>
<l>Van hem, des zijt wel gewisse,</l>
<l n="1340">Ne werdet nimmermeer tale gemaket</l>
<l>Eer diegene tot hem geraket</l>
<l>Die dese stat vervullen sal,</l>
<l>Ende hy hem vint in dat diepe dal</l>
<l>Want hy sal leven sonder macht</l>
<l n="1345">Tote dien, dat dit toe es gebracht.</l>
<l>Dus eret Onse Here sine steden.</l>
<l>Van Moyses is die tale geleden,</l>
<l>Tote dattene vint die selve mede,</l>
<l>Die zitten sal in dese stede;</l>
<l n="1350">Ende dat volck, dat dan zal zijn</l>
<l>In zine geselschap ende in die dijn</l>
<l>Sulne heten lichame Moyses.</l>
<l>Doe kondech dinen volcke des.</l>
<l>Nu siet, oft iu wel behaget</l>
<l n="1355">Wat gy hebbet ane my bejaget".</l>
<l>Dus makede kondech Onse Here</l>
<l>Josepe Moyses van valschen kere,</l>
<l>Ende Joseph zeidet Broene voert,</l>
<l>Ende Peter mede dese woert,</l>
<l n="1360">Ende sinen jongeren alle gader.</l>
<l>Doe seiden zi alle: "Here Vader!</l>
<l>Hy is dul, die dor dit cranke leven</l>
<l>Juwen dienst wil begeven.</l>
</div>
<div type="chapter"><head type="chapter">Van Broene ende van sinen xij zonen, ende wat daer af komen zal.</head>
<l>                Dus waren lange in dit doen</l>
<l n="1365">Eugenie ende hoer man Broen</l>
<l><pb n="13"/>Ende zi hadden twalef sonen,</l>
<l>Die nyeman en mochte versconen,</l>
<l>Daer si mede waren verladen,</l>
<l>So dat die vrouwe begonste raden</l>
<l n="1370">Broene hoeren manne, ende zeide:</l>
<l>"Here, wy zijn verladen beide</l>
<l>Met onsen kinderen herde zeer;</l>
<l>Vraget Josepe, onsen Heer,</l>
<l>Want hy is mijn lieve broeder,</l>
<l n="1375">Wat wy mogen doen; hi es vroeder</l>
<l>Dan wy, ende wy en zullen niet doen</l>
<l>Dan sinen raet, Here Broen;</l>
<l>Dat hi zeghet, dat loven wy al".</l>
<l>""Dunket iu goet, ick wane, ick zal</l>
<l n="1380">Te Josepe gaen ende zoecken raet"".</l>
<l>Die Vrouwe zeide: "Here, jae t".</l>
<l>Doe ginck Broen al te hant</l>
<l>Daer hi Heren Josepe vant,</l>
<l>Ende zeide: "lieve Here mijn,</l>
<l n="1385">Hier moet iu goede raet toe zijn:</l>
<l>Iu suster, Here, ende oeck ick</l>
<l>Hebben te samene gesijn dick,</l>
<l>Ende wy hebben twalef sonen,</l>
<l>Die schoenste die in den lande wonen,</l>
<l n="1390">Daer bidden wy iu ombe raet".</l>
<l>Joseph sprack: "daer dat al aen staet</l>
<l>Hi moetse te sinen dienste staden,</l>
<l>Ende ick willes my oeck beraden".</l>
<l>Dit lieten zi staen tot den dage,</l>
<l n="1395">Dat Joseph in stilre lage</l>
<l>Allene by zinen vate stoet,</l>
<l>Ende hem quam in sinen moet</l>
<l>Van sinen neven, ende hi bat</l>
<l>Onsen Here voer sijn vat;</l>
<l n="1400">Al wenende zeide hi: "lieve Heer!</l>
<l>Waer dat Dijn wille, ende doer Dijn eer,</l>
<l>So bidde ick gerne vor myne neven</l>
<l>Dat Iu hem gracie woudes geven,</l>
<l>Ende doet my, Here, nu te verstane,</l>
<l n="1405">Ofte daer iet geleghet ane".</l>
<l>Doe Josepes bede was gedaen,</l>
<l>Quam die Ingel daer gegaen,</l>
<l>Ende zeide: "ick ben hier gesent,</l>
<l>Dine bede die es vollent;</l>
<l n="1410">Dat du biddes vor dine neven</l>
<l>Hevet dy God al gegeven:</l>
<l>Hi wil dat zi totten dienste horen,</l>
<l>Ende Sine jongeren zijn verkoren,</l>
<l>Ende zi sonder meester leven;</l>
<l n="1415">Ende men hem wijf sal geven,</l>
<l>Dengenen, die ze willen ontfaen,</l>
<l>Ende dengenen, die daer weder staen,</l>
<l>Die sullen hoer aller meester bliven</l>
<l>Van dengenen metten wiven;</l>
<l n="1420">Ende alsi wijf hebben die broeder,</l>
<l>So bidde vader ende moeder</l>
<l>Dat zi dy dengenen geven,</l>
<l>Die zonder wijf daer es gebleven;</l>
<l>Ende als du hem heves, kom ten Grale,</l>
<l n="1425">Daer suldy horen Onses Heren tale,</l>
<l>Die zal van dinen neven zeggen".</l>
<l>Die Ingel liet die tale leggen</l>
<l>Ende voer weder danen hi quam;</l>
<l>Ende alse Joseph dat vernam,</l>
<l n="1430">Was hi des utermaten vro,</l>
<l>Dat dat komen soude also.</l>
<l>Te Broene quam hi ende zeide:</l>
<l>Ombe raet badet gy my beide</l>
<l>Van uwen kinderen, minen neven;</l>
<l n="1435">Ick rade, dat men hem wijf zal geven,</l>
<l>Die zullen zi houden met trouwen</l>
<l>Ende winnen kinder entie werlt bouwen,</l>
<l>Dien gy niet daertoe konnet dwingen</l>
<l>Dien zuldy tot my bringen".</l>
<l n="1440">Broen zeide: "al uwen wille</l>
<l>Willen wy doen lude ende stille".</l>
<l>Doe zeide Broen zinen wive voert</l>
<l>Josepes tale ende zyne woert,</l>
<l>Ende zi sprack doe met sinne:</l>
<l n="1445">"Haestet daertoe, lieve mynne".</l>
<l>Broen sprack sinen kinderen toe,</l>
<l>Ende zeide: "nu zeghet my, hoe</l>
<l>Dat gy iu leven nu wilt leiden".</l>
<l>Si zeiden: "wat duncket goet iu beiden,</l>
<l n="1450">Onser moeder ende oeck iu,</l>
<l>Ende onsen ome, dat doewy nu,</l>
<l>Op dat zij die wille Onses Heren".</l>
<l>Broen zeide: "ick wille daertoe keren,</l>
<l>Dat ghy huweleck alle doet</l>
<l n="1455">Dien daertoe staet zijn moet,</l>
<l><pb n="14"/>Ende gy dat hout met trouwen,</l>
<l>Also ick doe met myner vrouwen".</l>
<l>Doe zi dit hoerden, waren zi blide,</l>
<l>Ende zeiden doe: "tallen tide</l>
<l n="1460">Willen wy doen dat gy gebiet,</l>
<l>Ende des en willen wy laten niet".</l>
<l>Ende mettien dat Broen vernam,</l>
<l>Waerheen dat hoer wille quam,</l>
<l>Bejaechde hi dat zi hadden wijf,</l>
<l n="1465">Ende beval hem, op hoer lijf,</l>
<l>Voert te houdene als die kerke gebiet,</l>
<l>Entie twelfste en woude niet</l>
<l>In gener wijs huweleck doen</l>
<l>Ombe al dat mochte bidden Broen,</l>
<l n="1470">Ende die hiet Alein die Groes</l>
<l>Ende aldus bleef hi wiveloes.</l>
<l>Des wonderde zere den vader,</l>
<l>Ende zeide doe dat allegader</l>
<l>Sine broeder hadden wijf,</l>
<l n="1475">"Waerombe makestu des een blijf?</l>
<l>Hoene doedy als uwe broeder doen?"</l>
<l>"Ick en mach, lieve vader Broen,</l>
<l>Negene van desen joncfrouwen".</l>
<l>Aldus dade Broen daer trouwen</l>
<l n="1480">Wijf sine elve kinder;</l>
<l>Die twelfste bleef doe ginder.</l>
<l>Des loech Joseph, ende zeide: "dit kint</l>
<l>Willick dat men my toe sint,</l>
<l>Ende gy my dat gevet ende iu wijf".</l>
<l n="1485">Broen zeide: "wy doen zonder blijf".</l>
<l>Dus gaven zi Josepe hoer kint;</l>
<l>Ende alse Alein dat hadde bekint,</l>
<l>Dat men hem Josepe gaf also,</l>
<l>Was hi des utermaten vro,</l>
<l n="1490">Ende zeide dattet hem waer lief.</l>
<l>Joseph nam hem - seget die brief -</l>
<l>In zinen arm ter zelver stont</l>
<l>Ende kusten an synen mont,</l>
<l>Ende zeide: "ick minne dy zeer".</l>
<l n="1495">Doe zeide hy te zinen Heer</l>
<l>Ende te ziner zuster mede:</l>
<l>"Gaet te huys, deze blivet ter stede".</l>
<l>Zi gingen ewech, dat kint bleef daer;</l>
<l>Joseph zeide doe, dat is waer:</l>
<l n="1500">"Lieve neve, iu sal groet eer</l>
<l>Gescien, dat iu Onse Heer</l>
<l>Te Zinen dienste hevet verkoren;</l>
<l>Ende ghy sult oeck als te voren</l>
<l>Boven iu broeder wesen man;</l>
<l n="1505">Hierombe blivet met my dan,</l>
<l>Ghy zult horen Onses Heren kracht,</l>
<l>Ende bidden Hem, doer Zine macht</l>
<l>Dat Hi my Zine stemme sende,</l>
<l>Ende Hi my zegge van iu dat ende,</l>
<l n="1510">Hoe gy leiden zult iu leven".</l>
<l>Doe hi der tale hadde begeven,</l>
<l>Antworde hem een stemme allene:</l>
<l>"Dijn neve is sempel ende rene</l>
<l>Ende van wael goeden sinne,</l>
<l n="1515">Wat zo du hem makes inne,</l>
<l>Des gelovet hi wael te voren;</l>
<l>Telle hem hoe ick was geboren,</l>
<l>Ende hoe ick eerst die werelt zochte,</l>
<l>Ende hoe dat men my verkochte,</l>
<l n="1520">Ende an den cruce was verheven,</l>
<l>Ende hoe ick dy was gegeven</l>
<l>Ende hoe du my leides in dat graf,</l>
<l>Ende ick dy myne scotele gaf,</l>
<l>Ende hoe du waers gevaen,</l>
<l n="1525">Ende ick dy dede ontgaen,</l>
<l>Ende wat gave ick dy gaf,</l>
<l>Ende wat dy quam daer af,</l>
<l>Ende ember meer sal komen</l>
<l>Die my sal dienen te siner vromen,</l>
<l n="1530">Ende dat ick dy hebbe gegeven</l>
<l>Eerdeschen wille in dit leven,</l>
<l>Ende oeck allen dinen gesellen,</l>
<l>Ende allen dengenen die daer af tellen</l>
<l>Volmakelike zullen konnen,</l>
<l n="1535">Dien sal ick myner gracien gonnen,</l>
<l>Ende behouden haer erve,</l>
<l>Noch zi en zullen in gener werve</l>
<l>In hogen hoven vor landesheren</l>
<l>Ontwiset zijn van zyner eren;</l>
<l n="1540">Hoeren lichaem sal ick bevreden,</l>
<l>Gelonen der Dryvoudicheden;</l>
<l>Ende als du hem heves geseit,</l>
<l>So toeg hem mijn vat gereit,</l>
<l>Ende sech hem, dat mijn bloet</l>
<l n="1545">Daer inne es ende oeck stoet;</l>
<l><pb n="15"/>Des sal hi dy geloven te bet;</l>
<l>Wijs hem hoe die Duvel let</l>
<l>Die gerne willen dienen my;</l>
<l>Sech hem dat hi hem wael besie,</l>
<l n="1550">Ende van quaetheden wael wachte,</l>
<l>Ende hi merke ende achte</l>
<l>Ombe die saken die hem oeck leren</l>
<l>Hoe quade gedachten van hem keren;</l>
<l>Hevet hi dit in hem gevest,</l>
<l n="1555">Dit zijn zaken, die hem best</l>
<l>Van den Duvelen sullen vreden;</l>
<l>Ende dat hy van onsuverheden</l>
<l>Sinen lichame wael wachte</l>
<l>By dage ende oeck by nachte;</l>
<l n="1560">Logene sech hem, dat hi scuwe</l>
<l>Ende die waerheit vernuwe</l>
<l>Van my tot sinen gesellen;</l>
<l>Waer dat zi henen willen,</l>
<l>Oft in wat lande dat hi se leet</l>
<l n="1565">Dat hi van mi spreke gereet;</l>
<l>Als hi van my spreken begint,</l>
<l>Es dat sake dat hi mi mint,</l>
<l>So hi meer te sprekene vint.</l>
<l>Sech dat hi winnen sal een kint,</l>
<l n="1570">Dat mijn vat sal achterwaren;</l>
<l>Dus saltu hem dit openbaren,</l>
<l>Hoe hi sal leren mijn covent;</l>
<l>Ende als hi dit al hevet bekent,</l>
<l>Sech hem dat hi wese hoeder</l>
<l n="1575">Siner suster ende siner broeder,</l>
<l>Ende ten Westen ga te hant</l>
<l>In dat alre woeste lant,</l>
<l>Ende dat hi tot elker stede</l>
<l>Minen name verhoge mede,</l>
<l n="1580">Ende heten geven sinen vader</l>
<l>Aleine sine gracie alle gader.</l>
<l>Morgen, als dat is tercietijt</l>
<l>Ende ghy alle versamelt zijt,</l>
<l>So zult gy ene claerheit zien,</l>
<l n="1585">Een brief sal komen met dien,</l>
<l>Die iu die claerheit brengen sal,</l>
<l>He sal verluchten iu covent al;</l>
<l>Dien brief salstu Peter geven</l>
<l>Vor dijn convent vor dynen neven,</l>
<l n="1590">Ende heten hem, dat hi gaet</l>
<l>Daer hem dat herte meest toe staet,</l>
<l>Ende dat hi hem niet ontziet;</l>
<l>Ick en begeve hem niet.</l>
<l>Vraget hem, waer hi begaert,</l>
<l n="1600">Hy salt dy zeggen ter vaert,</l>
<l>Dat es in dat lant van Avaroen,</l>
<l>Ten westen waert draget dat doen,</l>
<l>Daer sal hy beiden Aleyns kint;</l>
<l>Die doet en wert hem niet gesint</l>
<l n="1605">Eer hy hevet denselven man,</l>
<l>Die hem den brief bedieden kan;</l>
<l>Die zal hem zeggen al wt ende wt</l>
<l>Van den vate die virtuet,</l>
<l>Ende van Moyses al die maer,</l>
<l n="1610">Als hy dit weet openbaer</l>
<l>Sal hy sterven ende komen my;</l>
<l>Sech dynen neve, dat hetick dy,</l>
<l>Si zullen te bet ten dogeden staen</l>
<l>Ende des te meer gracien ontfaen".</l>
<l n="1615">Ene stemme sprack alzo;</l>
<l>Des was Joseph herde vro</l>
<l>Ende zeidet synen neve Aleyne</l>
<l>Dat hy wiste, groet ende cleyne.</l>
<l>                Robrecht zeide van Borroen,</l>
<l n="1620">Die in dat Walsche screef dit doen:</l>
<l>Die dat bescriven soude al,</l>
<l>Dat hy hem leerde groet ende smal,</l>
<l>Dat daer alzoe vele an waer twewerf</l>
<l>Alse nu t' al den boeke bederf;</l>
<l n="1625">Maer elck man merke, die dat bevroet,</l>
<l>Dat hy hem leerde menech goet,</l>
<l>Ende als hy hem hadde geleert,</l>
<l>Seide hy: "neve, ziet dat gy keert</l>
<l>Iu te Gode al dat gy levet,</l>
<l n="1630">Die iu zoe vele gracien gevet".</l>
<l>Hy leidene weder tot den vader,</l>
<l>Ende Joseph zeide hem algader,</l>
<l>Beide den susteren ende den broeder:</l>
<l>"Sijns vaders kynt ende sijnre moeder</l>
<l n="1635">Sullen alle wesen onder desen;</l>
<l>Secht hem dat zi onderhorech wesen</l>
<l>Hem, alsof hy waer hoer vader;</l>
<l>God sal hem helpen allegader,</l>
<l>Es dat zi goeder zeden plien;</l>
<l n="1640">Daer zi alle toe zullen zien.</l>
<l>Geef dyne gracie Aleyne,</l>
<l>Zi zullen hem al gemeine</l>
<l><pb n="16"/>Geloven daerna vele te bet,</l>
<l>Ende houden oeck sine wet.</l>
<l n="1645">Hy sal ze wel mede behoeden</l>
<l>Alzo lange als si bevroeden</l>
<l>Dat si sinen wille doen".</l>
<l>Dit sprack Joseph tote Broen.</l>
<l>                Des anderen dages te tercietyde</l>
<l n="1650">Quamen zy tot den dienste blyde,</l>
<l>Daer zaghen si eene claerheit,</l>
<l>Die een brief brachte gereit;</l>
<l>Ende alssine op hadden genomen,</l>
<l>Soe is Joseph daertoe gekomen,</l>
<l n="1655">Ende nam den brief in sijne hant;</l>
<l>Peter riep hy al te hant,</l>
<l>Ende zeide: "wel lieve vrient,</l>
<l>Jhesus, dien ghy hebbet gedient</l>
<l>Die iu kochte met synen bloede</l>
<l n="1660">Dat is onze Vader die goede,</l>
<l>Daertoe hevet hy verkoren iu</l>
<l>Dat ghy dese boetscap nu</l>
<l>Sullet doen die hy gebiet".</l>
<l>Peter sprack: "ick en meende niet</l>
<l n="1665">Waerdich zijn van desen rade,</l>
<l>Dat ick dese boetscap dade".</l>
<l>"God", zeide hy, "kent bet iu doget</l>
<l>Dan gy iu selven kennen moget;</l>
<l>Maer ick bidde iu ombe Gode</l>
<l n="1670">Die iu coes te Sinen gebode</l>
<l>Dat ghy ons zegget, waer ghy zult gaen".</l>
<l>Peter die antworde saen:</l>
<l>"Nie en zach men man in stede</l>
<l>Noch messelgier so scier gerede,</l>
<l n="1675">Ick sal mijne boetscap doen</l>
<l>In dat lant van Avaroen;</l>
<l>In eene herde woeste stat,</l>
<l>Ten westen waert so lecht dat,</l>
<l>Ende ontbeiden daer der Godes genaden</l>
<l n="1680">Ick bidde iu of ghy des sijt beraden,</l>
<l>Dat ghy biddet, dat ick volbringe</l>
<l>Ende ick altoes in genen dinge</l>
<l>Onses Heren wille en moete begeven,</l>
<l>Alzoe lange als ick sal leven,</l>
<l n="1685">Ende my die Duvel niet en verriese,</l>
<l>Dat ick die minne Godes verliese</l>
<l>Want dat waer my een groet verlies.</l>
<l>Si zeiden alle: "God gonne iu dies!"</l>
<l>                Haer aller sprake was alsoe,</l>
<l n="1690">Ende gingen te samen doe</l>
<l>Beide meerre ende mynder,</l>
<l>Ende Broen ende syne kynder.</l>
<l>Broen seide: "ick ben iu vader</l>
<l>Ende ghy myne kynder alle gader,</l>
<l n="1695">Ghy moet onderhorich sijn,</l>
<l>Wilt ghy komen daer der sonnen schijn</l>
<l>Ewelike is sonder nacht;</l>
<l>Des sijt alle wel bedacht.</l>
<l>Hier is Aleyn die groes, iu broeder,</l>
<l n="1700">Doet sinen raet, hy is vroeder;</l>
<l>Ick geve hem, al daer ick sta beneven,</l>
<l>Al de gracie die ick mach geven,</l>
<l>Ende ick bidde hem, naest Onsen Heer,</l>
<l>Dat hy iu hoede ende beheer,</l>
<l n="1705">Ende zijt hem alle onderdaen</l>
<l>Alse uwen Here, dat is wel gedaen;</l>
<l>Soecket synen raet in alre tijt</l>
<l>Daer ghy af in twyfel zijt,</l>
<l>Want hy sals iu wel berechten;</l>
<l n="1710">Doet gelike goeden knechten</l>
<l>Ende werket vroe ende spade</l>
<l>Altoes by synen rade".</l>
<l>Zi zeiden: "lieve vader Broen,</l>
<l>Wy zullen dat herde gerne doen".</l>
<l n="1715">Aldus verschieden si alle ginder</l>
<l>Die Here Broen ende sine kinder.</l>
<l>Aleyn die groes, haer broeder,</l>
<l>Al was hy jonger hy was vroeder,</l>
<l>Ende was haer meester; Joseph hiet</l>
<l n="1720">Dat zi alle en lieten niet,</l>
<l>Zi en daden dat hy gebode.</l>
<l>                Aldus leide hy ze, naest Gode,</l>
<l>In vremden lande Aleyn die grote</l>
<l>Sine broeder, sine genote;</l>
<l n="1725">Ende in wat lande dat zi quamen,</l>
<l>Daer si goede liede vernamen,</l>
<l>Sprack hy van Onses Heren doet,</l>
<l>Ende hadde die genade so groet,</l>
<l>Dat men gaerne hoerde spreken.</l>
<l n="1730">Aldus sijn die kynder enwech gestreken,</l>
<l>Ende nemmer en werden zi hier genoemt</l>
<l>Eer die redene weder koemt;</l>
<l>Hier moet daeraf die tale bliven,</l>
<l>Ende moet van anderen dingen scriven.</l>
</div>
<div type="chapter"><head type="chapter"><pb n="17"/> <hi rend="italic">Van den riken vischer, ende van den Grale; waer dat hy quam.</hi></head>
<l n="1735">Die aventure zeghet, doe dese kinder</l>
<l>Van daer schieden alle ginder,</l>
<l>Riep Peter Josepe ende alle die ander,</l>
<l>Ende zeide: "dat is tijt, dat ick wander</l>
<l>Daer dat Onsen Here duncket goet".</l>
<l n="1740">Doe quam in haer alre moet</l>
<l>Dat si baden, dat hy noch bleve</l>
<l>Totter tijt dat hem God gracie geve.</l>
<l>Peter sprack: "my en lustes niet,</l>
<l>Maer ombe dat ghy dat gaerne ziet,</l>
<l n="1745">So blive ick hier hudenmeer</l>
<l>Ende morgen zoe en scheide ick niet eer</l>
<l>Dan die dienst es al gedaen".</l>
<l>Dus bleef Peter, sonder waen,</l>
<l>Ende God, die dat al te voren wiste,</l>
<l n="1750">Eer dat gesciede met zijnre liste,</l>
<l>Zende hy tot Josepe enen bode,</l>
<l>Die hem zeide daer van Gode,</l>
<l>Ende sprack: "ick kome hier te dy stille,</l>
<l>God wil dattu does sinen wille.</l>
<l n="1755">Weetstu wanen quam dese moet,</l>
<l>Dat men Peter bliven doet,</l>
<l>Dat was ombe dat Onse Here woude,</l>
<l>Dat hy waerheit zeggen soude</l>
<l>Tot hem, die enwech gaen hoerre strate;</l>
<l n="1760">Al dat koemt van dinen vate</l>
<l>Ende daertoe van anderen saken,</l>
<l>Die ick iu wael condech sal maken;</l>
<l>Want alle die saken die beginnen,</l>
<l>Si moeten emmer ende gewinnen.</l>
<l n="1765">Onse Here weet wel, dat Broen</l>
<l>Een volmaeckt man es in zijn doen,</l>
<l>Want hy moet den visch noch vaen,</l>
<l>Die tot uwen dienst sal staen.</l>
<l>Ick wille, dat hy al te male</l>
<l n="1770">Die hoede hebbe van den Grale;</l>
<l>Dijn leven saltu hem dan leren</l>
<l>Hoe hy hem sal te Gode keren,</l>
<l>Ende hoe dy God minde entu Gode,</l>
<l>Ende hoe hy dy sende sine gebode.</l>
<l n="1775">Geboetscapet was hy an ene maget</l>
<l>Ende al dat dijn herte draget</l>
<l>An wijsheden, dat lere hem al,</l>
<l>Ende hoe dat hy geloeven zal;</l>
<l>Tel hem, hoe dat God tot dy quam</l>
<l n="1780">Ende hy dy wten kerker nam,</l>
<l>Ende hy dy gaf zijn heilge vat;</l>
<l>Ende daertoe leer hem al dat</l>
<l>Dat dy God leerde in stiller hale</l>
<l>Dat Sacrament van den Grale;</l>
<l n="1785">Kenlecke leer hem al dat,</l>
<l>Ende dan gef hem dijn vat,</l>
<l>Dat moet hy houden ende dragen</l>
<l>Ende wie dat hy hoert vragen,</l>
<l>Sulne den riken vischer nomen,</l>
<l n="1790">Ombe dat noch die tijt sal comen</l>
<l>Dat hy eenen visch zal vaen;</l>
<l>Ende dit moet wesen sonder waen,</l>
<l>Recht alse die werelt vaert</l>
<l>Van beginne ten eynde waert,</l>
<l n="1795">Dan moeten dine liede west</l>
<l>Daer hem dat herte draget best,</l>
<l>Ende tot ener stat daer Broen sal tyen</l>
<l>Moet hy zijns kindes kint ontbyen</l>
<l>Ende die hoede van den vate,</l>
<l n="1800">Die hem komen es ter bate,</l>
<l>Sal hy dan al opgeven</l>
<l>Die van sinen zone es gebleven.</l>
<l>Dus wert by iu drien gereit</l>
<l>Beteekent ene Dryvoudecheit;</l>
<l n="1805">Als hy dat vat hevet ontfaen,</l>
<l>Ende dyne leringe mede verstaen,</l>
<l>Ende du daeraf bist ontset,</l>
<l>So mach Peter seggen bet,</l>
<l>Overwaer ende sonder waen,</l>
<l n="1810">So waer hy dan sal hene gaen,</l>
<l>Dat hy den Grael besitten zach</l>
<l>Den rijcken vischer op enen dach.</l>
<l>Hier ombe bleef hy tot morgen vroe.</l>
<l>Ende als den vischer daer alsoe</l>
<l n="1815">Beset es die heilige Grael,</l>
<l>Over berch ende over dael,</l>
<l>Over zee ende over lant,</l>
<l>Sal hy gaen dan al te hant,</l>
<l>Ende den Grael dragen te zijnre zijden,</l>
<l n="1820">Entie Here, die tot allen tijden</l>
<l>Ende altoes es metten goeden,</l>
<l>Die sal hem herde wel behoeden.</l>
<l>Ende alstu dit heves gedaen,</l>
<l>Saltu die werelt wisselen saen,</l>
<l n="1825">Ende komen totten Paradyse,</l>
<l><pb n="18"/>Ende dat geslechte van Eugenise,</l>
<l>Dat ember meer daer af sal komen,</l>
<l>Sal ick te mijnre bliscap nomen,</l>
<l>Ende wie so hier af spreken kan</l>
<l n="1830">Sal zijn een geminnet man.</l>
<l>Ende met al den lieden lief;</l>
<l>Dus tellet die historie ende die brief".</l>
<l>Langer en sprack die Ingel niet,</l>
<l>Ende Joseph was die niet en liet</l>
<l n="1835">Algader dat hy hem beval.</l>
<l>Des morgens quamen si ten dienste al,</l>
<l>Ende Joseph zeide hem gereit</l>
<l>Al dat die Ingel hadde geseit</l>
<l>Sonder die heymelike woert,</l>
<l n="1840">Daer gy nu af hebbet gehoert;</l>
<l>Den rijcken vischer hevet hy die gegeven</l>
<l>Alsoe als mense hem gaf bescreven,</l>
<l>Ende hy leerde se hem heimelike.</l>
<l>                Doe si hoerden gemeenlike,</l>
<l n="1845">Dat si van Josepe zouden varen,</l>
<l>Bedroeveden zi hem des twaren;</l>
<l>Ende ten eersten dat Peter sach dat,</l>
<l>Dat Joseph opgaf sijn vat,</l>
<l>Daer God sijn leste mael wt at,</l>
<l n="1850">Ende zine gracie mede ombe dat,</l>
<l>So stont hy op ende nam oerlof,</l>
<l>Ende rumede doe Josephs hof;</l>
<l>Te dien gescheede was groet geween,</l>
<l>Ende versuchten mede over een,</l>
<l n="1855">Ende oetmoedecheit ende bede;</l>
<l>Ende Joseph bleef noch toter stede</l>
<l>Met den riken vischer drie dage,</l>
<l>Ten vierden, dat en es gene sage,</l>
<l>Seide hy tot Josepe: "lieve Heer,</l>
<l n="1860">My lustet nu te wanderne zeer</l>
<l>Es dat iu lief?" Hy zeide: "jaet,</l>
<l>Nadien dat es Ons Heren raet;</l>
<l>Ende wetegy wat gy draget daer,</l>
<l>Ende wat iu sal volgen naer?</l>
<l n="1865">Nyeman en weet dat also wel</l>
<l>Als gy ende ick ende nyeman el.</l>
<l>Nu gaet alset iu duncket goet</l>
<l>Ick ben, die hier blyven moet".</l>
<l>Aldus schieden zi ginder beide.</l>
<l n="1870">Die rijcke vischer ginck enwech gerede</l>
<l>Ende hoer covent hoerre straten,</l>
<l>Daer menech scone woert wtermaten</l>
<l>Seder af vertellet was;</l>
<l>Ende Joseph, zijt zeker das,</l>
<l n="1875">Die bleef dus in vremden lande.</l>
<l>Ick wane, men nye man bekande</l>
<l>No wijf, die dat lant genomen konde.</l>
<l>Dus scrivet Robrecht wt zinen monde,</l>
<l>Mijn Heer Robrecht van Borroen,</l>
<l n="1880">Die in dat Walsch screef al dit doen,</l>
<l>Ende sonder rime algader dichte;</l>
<l>Die seghet, dat men niet mach lichte</l>
<l>Al verstaen dese aventure,</l>
<l>Hy en moet dat weten wel ter cure</l>
<l n="1885">Waerheen ginck Aleyn die grote,</l>
<l>Broens zone, ende sine genote,</l>
<l>En wat geslechte van hem quam,</l>
<l>Ende wat levene hi an nam,</l>
<l>Ende wat daer oeck afkomen sal</l>
<l n="1890">Van Peter ende sijn leven al,</l>
<l>Ende in wat steden men hem vant,</l>
<l>Ende waer Moyses was bewant;</l>
<l>Want hy die den Grael ontfinck</l>
<l>Van Broene, dat es ware dinck,</l>
<l n="1895">Hi vant Moyses onverscheiden.</l>
<l>Hiertoe sal ons Robrecht leiden,</l>
<l>So dat wy dat sullen verstaen.</l>
<l>Oeck moet hy weten sonder waen,</l>
<l>Waer die rijcke vischer ginck,</l>
<l n="1900">Dese redene ende dese dinck</l>
<l>Hevet hy al in viven gedeelt,</l>
<l>Ende t enen boeke al verheelt,</l>
<l>Ende en mach nyeman, zeghet hy,</l>
<l>Geweten hy en ware daerby,</l>
<l n="1905">Dat hy overleze dan al te male</l>
<l>Dat grote boeck van den Grale.</l>
<l>Ende eer dat van hem wert geopenbaert,</l>
<l>Wetick wel, datter pinen waert,</l>
<l>Ende zo ne wiste nyeman twint die tale,</l>
<l n="1910">Dan in dat grote boeck van den Grale.</l>
<l>Aldus hevet hy ze een deel bescreven</l>
<l>Des dankede hy Gode die dat al mach geven.</l>
<l>Hier laet hy dat blyven van desen vieren</l>
<l>Toter wilen dat hy by manieren</l>
<l n="1915">Weder sal komen an die tale,</l>
<l>Dan sal hy dat openbaren wale</l>
<l>Ende liete hy dat, en waer nye man</l>
<l><pb n="19"/>Die dat wel geopenbaerde dan</l>
<l>Waer heen al dat volck quam;</l>
<l n="1920">Ende Jacob, die te dichtene nam,</l>
<l>Secht, vint hy dat also veer in dat Walsch,</l>
<l>Dat hy dat in ryme sonder valsch</l>
<l>Also verre oeck dichten zal,</l>
<l>Dat dit boeck wert versamelt al,</l>
<l n="1925">Want hem der pinen nie verdroet.</l>
<l>Aldus so endet dat ierste boeck.</l>
</div>
</div>
<div type="part"><head type="part">Hier begint dat boeck van Merlyne.</head>
<div type="chapter"><head type="chapter">Ende hoe die Duvele benyden, dat God die Helle tebrack, ende syne vrient daerwt verlosede.</head>
<l>Nu hoert, gy Heren, al bysonder</l>
<l>Van onsen Here een groet wonder</l>
<l>Want na ziner pine ende ziner doet</l>
<l n="1930">Voer Onse Here totter Hellen oeck;</l>
<l>Hieraf spreket dit boeck voertmeer.</l>
<l>Hy dade den Duvelen groet onneer;</l>
<l>Want hy hem hoer zielen nam,</l>
<l>Des worden zi wonderlike gram,</l>
<l n="1935">Ende hadden des wonder herde groet;</l>
<l>Doe makeden zi onder haer genoet</l>
<l>Ene sameninge, des gelovet;</l>
<l>Zi zeiden: "wie hevet ons berovet,</l>
<l>Ende onse veste aldus tebroken,</l>
<l n="1940">Wy en meenden niet, al was dat voersproken,</l>
<l>Dat hy van wive mochte komen,</l>
<l>Die onse macht hevet genomen;</l>
<l>Wy meenden hebben alle die liede;</l>
<l>Maer dese, daer ons dat af gesciede,</l>
<l n="1945">Hoe es hy ter werelt komen,</l>
<l>Wy en hebben niet vernomen,</l>
<l>Dat sijn moeder nie gewan</l>
<l>Wille of lust t ienigen man,</l>
<l>Alse daer vrouwen kint af ontfaen".</l>
<l n="1950">Doe antworde daer een Duvel saen:</l>
<l>"Dat wy tot onser vromen daden</l>
<l>Is ons komen al te scaden;</l>
<l>Gedenket iu niet, dat die Propheten</l>
<l>Lange wile hebben beheten,</l>
<l n="1955">Dat God sal zijn geboren</l>
<l>Ende verlosen dat oeck verloren</l>
<l>Hevet gewesen menech jaer;</l>
<l>Die dit zeiden, vorwaer</l>
<l>Dien dadewy alremeest verdriet;</l>
<l n="1960">Maer zi en achtent met alle niet,</l>
<l>Ende zi troesteden die sondaren,</l>
<l>Ende zeiden, al sonder sparen,</l>
<l>Dat hi emmer zoude komen</l>
<l>Dese Here, tot hoerder vromen.</l>
<l n="1965">So lange zeiden zi dat es gesciet,</l>
<l>Ende hevet ons alle, als gy wel ziet,</l>
<l>Berovet al met sinen listen;</l>
<l>Hoe quam dat wy des niet en wisten?</l>
<l>Nu doet hi die sondaren dwaen</l>
<l n="1970">In een water, sonder waen,</l>
<l>Als zi komen van vrouwen leden,</l>
<l>In die ere der Drievoudicheden;</l>
<l>Dus hebbewy die kinder verloren,</l>
<l>Die onse waren hier te voren,</l>
<l n="1975">Dat en zij, dat zy in sonden vallen.</l>
<l>Noch heeft hy meer ontrecket ons allen,</l>
<l>Want hy hevet papen gelaten</l>
<l>Die ze gewisen ter rechter straten,</l>
<l>Zi en mogen niet zoe vele sneven,</l>
<l n="1980">Maer willen zi der sonden begeven</l>
<l>Ende doen dat zi castien horen</l>
<l>Wy en hebben ze al verloren;</l>
<l>Seer hadde hi die menschen lief</l>
<l>Dat hine vaen liet als een dief</l>
<l n="1985">Ombe te quitene den man,</l>
<l>Ende menschenforme dade an</l>
<l>Sonder man van eener maget;</l>
<l>Ick wane, gy dat provet ende saget,</l>
<l>In al dien, dat gy proven mochtet;</l>
<l n="1990">Gy wetet wel, dat gy besochtet</l>
<l>Sine manier in menigen stonden,</l>
<l>Ende ghy en vondeten nye in sonden;</l>
<l>Maer dor die man koes hi die doet,</l>
<l>Als hi woude ende geboet.</l>
<l n="1995">O wi!" (zeiden die viande dan)</l>
<l>"Nu hadde hi herde lief die man</l>
<l>Nadien dat hi dat dor hem dede;</l>
<l>Wy mogen gerne pinen mede</l>
<l>Ombe die menschen te hebbene echt.</l>
<l n="2000">Hy zeghet dat hi geen onrecht</l>
<l>Ons an den menschen en doet;</l>
<l>Wy moeten setten onsen moet</l>
<l>Ombe den mensche te werpen neder</l>
<l>Zo dat hi nemmer meer weder</l>
<l n="2005">Van onsen dienste moge keren</l>
<l>Noch gespreken die kercheren,</l>
<l>Die hem raden van den sonden".</l>
<l><pb n="20"/>Doe spraken ander die daer stonden:</l>
<l>"Machmen lieden aldus vergeven</l>
<l n="2010">Hoer misdaet als zi sneven</l>
<l>By rade van der heilger kercken,</l>
<l>So verliesen wy al onse wercken".</l>
</div>
<div type="chapter"><head type="chapter">Hoe die Duvele alle vergaderden, ende kosen enen procureere.</head>
<l>Doe die Duvele zagen daernaren</l>
<l>Dat zy aldus bespottet waren,</l>
<l n="2015">Doe riepen zi te samene gereede</l>
<l>Alle die hellesche quaethede,</l>
<l>Ende koren onder hem allen daer</l>
<l>Enen procureere scalck ende zwaer,</l>
<l>Die was geheten Masceroen;</l>
<l n="2020">Dien wart bevolen al hoer doen</l>
<l>Ende dat hi soude varen mede</l>
<l>In Onses Heren jegenwordichede,</l>
<l>Gelijck dat procureere plegen.</l>
<l>Nu mochte ieman zeggen daer tegen,</l>
<l n="2025">Hoe een verdoemde hem mochte togen</l>
<l>In die jegenwordicheit des Scheppers ogen,</l>
<l>Daerop antworde ick in tween saken:</l>
<l>Dat eerste mach zijn met spraken</l>
<l>By gelijcken in enigen dingen,</l>
<l n="2030">Dat wy mogen zeggen zonderlingen,</l>
<l>Alse van boven tote beneden,</l>
<l>Es dat al in ons Heren jegenwordicheden.</l>
<l>Die ander es, zijt zeker des,</l>
<l>Die pine, die in den Duvelen es,</l>
<l n="2035">Dat die van hem niet gaet in scijn</l>
<l>Sy en blivet met hem waer zi zijn</l>
<l>Gelijck dat die zieke niet hevet baet</l>
<l>Al waer hy in koninckleker staet</l>
<l>Sine pine en waer des minre niet;</l>
<l n="2040">Aldus es dat met den Duvele, nu ziet</l>
<l>Waer dat ze God gehenget te syne,</l>
<l>Altoes volget hem na hoer pyne.</l>
<l>Ende dit was die eerste procureere met,</l>
<l>Dien die Duvele nu hebben geset,</l>
<l n="2045">Die vor niet en was, maer na desen stonden</l>
<l>Hevet men procureere altoes gevonden.</l>
<l>Dese procureere treckede sonder beiden</l>
<l>In die jegenwordicheit Godes, ende zeide</l>
<l>"O schepper, ende aller dinge gerechtecheit,</l>
<l n="2050">Ick ben procureere alre quaetheit</l>
<l>Van der Hellen, dy moet genoegen des,</l>
<l>Want dy van der Gerechticheit angeboren es</l>
<l>My te hoeren, alse bode der Hellen".</l>
<l>Onse Here antworde den fellen:</l>
<l n="2055">"Bistu procureere, toge dine brieve nu".</l>
<l>Masceroen zeide: "ick wille eer iu</l>
<l>Bevroeden op een punte wel hoge,</l>
<l>Die roert die gene al onse vermoge</l>
<l>Die in der Hellen zijn, ende op dat</l>
<l n="2060">Beziet onse procuracie nu ter stat".</l>
<l>Onse Here sprack: "hier vormaels wal</l>
<l>So kende ick dyne scalcheit al,</l>
<l>Ende onderwint iu nu niet, gy,</l>
<l>Met uwen woerden te leidene my;</l>
<l n="2065">Want du en heves hier gene perty</l>
<l>Jegen my, dat duncket my;</l>
<l>Nu toge dyne procuracie al hier,</l>
<l>Of men sal dy wtwerpen scier".</l>
<l>Dese ontsach den rechter doer das</l>
<l n="2070">Ombe dat hy des onwillech was;</l>
<l>Dus toende hy die procuracie, zijn teken</l>
<l>Daer wy af gemeenleke spreken,</l>
<l>Dat herde wel gedichtet was dan,</l>
<l>Dat daer niet te beterne was an.</l>
<l n="2075">Doe zeide Onse Here: "wiltu iet spreken,</l>
<l>So spreeck vaste op dijn teken".</l>
<l>Die viant clagede ende antworde mede</l>
<l>Als een procureere van zijnre heerlichede:</l>
<l>"Want ick, ende degene daer ick voer spreke,</l>
<l n="2080">Hebben gehat wel ende stilleke,</l>
<l>Ja, by ongeendeden tyden, sonder verlaten,</l>
<l>Ende alle gescrevene achter gelaten,</l>
<l>Alse in rasten te hebbene mede</l>
<l>Te pinene ende te tormenten gerede</l>
<l n="2085">Ende te berechtene, al onse Helle duere,</l>
<l>Alle menschelike creatuere;</l>
<l>Ende nu niewinge es achtergelaten</l>
<l>Alle rechte ende alle baten</l>
<l>Ende negene partye es geropen daertoe,</l>
<l n="2090">Ende wy zijn berovet, wy en weten hoe,</l>
<l>Met crachte van onser hebbinge nu;</l>
<l>Dat clagewy wenende voor iu;</l>
<l>Waerby of dy genoege onse clage,</l>
<l>Ende du beriepes tenen zekeren dage,</l>
<l n="2095">Dat menscheleke geslechte te komene zaen,</l>
<l>Tantwordene hierop sonder ontgaen;</l>
<l><pb n="21"/>Want ick eerst toge, dat men ons es</l>
<l>Sculdech te doene restoer van des,</l>
<l>Van den zielen volcomeleke mede,</l>
<l n="2100">Die in den Hemele zijn, ende gerede,</l>
<l>Die in Purgatorien nu zijn genomen</l>
<l>Entie voer hem waren, ende na hem komen,</l>
<l>Ende hoer kinder, ende tot desen</l>
<l>Al dat van hem geboren sal wesen".</l>
<l n="2105">Onse Here sprack: "ick hore wel dy,</l>
<l>Du begeres enen dach daer by".</l>
<l>Die procureere antworde daernaer:</l>
<l>"Die zake is groete ende anxtlike zwaer,</l>
<l>Ende oeck ontfermelike in allen hove,</l>
<l n="2110">Gelijck ener sake van groten rove;</l>
<l>Ende ombe dit begeer ick dy haeste daertoe</l>
<l>Men legge den dach morgene vroe".</l>
<l>Doe sprack Onse Here ende zeide:</l>
<l>"Sone des viants ende alre quaetheide,</l>
<l n="2115">Verdomede scalck, al vallende onwaerde</l>
<l>Hevestu gemeten tusscen hemel ende aerde,</l>
<l>Ick legge dy dach alse procureere gerede,</l>
<l>Ende den menscheliken geslechte te komenemede</l>
<l>Vor mi als tot enen zekeren dage</l>
<l n="2120">Alse in den heilgen vrydage,</l>
<l>Op den welcken ick gecrucet was".</l>
<l>Masceroen antworde te hant na das:</l>
<l>"Dien dach ick niet ontfangen sal</l>
<l>Want dien dach viert men overal".</l>
<l n="2125">Onse Here sprack: "ick makede dat recht</l>
<l>Ende ick latet hierop nu ende echt;</l>
<l>O, Gabriel, roep des menschen diet</l>
<l>Dat zi komen tesen dage; en komen si niet,</l>
<l>Men sal voert dat recht doen scinen".</l>
<l n="2130">Doe keerde die viant te hant totten sinen,</l>
<l>Ende toende sinen gesellen dese dinge,</l>
<l>Dat zi hem bedroeveden onderlinge,</l>
<l>Want zi zagen wel in dat,</l>
<l>Dat hem die rechter was gehat</l>
<l n="2135">Doe sprack Lucifer te dier stat:</l>
<l>"En ontsiet iu niet dor dat</l>
<l>Men zecht Cristus Gerechticheit wesen,</l>
<l>Dat valsch is, duncket my in desen;</l>
<l>Want hi es gerecht, zo sullen wy dan</l>
<l n="2140">Onse sake behouden, ende proeven voertan</l>
<l>Wt sijns selves monde, zijt seker des,</l>
<l>Dat hy niet Gerechticheit en es,</l>
<l>Ende du zals weder ten dage varen".</l>
<l>Masceroen zeide: "ick hadde liever twaren</l>
<l n="2145">Hier met iu werden gepynet voerwaer,</l>
<l>Dan weder te gane voer hem daer,</l>
<l>Daer alle blijtscap is van vrouden,</l>
<l>Ende daer ick niet af mach vervrouden,</l>
<l>Maer meer my bedroeven hierby</l>
<l n="2150">Ombe hoer blijtscap die niet mach in my;</l>
<l>Maer ick moet gehoersaem wesen,</l>
<l>Ende oeck doen dat staet te desen.</l>
<l>                Op den dage, die daer geset was,</l>
<l>Quam Mascheroen, sijt zeker das,</l>
<l n="2155">Recht in den dageraet, ende ginck</l>
<l>In eenen winkel na die dinck</l>
<l>In dat pleidoen, want hi wiste dat</l>
<l>Wel, dat des eyschers stat</l>
<l>Eerst ende gestadiger moet wesen,</l>
<l n="2160">Dan die men eyschet tot desen;</l>
<l>Ende daerombe quam hi vroe, God weet,</l>
<l>Ende hadde beide sine oren gereet</l>
<l>Ende sine ogen opgedaen oeck wyde,</l>
<l>Ombe te hoerne ende ziene in elke zyde;</l>
<l n="2165">Ende doet den middage begonste naken</l>
<l>Quam Masceroen voert met sinen saken</l>
<l>In die jegenwordicheit Godes, ende zeide:</l>
<l>"Heilge vader! ick quam voer ende nae beide;</l>
<l>Nu doe my recht, ick beide te lanck".</l>
<l n="2170">Doe zeide Cristus: "Duvel, nu ganck,</l>
<l>Want al dese dach ten rechte staet".</l>
<l>Doe keerde hy weder ten winckel, die quaet.</l>
<l>Ontrent Vespertyde gaf hy doe wt</l>
<l>Enen vreesliken, gruweliken geluet,</l>
<l n="2175">Ende sprack: "God, waer es Dyne gerechtichede?"</l>
<l>Onse Here antworde hem ter stede:</l>
<l>"Ja, en zeide ick dy niet, vule quaet,</l>
<l>Dat al dese dach ten rechte gaet?"</l>
<l>Doe keerde hy weder in den winckel daer,</l>
<l n="2180">Ende wachtede bet der nacht wel naer;</l>
<l>Doe riep hy: "waer es die gerechtichede?</l>
<l>Si gebreket my in den Hemel mede".</l>
<l>Onse Here daden doe roepen voert;</l>
<l>Doe sprack Masceroen dese woert:</l>
<l n="2185">"Al desen dach heb ick gebeit</l>
<l>In dat rike der Gerechticheyt,</l>
<l>Ende en vonde gene gerechtichede".</l>
<l>Onse Here antworde daer ter stede</l>
<l>Masceroene, ende zeide: "nu zie,</l>
<l n="2190">Wat du eyschende bist hierby".</l>
<l><pb n="22"/>Masceroen zeide: "die sitacie siet,</l>
<l>Want al dat menschelike diet</l>
<l>Hier is gedaget tantwordene my</l>
<l>Alse procureere, merket waerby,</l>
<l n="2195">Is hier ieman die daertoe hoert,</l>
<l>Dat hi vor alle menschen komen wil voert?"</l>
<l>Ende nyeman en quam te desen doene.</l>
<l>Doe sprack Onse Here tot Masceroene:</l>
<l>"Wat wilstu dat men nu doe echt?"</l>
<l n="2200">"Ick begeer, Here, een gemene recht,</l>
<l>Dat men elcken sculdech te doene es,</l>
<l>Ende ick begeer oeck letteren des,</l>
<l>Dat alle menschen waren voer dy</l>
<l>Gedaget, hier tantwordene my,</l>
<l n="2205">Ende ick hebbe den dach al wt gewacht,</l>
<l>Ende nyeman en quam hier van hoere macht,</l>
<l>Ende ombe dit begeer ick vorwaert nu wesen,</l>
<l>Ende eysche myne letter van desen".</l>
<l>Doe woude Onse Here met desen dingen</l>
<l n="2210">Meer voertgaen met effeningen,</l>
<l>Dan hy woude met gerechticheden;</l>
<l>Hy wiste wel Masceroens doen ende zeden.</l>
<l>"Du", zeide hy, "die vele weets ende heves gehoert,</l>
<l>Du weets wel, dat bewilen voert</l>
<l n="2215">Een recht gaet tusscen tween partien,</l>
<l>Ende bewilen in effeningen belien,</l>
<l>Also alset hem duncket best;</l>
<l>Want ick nu wille, dat zij gevest</l>
<l>Alle dese stucke in effeningen,</l>
<l n="2220">Ende wil den dach tot morgen verlengen</l>
<l>In denselven punte, dat huden was,</l>
<l>Tot primetijt durende, zijt seker das".</l>
<l>Dus stont op Onse Here daer naer,</l>
<l>Ende Masceroen ginck totten sinen daer,</l>
<l n="2225">Ende vertellede dit sinen gesellen,</l>
<l>Die dat zwaerlicke verdroegen in der Hellen;</l>
<l>Ende Lucifer sprack tot hem saen:</l>
<l>"Du zals morgen weder gaen</l>
<l>Totter rechter uren"; ende also houde</l>
<l n="2230">Leerde hy wat hy zeggen zoude.</l>
</div>
<div type="chapter"><head type="chapter">Hoe Onse Vrouwe wart een vorsprake van al Kerstenheit tegen den viant.</head>
<l>Alse dese beroepinge quam te voren</l>
<l>Der reyner maget wtverkoren</l>
<l>Bedroevede zi hoer ombe dien pleit</l>
<l>Met moederliker ontfermicheit;</l>
<l n="2235">Ende doe si vernam dat verlenget waer</l>
<l>Die dach, sprack zi doe openbaer</l>
<l>Totter menscheit: "nu laet iu sorgen</l>
<l>Want opten dach van morgen</l>
<l>Sal ick uwer aller vorsprake wesen".</l>
<l n="2240">Dat hemelsche volck verblide van desen.</l>
<l>Des morgens es Onse Here geseten</l>
<l>Met zinen Ingelen, met zinen propheten,</l>
<l>Met ener geselscap ongetelt.</l>
<l>Doe quam zijn moeder met gewelt</l>
<l n="2245">Van Engelen, van propheten, van patriarchen,</l>
<l>Die songen met luder stemmen starcken:</l>
<l>"God groete dy, des Hemels koninginne,</l>
<l>God groete dy, der Ingelen minne".</l>
<l>Dus quam zi gegaen alsoe vermogen,</l>
<l n="2250">Daer zi aensach met wreden ogen</l>
<l>Hoeren wedersaken in hoeren rike.</l>
<l>Doe ginck zi zitten verweendelike</l>
<l>By hoeren zone tot hoeren wille</l>
<l>Ende zeide: "nu zwiget al stille!"</l>
<l n="2255">Nu zuldy hier hoeren bedieden</l>
<l>Hoe zi een vorsprake wart allen lieden</l>
<l>In een gedinge van iamerheden</l>
<l>Overmyds haer grote ontfermicheden;</l>
<l>Want des Duvels naradicheit</l>
<l n="2260">Hadde die menschen zere beleit;</l>
<l>Dat wederstont onse Vrouwe scone</l>
<l>Ende sprack aldus tot haren sone:</l>
<l>"Ick hore zeggen, sone mijn,</l>
<l>Dat geslechte, daer wy af komen zijn,</l>
<l n="2265">Gy ende ick, dat menscheleke diet,</l>
<l>Wert hier angesproken, nu siet,</l>
<l>Van eenen verdomeden verrader quaet,</l>
<l>Ende enen valschen, die hier staet</l>
<l>In minen rike; ende dit ongevoech</l>
<l n="2270">Geroert minen lichaem, die dy droech;</l>
<l>Want alzulcke en plegen nyet</l>
<l>Hier te komene; maer dat du gebiet,</l>
<l>Want in dy alle gerechticheit zij,</l>
<l>Soe kome hy ende segge sine tale daerby".</l>
<l n="2275">Ende hieraf verblide die Hemel al,</l>
<l>Dat zi een vorsprake wesen sal,</l>
<l>Ende riepen den verdomeden totter stede:</l>
<l>"Coemt, verwysede ende verbannen mede,</l>
<l>Du vindes hier wedersake in dit doen".</l>
<l n="2280">Aldus zo quam daer vorwaert Masceroen,</l>
<l><pb n="23"/>Ende en dorst niet, sonder waen,</l>
<l>Sine ogen op onse vorsprake slaen.</l>
<l>Doe sprack Onse Here: "Wan antwerstu?"</l>
<l>Ende hi antworde: "aldus zegge ick iu,</l>
<l n="2285">O, ongeloeflike gerechtichede!</l>
<l>O, waerheit ende sonder valschede,</l>
<l>Hoer my armen, in desen dage,</l>
<l>Wes ick my voer iu beklage,</l>
<l>En laet dy vleesch no bloet niet roeren</l>
<l n="2290">Ick bidde te sprekene sonder verboeren".</l>
<l>Ende Onse Here sprack tot hem doen:</l>
<l>"Spreket als dat betamet, Masceroen".</l>
<l>Doe sprack hi: "ick wil dat elck verstaet</l>
<l>Dat in elcken rechte voertgaet:</l>
<l n="2295">Drie persone heb ick vereest</l>
<l>Die vader, die zone, die heilge geest;</l>
<l>Den rechter sie ick, alset behoevet,</l>
<l>Dat ick eyscher ben isser geproevet</l>
<l>By mynen brieven, als men ziet,</l>
<l n="2300">Den sculdegen persoen en zie ick niet.</l>
<l>Sonder wien dat recht es twint".</l>
<l>Onse voersprekerse antworde ontrint</l>
<l>Den rechter, maer niet den viant:</l>
<l>"Sone mijn", zeide zi te hant,</l>
<l n="2305">Siet my bereit, tantwordene hier".</l>
<l>Doe zeide Masceroen, dat quade dier:</l>
<l>"Heilge Vader, nu toge ick dy des,</l>
<l>Dat dijn moeder niet en es</l>
<l>Sculdech te komene dor dese sake</l>
<l n="2310">Noch dor negene met hoere sprake;</l>
<l>Want ombe dat zi es dijn moeder,</l>
<l>So waer zi my een zwaer stuerroeder,</l>
<l>Partye te dragene tegen my;</l>
<l>Want zi mochte lichte getrecken dy</l>
<l n="2315">Te haerwaert al waer dat onrecht,</l>
<l>Ende voert oeck want zi es echt</l>
<l>Een wijf, entie gemene loep van desen</l>
<l>Verbiedet wiven voersprake te wesen".</l>
<l>Dus sprack die quade Masceroen.</l>
<l n="2320">Doe wort gestoert ombe dat doen</l>
<l>Onse Vrouwe, ende sprack tot haren zone voert:</l>
<l>"Dese verbannene die my dus stoert,</l>
<l>Ende minen rike verkeert dat recht,</l>
<l>Hy zecht my dijn moeder wesende echt,</l>
<l n="2325">Ende versmaet my, lieve sone,</l>
<l>Du weets dat wel, al ben ick degone</l>
<l>Die dy droech ende een wijf nochtan</l>
<l>Ende my berispet tonrechte voertan,</l>
<l>Sone ben ick niet moeder, als ander wijf,</l>
<l n="2330">Daer ick wart drachtich, was een blijf</l>
<l>Van alre smette der menschlichede;</l>
<l>Ick wert zwaer, sonder pine mede</l>
<l>Ende sonder rouwe kint brengende voert;</l>
<l>Waer is dat recht, dat my verboert</l>
<l n="2335">Degene die zijn beroepen vor iu</l>
<l>En mach ick hoer tale niet spreken nu,</l>
<l>Ende voer hem staen als eene persone,</l>
<l>Ende hier tantwordene Mascerone,</l>
<l>Al waer ick ongelovich of te banne,</l>
<l n="2340">Des niet en is an my nochtanne,</l>
<l>So zoude ick te rechte hier toe gaen</l>
<l>Als die daertoe gedaget ben zonder waen,</l>
<l>Du weets dat wel, zone, in dinen zin,</l>
<l>Dat ick van allen ordenen bin,</l>
<l n="2345">Want al die werelt oft die daer in es</l>
<l>Die es van huweleke, zijt zeker des,</l>
<l>Oft van mageden oft voertanne</l>
<l>Onthouden van wive of van manne;</l>
<l>Ick was van allen ordenen gerede,</l>
<l n="2350">Ick was Josepe gegeven mede,</l>
<l>Ende bleef daerna oeck wel geacht,</l>
<l>Ende wert by hem dragende dracht,</l>
<l>Ende bleef by hem onthouden daer,</l>
<l>Dat ick nye gekreech een haer</l>
<l n="2355">Begeerte te genen manne waert;</l>
<l>Ombe dit wert hier wel geopenbaert,</l>
<l>Dat ick ben sculdech te zijne vorsprake</l>
<l>Vor den menschen van alre zake;</l>
<l>Ende dat die viant oeck nu zeghet,</l>
<l n="2360">Dat wiven es dit ambacht ontweghet</l>
<l>Dat gebreket oeck in desen doene,</l>
<l>Want elck mach over arme persoene</l>
<l>Spreken, als over weduwen ende wesen</l>
<l>Die dese bose viant in vresen</l>
<l n="2365">Te brengene staet ende te blivene</l>
<l>Te sinen dienste, die zielen t'ontlivene</l>
<l>Ende eweleke sonder einde verdoemen;</l>
<l>Hierombe eysche ick ende ben komen,</l>
<l>Dat men dit ambacht my late</l>
<l n="2370">Voertan te zine advocate,</l>
<l>Want my en lettet niet an dit ambacht,</l>
<l>Dat hy op my voert hevet gebracht".</l>
<l>Doe antworde hierop Masceroen:</l>
<l>"Interloquitorie wil ick doen,</l>
<l><pb n="24"/>2375  Dit bediedet, als wy dat ontknopen,</l>
<l>Als enen dat recht te na zoude lopen,</l>
<l>Dat hy enen wech dan vinden moge</l>
<l>Te proevene mede dat hem toge".</l>
<l>Doe sprack Onse Here te deser zake:</l>
<l n="2380">"Myne moeder laet ick zijn een voersprake,</l>
<l>Want haer niet mach letten in dit doen</l>
<l>Dat hier getoent hevet Masceroen.</l>
<l>Nu hevestu partie", sprack Onse Here</l>
<l>Wiltu iet spreken, spreeck hieran mere".</l>
<l n="2385">Masceroen sprack: "te spreken ick behoeve</l>
<l>Ick hebbe partie, des ben ick droeve;</l>
<l>Want my duncket, dat myne sake</l>
<l>Geveert es by hoere sprake;</l>
<l>Nochtan zegge ick na desen gelike</l>
<l n="2390">Dat kenlijck genoech es in desen rijcke,</l>
<l>Dat die Duvele, daer ick ben vor komen</l>
<l>Ende al hoer sake hebbe an genomen,</l>
<l>Waren in rasten van hebbinge</l>
<l>Van zo menegen iaren sonderlinge,</l>
<l n="2395">Dat des nyman gedencket nu ter wilen,</l>
<l>Te pinene ende te tormenten die zielen</l>
<l>Ja, alse van beginne, alle die storven</l>
<l>Ny en wort er een ontborgen</l>
<l>Ende nu zijn alle ordene van rechte</l>
<l n="2400">Achtergelaten als in enen verplechte,</l>
<l>Ende met enen wille ende ere delinge</l>
<l>Zijn wy berovet van onser hebbinge;</l>
<l>Ende want den wijsen toebehoert</l>
<l>Eerstwerf restoer te eyschene voert,</l>
<l n="2405">So eysche ick eerst restoer voerwaer</l>
<l>Van onsen verliese, ende daernaer</l>
<l>Sal men in dese sake gaen voert,</l>
<l>Want wy die bloet zijn, als men hoert,</l>
<l>Ende berovet, wy en mogen ons niet</l>
<l n="2410">Setten tegen gewapende diet".</l>
<l>Doe sprack die zone ter moeder waert:</l>
<l>"Antwort hier op"; ende ter vaert</l>
<l>Sprack zy ten zone: "en ziedy niet dat baraet</l>
<l>Ende die ombegange des viants quaet,</l>
<l n="2415">Aldus te verslitene den dach mede</l>
<l>Met woerden met groter valschede;</l>
<l>Dat en doech niet, hy eischet restoer</l>
<l>Als of hy berovet waer hiervoer;</l>
<l>Ende hieran lieget hy echt,</l>
<l n="2420">Want ierstwerf so spreket dat recht</l>
<l>Den beroveden te verstoerne wesen;</l>
<l>Dat es in negene gelike desen,</l>
<l>Die berovet es, die en eyschet niet;</l>
<l>Nu es hy eyscher, als men ziet,</l>
<l n="2425">Ende aldus verkeert hy dat recht</l>
<l>Alzo als hy valsch es echt;</l>
<l>Aldus hy eerstwerf valscheit begint</l>
<l>Want nye zo en wart bekint,</l>
<l>Dat du ende die dine in t schouwen</l>
<l n="2430">Nye besat met goeder trouwen</l>
<l>Ander liede erven; want dat es kont</l>
<l>Hem allen scone, dattu ter stont</l>
<l>Met diner wijsheit makedes den man</l>
<l>Na diner gelike, ende nochtan</l>
<l n="2435">Al hebben die Duvele gepinet daer</l>
<l>Lange tijt die zielen voerwaer,</l>
<l>Dat en deden si van hoers selves rechte niet,</l>
<l>Maer als knapen der Hellen, nu ziet,</l>
<l>En overmids dijn gebot mede</l>
<l n="2440">Die Duvel en hadde nye stede</l>
<l>Noch die zielen, maer du haddes, Heer!</l>
<l>Want alle dinck es min no meer</l>
<l>In des namen, in des gewout,</l>
<l>Daer mense of ontfaet ende hout,</l>
<l n="2445">Hoe mochten die Duvele rustelike</l>
<l>Besitten eens anders goet ende rike?</l>
<l>Want die propheten zeiden te voren</l>
<l>Dat wt ere sterren soude zijn geboren</l>
<l>Die zone, die Godes zone boude,</l>
<l n="2450">Die zijn volck verlossen zoude;</l>
<l>Hier ombe wondert my, zone, dat</l>
<l>So vele loeshede nu ter stat</l>
<l>In uwen rike wert wt getrecket".</l>
<l>Masceroen antworde, ende hevet gemecket,</l>
<l n="2455">Die gemene sprake te hebbene mede,</l>
<l>Die hy echt eischede ter stede.</l>
<l>Die moeder antworde: "zone, ick wel vaet</l>
<l>Dat alle rechte, na dat staet,</l>
<l>Dy in den Hemel gegeven zijn</l>
<l n="2460">Ende an der aerden, ende in den name Dijn</l>
<l>Bogen alle knien myner dracht;</l>
<l>Dese en merket niet op Dyne macht,</l>
<l>Die Du heves, ende bespottet nu</l>
<l>Dyne mogentheit, dat hy eischet iu</l>
<l n="2465">So vele wtgange tegen my".</l>
<l>Doe sprack God: "ick ontzegge dy</l>
<l><pb n="25"/>Hier af restoer nu te doene".</l>
<l>Doe sprack die moeder tot haren zone:</l>
<l>"Vraget hem of hy wil zeggen meer".</l>
<l n="2470">Doe sprack die vyant ongehier:</l>
<l>"Tote noch heb ick niet gezeit;</l>
<l>Ick sal noch zeggen wonder, God weet".</l>
<l>Dit woert wonde onse vrouwe ter stede</l>
<l>Ombe die minne der menschelechede;</l>
<l n="2475">Doe zeide die rechter totten viant:</l>
<l>"Doe dine sake sonder schelden te hant".</l>
<l>Die viant track die Bible wt</l>
<l>Wt enen sacke ende sprack overluet,</l>
<l>Met ener groter stemmen: "nu hoert,</l>
<l n="2480">Gy Hemele, wat ick sal seggen voert";</l>
<l>Ende zy zwegen alle nadat;</l>
<l>Doe keerde hy ombe daer een blat,</l>
<l>In den aenbeginne der werelt voert,</l>
<l>Dat God tot Adame sprack dit woert</l>
<l n="2485">Ende tot Eva mede: "dat zult gy weten:</l>
<l>Van aller vrucht zult gy eten</l>
<l>Sonder van deser, ende op wat uren</l>
<l>Gy daervan etet, zuldy dat besuren</l>
<l>Ende sterven van dode te dode".</l>
<l n="2490">Doe sprack hy voert tote Gode:</l>
<l>"Here, eerstwerf so vrage ick iu,</l>
<l>Of dese woerde dijn zijn nu?"</l>
<l>Doe sprack Maria: "nu zech voert".</l>
<l>Hy zeide, hy en wille niet een woert</l>
<l n="2495">"Want ick ben in dat rike der waerheit</l>
<l>Ende voer dengene die zeghet gereit,</l>
<l>Dat hy waerheit is geheten;</l>
<l>Ende daer ombe wil ick eerst weten,</l>
<l>Dat dese woerde zijn die waerhede".</l>
<l n="2500">Ende zy zwegen alle ter stede.</l>
<l>Doe sprack Onse Here: "dese woerde zijn mijn".</l>
<l>Die viant antworde: "des wil ick zijn</l>
<l>In den gelove, ende in desen</l>
<l>Wil ick dat sy besloten wesen;</l>
<l n="2505">Want Adam ende Eva allene</l>
<l>Waren in den Paradyse gemene,</l>
<l>Ende altemale ongehoersaem gingen</l>
<l>Tegen dijn gebot dus sonderlingen,</l>
<l>So eysche ick, dat dyne woerde ombe dat</l>
<l n="2510">Staende blyven in hore stat,</l>
<l>Ende zy, ende die na hen komen dan</l>
<l>Ewelike sullen sterven voertan;</l>
<l>Ende wiltu dine woert verwandelen iet</l>
<l>So es dat proeflicke, dattu niet</l>
<l n="2515">En bist die waerheit, lude noch stille;</l>
<l>Ende hierop antworde die spreken wille!"</l>
<l>Doe sprack Maria tot haren zone:</l>
<l>"Lieve kint, wanen es dese hone</l>
<l>Ende dese scalckheit den Duvelen komen,</l>
<l n="2520">Dat zy so vele scalcheit om dit verdomen</l>
<l>Pensen, om verderven des menschen diet?</l>
<l>Maer die Duvele, als men hier ziet,</l>
<l>Weten wael dat den onsaligen troest es</l>
<l>Gesellen thebbene, duncket my, dor des</l>
<l n="2525">In hoere armoede, om hem dat wreken;</l>
<l>Sone, nu wil ick hier tegen spreken;</l>
<l>Want dat waer es, dat du vor nu</l>
<l>Dese woerde sprakes, zegge ik iu;</l>
<l>Maer een ander letter spreket voert,</l>
<l n="2530">Ende hierop aldus antwoert,</l>
<l>Die zeghet, dat loesheit ende scalchede</l>
<l>Nyeman mogen bescudden mede,</l>
<l>Daer men met rechte voert sal gaen;</l>
<l>Want die Duvele, sonder waen,</l>
<l n="2535">Daer dese voer komet, die rieden Adamen</l>
<l>Ende Even mede, dat zy namen</l>
<l>Den appel, die verboden was</l>
<l>Want in den boke staet na das,</l>
<l>Daer hy dese woerde wttrack,</l>
<l n="2540">Dat een serpent tot Even sprack</l>
<l>Ende tot Adame, die deze dief</l>
<l>Dese procureere in sinen brief</l>
<l>Valscelike verzwiget vor dy,</l>
<l>Ende dit waren die woerden, nu zie,</l>
<l n="2545">Die hy Even dede verstaen:</l>
<l>Eetdy dese vrucht, gy sult saen</l>
<l>Alse iu meester wesen gescapen mede.</l>
<l>Van deser loghene ende valschede</l>
<l>Dat dit [serpent] doe dede den man,</l>
<l n="2550">Al by des Duvels rade dan,</l>
<l>So willen die viande den mensche wroegen;</l>
<l>Maer overmids desen ongevoegen</l>
<l>Ende oeck ombe dit poent zo wil ick ter stede</l>
<l>Den mensche te rechte bescudden mede".</l>
<l n="2555">Die viant zach hem bespottet zeer</l>
<l>Van zulcker antworde, ende zeide: "Heer,</l>
<l>Heer rechter, dese voersprekeresse</l>
<l>Menet aldus ontgaen mijnre lesse;</l>
<l>Maer niet aldus; want, Vader, daer staet</l>
<l n="2560">Bescreven: daer een openbaer mesdaet</l>
<l><pb n="26"/>Gesciet, die gerechte rechter nochtan,</l>
<l>Al en wroeget nyeman den sculdegen man,</l>
<l>Hy es sculdech voert te vaerne</l>
<l>Met ziner heerlecheit, ende niet te spaerne</l>
<l n="2565">Metter mesdaet ende metter pinen mede</l>
<l>Al es dat sake, dat die voersprake zeide,</l>
<l>Dat men my niet sculdech t'hoerne es,</l>
<l>Dat ick nochtan niet en lye des,</l>
<l>Men sal my antworden van desen,</l>
<l n="2570">Ende al waer des niet, nochtan zoude wesen</l>
<l>Sculdech die rechter voert te gane</l>
<l>Met syner heerlicheit, na mynen wane;</l>
<l>Waerombe, want du bist gerecht,</l>
<l>Des wil ick dan zien, nu ende echt,</l>
<l n="2575">Of dijn name is volgende dien,</l>
<l>Want ick wil zwygen ende an zien</l>
<l>Dine heerlecheit hier an vorwaer;</l>
<l>Want die mesdaet es openbaer</l>
<l>Ende en behoevet gener proeve dan</l>
<l n="2580">Ende daer en es geen twivel an,</l>
<l>Die mensche en brack dat gebot gereit;</l>
<l>Nu zal ick zien dyne heerlecheit,</l>
<l>Ende mede dat ick negene partien</l>
<l>Houden en mach tegen Marien,</l>
<l n="2585">So an roepe ick alhier ter stede</l>
<l>Dine edele heerlechede".</l>
<l>                Nu wart versaget die moeder Godes</l>
<l>Want zi ontzach haer des gebodes,</l>
<l>Dat die Gerechtecheit zoude gaen</l>
<l n="2590">Hoers lieven sones overdwers saen</l>
<l>Alse van heerlicheit van gerechtecheit niet,</l>
<l>Ende wort wenende over dat menschlecke diet</l>
<l>Ende scoerde hoer cleder ten borsten dan</l>
<l>"Zie", sprack si den zone nu an,</l>
<l n="2595">"Den lichaem, die dy droech gerede,</l>
<l>Ende die borste, die du zoges mede,</l>
<l>Nu zie die dy schenden degene</l>
<l>Ende bespegen ende cruceden gemene,</l>
<l>Hy anroepet dine heerlecheit hier;</l>
<l n="2600">Also alse zeghet deze ongehier</l>
<l>So sal dat by dinen willen wtgaen</l>
<l>Niet by den sinen, sonder waen;</l>
<l>Ende bidde oeck mede daertegen dy</l>
<l>Ofte doe af wt den boke my</l>
<l n="2605">Des levens; want negeen recht</l>
<l>En wiset dattu nu ende echt</l>
<l>Voert sals gaen met heerlecheden</l>
<l>Maer alse dat aenhoert diner rechtecheden.</l>
<l>Nu zal ick zien wien du te voren</l>
<l n="2610">Bet sals geloven ende horen</l>
<l>Ofte diner moeder ofte den verrader".</l>
<l>Dus wert die Sone wt den Vader</l>
<l>Beroert, daer hy sine moeder sach an</l>
<l>So wijflecke wenen, ende sprack dan</l>
<l n="2615">Den viant an in dat pleit:</l>
<l>"Ick ontsegge dy te hant myne heerlecheit".</l>
<l>Die viant sprack doe: "vleesch ende bloet</l>
<l>Hevet dy geraden, dat gy dit doet</l>
<l>Ende niet die hemelsche gerechtecheit;</l>
<l n="2620">Ick hadde dat wel te voren geseit,</l>
<l>Dat my herde zwaer soude wesen,</l>
<l>T hebbene des rechters moeder te desen</l>
<l>Tegen my nu tenen advocaet".</l>
<l>Doe sprack Maria: "du vule quaet,</l>
<l n="2625">Wiltu iet meer hier toe versinnen?"</l>
<l>Hy sprack: "ick wil nu ierst beginnen</l>
<l>Wter Evangelien oeck met</l>
<l>Ende wter Scrifturen van der Wet</l>
<l>Ende zal der rede volgen mede</l>
<l n="2630">Overmids alle gerechtechede.</l>
<l>Ierstwerf zegge ick, dat dat recht,</l>
<l>Dat godlicke her es komen echt,</l>
<l>Dat zi daerinne leren die rechter dan</l>
<l>Als hem een twist riset an,</l>
<l n="2635">Tusschen personen in erflecheden,</l>
<l>Ende van anderen dingen, in dat scheden,</l>
<l>Die gerechte rechter sal scheiden al geheel</l>
<l>Gemene dinck ende geven sijn deel</l>
<l>Elcken; want gemene dinge</l>
<l n="2640">Brenget groet twist in sonderlinge,</l>
<l>Want die Scrifture der Waerheit fijn</l>
<l>Orcondet my enten gesellen mijn,</l>
<l>Dat wy sijn Vorsten der werelt vry;</l>
<l>Nochtan en zegge ick dat niet bedy,</l>
<l n="2645">Du en heves daer wel een deleken an,</l>
<l>Du, almachtige God, nochtan,</l>
<l>Ja, een deleken alsoe groet gesecht</l>
<l>Als een sennep saet in een mudde gelecht;</l>
<l>Ende daerombe dat, om dese twee woerde</l>
<l n="2650">Mijn ende Dijn, als ment hoerde,</l>
<l>Een twist dagelekes risen mochte</l>
<l>Tusschen dy ende my onsochte,</l>
<l>Almachtich God ende dine moeder met,</l>
<l>Die voersprake der werlt es geset,</l>
<l><pb n="27"/>2655  So begeer ick, overmids dine gerechtichede,</l>
<l>Dat mijn deel werde gescheiden mede,</l>
<l>Ende alzo dat dan die mine,</l>
<l>Dat zijn die sonden te mijnre pine</l>
<l>Ende te mynen rechte horen toe,</l>
<l n="2660">Ende die weldaet blyve dijn alsoe;</l>
<l>Dit en mach ontzeggen rechter geen,</l>
<l>Ick late wegen nu dit alleen</l>
<l>Die al recht hevet gemaket dan".</l>
<l>Die Sone sprack die moeder an:</l>
<l n="2665">"Voersprekerse der werlt, antwoert".</l>
<l>Doe zeide Onse Vrouwe dese woert:</l>
<l>"Dat hy eyschet hevet hy enweghe,</l>
<l>Hy eyschet gerechte van gewege</l>
<l>Dat lange vor nu gedaen es;</l>
<l n="2670">En gedencket iu niet, sone, des</l>
<l>Dat ghy dat al hebbet verdinget</l>
<l>Al daer gy an den cruce hinget,</l>
<l>Alse doget der werlt in die wage</l>
<l>Ende optie anderside, optie ander vlage,</l>
<l n="2675">Hinck die moerdener, hoe so dat gaet,</l>
<l>Als zonde der werelt; dat verstaet,</l>
<l>Sone, dat ick dy doe aensach</l>
<l>Met droeviger herten, op dien dach,</l>
<l>Ende met wenenden ogen mede;</l>
<l n="2680">Daer was gewoegen ter selver stede</l>
<l>Met ener effener schalen die doget,</l>
<l>Ende die quaetheit onverhoget,</l>
<l>Ende du, die waers die doget gereit</l>
<l>Verwonnes daer alle quaetheit,</l>
<l n="2685">Also dattu nedervoeres daer</l>
<l>Totter Hellen ombe die zielen vorwaer,</l>
<l>Ende treckedes daerwt die keytive;</l>
<l>Ende of dan zulcke wage blive,</l>
<l>Die vor alle die werelt feestelike</l>
<l n="2690">Gedaen was, ende oeck hogelike,</l>
<l>Opten berch van Calvarien eer,</l>
<l>So en wil ick wegen nember meer;</l>
<l>Maer ik houde my an dat allene,</l>
<l>Ende en wil ander gewichte negene".</l>
<l n="2695">Die procureere wert versaget daer zeer,</l>
<l>Ende gaf wt een vreeslyck gebeer,</l>
<l>Ende sprack: "tot noch so hebbe wy</l>
<l>Biesen gestrouwet, ende daerby</l>
<l>So wil ick trecken ten herdesten saen;</l>
<l n="2700">Ick zie my nu allene hier staen,</l>
<l>Als een procureere ick nu begeer</l>
<l>Van rechtes wegen in myne weer,</l>
<l>Enen advocaet ofte twee, desen dach,</l>
<l>Die men my niet weigeren en mach;</l>
<l n="2705">Ende daertoe so kenne ick dese beide</l>
<l>Gerechtecheit ende Waerhede".</l>
<l>Onse Vrouwe sprack: "neem die gy wout"</l>
<l>Hierombe wonderde menechfout</l>
<l>Die Ingele, ende ontsagen mede</l>
<l n="2710">Sine scalcheit, ende zeiden ter stede:</l>
<l>"Coninginne van Hemelrike</l>
<l>Ende oeck mede van aertrike,</l>
<l>Met groter eren so moechdy nu</l>
<l>Advocate nemen tot iu".</l>
<l n="2715">Ende zy gehoerde rades daerby;</l>
<l>Zy zeide doe: "so kiese ick tot my</l>
<l>Ontfermherticheit ende Vrede".</l>
<l>Dus wart hier een gedinge ter stede.</l>
</div>
<div type="chapter"><head type="chapter">Hoe Gerechtecheit ende Waerheit degedingeden tegen Ontfermecheit ende Vrede.</head>
<l>Nu wort hier voert een gedinge</l>
<l n="2720">Onder desen vieren sonderlinge;</l>
<l>Want doe zy dus waren ontfaen,</l>
<l>So es Ontfermhertecheit opgestaen</l>
<l>Alse te helpene der menscheit;</l>
<l>Ende daertegen stont op Gerechtecheit</l>
<l n="2725">Ende Waerheit mede, ende toende ende zeiden</l>
<l>Dat men den sondaer zonder beiden</l>
<l>Doemen soude al ongespaert.</l>
<l>Ontfermhertecheit antworde ter vaert:</l>
<l>"Ende of zi goet werden mochten</l>
<l n="1730">Ende hem namaels dan bedochten,</l>
<l>So zouden zy geroepen werden dan?"</l>
<l>Gerechtecheit antworde nochtan:</l>
<l>"So en zal se God niet ontfaen</l>
<l>Noch en mach; want sonder waen</l>
<l n="2735">Die quade en soude hy sparen niet".</l>
<l>Ontfermhertecheit sprack: "Nu besiet,</l>
<l>Ende ofte God spaerde nyemanne dan,</l>
<l>So en hadde hy nember meer goeden man".</l>
<l>Gerechtecheit antworde: "ick niet en mach,</l>
<l n="2740">Noch en mach op genen dach,</l>
<l>Aensien die boesheit van aertrike".</l>
<l>Ontfermhertecheit antworde desen gelike,</l>
<l>Die gracie Godes soude overvloyen</l>
<l>Te vergevene alle vernoyen.</l>
<l><pb n="28"/>2745  Doe God sach dese menechfoude dingen</l>
<l>Es hy geseten te desen gedinge;</l>
<l>Want dese twee niet overeen</l>
<l>En mogen comen, als dat wel sceen;</l>
<l>Hy sprack: "het es gescreven overal</l>
<l n="2750">Dat God [die] Ontfermechede sal</l>
<l>Entie Gerechtecheit te gader minnen;</l>
<l>Gerechtecheit wil dat in allen zinnen,</l>
<l>Dat men alle sonden wreke [gelike],</l>
<l>Ende Ontfermecheit oeck zekerlike</l>
<l n="2755">Wil, dat alle dinge zijn vergeven,</l>
<l>Ende dese twee en mogen te gader niet leven;</l>
<l>Hierombe in enen deele die sonden</l>
<l>Van den menschen zullen ter stonden,</l>
<l>Overmids der gerechtichede,</l>
<l n="2760">Some gedoemet werden mede;</l>
<l>Ende overmids die grote Ontfermecheit</l>
<l>Sal die sonde oeck weder gereit</l>
<l>In enen dele werden verlaten;</l>
<l>Gerechtecheit wil eer niet maten,</l>
<l n="2765">Si en comet in des menschen herte,</l>
<l>Ende roepet hem met groter begerte</l>
<l>Ende wroeget hem al dat zy mach".</l>
<l>Doe Ontfermhertecheit dit gesach,</l>
<l>Wederstont zy dit wel zeer,</l>
<l n="2770">Ende zeide aldus voer Onsen Heer:</l>
<l>"Vader, du dades ons verstaen,</l>
<l>Doe du die menscheit haddes ontfaen,</l>
<l>Wie dat gedoept ende gelovech waer,</l>
<l>Ende gebichtet oeck daernaer,</l>
<l n="2775">Dat die behouden souden bliven;</l>
<l>Wildy dat nu wederscryven?"</l>
<l>Onse Here sprack: "noch laet ik dat also".</l>
<l>Des was Ontfermhertecheit wel vro,</l>
<l>Ende sprack tegen die Gerechtecheit,</l>
<l n="2780">Ende mede tegen die Waerheit.</l>
<l>Dat waer onrecht, zeide onse voersprake,</l>
<l>Dat also edele creature gebrake,</l>
<l>Entie gemaket waren na den live</l>
<l>Hoers scheppers, dat die verloren bliven;</l>
<l n="2785">Want daerombe makede hy hem van minnen</l>
<l>Ombe dat hy Hem kende soude hy dan</l>
<l>Ende als hy Hem kende soude hy dan</l>
<l>Hem mynnen, ende daerna voertan</l>
<l>Zoude hy Zijns vry gebrukech wesen.</l>
<l n="2790">Al was dat die Inglen voerdesen</l>
<l>Mesdaden, die hadden gebot negene</l>
<l>Nochtan mesdaden zy met allen gemene</l>
<l>Daerombe hebben zy haer verdiente daerby</l>
<l>Maer die mensche, al verbrack hy</l>
<l n="2795">Dat gebot, ende wort hy sterflijck iet,</l>
<l>Daerombe en sal sekerlijck niet</l>
<l>Achter bliven dat die prophete</l>
<l>Zeghet aldus in enen behete:</l>
<l>Die sone en zal niet dragen</l>
<l n="2800">Die quaetheit des vaders noch gewagen,</l>
<l>Ende God en sal oeck niet vergeten</l>
<l>Terbarmene; dat is beheten.</l>
<l>Oeck spreket een prophete meer,</l>
<l>Op wat uren dat die sondaer</l>
<l n="2805">Versuchtet ombe sijn sonden zere,</l>
<l>Ick en wil haer gedenken nembermere;</l>
<l>Ende David doet oeck mede gewis,</l>
<l>Want die tijt van ontfermecheden is</l>
<l>Gekomen nu totten menschen in scine,</l>
<l n="2810">Ende hy hevet gedoget menege pine</l>
<l>Vor sine sonde; want in dat sweet</l>
<l>Van sinen ansichte moest hy gereet</l>
<l>Sijn broet eten sonder waen".</l>
<l>                Na desen woerden es opgestaen</l>
<l n="2815">Die Vrede, ende sprack, alse die fiere,</l>
<l>Sine suster an in deser maniere,</l>
<l>Gerechtichede ende Waerhede mede</l>
<l>Ende die Ontfermhertechede:</l>
<l>"Hoert, myne suster, hierover al</l>
<l n="2820">Wat ick hiertoe zeggen sal,</l>
<l>Ende gelovet my, die es een bant</l>
<l>Der enecheden, ende niet den viant,</l>
<l>Den verrader, zijt seker ende gewis,</l>
<l>Die een bant alre quaetheit is;</l>
<l n="2825">Want gelovet gy my, ick sal in saen</l>
<l>Proeven, dat elcken es genoech gedaen;</l>
<l>Want mijn suster, die Gerechtichede,</l>
<l>Die eyschet, ombe dat die man mesdede</l>
<l>Ongeendet, dat hy daerby</l>
<l n="2830">Sonder ende gepinet oeck sij.</l>
<l>Ende dit es gesciet, want diegone</l>
<l>Onse behouder, die Godes sone,</l>
<l>Die doet anginck overmids dan</l>
<l>Die menscheit, die hy daer nam an,</l>
<l n="2835">Ende hem selven daer offerde mede,</l>
<l>Over al die menschelechede</l>
<l>Alse te losene die ewige doet</l>
<l>Der menscheit; ende ombe dese noet</l>
<l><pb n="29"/>So hadde mogelijck gewesen in 't behoeven,</l>
<l n="2840">Dat die Ingele, die niet mogen droeven</l>
<l>Daerombe hadden geloset mede</l>
<l>Want die ongeende dogedichede,</l>
<l>God ende mensche, gepineget zijn an,</l>
<l>Ombe die ongeendeden sonden dan</l>
<l n="2845">Dat iammer es te zeggen iu;</l>
<l>Ombe dit so laet dy genoegen nu,</l>
<l>Lieve suster Gerechticheit!</l>
<l>                Myne ander suster, die Waerheit,</l>
<l>Eyschet dWoert Godes ende cracht,</l>
<l n="2850">Die te blivene in hoere macht;</l>
<l>Die dus zijn: op wat uren gy etet</l>
<l>Van desen houte so suldy, wetet,</l>
<l>Sterven; ende hieraf es genoech gedaen;</l>
<l>Want die mensche, sonder waen,</l>
<l n="2855">Voer der sonden so en hadde hy niet</l>
<l>Den lichame sterflyck [iet],</l>
<l>Ende overmids die sonde so wart hy</l>
<l>Sterflyck ende mede daerby</l>
<l>So wart hy tot asschen, als wy zien</l>
<l n="2860">Dagelekes overal gescien;</l>
<l>Want soude men pinen nu ten stonden</l>
<l>Twivoudelick van hoeren sonden</l>
<l>Dat waer, suster, tegen dy mede;</l>
<l>Want du hetes Waerhede.</l>
<l n="2865">Nu moet haer oeck genoegen laten</l>
<l>Mijn suster Ontfermecheit ende gematen;</l>
<l>Want God hem hevet ontfermelike</l>
<l>Laten pinen ende oetmoedelike</l>
<l>Ombe te behoudene den mensche voerwaer,</l>
<l n="2870">Ende hierombe, of elk daer naer</l>
<l>Van iu drien hier hevet ontfaen,</l>
<l>Ende hem van rechte aen sal gaen,</l>
<l>Dat te sinen name dan behoert,</l>
<l>Ick, die Vrede ben, rade dan voert</l>
<l n="2875">Wel, dat Vrede werde ter stede,</l>
<l>Ende hierop spreket David mede,</l>
<l>Dat die Ontfermecheit ter stat</l>
<l>Entie Waerheit, die was tegen dat</l>
<l>Een wedersake haer genomen,</l>
<l n="2880">Zijn aldus te samen komen</l>
<l>Ende droegen overeen aldaer,</l>
<l>Ende die Gerechticheit oeck daernaer,</l>
<l>Ende die Vrede, op dit beheet,</l>
<l>Ende onderkusseden hem al gereet;</l>
<l n="2885">Ende om desen vrede oeck mede</l>
<l>Die procureere aller quaethede</l>
<l>Is omblyde van daer gescheden,</l>
<l>Ende bleef altoes voertan in veden</l>
<l>Op onsen getrouwen advocaet;</l>
<l n="2890">Ende noch al tenen die vede staet</l>
<l>Ombe ons te brengene te haren slike;</l>
<l>Ende hierombe souden wy gemeenlike</l>
<l>Wy, Even kinder, aenroepen haer,</l>
<l>Die zo krachtelike in der weer</l>
<l n="2895">Was, ombe onse misdaet groet;</l>
<l>Zy es onse voersprake ter noet;</l>
<l>Ende ombe dit, edele maget vry,</l>
<l>Dat negeen dinck so groet en sy,</l>
<l>Gy en hebbet daer een verdingen an,</l>
<l n="2900">So moety ons allen verdingen dan.</l>
</div>
<div type="chapter"><head type="chapter">Hoe die Duvele visierden, hoe zy enen man mochten maken. </head>
<l>Alse Masceroen ter Hellen komen es,</l>
<l>Ende zy die waerheit weten des,</l>
<l>Dat hy den pleit hevet verloren,</l>
<l>Hadden zy des alle groten toren</l>
<l n="2905">Ende visierden enen anderen raet.</l>
<l>Doe zeide een Duvel herde quaet:</l>
<l>"Mochten wy enen man gemaken,</l>
<l>Ende hy dan konde al onse zaken,</l>
<l>Also alse wy macht hebben des,</l>
<l n="2910">Dat wy wel weten dat geleden es;</l>
<l>Hadden wy dergelijcke enen man,</l>
<l>Ende die metten lieden waer dan,</l>
<l>Ende die dan zeide sonder liegen</l>
<l>Dat gesciet es, hy zoude bedriegen</l>
<l n="2915">Vele liede ende verraden,</l>
<l>Als ons die propheten daden,</l>
<l>Doe zy spraken van Onsen Heer,</l>
<l>Ende wy des en wisten min no meer;</l>
<l>Aldus zoude diegone weten</l>
<l n="2920">Alle die dinge die zijn vergeten,</l>
<l>Ende waer dat hy dit vertelde,</l>
<l>Menech waer die hem daeran helde".</l>
<l>"Proevet", zeiden zy, "wat groter vromen</l>
<l>Ons van hem mochte komen</l>
<l n="2925">Die sulken man mochte maken,</l>
<l>Men zoude geloven al zijnre zaken</l>
<l>Ware t dat hy waer, sonder waen".</l>
<l>Doe sprack een ander Duvel saen:</l>
<l><pb n="30"/>"Ick hebbe die macht van desen zaken,</l>
<l n="2930">Dat ick wiven mach genaken;</l>
<l>Had ick se te minen wille</l>
<l>Ick weet ene, die lude ende stille</l>
<l>Gaerne doet al mijn gevoech".</l>
<l>"Al waerdy niet, men vinter genoech</l>
<l n="2935">Die nemen konnen mans gelijcke</l>
<l>Ende wandelen met vrouwen hemelike</l>
<l>Maer men moet hemelike konnen".</l>
<l>Aldus hebben zy des nu begonnen</l>
<l>Enen man te makene, die al</l>
<l n="2940">Hoer behendecheit leren sal</l>
<l>Ander lieden achter lande.</l>
<l>Sy meenden, dat dit God niet en kande.</l>
<l>Aldus so quam die Duvel an,</l>
<l>Te maken alsoe enen man</l>
<l n="2945">Die zynen zin ende sine natuer</l>
<l>Weten zoude wel ter kuer</l>
<l>Ombe krigene Godes hantgewerke.</l>
<l>Nu proeve ick wel ende merke,</l>
<l>Dat zy waren herde zot,</l>
<l n="2950">Zy en dachten niet dat God</l>
<l>Haer saken al vernam.</l>
<l>Nu mogewy zijn herde gram</l>
<l>Dat dus krancke dinck ons hoent.</l>
<l>Alse die Duvele dus hadden gecroent,</l>
<l n="2955">Leiden zy daeran hoer gedochte.</l>
<l>Die gone die zeide, dat hy mochte</l>
<l>Met wyven doen al zynen wille,</l>
<l>Makede hem enwech herde stille,</l>
<l>Ende quam daer hy ene vrouwe vant</l>
<l n="2960">Te sinen wille al te hant;</l>
<l>Van allen dingen die zy helt,</l>
<l>Gaf zy den Duvele die ene helt;</l>
<l>Hoer man die en was niet daer,</l>
<l>Die rike was, dat es emmer waer,</l>
<l n="2965">Van lande ende van groter have</l>
<l>Was hy riker dan menich Grave;</l>
<l>Drie dochter hadde hy ende enen sone;</l>
<l>By der vrouwen hadde hy degone,</l>
<l>Daer Sathanas an hadde sijn deel,</l>
<l n="2970">Sathanas [en] pensede ombe geen heel</l>
<l>Maer ombe der vrouwen scade.</l>
<l>Doe quam hi te haren rade,</l>
<l>Ende vragede, hoe hy honen mochte</l>
<l>Haren man. Ene wile zy dochte,</l>
<l n="2975">Doe zeide hy: "du zalten vererren,</l>
<l>Dat zaltu wel doen sonder merren,</l>
<l>Hy en sals hem niewet hoeden,</l>
<l>Hy en sal hem moyen ende verwoeden,</l>
<l>Nemestu dat ick dy op gaff".</l>
<l n="2980">Doe keerde Sathanas daer af,</l>
<l>Ende ginck aen des mannes quickgenoet,</l>
<l>Ende sloeges hem herde vele doet.</l>
<l>Alse die herden dat versagen,</l>
<l>Hoe hoer beesten doet lagen,</l>
<l n="2985">Hadden zy des wonder, ende zeident den heer;</l>
<l>Doe wart hy hem moyende herde zeer,</l>
<l>Ende hadde wonder wat hem waer;</l>
<l>Den herden vragede hy des aldaer</l>
<l>Wat den beesten waer geschiet.</l>
<l n="2990">Zy zeiden, zy en wistens niet;</l>
<l>Ovele behaget den manne das.</l>
<l>Ten iersten dat dit wiste Sathanas,</l>
<l>Dat die man dus was vererret,</l>
<l>Was hem dat lief, ende hy en merret</l>
<l n="2995">Niet langer, hy en dade hem scade</l>
<l>An sinen vee, vro ende spade,</l>
<l>Dat hy hem moyen zoude te meer,</l>
<l>Ende hy hem tot zynen wille keer.</l>
<l>Doe sloech hy hem tien paerde doet;</l>
<l n="3000">Des hadde die man den rouwe so groet,</l>
<l>Omdat zijn goet dus wert testoert,</l>
<l>Dat hy sprack een verdomet woert,</l>
<l>Daer hem die quaetheit toe dreef:</l>
<l>Hy gaf den Duvele al dat daer bleef.</l>
<l n="3005">Ten iersten doe dat die Duvel wiste,</l>
<l>Was hy des blyde, ende en reste</l>
<l>Hy en dreef hem noch te meerre noet:</l>
<l>Hy sloech al zine beesten doet.</l>
<l>Dus dede hy zine quaetheit vervullen,</l>
<l n="3310">Ende den man wel zeer verdullen.</l>
<l>Doe Sathanas wist dese dinck</l>
<l>Dat hy buten allen lieden ginck,</l>
<l>Wist hy wel dat hy volbrengen mochte</l>
<l>Al dat hy te hemwaert dochte;</l>
<l n="3015">Doe doede hy hem zinen zone,</l>
<l>Daer allene sliep diegone;</l>
<l>Des morgens als men hem vant doet</l>
<l>Hadde die man den rouwe so groet,</l>
<l>Dat hy al sonder hopene was,</l>
<l n="3020">Ende zijn gelove, zijt zeker das,</l>
<l><pb n="31"/>Wart hem zere gekrencket also.</l>
<l>Des wart die Duvel herde vro,</l>
<l>Want hy den man hadde gevaen,</l>
<l>Dat hy hem niet en konste ontgaen.</l>
<l n="3025">Rechte doe dit al was gesciet,</l>
<l>Ginck hy tot haer die dat al geriet,</l>
<l>Ende dadeze staen op ene kiste;</l>
<l>Ene line dade hy haer, met liste,</l>
<l>Aan den balken vaste knopen,</l>
<l n="3030">Enen strick, die toe mochte lopen,</l>
<l>Dade hy aen haer kele dwingen,</l>
<l>Ende dadese van der kisten springen.</l>
<l>Aldus soe bleef dat wijf verdaen.</l>
<l>                Doe die man dit hadde verstaen,</l>
<l n="3035">Ende hy verloren hadde zijn goet,</l>
<l>Wijf, ende kint, doe wart zijn moet</l>
<l>So bedroevet ende so gram,</l>
<l>Dat hem toe een ziecheit quam,</l>
<l>Daer hy af starf van rouwen.</l>
<l n="3040">Aldus, so moget gy my vertrouwen,</l>
<l>Hevet die Duvel man ende kint,</l>
<l>Die hy te sinen dienste vint.</l>
<l>Sathanas was blyde van der daet.</l>
<l>Doe visierde hy enen nuwen raet,</l>
<l n="3045">Want daer waren dochteren drie,</l>
<l>Hoe hy geroven mochte die;</l>
<l>Hy wiste wel, zoude hy se honen,</l>
<l>Hy moste se waer mede sconen,</l>
<l>Ende mede oeck hoers willen doen.</l>
<l n="3050">Daer was een scone gartsoen</l>
<l>Die vele zines willen dede,</l>
<l>Dien leide Sathanas totter stede,</l>
<l>Aldaer die joncfrouwen doe saten.</l>
<l>Die ene vryede hy wtermaten</l>
<l n="3055">Ende bat haer vele ende loech,</l>
<l>So lange dat hy se bedroech,</l>
<l>Ende sy dede dat hy haer bat;</l>
<l>Entie Duvel was vro ombe dat;</l>
<l>Ende als hy enige dinck voldrivet,</l>
<l n="3060">Hy en wil niet dat verholen blivet;</l>
<l>Opdat hy des te boven zij,</l>
<l>Hy wil verre ende oeck by,</l>
<l>Dat dat werde maer achterlande</l>
<l>Ombe te merene des menschen scande.</l>
<l n="3065">Dus openbaerde hy daer hoer zonden.</l>
<l>Dat was zede in dien stonden,</l>
<l>So wat wyve so misdede,</l>
<l>Sy en waer gemene in elker stede,</l>
<l>Dat zy verboert hadde hoer lijf.</l>
<l n="3070">Ten iersten wort dat kondech onder die wijf</l>
<l>So lange dat dat quam vor dat gerechte;</l>
<l>Doe so quamen des rechters knechte,</l>
<l>Ende hebben dat jonge wijf gevangen,</l>
<l>Maer die knape es hem ontgangen;</l>
<l n="3075">Doe wort sy brocht vor die man;</l>
<l>Sere hem des erbarmen began,</l>
<l>Want zy hoeren vader kinden</l>
<l>Dien zy alle sere minden,</l>
<l>Ende zeiden: "ziet hier vremde dinck,</l>
<l n="3085">Hoe dat desen goeden manne mesginck,</l>
<l>Die des iongen wives vader was,</l>
<l>Niet vorlanck en was noch das,</l>
<l>Dat men binnen desen lande</l>
<l>Negenen rikeren man en kande;</l>
<l n="3085">Nu hevetsy verboert dat leven;</l>
<l>Maer doer haer goede neven</l>
<l>Sal mense graven hemelike.</l>
<l>Dat hem God bezwike</l>
<l>Sathanas den Duvel! Hy onteert</l>
<l n="3090">Aldus diegone die hy verkeert.</l>
<l>Nu was een heilich man in dat lant</l>
<l>Die dese dinck al ondervant,</l>
<l>Hy troestede die joncfrouwen,</l>
<l>Die hy vant in groten rouwen,</l>
<l n="3095">Ombe hoer sonderlinge mesval.</l>
<l>Hy ondervragede die saken al</l>
<l>Beide van vader ende van moeder</l>
<l>Ende oeck van hoeren broeder,</l>
<l>Ende hoer suster ongeval.</l>
<l n="3100">Zy zeiden: "Wy en konnen dat al</l>
<l>Gemerken, hoe dat ons gevalt".</l>
<l>"Dat es rechte dulleke gekalt",</l>
<l>Antworde daerop die goede man,</l>
<l>"Want God nyeman haten en kan;</l>
<l n="3105">Hem es leet, dat ieman hemselven slaet,</l>
<l>Ende zijt des seker, dat dit quaet</l>
<l>Van groten sonden es gesciet;</l>
<l>Ende van uwer suster dat verdriet</l>
<l>Wiste gy iet dat gesciede also"?</l>
<l n="3110">"Also make ons Jhesus vro</l>
<l>Alse wy des en wisten min no meer".</l>
<l>Doe antworde die goede heer:</l>
<l><pb n="32"/>"Hoedet in van zondeleken daden,</l>
<l>Zy brengen den mensche in scaden</l>
<l n="3115">Ende doen hem lasterleke sterven;</l>
<l>Want die altoes ombe zonden werven,</l>
<l>Sterven gaerne quader doet".</l>
<l>Die goede man zeide hem ende geboet</l>
<l>Menech goet woert, sonder waen,</l>
<l n="3120">Opdat zy dat wel wouden verstaen.</l>
<l>Die oudste zuster hoerde daer wel naer;</l>
<l>Entie goede man, dat is waer,</l>
<l>Sprack hem vele van Onsen Heer,</l>
<l>Entie oudste pijnde hoer zeer</l>
<l n="3125">Ombe te doene dat hy haer vraechde.</l>
<l>Hy sprack: "wildy geloven, maechde,</l>
<l>Daeraen, dat ick iu sal leren,</l>
<l>Ick sal iu minnen tot uwer eren,</l>
<l>Noch iu en geschiet nemmer die noet,</l>
<l n="3130">Nochte zake gene zo groet.</l>
<l>Nu en mistroestet iu niet so zeer</l>
<l>By der hulpen van Onsen Heer,</l>
<l>Ick sal iu herde wel beraden,</l>
<l>Doet dit, dat en sal iu niet scaden</l>
<l n="3135">Want ick en wone hier niet verre</l>
<l>Doet, gy en werdet des nemmer erre".</l>
<l>                Ten iersten dat hy ze hadde gewiset</l>
<l>Enten gelove aldus gepriset,</l>
<l>So ginck die goede man van daen.</l>
<l n="3140">Die oudste hilt haer vast daer aen;</l>
<l>Zy hielt haer aen den predicaer</l>
<l>Al zijn doen bequam wael haer.</l>
<l>Ende als die Duvel dit vernam</l>
<l>Wort hy des wtermaten gram</l>
<l n="3145">Want hy meende se hebben verloren;</l>
<l>Al leide hy hoer iet te voren,</l>
<l>Hy ontsach dat dat niet en diede,</l>
<l>Dat en waer of dat enech wijf beriede;</l>
<l>Nu hadde hy ene, die zine sagen</l>
<l n="3150">Dicke wile hadden gedragen,</l>
<l>Dier zeide hy dit te gener stede.</l>
<l>Nu hoert wat die quene dede:</l>
<l>Si nam die ionge tenen rade</l>
<l>Ende vragede haer wat zy dade,</l>
<l n="3155">Ende of zy der suster iet hadde waert.</l>
<l>Si antworde doe ter vaert:</l>
<l>"Ick wane, ick goedes rades behoeve,</l>
<l>Mijn suster is altenen droeve,</l>
<l>Ende so gram ende so zuer</l>
<l n="3160">Ombe onse quade aventuer,</l>
<l>Dat ick des hebbe groet ongemack.</l>
<l>Een man, die tot haer sprack</l>
<l>Van Gode, die hevetse soe bekeert,</l>
<l>Dat zy doet dat hy haer leert".</l>
<l n="3165">Die quene sprack: "also lange</l>
<l>Als ghy zijt in hoeren bedwange,</l>
<l>So en gesciet iu nimmermeer vrome</l>
<l>Van lichame, hoe dat kome;</l>
<l>Maer mochty die lustecheit bekinnen,</l>
<l n="3170">Die die vrouwen hebben als zy minnen,</l>
<l>Gy zoudet luttel prysen dat goet;</l>
<l>Hadde gy die lustecheit in uwen moet,</l>
<l>Die komet van mannen, zegge ick iu,</l>
<l>Gy zoudet daerby vervrouwen nu.</l>
<l n="3175">Wat es scoenre ende soeter dan minne?</l>
<l>Dit zegge ick doer iu, vriendinne,</l>
<l>Al hadde gy aldus dese werelt groet,</l>
<l>Nochtan voerdy bet waerdy doet,</l>
<l>Gy en wetet niet wat blyscap zij,</l>
<l n="3180">Ende ick sal iu seggen waerby:</l>
<l>Iu suster es ouder dan gy zijt,</l>
<l>Ende zy sal t eerst doen hoer delijt,</l>
<l>Aldus zy dat iu verbieden sal,</l>
<l>Ende sal uwes vergeten al;</l>
<l n="3185">Dus zuldy van uwen sconen live</l>
<l>Die blyscap verliesen, keytive!"</l>
<l>Si zeide doe: "ick en dorst niet ane gaen</l>
<l>Dat gy my hier nu doet verstaen,</l>
<l>Mijn suster bleve daerombe doet".</l>
<l n="3190">"Iu suster doet nu domheit groet</l>
<l>Ende zi hevet nu quaden raet;</l>
<l>Gy sult doen dat daertoe staet,</l>
<l>Ende doen al dat iu lijf begeert,</l>
<l>Ende zijt der doet al onverveert".</l>
<l n="3195">"Ick en weet niet", zeide zy, "van desen treken,</l>
<l>Ende en dar iu nu niet meer spreken</l>
<l>Ombe myne suster; nu gaet henen",</l>
<l>Zeide die maget totter quenen,</l>
<l>"Maer anderwerf als gy hier komet,</l>
<l n="3200">So moochdy my spreken dat iu vromet".</l>
<l>Alse dit wiste die Duvel al,</l>
<l>Was hy vro ende wiste wal</l>
<l>Te zinen wille hebben diegene;</l>
<l>Als en wech was die quene</l>
<l><pb n="33"/>3205  Pensede hy ombe hoer tale;</l>
<l>Die Duvel merkede dat gene wale,</l>
<l>Dat zy beroert was te zinen wille;</l>
<l>Ende daer zy allene was stille,</l>
<l>Sprack zy daeraf in hoeren zin;</l>
<l n="3210">Ende doe stack hy dat hoer noch vaster in.</l>
<l>Te hant daerna, eens avents spade,</l>
<l>Zat zy in hoere kemenade</l>
<l>Ende besach hoer scone lede,</l>
<l>Ende zeide: "ia, es dat waerhede</l>
<l n="3215">Dat my zeide dat vroede wijf,</l>
<l>Verloren is mijn schone lijf".</l>
<l>Dat oude wijf dede zy halen</l>
<l>Zy zeide te hant: "van uwer talen</l>
<l>Weet ick die waerheit al gemene;</l>
<l n="3220">Mijn suster gevet ombe my wel clene".</l>
<l>Die quene zeide: "dat wiste ick wal,</l>
<l>Zy zoude iu noch haten al,</l>
<l>Hadde zy hoers willen bet een deel,</l>
<l>Wy en zijn gemaket ombe geen heel</l>
<l n="3225">Dan ombe te hebbene man".</l>
<l>Die ander zeide: "ick quame daer an</l>
<l>Maer dat ick ontsie die doet".</l>
<l>Die quene zeide: "cleine no groet</l>
<l>En dorvet gy die doet ontsien,</l>
<l n="3230">Maer wildy uwe suster vlien,</l>
<l>Wildy, ick zegge iu wat gy doet".</l>
<l>Die ander zeide: "wat iu dunket goet</l>
<l>Wil ick doen, groet ende clene".</l>
<l>Die quene sprack: "so zijt gemene</l>
<l n="3235">Allen mannen zonder merre</l>
<l>Ende vliet dan uwer suster verre;</l>
<l>Dus moechdy doen dat gy begeert,</l>
<l>Ende niet en zijt der doet verveert,</l>
<l>Dat men iu daerombe doet enige ande,</l>
<l n="3240">Dus zijt gy buyten uwer suster bande</l>
<l>Nochtan sal wel na desen</l>
<l>Een goet man blyde wesen</l>
<l>Iu te trouwene doer iu goet.</l>
<l>Lieve minne, aldus soe doet,</l>
<l n="3245">So hebdy uwen wille al".</l>
<l>Die ander zeide: "ende ick sal",</l>
<l>Ende vloe van hoere suster dan</l>
<l>Ende wort gemene allen man</l>
<l>By den rade van der quene.</l>
<l n="3250">Vro was die Duvel ombe datgene</l>
<l>Dat zy aldus was gevaen.</l>
<l>Alse dit die oudste hevet verstaen</l>
<l>Ginck sy te hant totten goeden man,</l>
<l>Die ze te voren leren began,</l>
<l n="3255">Sere droevich. Doe hy ze sach,</l>
<l>Vragede hy wat hoer wesen mach,</l>
<l>Hem ontfermede van hoeren rouwe</l>
<l>Ende sprack: "zegent u, joncfrouwe,</l>
<l>Ende bevelet iu Onsen Heer,</l>
<l n="3260">Gy zijt beweget herde zeer".</l>
<l>"Dat es recht, dat ick hebbe toren",</l>
<l>Zeide zy, "want ick hebbe verloren</l>
<l>Mine suster, want zy es gemene</l>
<l>Allen mannen, groet ende clene".</l>
<l n="3265">Doe zy dit sprack, doe wort hy erre,</l>
<l>Hy zeide: "ick wane, die Duyvel merre</l>
<l>Noch onder iu, dat doncket my,</l>
<l>Ende hy en laet iu nemmer vry</l>
<l>Eer gy gehoent zijt alle gader,</l>
<l n="3270">Ons en helpe Jhesus, Onse Vader!"</l>
<l>"Ach, Here!" zeide zy, "helpet my bevroeden</l>
<l>Hoe dane wys ick my sal hoeden:</l>
<l>Van den Duyvele hebbick groten vaer".</l>
<l>Die Here zeide: "ick zegge dy waer,</l>
<l n="3275">Wiltu volgen al mijnre tale,</l>
<l>Ick sal dy behoeden wale".</l>
<l>"Ia ick", zeide zy, "altenen gader".</l>
<l>"Gelovestu dan aen den Vader,</l>
<l>Aen den Sone, aen den heilgen Geest,</l>
<l n="3280">Ende daeraen oeck alre meest,</l>
<l>Dat een God zijn dese drie,</l>
<l>Ende dat die zone ombe dy,</l>
<l>Ende ombe ons allen gemeenlike,</l>
<l>Hier neder quam op aertrike</l>
<l n="3285">Ombe dat hy ons soude behouden,</l>
<l>Ende alle die hem dienen wouden,</l>
<l>Ende an die gebode der heilger kerken,</l>
<l>Ende dat hy papen ende clerken</l>
<l>In aertrike hevet gelaten</l>
<l n="3290">Die ons wisen ter rechter straten; -</l>
<l>Wiltu hieran geloven al?"</l>
<l>"Ia ick, Here, groet ende smal;</l>
<l>Alzo gewaerlick als ick gelove</l>
<l>Bidde ick Gode, dat hy my rove</l>
<l n="3295">Van Sathanas behendecheit".</l>
<l>Die Here sprack: "dit es wel gezeit,</l>
<l><pb n="34"/>Ende ick bidde iu tot alre hoede</l>
<l>Dat gy iu hoedet van tornen moede,</l>
<l>Ende gy niet gram slapen en gaet;</l>
<l n="3300">Want dat es dinck, daer sijn baraet</l>
<l>Die Duyvele vele in gewint,</l>
<l>Alse hy die liede toernech vint.</l>
<l>Hierombe hoededy alstu bist erre,</l>
<l>Dattu my zoekes, ick en ben niet verre</l>
<l n="3305">So wat moyenesse dattu heves</l>
<l>Zie, dattu dy sculdech geves</l>
<l>Gode ende sinen vrinden toe</l>
<l>Ende my priester, ende dan doe</l>
<l>Alstu gaes slapen ende opstaes</l>
<l n="3310">Dattu een cruce vordy slaes</l>
<l>In die ere der Drievoudecheit,</l>
<l>In die ere des cruces, daer Cristus menscheit</l>
<l>Ane starf omb onse noet,</l>
<l>Ombe ons te losene van der doet;</l>
<l n="3315">Doestu dit, in gener staden</l>
<l>So en machdy die Duyvel niet scaden;</l>
<l>Daer du sals slapen, daer hout lecht,</l>
<l>Die Duyvel hatet dat, ick zegget dy echt,</l>
<l>Want hy scuwet die claerheit zeer.</l>
<l n="3320">Doe dese dinck, wat zuldy meer?"</l>
<l>                Aldus leerdese die goede man;</l>
<l>Herde sorge leide hy daran,</l>
<l>Datse die Duyvel niet en soude scenden;</l>
<l>Doe liet hy haer des genenden</l>
<l n="3325">Dat zy te huys doch dorste keren;</l>
<l>Zy zette haer totten dienste Onses Heren.</l>
<l>Oetmoedech was zy jegen die armen,</l>
<l>Goeden lieden began des ontbarmen,</l>
<l>Ende zeiden aldus totter joncfrouwe:</l>
<l n="3330">"Dat gy drivet dus groten rouwe</l>
<l>Omb uwen vader, omb uwe moeder,</l>
<l>Omb uwe suster, omb uwen broeder,</l>
<l>Die gy oevele hebbet verloren;</l>
<l>God late iu goeden raet verhoren:</l>
<l n="3335">Gy hebbet noch so scone goet,</l>
<l>Menich goet man set sinen moet</l>
<l>Ombe iu te wive te ontfane;</l>
<l>God brenge iu ten besten daer ane".</l>
<l>Aldus twesten zy zo menich werf.</l>
<l n="3340">"God geve my dat my bederf!"</l>
<l>Sprack die joncfrouw dan daer naer.</l>
<l>                Aldus was zy wel twe iaer,</l>
<l>Datze die Duyvel niet mochte scenden</l>
<l>Noch in genen sonden venden;</l>
<l n="3345">Dat was hem wtermaten leet,</l>
<l>Hy wiste oeck dat wel gereet,</l>
<l>Dat hy ze daer af oeck niet en keerde</l>
<l>Van dat haer hoer biechter leerde.</l>
<l>Hy en mochte se gemaken gram.</l>
<l n="3350">Met dien hy haer suster nam,</l>
<l>Ende bracht ze op enen saterdach</l>
<l>Daer die ander toe gesach,</l>
<l>Ombe dat hy se woude toernen doen;</l>
<l>Haer volghede menich quaet gartsoen,</l>
<l n="3355">Dat en was den avende niet verre.</l>
<l>Als sy ze sach, wort zy erre;</l>
<l>Zy sprack: "also lange als gy dit leven,</l>
<l>Suster, niet en willet begeven,</l>
<l>So en komet niet meer te deser stede,</l>
<l n="3360">Gy doet my daer lachter mede,</l>
<l>Des ick wael ontberen mochte".</l>
<l>Die ander zeide, dat zy dochte,</l>
<l>Alse daer die Duyvel rastede in:</l>
<l>"Gy zijt erger dan ick bin;</l>
<l n="3365">Iu confessoer es iu poytier,</l>
<l>Wistet dat volck dat wonet hier,</l>
<l>Gy zout daerombe ontlivet wesen".</l>
<l>Die ander wart toernech van desen,</l>
<l>Alszy haer zeide desen orlof.</l>
<l n="3370">"Suster", zeide zy, "rumet minen hof!"</l>
<l>"Ick en rumet niet, also wel es dat mijn",</l>
<l>Sprack die ander nu, "alse dijn".</l>
<l>Doe woude zy se wtstoten met crachte</l>
<l>Die ander wort haer herde onsachte,</l>
<l n="3375">Ende die portier sprongen se ane</l>
<l>Ende meshandeldense met slane;</l>
<l>Die ionckfrouwe, eer zy hem ontbrack;</l>
<l>Hier af quam haer groet ongemack.</l>
<l>Ombe dit was die Duyvel vroe.</l>
<l n="3380">Ten iersten dat die ioncfrouwe ontfloe,</l>
<l>Liepsy in die kamer vaste,</l>
<l>Ende sloet die dore tegen die gaste.</l>
<l>Haer cnape ende haer ioncwijf, zy twe,</l>
<l>Waren in den huis ende niet mee;</l>
<l n="3385">Doer hen en lieten die ander niet,</l>
<l>Zy en daden ze dat hem riet</l>
<l>Die Duyvel, hoer leidsman,</l>
<l>Die hem al quaetheit brachte an.</l>
<l>Oeck en liet die joncfrouwe niet,</l>
<l n="3395">Zy en dogede allene haer verdriet,</l>
<l><pb n="35"/>Ende lach op haer bedde in haeren clede</l>
<l>Ende wenede zere, ende gerede</l>
<l>Alsse die Duyvel dus sach allene</l>
<l>Sere vererret ende in wene,</l>
<l n="3395">Ende nacht was, doe sprack sijn raet</l>
<l>Datsy waer wel begaet;</l>
<l>Zy gedachte hoerre moeder</l>
<l>Ende hoers vader ende hoers broeder</l>
<l>Ende daertoe hoerre suster beide;</l>
<l n="3400">Zy weende van rouwe ende van leide,</l>
<l>Sodat zy al te male vergat</l>
<l>Te doene, dat haer die here bat,</l>
<l>Hoer confessoer, dat hi hoer beval.</l>
<l>Dit soe merkede die Duyvel al</l>
<l n="3405">Ende was wtermaten blyde;</l>
<l>Hy sprack: "nu en leest zy hoer getyde,</l>
<l>Zy es buyten der hoede van onsen Heer</l>
<l>Ende buyten hoeres meesters leer".</l>
<l>In deser quaetheit wort zi in slape alsoe,</l>
<l n="3410">Dat zy haer niet en zegende doe;</l>
<l>Doe zeide die Duyvel: "nu mach men daeran</l>
<l>Herde wael maken onsen man".</l>
</div>
<div type="chapter"><head type="chapter">Hoe Merlijn gewonnen wart, ende daerna hoe hy geboren wart.</head>
<l>Nu hoert voert die aventure.</l>
<l>Die Duyvel die eerst zeide ter ure,</l>
<l n="3415">Dat hy met wiven wesen mochte,</l>
<l>Doe men hem dese bodescap brochte,</l>
<l>Was hy wel gereet tot haer daer,</l>
<l>Ende daer si sliep lach hy met haer</l>
<l>Ende wan een kint aen haer saen;</l>
<l n="3420">Zy wart in wake, sonder waen,</l>
<l>Ende dachte ombe hoers meesters tale,</l>
<l>Mittien zegende zy haer wale,</l>
<l>Ende zy riep: "Sancta Marie,</l>
<l>Wat is my gesciet, ach ende wi!</l>
<l n="3425">My doncket, ick bin in arger dinck</l>
<l>Dan doe ick te bedde ginck!</l>
<l>Helpet, Maria, moeder Onses Heren</l>
<l>Biddet uwen sone, dat hy weren</l>
<l>Myne ziele moet ter goeder stede,</l>
<l n="3430">Ende hy mynen lichaem bevrede</l>
<l>Van den quaden bosen viant!"</l>
<l>Doe stont si op al te hant,</l>
<l>Ende zochte den genen die haer dat dede,</l>
<l>Zy meendene vinden teneger stede;</l>
<l n="3435">Die dore, dat was wonder groet,</l>
<l>Vantsi besloten als si ze besloet.</l>
<l>Doe ginck si in allen hoecken</l>
<l>Beide tasten ende zoecken</l>
<l>Ombe dien, daer haer dat was af gesciet;</l>
<l n="3440">Maer zy en vanten altoes niet.</l>
<l>Doe dachte zy wel, datse Sathan</l>
<l>Hadde gehoent ende anders nieman;</l>
<l>Zy wort droevich ende riep zeer:</l>
<l>"Genade", sprack zy, "lieve Heer!</l>
<l n="3445">Dat ghy den Duyvel niet moetet gehengen,</l>
<l>Dat hy my te dier scanden moet brengen!"</l>
<l>Die nacht ginck heen, ende dat wort dach,</l>
<l>Sathanas die zijn beiach</l>
<l>Met hoere suster hadde voldaen,</l>
<l n="3450">Dadese nu wten huyse gaen</l>
<l>Ende haer portier alte male,</l>
<l>Die hem gedient hadden wale.</l>
<l>Ende doe zy enwech waren gegaen,</l>
<l>Die ioncfrouwe quam also saen</l>
<l n="3455">Wt hoer kameren, ende tehant</l>
<l>Riep zy daer doe haren seriant,</l>
<l>Ende hieten ombe twe vrouwen zinden</l>
<l>Datsy daer quamen se gevinden,</l>
<l>Haer te soeckene den goeden heer.</l>
<l n="3460">Doch quam zy daer met groten seer.</l>
<l>Doe se die goede man versach</l>
<l>Vraeghde hy, wat haer wesen mach,</l>
<l>Want hy sach horen sin verseert:</l>
<l>"Here", zeide zy, "ick bin onteert;</l>
<l n="3465">Met rechte es my dat herte seer,</l>
<l>My es gesciet, dat nie eer</l>
<l>Wive en gesciede dan my!</l>
<l>Ombe raet kome ick nu te dy.</l>
<l>Gy zegget, dat so groete zonde</l>
<l n="3470">Geen mensche gedoen en konde,</l>
<l>Spreke hy des biechte ende waert hem leet,</l>
<l>Ende hy dan daermee dede gereet</l>
<l>Den raet van zynen confessuer,</l>
<l>God vergevet hem op die uer;</l>
<l n="3475">Here, ick hebbe zere mesdaen,</l>
<l>Ende dat zuldy wel verstaen,</l>
<l>Dat my gehoent hevet die viant".</l>
<l>Doe zeide zy hem al te hant</l>
<l><pb n="36"/>Van hoerre suster, hoe zy daer quam,</l>
<l n="3480">Ende hoe zy daer ombe wert gram,</l>
<l>Ende oeck hoe zy was teblouwen,</l>
<l>Ende hoe zy van groten rouwen</l>
<l>Ongesegent sloet die dore,</l>
<l>"Ende vergat al dore ende dore</l>
<l n="3485">Die leringe die gy my tonet;</l>
<l>Des hevet my die viant gehonet</l>
<l>Ende genomen myne reinechede.</l>
<l>Ick doerzochte tot elker stede</l>
<l>Mine kamer, ick en vant daerin</l>
<l n="3490">Man nochte wijf, meer nochte min;</l>
<l>Die dore was besloten wal,</l>
<l>Ende ick en wiste niet al</l>
<l>Wat dinge dat my quam te scaden;</l>
<l>Here, des biddick uwer genaden</l>
<l n="3495">Of ick die doet daerombe kiese</l>
<l>Dat ick die ziele niet en verliese".</l>
<l>Die goede man, die hoerde haer zeer,</l>
<l>Hem verwonderde des ie lanc ie meer,</l>
<l>Ende hy en geloefde des niet een woert;</l>
<l n="3500">Want hy en hadde des nie gehoert,</l>
<l>Ende hy sprack: "die Duyvel es in dy</l>
<l>Entu bist des vol, dat doncket my:</l>
<l>Wat penitencien zaltu ontfaen</l>
<l>Dattu my logene does verstaen;</l>
<l n="3505">Nie en was in der werelt wijf</l>
<l>Dan met manne, sonder blijf,</l>
<l>Zy en hadden getastet of gesien</l>
<l>Den man daer haer dat mochte af gescien;</l>
<l>Hoe wiltu my gelovich maken</l>
<l n="3510">Dat dy gesciet zijn dese saken"?</l>
<l>Doe antwoerde dat truerige wijf:</l>
<l>"Also behoede my God mijn lijf,</l>
<l>Als ick iu waerheit doe verstaen".</l>
<l>Die goede man antworde saen;</l>
<l n="3515">"Es dat waer, dat wert ons beiden kont,</l>
<l>Maer du heves dy zere besont,</l>
<l>Dattu niet en dades dat ick dy hiet;</l>
<l>Hierombe en saltu dat laten niet,</l>
<l>Du en sals vasten des vrydachs</l>
<l n="3520">Also lange alse du leven machs,</l>
<l>Ende van den kevesdome doe dan,</l>
<l>Des ick geloven niet en kan</l>
<l>Dat dy dat also gesciede,</l>
<l>Penitencie, die ick dy gebiede</l>
<l n="3525">Es dat sake dattu machs".</l>
<l>Zy zeide doe: "na mijure macht</l>
<l>Wil ick doen, dat gy my heet".</l>
<l>Hy sprack: "God helpes dy gereet!</l>
<l>Du komes hier Gode te genaden</l>
<l n="3530">Ende totter heilger kerken te raden,</l>
<l>Die God kochte met sinen bloede,</l>
<l>Dat was met enen dueren goede.</l>
<l>Dat es gewarege bichte,</l>
<l>Was dat by dage was dat by lichte,</l>
<l n="3535">Also alse die dinck gevel</l>
<l>Dattu also seides ende niet el,</l>
<l>Ende du does dat men dy raet".</l>
<l>"Here", sprack si, "al dat daertoe staet</l>
<l>Wil ick doen al dat ick kan".</l>
<l n="3540">"God helpes dy, lieve!" sprack die man,</l>
<l>"Es dat waer, dattu my does verstaen,</l>
<l>Ick hope du zal des wel ontgaen".</l>
<l>"Also gewaerlyc", sprack echt dat wijf,</l>
<l>"So moet my God behoeden dat lijf,</l>
<l n="3545">Als ick iu waerheit doe verstaen.</l>
<l>Die goede man antworde saen:</l>
<l>"Du sals doen al mynen raet</l>
<l>Ende scuwen meer voert al quaet".</l>
<l>"Here", zeide zy, "dit es al waerhede".</l>
<l n="3550">"So vertye dan voert unkueshede",</l>
<l>Sprack die man, "ende des en laet niet,</l>
<l>Sonder dat slapende gesciet".</l>
<l>"Ick doe, Here", sprack die ioncfrouwe,</l>
<l>"Nu weset mijn borge getrouwe,</l>
<l n="3555">Of ick doe dat gy my heet,</l>
<l>Also wel alse ieman die men weet,</l>
<l>Dat my God vergeven sal,</l>
<l>Here, hieraf myne mesdaet al".</l>
<l>Ene discipline gaf hy haer daer,</l>
<l n="3560">Ende sette haer penitencie zwaer.</l>
<l>Die nam zy wenende ende met trouwen</l>
<l>Als een, dien zine sonden rouwen.</l>
<l>Hy zegende se met goeden zinne</l>
<l>Ende leerde haer Onses Heren minne.</l>
<l n="3565">Hy dachte, hoe dat wesen mochte,</l>
<l>Dat zy hem te voren brochte;</l>
<l>Hy dachte, dattet die Duyvel dede.</l>
<l>Doe leide hy se tener stede,</l>
<l><pb n="37"/>Daer hy ze drinken dede wywater.</l>
<l n="3570">"Nu moet dy zegenen", zeide hy, "<hi rend="italic">Pater</hi> </l>
<l><hi rend="italic">Et filius et sanctum flamen</hi>;</l>
<l>Nu drinck in dien name. <hi rend="italic">Amen"</hi>.</l>
<l>"Nu denck", zeide hy, "omb die gebode</l>
<l>Die ick dy geleert hebbe van Gode,</l>
<l n="3575">Ende alse du moet heves, kom tot my".</l>
<l>Hy zegende se, ende doe zeide hy:</l>
<l>"Gaet tot Gode, ende al dat goet</l>
<l>Ende die aelmissen, die gy doet,</l>
<l>Sette ick iu voer uwe zonden".</l>
<l n="3580">Dus ginck zy, ten zelven stonden,</l>
<l>Ende leide een heilich leven.</l>
<l>Die viant sach, dat zy begeven</l>
<l>Sijn doen [hadde], in dien gebaer</l>
<l>Alse of zy sonder zonde waer.</l>
<l n="3585">Des wort hy wtermaten gram.</l>
<l>Mettien die tijt so verre quam</l>
<l>Dattie vrucht in hoer wies</l>
<l>Ende die lichaem hoer opblies,</l>
<l>Sodat dat volck wort gewaer</l>
<l n="3590">Ende zeiden doe tot haer:</l>
<l>"Joncfrouwe, gy dicket nu zeer";</l>
<l>Zy sprack: "danck hebbe Onse Heer"!</l>
<l>Zy zeiden: "lieve, by wat man</l>
<l>Hebdy dat kint ontfangen dan?"</l>
<l n="3595">So helpe my God wt aller noet</l>
<l>Also ick des en weet clene no groet!"</l>
<l>"Hevet dat volck gewesen met iu alle gader</l>
<l>Dat gy niet en kennet den vader"?</l>
<l>Zy zeide: "so moet my die Godes kracht</l>
<l n="3600">Nember van deser dracht</l>
<l>My verlosen, of ick ie man,</l>
<l>Met tastene ofte met ziene, gewan</l>
<l>My so na met zulken zaken,</l>
<l>Dat hy my met kinde mochte maken"!</l>
<l n="3605">Zy zeiden haer doe ende spraken:</l>
<l>"Lieve minne, met desen saken</l>
<l>En gesciede dit nie vrouwen;</l>
<l>Wie sal iu des getrouwen?</l>
<l>Goet es dat te ziene, dat ghine mint</l>
<l n="3610">Dien, daer gy af draget dat kint,</l>
<l>Dat gy des niet en wilt openbaren</l>
<l>Maer dat es scade twaren,</l>
<l>Dat daer iu ombe te stervene steet</l>
<l>Ten iersten alse dat die rechter weet".</l>
<l n="3615">"Faise de moi Deus son plaisir",</l>
<l>Sprack die ioncfrou, "hy vint my hier,</l>
<l>Maer also behoude my God mijn leven</l>
<l>Als ick en weet wien dat kint geven".</l>
<l>Die vrouwen hielden dies hoer spot,</l>
<l n="3620">Ende schieden dane ende zeiden: "wete God,</l>
<l>Iu scoenheit ende iu scone gelaet</l>
<l>Ende iu simpelheit es worden quaet,</l>
<l>Want gy hebbet dat nu al verloren".</l>
<l>Dat stont haer so, zy moest dat horen;</l>
<l n="3625">Des was hoer herde wee te moede,</l>
<l>Zy zochte raet alse die vroede,</l>
<l>Ende ginck te haren confessuer,</l>
<l>Ende tellede hem hoer aventuer,</l>
<l>Wat die vrouwen tot haer zeiden daer.</l>
<l n="3630">Die goede man wort wel gewaer,</l>
<l>Dat zy droech levendich kint;</l>
<l>Hy sprack: "ia, en hebdy niet sint</l>
<l>Gelaten van dat ick iu hiet"?</l>
<l>"Here", sprack zy, "neen, ick niet".</l>
<l n="3635">"Gesciedet", zeide hy, "iu niet meer</l>
<l>Dat wonder dat iu gesciede eer"?</l>
<l>"Here", zeide zy, "dat en es my gesciet</l>
<l>Maer eens, daer my afkoemt dit verdriet.</l>
<l>Des wonderde den goeden man;</l>
<l n="3640">Ende zy bescreef die wise dan</l>
<l>Ende die nacht, dattet hoer gesciede.</l>
<l>Hy sprack: "van den quaden diede</l>
<l>Laet die tale algader gaen,</l>
<l>Ende weest des zonder waen;</l>
<l n="3645">Zegdy my waer, wetet dat te voren</l>
<l>Alse dat kint wert geboren,</l>
<l>Zal ick die waerheit weten wel</l>
<l>Hope ick an Gode, anders nyman el;</l>
<l>Es dat waer, dat gy my doet verstaen</l>
<l n="3650">Gy zult der doet wel ontgaen;</l>
<l>Wat wonder es dat, al hebdy vaer,</l>
<l>Alset vor dat gerechte wert openbaer,</l>
<l>Zullen zy u willen ontliven</l>
<l>Ombedat iu goet hem zoude bliven;</l>
<l n="3655">Maer ten iersten dat gy zijt gevaen,</l>
<l>So doet my dat met enen bode verstaen,</l>
<l><pb n="38"/>Ick sal iu helpen, ende geven iu troest;</l>
<l>Ick weet wel, gy werdet verloest</l>
<l>Van Gode; ja, zijt gy zulck van binnen</l>
<l n="3660">Als gy my buyten doet bekinnen;</l>
<l>Gaet te huys ende weest zonder sorge,</l>
<l>Doet wel, ick ben hieraf iu borge;</l>
<l>Een goet leven doet sterven wal".</l>
<l>Zy ginck te huys ende dede al</l>
<l n="3665">Dat beste dat zy mochte.</l>
<l>Met dien quam daer gerochte</l>
<l>Vor den rechter van den dinck</l>
<l>Schiere hy die ioncfrouwe vinck.</l>
<l>Men brochte ze vor die schepene dan</l>
<l n="3670">Ende zy ontboet dat den goeden man</l>
<l>Die hoer te radene plach.</l>
<l>Hy quam daer opten selven dach;</l>
<l>Met dien quam daer die rechter nu;</l>
<l>Die liede zeiden: "Here, hoert ons nu;</l>
<l n="3675">Dese vrouwe zeght, dat zy van man</l>
<l>Nie negene scult gewan".</l>
<l>Hy zeide doe: "es dat iu waen,</l>
<l>Dat vrouwe kint mach ontfaen</l>
<l>Sonder gemeenscap van man"?</l>
<l n="3680">Hoer confessoer antworde dan:</l>
<l>"Ick en segge iu niet al dat ick weet,</l>
<l>Maer dat zegge ick iu gereet:</l>
<l>Doet mynen raet, dat es iu goet,</l>
<l>Dat gy daer geen gerechte over en doet,</l>
<l n="3685">Eer zy van den kinde es genesen,</l>
<l>Want dat en duncket my geen recht wesen,</l>
<l>Dat kint en hevet gener doet verdient".</l>
<l>Doe zeide die rechter: "lieve vrient,</l>
<l>So willewy des doen al uwen wille".</l>
<l n="3690">"Hoert, Here", zeide hy, "ende zwiget stille,</l>
<l>Doe ze in enen torn besluyten</l>
<l>Ende wachters genoech daer buyten,</l>
<l>Ende met hoer twe vrouwen, die se verhoegen</l>
<l>Ende in die pine gehelpen mogen.</l>
<l n="3695">Dus moesten zy besloten wesen,</l>
<l>Tote dien dat zy was genesen,</l>
<l>Ende dat kint mach allene eten;</l>
<l>Mach men dan daer anders iet af weten,</l>
<l>So rechtet daerover, heer baliu!</l>
<l n="3700">Dese dinck rade ick iu nu;</l>
<l>Dit is dat beste, dat ick daer af weet;</l>
<l>Doedy iet anders, dat es my leet".</l>
<l>Die goede man gaf desen raet;</l>
<l>Hy en dochte den rechter niet quaet.</l>
<l n="3705">Hy dade ze doen in enen steen,</l>
<l>Daer en was an dore negeen</l>
<l>Zy en waren vaste verhameit;</l>
<l>Twe vrouwen waren met hoer geleit</l>
<l>Die vroedeste, die men vinden waende</l>
<l n="3710">Een venster dat bleef open staende</l>
<l>Daer men in trecken mochte</l>
<l>Sulke sake als hem dochte.</l>
<l>Die goede man die dit geriet,</l>
<l>Hy sprack opwaert ende hiet</l>
<l n="3715">Der ioncfrouwen ende zeide:</l>
<l>Geef den kinde sine Kerstenhede</l>
<l>Ten iersten als dat geboren es;</l>
<l>Alse du machs gemerken des,</l>
<l>Dat men over dy sal rechten,</l>
<l n="3720">Sende na my met dinen knechten".</l>
<l>"Geerne, here", riep zy naer.</l>
<l>Dus bleef die joncfrouwe daer</l>
<l>In den toerne, die dat zwaer verdroech,</l>
<l>Ende dat gerechte gaf hoer genoech.</l>
<l n="3725">Doe quam die tijt, dat zy genas;</l>
<l>Ende doe dat kint geboren was,</l>
<l>Zoudet hebben gehad des Duyvels zin</l>
<l>Wantet was Duyvels gewin;</l>
<l>Maer hy haddet oevele verhoet</l>
<l n="3730">Ende Jhesus starf dor groete oetmoet,</l>
<l>Ende hy hoende die ioncfrouwe</l>
<l>In den slape, des zy hadde rouwe;</l>
<l>Doe zy gehoent was ende verraden,</l>
<l>Sy riep ten alre eersten "genaden"</l>
<l n="3735">An Onsen Here herde sterke,</l>
<l>Ende beval haer der heilger kerken</l>
<l>Ende hem allen, die met God zijn;</l>
<l>Hierombe so woude Onse Here fijn</l>
<l>Dat die Duyvele daer ane vonden</l>
<l n="3740">Die dinck daer zy dat ombe bestonden.</l>
<l>Zy wonden dat, zeghet die hystorie,</l>
<l>Dat dat kint hadde hoer memorie</l>
<l>Van allen dingen die waren gesciet</l>
<l>Des en gebrack hem niets niet.</l>
<l n="3745">Maer God kende der vrouwen zin,</l>
<l>Dat hoer leet was zulck gewin;</l>
<l><pb n="39"/>Des woude hi dat der moeder zonde</l>
<l>Den kinde niet gescaden konde,</l>
<l>Ende gaf hem, dattet konde vorsien</l>
<l n="3750">Alle die dinge die souden gescien.</l>
<l>Dus hadde hi van den viant</l>
<l>Die vorgeledene dinge bekant;</l>
<l>Ende dat gescien soude embermeer</l>
<l>Wiste dat kint van Onsen Heer.</l>
<l n="3755">Dus mochtet hem keren daer het woude,</l>
<l>Wilt oeck dat, [het] mochte boude</l>
<l>Onsen Here geven zijn recht</l>
<l>Ende den Duvele zijn deel echt;</l>
<l>Want dat vleesch quam van den viant,</l>
<l n="3760">Ende God hadder die ziele in gesant,</l>
<l>Ombedat die lieden zouden daerin</l>
<l>Proeven mogen des Duvels zin,</l>
<l>Hi gaf hem meer sins dan enen anderen:</l>
<l>Hi hevet des noet, hi mach daer wanderen.</l>
<l n="3765">Wes dat kint sal plegen moechdy hoeren,</l>
<l>Maer aldus so wasset geboren.</l>
<l>Ende die vrouwen waren vervaert</l>
<l>Ombedattet was also gehaert;</l>
<l>Zy lietent moeder schouwen daer zy lach;</l>
<l n="3770">Si zegende haer alse ziet zach</l>
<l>"Dat kint vervaert my!" sprack die vrouwe</l>
<l>"So doetet oeck ons, by mijnre trouwe!"</l>
<l>Antworden die andere wijf,</l>
<l>"Dat wy wanen verliesen dat lijf".</l>
<l n="3775">Die moeder sprack: "nu doetet doepen;</l>
<l>Men zalt an ene line knopen,</l>
<l>Ende latent wter venster neder".</l>
<l>Die wijf antwoerden hoer weder:</l>
<l>"Hoe sal ment heten, wete gy des iet"?</l>
<l n="3780">Si zeide: "alse mijn vader hiet".</l>
<l>Si lietent neder met goeder stade</l>
<l>Ende hieten, dat ment kerstenen dade,</l>
<l>Ende dat ment hiete na den oudervader.</l>
<l>"Geerne"! riepen si alle te gader,</l>
<l n="3785">"Dat moete ter goeder tijt zijn.</l>
<l>Doe hietment naden manne <hi rend="italic">Merlijn.</hi> </l>
<l><hi rend="italic">Merlyn</hi> wasset kersten gedaen.</l>
<l>Men gaffet der moeder weder saen</l>
<l>Wantet nieman anders dorste sogen;</l>
<l n="3790">Die moeder hieltet, si moestet gedogen</l>
<l>Totdien dattet hadde maende tiene.</l>
<l>Die vrouwen zeiden: "zo onsiene</l>
<l>Kint en zagen wy nie eer"!</l>
<l>Des wonderde hem ie lanck ie meer.</l>
<l n="3795">Doe het tien maent was out twaren</l>
<l>Dochtet hem wesen van tween iaren,</l>
<l>Doe het was van anderhalven jaer</l>
<l>Zeiden die vrouwen openbaer:</l>
<l>"Vrouwe, wy willen hene gaen</l>
<l n="3800">Al daer onse woninge staen,</l>
<l>Tot onsen vrienden, want dat es tijt".</l>
<l>Si zeide: "Als gy hene zijt</l>
<l>Sal men my te hant ontliven!"</l>
<l>"Wat mogewy des? wy en mogen bliven</l>
<l n="3805">Met iu hier niet embermeer".</l>
<l>Die ander weende doe herde zeer,</l>
<l>Want zi was zere vervaert,</l>
<l>Ende zi gingen ter vensterwaert;</l>
<l>Ende die moeder nam hoer kint</l>
<l n="3810">In haren arm, ende zi begint</l>
<l>Maken een groet hantgeslach:</l>
<l>"Lieve kint!" sprack si, "o wi, o wach!</l>
<l>Dordy moet ick die doet ontfaen,</l>
<l>Nochtan en hebbick niet mesdaen,</l>
<l n="3815">Ick en weet hoe my dat es gesciet,</l>
<l>Ende men wildes my geloeven niet.</l>
<l>Dus moet ick sterven met onrechte!"</l>
<l>Doe sprack si dus te genen knechte</l>
<l>Ende zi zeide: "of God dat hevet gekoren,</l>
<l n="3820">Dattu werdes van my geboren!"</l>
<l>Dus claechde zi hoer grote leet;</l>
<l>Dat kint sach op haer, ende sprack gereet:</l>
<l>"Lieve moeder, en bedroevet iu niet</l>
<l>Ombedat iu noch es gesciet,</l>
<l n="3825">So en werdestu niet verdaen".</l>
<l>Doe dat die moeder hadde verstaen,</l>
<l>Besweeck haer dat herte ende al die lede;</l>
<l>Hoer arme ontgingen hoer mede</l>
<l>Ende dat kint viel neder ende scree;</l>
<l n="3830">Doe quamen die ander vrouwen twe</l>
<l>Die totter venster waren gestaen,</l>
<l>Ende zeiden: "wildy dat kint verslaen?</l>
<l>Waerombe lietdy dat ter aerde vallen'?</l>
<l>Die moeder zeide vor hem allen,</l>
<l n="3835">Ende antworde, als die blode:</l>
<l>"Dat zoude ick doen herde node,</l>
<l><pb n="40"/>Maer dor een woert, dattet my zeide,</l>
<l>Ontvielet my". Doe spraken zi beide:</l>
<l>"Wat wonder zeidet iu hier toe?"</l>
<l n="3840">"Twaren", zeide zy, "dat zeide zoe,</l>
<l>Dat men my hierombe niet verdede".</l>
<l>"Het zoude noch spreken, haddet stede",</l>
<l>Antworden die wijf, ende met dien</l>
<l>Namen siet ende hebben 't besien,</l>
<l n="3845">Ende bezochten offet wilde spreken voert;</l>
<l>Maer dat en zeide niet een woert.</l>
<l>Die moeder sprack: "nu zegget sciere</l>
<l>Dat men nu zal in enen viere</l>
<l>Verbernen mi dor sinen wille,</l>
<l n="3850">Hi en sal niet lange zwigen stille".</l>
<l>In horen arm nam het metdien</l>
<l>Die moeder, die geerne hadde gesien</l>
<l>Dat dat kint nu hadde iet geseet.</l>
<l>Die wijf zeiden doe: "God weet,</l>
<l n="3855">Dat es scade, dat iu scone lijf,</l>
<l>Ombe desen leliken keytijff,</l>
<l>So jamerlike wert verloren;</l>
<l>Hi waer bat gebleven ongeboren".</l>
<l>"Gy lieget", antworde Merlijn,</l>
<l n="3860">"Al hiet iu die moeder mijn".</l>
<l>Doe worden die wijf in vare,</l>
<l>Ende zeiden, dattet die Duvel ware,</l>
<l>Dat en waer geen kint, dat spreken konde,</l>
<l>Ende hoer tale so wael verstonde.</l>
<l n="3865">Doe spraken zi hem an die twee,</l>
<l>Ende hi en antworde doe niet mee</l>
<l>Dan "laet my in vreden staen;</l>
<l>Gy hebbet zelven meer misdaen,</l>
<l>Dat zegge ick iu, dan mijn moeder doet".</l>
<l n="3870">Dit wonderde hem in hoeren moet,</l>
<l>Ende zeiden: "dit grote wonder</l>
<l>Moet dat volck weten hier onder,</l>
<l>Wy en sullen dat niet verhelen".</l>
<l>T'ierst dat zy dat mochten getelen,</l>
<l n="3875">Quamen si neder, ende zeiden</l>
<l>Van Merline die vromecheide</l>
<l>Sodat die rechter wiste die zake;</l>
<l>Dat dochte hem wonder, dat dit kint sprake</l>
<l>Ende zeide: "spreket hi nu, die knecht,</l>
<l n="3880">So es dat tijt, dat men over haer recht</l>
<l>Ende mense voertbringe</l>
<l>Vor die scepene in dat gedinge.</l>
</div>
<div type="chapter"><head type="chapter">Hoe Merlijns moeder vor gerechte quam, ende hoese Merlijn quijt makede.</head>
<l>Die rechter hiet dat die scepene quamen</l>
<l>Binnen veertich dagen te samen,</l>
<l n="3885">Ende hoer recht geven wt.</l>
<l>Doe men haer dat zeide overluet,</l>
<l>Ende zi wiste haer leste uer,</l>
<l>Doe ontboet zi dat haren confessuer.</l>
<l>So lange leet oeck dat die tijt genaeckte</l>
<l n="3890">Dat der dagen en bleven maer achte,</l>
<l>Dat mense brengen zoude te viere.</l>
<l>Doe hoer des gedochte wart zi sciere</l>
<l>Seer wenende ombe dat doen.</l>
<l>Merlijn ginck doe achter den prisoen</l>
<l n="3895">Ende sach hoe zijn moeder screide seer;</l>
<l>Doe maeckte hy spellecheide meer.</l>
<l>Die vrouwen zeiden algemene:</l>
<l>"Nu denket dit kint wael clene,</l>
<l>Dat men binnen der naester weke</l>
<l n="3900">Zine moeder sal bernen zekerleke;</l>
<l>Die stonde moete God verdomen,</l>
<l>Dat hi ter werelt zoude komen".</l>
<l>Mettien dat kint toter moeder gaet,</l>
<l>Ende zeide: "moeder, nu verstaet:</l>
<l n="3905">Also lange als ick sal leven,</l>
<l>So en sal nyeman gerechte geven,</l>
<l>Sonder God, over iu lijf".</l>
<l>Dit hoerde die moeder ende die ander wijf:</l>
<l>"Dit kint", zeiden zi, "kan zo wael spreken</l>
<l n="3910">Het zal noch konnen vele treken,</l>
<l>Want keyser no koninck no ammirale</l>
<l>En spraken nie zo scone tale</l>
<l>Alse Merlijn sprack; dit en es gene sage".</l>
<l>Hierbinnen quam dat toten dage,</l>
<l n="3915">Dat men die vrouwe afkomen dede,</l>
<l>Ende zi brachte Merlyne mede.</l>
<l>Die scepene vragheden den vrouwen</l>
<l>Of dat waer waer in goeder trouwen,</l>
<l>Dat dit kint wael spreken konde!</l>
<l n="3920">Zi zeiden beide terselver stonde,</l>
<l><pb n="41"/>Wat tale dat zi van hem hoerden.</l>
<l>Hem wonderde van zulcken woerden</l>
<l>Ende zeiden: "zo moet hi voertbringen</l>
<l>Menech woert, sal hi ze ontdingen".</l>
<l n="3925">Doe dat die scepene hadden gesecht,</l>
<l>Quam die goede man echt,</l>
<l>Die altoes was der vrouwen raet.</l>
<l>Nu zeide een scepene die daer staet:</l>
<l>"Vrouwe, hebdy iet te doene el</l>
<l n="3930">Keert iu ombe, gy wetet wel</l>
<l>Gy moet liden deze pine".</l>
<l>Zy zeide doe, al stillekine:</l>
<l>"Ick wil hebben des mans raet".</l>
<l>Zi zeiden: "haestet iu ende gaet".</l>
<l n="3935">In ene kamer zise sluyten,</l>
<l>Ende Merlijn bleef daer buyten:</l>
<l>Tot hem so spraken vele liede</l>
<l>Dat hem herde luttel diede.</l>
<l>Die moeder zeide al dat zi weet,</l>
<l n="3940">Met wenenden ogen gereet.</l>
<l>Doe zi gebichtet hadde aldaer,</l>
<l>Vraeghde die man, of dat waer waer,</l>
<l>Dat hoer kint wael spreken konde.</l>
<l>Zi zeide: "ia". Doe sprack hi ter stonde:</l>
<l n="3945">"Hier sal groet wonder af gescien".</l>
<l>Doe quamen si voert mettien;</l>
<l>Maer die vrouwe was ontcleet,</l>
<l>In enen hemde brachte men se geleet</l>
<l>Ende enen mantel over haer;</l>
<l n="3950">Si vant hoer kint aldaer,</l>
<l>Ende brachtet gedragen voer dat gedinge.</l>
<l>Si zeiden tot haer: "zegget zonderlinge,</l>
<l>Wie van den kinde die vader zij".</l>
<l>Si zeide: "ick zie wael, dat men my</l>
<l n="3955">Verbernen sal, maer nembermeer</l>
<l>Ontferme mijns God, onse Heer,</l>
<l>Of ick den vader ie gesach,</l>
<l>Ende of oeck ie by my lach</l>
<l>In genen dingen eertsche man;</l>
<l n="3960">Ick en weet, hoe ick dat kint gewan".</l>
<l>Die scepene zeiden: "wy en mogen niet</l>
<l>Geloven, dattet dus es gesciet;</l>
<l>Wy zullen des vragen ander vrouwen</l>
<l>Entie wys mogen getrouwen;</l>
<l n="3965">Want wy nye daer en quamen,</l>
<l>Daer wy sulck wonder vernamen!</l>
<l>Die scepene riepen nu daertoe</l>
<l>Alle die andere wijf alsoe,</l>
<l>Ende leiden se wten ring</l>
<l n="3970">Ende zeiden hem: "dusdane ding</l>
<l>Gesciede nie vrouwen negene,</l>
<l>Dat men weet, groet of clene,</l>
<l>Dat ie vrouwe sonder man</l>
<l>Kint droech ofte wan".</l>
<l n="3975">Si zeiden: "dat en mach niet gescien,</l>
<l>Die vrouwe en moet mans plien,</l>
<l>Die kint zal dragen ofte winnen".</l>
<l>Alse die scepene dat bekinnen,</l>
<l>Quamen si daer die vrouwe was,</l>
<l n="3980">Ende zeiden, dat waer gedwas,</l>
<l>Dat zi hem dede verstaen,</l>
<l>Ende hietense toten viere gaen.</l>
<l>Van haren arme spranck Merlijn neder,</l>
<l>Ende sprack toter moeder weder:</l>
<l n="3985">"Gy en hebbet gene noet, zijt onvervaert".</l>
<l>Doe keerde hy hem ten scepenen waert,</l>
<l>Hy sprack: "dat en wert niet dus sciere,</l>
<l>Dat mijn moeder sal gaen ten viere,</l>
<l>Want si en hevet des niet verdient,</l>
<l n="3990">Ende zoudy al uwen vrient</l>
<l>Beide man ende oeck wijf,</l>
<l>Die mesdaen hebben, nemen dat lijf,</l>
<l>Buyten horen beddegenoet,</l>
<l>Die twe deel soude blyven doet</l>
<l n="3995">Van dengenen, die hier staen,</l>
<l>Dat weet ick wel al zonder waen,</l>
<l>Also wel alse si dat selve weten;</l>
<l>Des dar ick my wel vermeten,</l>
<l>Dat ick des lijckteken weet openbaer,</l>
<l n="4000">Ende die vrouwen, die spraken daer,</l>
<l>Sijn sculdeger dan mijn moeder es;</l>
<l>Want si gene scult en hevet des,</l>
<l>Ende dat si hieran hevet mesdaen</l>
<l>Hevet hi op hem ontfaen,</l>
<l n="4005">Dese goede man, die hier staet</l>
<l>Ende die weet al hoer misdaet;</l>
<l>Des moechdy hem wel vragen".</l>
<l>Als die scepene dat gesagen,</l>
<l>Riepen si den goeden man daer</l>
<l n="4010">Ende vraeghden, of dat waer waer?</l>
<l>Die goede man zeide: "jaet,</l>
<l>Al dat van der moeder mesdaet</l>
<l><pb n="42"/>Hi hevet gesecht, es waerheit al,</l>
<l>Ende es dat men hoer recht doen sal,</l>
<l n="4015">Gesciede alsi my heeft doen verstaen,</l>
<l>So en hevet si niet mesdaen</l>
<l>Noch iegen Gode noch tegen iu;</l>
<l>Sal men hoer recht doen nu,</l>
<l>Si zeide my in ware dinck,</l>
<l n="4020">Dat zi slapende dit kint ontfinck,</l>
<l>Ende zi en wiste niet, wie hoer dat dede;</l>
<l>Si ginck te bichte ende dade mede</l>
<l>Die penitencie, die men hoer hiet;</l>
<l>Maer ick en hoerde nie niet,</l>
<l n="4025">Dat dese dinck mochten gevallen,</l>
<l>Ende ick en gelovedes niet met allen".</l>
<l>Merlijn zeide voer alle die liede:</l>
<l>"Die wile, dat hoer dit gesciede,</l>
<l>Hebdy gescreven ende den dach;</l>
<l n="4030">Gy wetet wael welcke tijt si gelach</l>
<l>Haer leven es in wael openbaer".</l>
<l>Die goede man zeide: "du zegges waer;</l>
<l>Ick en weet wie dit dy dade verstaen".</l>
<l>Doe haelde men die twe vrouwen saen,</l>
<l n="4035">Die waren daer dat kint was geboren,</l>
<l>Ombe dat zi die waerheit zouden horen.</l>
<l>Zi zeiden welke tijt dat si genas,</l>
<l>Ende doe die tijt gerekent was,</l>
<l>Hoe dat was geboren ende ontfaen.</l>
<l n="4040">Die scepene antworden saen:</l>
<l>"Dat en doncket ons geen recht daerby,</l>
<l>Dat deze vrouwe quijt zij;</l>
<l>Want wy des niet geloven konnen,</l>
<l>Hy en zegge ons, hoe hy wart gewonnen".</l>
<l n="4045">Merlijn hy wart herde gram,</l>
<l>Doe hy dese dinck vernam.</l>
<l>Hy zeide: "twaren, heer baliu,</l>
<l>Vele bat zo kenne ick nu</l>
<l>Mynen vader dan gy doet den uwen,</l>
<l n="4050">Gy en dorvet myne moder niet verspuwen;</l>
<l>Iu moeder kennet bet uwen vader,</l>
<l>Dan die myne den mijnen". Algader</l>
<l>Hoerden zi dit, die waren aldaer.</l>
<l>Die rechter antworde daer naer:</l>
<l n="4055">"Sech op myne moeder echt,</l>
<l>Weetstu daer iet af, ick doe dy recht".</l>
<l>"Ja, ick", antworde dat kint,</l>
<l>"Ick hebbe van hoer bekint,</l>
<l>Dat si der doet hevet bet verdient,</l>
<l n="4060">Dan die myne, lieve vrient!</l>
<l>Laet myne moeder in vreden wesen,</l>
<l>Si en heeft niet mesdaen in desen,</l>
<l>Ende si en lieget iu niet een twint".</l>
<l>Die rechter wart tornich op dat kint,</l>
<l n="4065">Ende sprack: "doetstu my dat bekennen scier</l>
<l>Du quites dyne moeder van den vier;</l>
<l>Beliegestu oeck mijne moeder,</l>
<l>Sodat ick des ben te vroeder,</l>
<l>Ick sal dy doen bernen ende die dine".</l>
<l n="4070">"Dat en sal niet sijn, dat die mine",</l>
<l>Sprack Merlijn, "sal sijn verbrant,</l>
<l>Also lange als men my levendich vant.</l>
<l>Somelijc maket hem vroed ende herde rene,</l>
<l>Hy ende sijn moeder gemene</l>
<l n="4075">Waren beter van den live".</l>
<l>Men nam verste der dagen vive.</l>
<l>Die rechter dade sine moeder halen,</l>
<l>Ende hi geboet in korter talen</l>
<l>Lieden, dien hi dorste betrouwen,</l>
<l n="4080">Dat kint te houdene ende zine vrouwen;</l>
<l>Oeck wachte hize selve wale.</l>
<l>Vor Merlyne was menege tale</l>
<l>Van ziner moeder daer binnen vertrecket,</l>
<l>Ende oeck ander dinck ontdecket;</l>
<l n="4085">Maer zi en mochten hem niet doen spreken</l>
<l>In vijf dagen, met genen treken,</l>
<l>Vor dat des rechters moeder quam.</l>
<l>Ende alse Merlijn dat vernam,</l>
<l>Dat zi was komen, dade men hem saen</l>
<l n="4090">Ende zyne moeder wten prisone gaen,</l>
<l>Ende komen doen vor dat gerechte.</l>
<l>Die rechter sprack toten knechte:</l>
<l>"Wat zeggestu? dit es mijn moeder".</l>
<l>Merlijn sprack: "gy menet vroeder</l>
<l n="4095">Vele wesen dan gy zijt,</l>
<l>Leidetse enwech in corter tijt,</l>
<l>Daer dat heymelick es, ende uwen raet,</l>
<l>Ende mijne moeder, die hier staet,</l>
<l>Ende hoeren raet sal ick daer bringen,</l>
<l n="4100">Dat is God, die weet van allen dingen,</l>
<l>Ende daertoe dese goede man.</l>
<l>Sere hem wonderne began,</l>
<l>Doe hy dese tale brachte voert;</l>
<l>Si dorsten kume spreken een woert.</l>
<l><pb n="43"/>4105  Die rechter kende wael aldaer,</l>
<l>Dat hem dat kint zeide waer.</l>
<l>Merlijn zeide: "mach ick nu</l>
<l>Mine moeder quiten tegen den baliu,</l>
<l>Darf zi ontsien dinck anders negene?"</l>
<l n="4110">"Neen", riepen zi algemene,</l>
<l>"Ontgaet zi nu van desen man,</l>
<l>Hoer en spreket nieman an".</l>
<l>Dus gingen zi in die kemenade</l>
<l>Die rechter met sinen rade,</l>
<l n="4115">Dat es zijn moeder ende zi twe.</l>
<l>Merlijn quam, ende nieman mee</l>
<l>Met hem, dan die goede man,</l>
<l>Ende zyne moeder, daer dat om began.</l>
<l>Ende doe die baliu was beraden,</l>
<l n="4120">Sprack hi tot Merlyne met staden:</l>
<l>Segget op myne moeder, dattu wouts</l>
<l>Ende hoe du die dine quiten zouts".</l>
<l>Merlijn zeide: "op die dine</l>
<l>En zegge ik niet waerby die mine</l>
<l n="4125">Quijt van dy zoude gaen,</l>
<l>Waer dat zi iet hadde mesdaen;</l>
<l>Want tegen recht wil ik niet spreken,</l>
<l>Godes recht laet ick node breken,</l>
<l>Want wetet vorwaer, datzi der doet</l>
<l n="4130">Verdient en hevet clene no groet;</l>
<l>Gy lietetse quijt, dadet gy wel</l>
<l>Ende en vraeght van der uwer vorder niet el".</l>
<l>"Neen", sprack die baliu, "sonder waen,</l>
<l>Aldus en zuldy niet ontgaen,</l>
<l n="4135">Gy moet ander zaken togen".</l>
<l>Merlijn sprack vor zinen ogen:</l>
<l>"Gy zout myne moeder laten gehermen",</l>
<l>Dat zeide hy mochte hy se bescermen,</l>
<l>"Ende optie uwe dit proven nu".</l>
<l n="4140">"Dat es wael", zeide die baliu,</l>
<l>"Want wy comen horen ende scouwen</l>
<l>Wattu wils zeggen op mijne vrouwe".</l>
<l>Merlijn sprack: "ia en houdy niet dan</l>
<l>Mine moeder, omdat zi my wan</l>
<l n="4145">In kevesdome ende niet in echte:</l>
<l>Wie mijn vader was met rechte</l>
<l>Zi zoude dat bet weten, woude ick dan,</l>
<l>Wie hy was, die my wan,</l>
<l>Dan du dinen vader kinnes,</l>
<l n="4150">Ende dijn moeder, die du so minnes,</l>
<l>Zoude bet noemen dan die mine</l>
<l>Dinen vader al stillekine".</l>
<l>Die rechter zeide: "lieve vrouwe,</l>
<l>Den manne dien gy gavet trouwe</l>
<l n="4155">Was dat degene niet, die my wan?"</l>
<l>"Lieve zone, wie zoude dat wesen dan</l>
<l>Dan myn here, die daer is doet?"</l>
<l>Merlijn zeide: "Vrouwe, al bloet</l>
<l>Moety die waerheit doen verstaen,</l>
<l n="4160">Sal men ons quijt laten gaen,</l>
<l>Ick lietet aldus, woudet uw zone gedogen".</l>
<l>Van mijne moeder die waerheit".</l>
<l>Merlijn zeide: "al dit gepleit,</l>
<l n="4165">Dat gy daeran winnet, hout al bloet:</l>
<l>Gy menet, dat iu vader es doet,</l>
<l>Hy levet noch, orkonde uwer vrouwen"</l>
<l>Den anderen wonderde des die dat scouwen,</l>
<l>Ende Merlijn sprack: "zegget uwen zone</l>
<l n="4170">Vrouwe, wie hy was diegone"?</l>
<l>Zi zegende haer, als die gram was:</l>
<l>"Wat zegdy"? zeide zy, "Sathanas,</l>
<l>Je weet ick dat wel"? Merlijn zeide</l>
<l>"Gy wetet wel vor waerheide,</l>
<l n="4175">Dat hem uw man niet en wan".</l>
<l>Die vrouwe zeide: "zech, wie dan"?</l>
<l>"Dat was die pape zonder gijle.</l>
<l>Te lijcktekene dat ter selver wijle</l>
<l>Doe hi ten eersten met iu was,</l>
<l n="4180">Dat gy zeidet, gy vruchtet das</l>
<l>Dat gy wanet een kint ontfaen.</l>
<l>Hi zeide: Vrouwe, laet dit staen,</l>
<l>Van my en werdy niet bezwaert;</l>
<l>Want hy was altoes vervaert,</l>
<l n="4185">Dat iu een ander zoude bezwaren,</l>
<l>Hier ombe bescreef hi dat twaren,</l>
<l>Welke tijt dat hy met iu was;</l>
<l>Ick en liege iu niet, zijt zeker das,</l>
<l>Ende gy waert ovele met uwen man,</l>
<l n="4190">Doe men desen sone aen iu wan,</l>
<l>Dat gy niet vele doe by hem en laget</l>
<l>Ende gy over hem doe claget</l>
<l>Ende zeidet, gy droeget by hem kint,</l>
<l>Dit en es logene niet een twint,</l>
<l><pb n="44"/>4195  Ende geloefdy des niet hiermede,</l>
<l>Ick zegges iu meer alhier ter stede".</l>
<l>                O wi, hoe gram was die baliu!</l>
<l>Zijn moeder sprack: "geloefdy nu</l>
<l>Lieve Zone, desen viant"?</l>
<l n="4200">Merlijn sprack al te hant:</l>
<l>"En geloefdy des niet by desen saken,</l>
<l>Ick sal iu des herde wel vroet maken".</l>
<l>Die vrouwe, zi antwoerde saen:</l>
<l>"Ick weet wael, wat ick hebbe gedaen".</l>
<l n="4205">"So doe ick oeck, nu hoert daer naer:</l>
<l>Doe gy dit kint droeget, haddy vaer</l>
<l>Ende badet den pape, dat hy den vrede</l>
<l>Gestadelike wesen dede</l>
<l>Tusschen iu ende uwen here</l>
<l n="4210">Ombe te decken iu onnere;</l>
<l>Ende doe hy den vrede hadde bejaget,</l>
<l>Dade hy, dat gy te samene laget;</l>
<l>Dus dady iuwen manne verstaen,</l>
<l>Dat gy dat kint van hem haddet ontfaen;</l>
<l n="4215">Aldus meenden dat alle die liede sint,</l>
<l>Ende waenden desen wel wesen zijn kint.</l>
<l>Dit leven hebdy lange geleet</l>
<l>Ende noch doedyt; hoert wat ick des weet:</l>
<l>Des nachtes doe gy her sout tyden,</l>
<l n="4220">Doe lach hy by uwer zyden,</l>
<l>Des morgens ginck hy met iu een stick,</l>
<l>Ende wat hy zeide, dat weet ick:</l>
<l>Al lachende sprack hy, lude ende stille,</l>
<l>Doet al dat mijn zone wille;</l>
<l n="4225">Want hi weet wael, dat hi es zijn zone</l>
<l>By zynen gescrifte. Doe zy dat gone</l>
<l>Hoerde dat hy zeide waer,</l>
<l>Viel zi neder ende hadde vaer;</l>
<l>Zy wiste wael, zy moeste gien.</l>
<l n="4230">Die rechter hevet dit gesien,</l>
<l>Ende zeide: "moeder, ick ben iu kint,</l>
<l>So wat vader gy my toesint,</l>
<l>Goet kint blive ick iu embermeer".</l>
<l>"Genade", zeide zi, "omb onsen Heer!</l>
<l n="4235">Ick en mach des gelochenen niet,</l>
<l>Also hi dat zeghet es dat gesciet".</l>
<l>"Pardeu"! zeide die baliu,</l>
<l>"Dit kint zeide die waerheit nu:</l>
<l>Het wiste zinen vader bet</l>
<l n="4240">Dan ick den minen; dat en is gene wet,</l>
<l>Dat ick zine moeder wise ten viere,</l>
<l>Ick en verberne die myne oeck sciere".</l>
<l>Hy zeide toten kinde: "nu biddick dy,</l>
<l>Dattu my zegges wie dijn vader zy,</l>
<l n="4245">Ombe dat ick dy mach daerby ontschulden</l>
<l>Vor den lieden". "Omb dine hulde</l>
<l>Doe ick dat meer dan dor bedwanck",</l>
<l>Sprack Merlijn, "al sonder wanck</l>
<l>So was mijn vader een viant;</l>
<l n="4250">Daer hi mijne moeder slapende vant,</l>
<l>Was hi met haer, geloeft my des,</l>
<l>Ende zulke heten <hi rend="italic">equipedes</hi>;</l>
<l>Dese Duvele, des mach men my geloven,</l>
<l>Wonen in der lucht hierboven;</l>
<l n="4255">Ende om dat my een Duvel wan,</l>
<l>So gedogede onse Here daeran,</l>
<l>Dat ick hebbe haren zin</l>
<l>Ende haer liste, meer no min,</l>
<l>Ende ick weet dat geleden es;</l>
<l n="4260">Ende van myner moeder, zijt zeker des,</l>
<l>Dor die doget, die an haer was gevonden</l>
<l>Entie berouwnesse van haren zonden,</l>
<l>Ende ombe den aflaet, dien haer dede</l>
<l>Dese goede man oeck mede,</l>
<l n="4265">Ombe der heilger kerken gebode,</l>
<l>Die zy hielt ende geloefde an Gode,</l>
<l>So hevet my God gejont al</l>
<l>Dat ick weet wat daer gescien sal;</l>
<l>Dit machstu proven nu te tyde".</l>
<l n="4270">Hi nam den baliu over ene zyde</l>
<l>Ende zeide: "dijn moeder die zal gaen</l>
<l>Ende zeggen dinen vader saen</l>
<l>Allegader, dat hier es gesciet ter stont,</l>
<l>Ende als hi weet, dattet dy es kont,</l>
<l n="4275">Sal hy van herten sijn versaecht,</l>
<l>Ende vlien of hi waer geiaecht.</l>
<l>Die Duvel, dien hy hevet gedient,</l>
<l>Sal hem leiden alze zinen vrient,</l>
<l>Daer hy hem verdrenken sal.</l>
<l n="4280">Hierby merke, dat ick weet al</l>
<l>Die zaken die zullen gescien".</l>
<l>Die baliu antwoerde mettien;</l>
<l>"Es dit waer, ick sal dy, by mijnre wet,</l>
<l>Embermeer geloven te bet".</l>
<l n="4285">Quijt scout die rechter Merlijne</l>
<l>Ende daertoe die moeder zijne.</l>
<l><pb n="45"/>                Die mare was voer den volke verhaelt;</l>
<l>Dese zeide: "hi hevet wael vertaelt</l>
<l>Met sconer rede zine moeder;</l>
<l n="4290">Ende weet oeck wael, dat daer geen vroeder</l>
<l>Iu nembermeer te ziene steet,</l>
<l>Nadien dat ick die waerheit weet".</l>
<l>Dat volck riep al met vlijte:</l>
<l>"God hebbe des danck, dat zi es quijte"!</l>
<l n="4295">Die rechter zende sine moeder hene</l>
<l>Ende boden mede, die al datgene</l>
<l>Proveden, dat dat kint dade verstaen.</l>
<l>Doe zi was komen alzoe saen</l>
<l>Zeide zi den pape al die woerde;</l>
<l n="4300">Hi wart versaget doe hi dat hoerde,</l>
<l>Ende vlo van groter scame;</l>
<l>Hi dachte, alse die rechter quame</l>
<l>Dat hine zoude doen verslaen.</l>
<l>Alse hi was wter poerten gegaen,</l>
<l n="4305">Quam hi te hant op ene rivier,</l>
<l>Ende zeide: "my is beter, dat ick scier</l>
<l>Verdrinke, dan hi my doden zal</l>
<l>Te lachter deser werelt al".</l>
<l>Dus leidene die Duvel eer iet lanck</l>
<l n="4310">Dat hi hem zelven verdranck.</l>
<l>Die met der vrouwen waren gesent daer</l>
<l>Stonden ende zagen al dat vorwaer.</l>
<l>Dit boeck zecht: al is een erre,</l>
<l>Dat hi den lieden niet ontferre.</l>
<l n="4315">Ende alse die boden weder quamen</l>
<l>Zeiden zi dat zi vernamen,</l>
<l>Ende dat die pape verdronken was.</l>
<l>Den rechter hadde groet wonder das</l>
<l>Ende Merlijn loech doe, ende zeide:</l>
<l n="4320">"Merke, en zeidick dy niet waerheide?</l>
<l>Nu biddick, dattu dat zegges dan</l>
<l>Blasise, den goeden man".</l>
<l>Blasys hiet hi, die altoes hoeder</l>
<l>Hadde gesijn van Merlijns moeder.</l>
<l n="4325">Hi vertelde hoe dat was gesciet</l>
<l>Met den pape ende anders niet.</l>
<l>Blasys ginck te huys metter vrouwen,</l>
<l>Die quijt was van groten rouwen;</l>
<l>Ende Merlijn ginck metten baliu.</l>
<l n="4330">(Dese Blasys, zeggick iu,</l>
<l>Was een herde dier clerck</l>
<l>Ende hi bescreef ons eerst dit werck).</l>
<l>Dese redene merkede Blasys wale,</l>
<l>Ende vernam al Merlijns tale,</l>
<l n="4335">Die maer derdehalf jaer was out;</l>
<l>Wonder haddi des menechfout,</l>
<l>Wanen hem quam die grote zin.</l>
<l>Hi proefdene sere in dat begin,</l>
<l>So lange dat hem Merlijn hiet:</l>
<l n="4340">"Blasys, en proevet mi niet,</l>
<l>Dy saldes wonderen ie lanck ie meer,</l>
<l>Maer doe dat ick dy leer;</l>
<l>Ick sal dy wisen, lichtelike</l>
<l>Te gewinnen dat Hemelrike".</l>
<l n="4345">Blasys zeide: "ja en zeidestu niet dan</l>
<l>Te my, dat dy die Duvel wan?</l>
<l>Ende dat dincket my wesen waer,</l>
<l>Hierombe hebbick grote vaer,</l>
<l>Dattu my eneger wijs wils honen".</l>
<l n="4350">Merlijn sprack: "Aldus zo kronen</l>
<l>Quade liede, ende hebben hoede</l>
<l>Meer vor dat quade dan vor dat goede.</l>
<l>Ene hoepe hebbick dy gerecht:</l>
<l>Also als ick hebbe gesecht,</l>
<l n="4355">Dat die Duvel was mijn vader,</l>
<l>So zegge ick, dat my God algader</l>
<l>Gaf, dat ick mach vorzien</l>
<l>Alle dinge, die zullen gescien;</l>
<l>Ende bistu wijs, proef ende merke</l>
<l n="4360">Na welken levene ick meest werke,</l>
<l>Ende werke daeran, doe my God jonde</l>
<l>Dat ick zulke zaken konde,</l>
<l>Dat ick den Duvelen bin ontgaen,</l>
<l>Nochtan wetick, zonder waen;</l>
<l n="4365">Horen zin, ende ick houde</l>
<l>Van hem, dat ick houden zoude;</l>
<l>Dat en zal hem niet gehelpen konnen,</l>
<l>Dat zi my an myne moeder wonnen,</l>
<l>Waren zi dol; want dat vat,</l>
<l n="4370">Dat zi meenden hebben gehat,</l>
<l>Dat es al verloren bleven,</l>
<l>Dor myner moeder reine leven;</l>
<l>Maer hadden zi my an ene quade</l>
<l>Gewonnen, zo zoude groet scade</l>
<l n="4375">Ende hoer wille hebben gesciet,</l>
<l>Ende zo en wistick van Gode niet.</l>
<l><pb n="46"/>Van hem quam al leet myner moeder</l>
<l>Van horen zustren, van horen broeder,</l>
<l>Van hoerre moeder, van horen vader;</l>
<l n="4380">Maer houtdy an my algader</l>
<l>Ick zal dy zeggen, dat nieman en weet,</l>
<l>Sonder God, daer dat al aen steet,</l>
<l>Ende scrivet ons in ene hystorie;</l>
<l>Die daeran leggen haer memorie,</l>
<l n="4385">Zi zullen vele te bet gevroeden</l>
<l>Ende hen te meer van zonden hoeden;</l>
<l>Dus zetdy toter bester wijs".</l>
<l>"Dat doe ick gerne", zeide Blasijs,</l>
<l>"Maer by den Vader mane ick dy,</l>
<l n="4390">Ende by den Sone oeck daerby</l>
<l>Ende by den Heilgen Geeste gereet,</l>
<l>Also waerlike alsick wael weet,</l>
<l>Dat een God zijn deze dry,</l>
<l>Ende by der Vrouwen, mane ick dy,</l>
<l n="4395">Daer Jhesus Kerst af es geboren,</l>
<l>Ende daertoe by den negen koren</l>
<l>Der Inglen die met Gode resten,</l>
<l>By den Apostelen, by den Evangelisten,</l>
<l>By mertelaren, by confessoren,</l>
<l n="4400">By allen mageden verkoren,</l>
<l>By allen Santen ende Santinnen,</l>
<l>Ende by hem allen die Gode minnen,</l>
<l>Ende by den meesters der heilger kerken,</l>
<l>Ende by leken ende by clerken</l>
<l n="4405">Ende by al onses Heren creaturen,</l>
<l>Dattu my niet en hones ter uren</l>
<l>Ende my niet en does in genen rade</l>
<l>Sake, die ick jegen Gode dade".</l>
<l>Merlijn zeide: "al die woert,</l>
<l n="4410">Die ick van dy nu hebbe gehoert</l>
<l>Alhier toter stede nu nomen,</l>
<l>Moeten my embermeer verdomen</l>
<l>Of ick dy rade voert embermeer</l>
<l>Dinge, die zijn jegen onsen Heer".</l>
<l n="4415">Hi zeide: "zo zech dat dy goet dinket</l>
<l>Merlijn zeide: "gewinne ons inket,</l>
<l>Ende zet ons in dat perkement</l>
<l>Die zaken, die nyeman en bekent".</l>
<l>Sciere so was dat gedaen,</l>
<l n="4420">Ende Merlijn hietene scriven zaen</l>
<l>Die mynne van der schoenre Marien</l>
<l>Ende van Josepe van Aramathien,</l>
<l>Also men hier vor hoerde tellen,</l>
<l>Ende van Aleyne ende sinen gesellen,</l>
<l n="4425">Hoe datse die vader liet,</l>
<l>Ende hoe Peter danen sciet,</l>
<l>Ende hoe Joseph besitte den Grael,</l>
<l>Ende dat bloet mede in dat vremde vael,</l>
<l>Ende hoe die Duvele waren bedacht,</l>
<l n="4430">Datsi verloren hadden hoer cracht,</l>
<l>Die zi hadden over den man,</l>
<l>Ende van den gedinge oeck voertan,</l>
<l>Dat zy hadden met groten rouwen</l>
<l>Tegen Marien onser zoeter Vrouwen</l>
<l n="4435">Ombe die zielen, die hem waren beheten,</l>
<l>Ende hoe zi claeghden over die propheten.</l>
<l>"Ombe dit wouden si enen man visieren</l>
<l>Die konnen zoude hoer manieren",</l>
<l>Sprack Merlijn, "ende makeden my</l>
<l n="4440">Alse myne moeder vertelde dy,</l>
<l>Zi deden hoer menech leet quaet,</l>
<l>Maer by der dolheit, die hem bestaet,</l>
<l>Verloren zi my ende al vervaren".</l>
<l>Dus visierde Merlijn twaren</l>
<l n="4445">Dit werck ende dade daerombe onderzoeck;</l>
<l>Daerombe zo hetet <hi rend="italic">Merlijns boeck</hi>.</l>
<l>Blasys hadde des wonder in sinen moet</l>
<l>Idoch so dochtetem wesen goet,</l>
<l>Ende zette daeran sine memorie.</l>
<l n="4450">Doe zi visiert hadden deze historie,</l>
<l>Sprack Merlijn vor sinen ogen:</l>
<l>"Du moest grote pine dogen</l>
<l>Hier af, ende ick sal te mere dragen".</l>
<l>Blasys die begonste hem vragen:</l>
<l n="4455">"Waerby ende hoe"? Doe sprack Merlijn:</l>
<l>"Ick zal van Westen gesocht zijn,</l>
<l>Ende die my zullen zoecken zeer,</l>
<l>Hebben gelovet horen Heer,</l>
<l>Datzi my nemen zullen dat lijf,</l>
<l n="4460">Ende brengen mijn bloet, sonder blijf,</l>
<l>Hem; maer t'ierst dat zi my zien</l>
<l>Ende spreken, zo en zal des niet gescien,</l>
<l>Ick zal met hem henevaren,</l>
<l>Ende du zals hene gaen, twaren,</l>
<l n="4465">Daer dat volck es van den Grale</l>
<l>Ende dijn boeck sal telken male</l>
<l><pb n="47"/>Lief zijn, die daer meer af visiert,</l>
<l>Ende hy en wert niet gecalengiert;</l>
<l>Want niet en zijn der Apostele woert,</l>
<l n="4470">Zi en scriven dat zi hadden gehoert,</l>
<l>Ende datzi zagen ende anders niet;</l>
<l>Maer dat en es my niet gesciet</l>
<l>Anders, dan ick dy hebbe vertrecket;</l>
<l>Also als ick ben bedecket</l>
<l n="4475">Daer ick wille, telker stede,</l>
<l>Also wert deze hystorie mede</l>
<l>Ende luttel ieman sal hoer gewagen.</l>
<l>Alsi volmaket es zalstu ze dragen</l>
<l>In dat lant daer du hene zals tyden,</l>
<l n="4480">Ende ick moet met dengenen ryden,</l>
<l>Die scire zullen zoecken my,</l>
<l>Ende dan kome ick weder te dy.</l>
<l>Ende alse du dit heves volent</l>
<l>Zalstu zijn in hoer convent</l>
<l n="4485">Ende samelen dinen boeck in den haren;</l>
<l>Dus wert onze pine groet, twaren.</l>
<l>Alsi dit hebben, zullen zi te meere</l>
<l>Vor ons bidden onsen Here.</l>
<l>                Twe boecken zijn er nu met desen,</l>
<l n="4490">Dit zal een scone boeck wesen;</l>
<l>Ende beide spreken van ener zaken;</l>
<l>Nu moet ick ander ieesten maken.</l>
</div>
<div type="chapter"><head type="chapter">Hoe Vertegier koninck woude werden; ende hier begint dat derde boeck.</head>
<l>In desen boecke zuldy verstaen</l>
<l>Van groten stryde, sonder waen,</l>
<l n="4495">Want Engelant hadde menich iaer</l>
<l>Gestaen, dat leest men ons voerwaer,</l>
<l>Eer die koninge worden kerstijn.</l>
<l>Maer al die koninge, die hebben gesijn,</l>
<l>En staet my niet te brengene voert,</l>
<l n="4500">Sonder die toter hystorien behoert.</l>
<l>Die alle die koninge wille weten,</l>
<l>Die dat lant te voren hadden beseten,</l>
<l>Ende hoer verlies ende hoer waengen,</l>
<l>Die lese die hystorien van Britaengen,</l>
<l n="4505">Die Brutus boeck geheten es;</l>
<l>Meester Martijn, zijt zeker des,</l>
<l>Van Rore dichte dat wten Latyne</l>
<l>In dat Romans met zyner pine;</l>
<l>Daerinne vindy dese hystorie gans.</l>
<l n="4510">Een koninck was ende heet Constans,</l>
<l>Hi was lange koninck, leest men my,</l>
<l>Hi hadde sconer zone dry;</l>
<l>Hi dade den outsten heten doen</l>
<l>Moynes, den anderen Pandragoen,</l>
<l n="4515">Ende Uter was die derde genant.</l>
<l>Daer was een man in Constans' lant,</l>
<l>Die was geheten Vertegier,</l>
<l>Een stout ridder ende een fier,</l>
<l>Ende wiste der werelt wijsheit wel.</l>
<l n="4520">Constans was out ende vel</l>
<l>In eene ziecheit ende bleef doet;</l>
<l>Mettien was daer die twivel groet,</l>
<l>Wien datmen koninck maken zoude.</l>
<l>Doe droegen overeen die oude,</l>
<l n="4525">Ombe dat Moynes die outste waer,</l>
<l>Dat men hem koninck koes aldaer,</l>
<l>Alwas hi ionck, dat en waer niet scone,</l>
<l>Gave men ieman anders die krone.</l>
<l>Dit lovede mede Vertegier.</l>
<l n="4530">Men wyede hem koninck, leset men hier,</l>
<l>Ende makede Vertegier drossate.</l>
<l>Nu was daer stout volck wtermate</l>
<l>Heiden, ende die hieten Sennes</l>
<l>Ende zi plegen dickewile des</l>
<l n="4535">Dat zi optie Kerstene vochten</l>
<l>Enten koninck in scaden brochten.</l>
<l>Ende Vertegier dade met den rike</l>
<l>Sinen wille, want zekerlike</l>
<l>Die koninck Moynes was niet out</l>
<l n="4540">Ende dat volk was Vertegier hout;</l>
<l>Hi wist wael, dat men hem hielt vroet,</l>
<l>Des verhief hi hem in zinen moet,</l>
<l>Ende sprack eens met zinen monde,</l>
<l>Dat hi hem strides niet onderwonde,</l>
<l n="4545">Want hi wael oeck wiste mede,</l>
<l>Dat nyeman hem mochte doen dat hi dede.</l>
<l>Dus dade hi hem wten twisten.</l>
<l>Als die heidene dit wisten,</l>
<l><pb n="48"/>Dat hi den strijt hadde gelaten,</l>
<l n="4550">Namen zi groet volck wtermaten</l>
<l>Ende quamen opten koninck sciere.</l>
<l>Die koninck clagede dat Vertegiere,</l>
<l>Ende zeide: "helpt ons honden dat lant,</l>
<l>Wy hebben menegen viant;</l>
<l n="4555">Dit lant staet al tot uwen gebode".</l>
<l>Vertegier sprack: "by Gode,</l>
<l>Ick vaer heen myner straten,</l>
<l>Die anderen helpen iu, die my haten,</l>
<l>Want my nyeman gebidden en kan,</l>
<l n="4560">Dat ick my iet kere daeran".</l>
<l>Vertegier die antworde also,</l>
<l>Des was die koninck herde onvro</l>
<l>Entie ander die daer hoerden toe.</l>
<l>Die coninck nam sijn heer doe</l>
<l n="4565">Ende quam tegen die heidine;</l>
<l>Die Sennes verwonnen die sine.</l>
<l>Des hadden die Kerstene toren,</l>
<l>Ende zeiden: "wy hebben vele verloren;</l>
<l>Dit en waer ons niet gesciet alhier,</l>
<l n="4570">Hadde met ons gesijn Vertegier".</l>
<l>Dus begonsten si den koninck haten;</l>
<l>Lange stont dit wtermaten</l>
<l>So dat zi zeiden: "die koninck es quaet</l>
<l>Wy en gelyden niet, dat dit dus gaet".</l>
<l n="4575">So quamen si toten drossate,</l>
<l>Ende zeiden: "lange wtermate</l>
<l>Hebbewy gesijn [als] sonder Heer,</l>
<l>[Want] dese en doech min noch meer,</l>
<l>Weest onse Here, daer en es geen man</l>
<l n="4580">Die dat bet volbrengen kan"!</l>
<l>Hi zeide: "dat ne mach niet zijn</l>
<l>Also lange alse levet die Here mijn".</l>
<l>Zi zeiden: "beter waer ons vele</l>
<l>Verliepe hem die doet zine kele"!</l>
<l n="4585">Vertegier zeide: "waer hi doet,</l>
<l>Ende wouden dan die genoet,</l>
<l>Ick woude dan koninck wesen".</l>
<l>Zi hoerden wael spreken desen</l>
<l>Ende dachten wat dat mochte bedieden.</l>
<l n="4590">Mittien zi alle danen schieden</l>
<l>Sciere zi te lande quamen</l>
<l>Ende berieden hem te samen.</l>
<l>Een was daer die die tale zeide,</l>
<l>Die hem Vertegier te voren leide;</l>
<l n="4595">Doe zeide daer een te hant saen:</l>
<l>"Dat es best dat wine doet slaen,</l>
<l>So mach die drossate merken des,</l>
<l>Datti by ons dan koninck es;</l>
<l>Dan sal hi hem an ons keren;</l>
<l n="4600">Dus mogewy werden grote heren".</l>
<l>Doe namen si hen twelve saen,</l>
<l>Die horen koninck doet zouden slaen.</l>
<l>Dese twelve zijn nu komen,</l>
<l>Daer zi horen koninck hebben vernomen;</l>
<l n="4605">Beide met zwerden ende met kniven</l>
<l>Liepen zi horen here ontliven,</l>
<l>Ende zi haddene te hant verslegen</l>
<l>Want daer nyeman en street tegen.</l>
<l>Tot Vertegier quamen zi mettien,</l>
<l n="4610">Ende zeiden: "nu zalt gescien,</l>
<l>Dat gy zult wesen here groet,</l>
<l>Want wi hebben den koninck doet'.</l>
<l>Alse dit Vertegier vernam,</l>
<l>Doe liet hi, of hi ware gram,</l>
<l n="4615">Ende zeide: "gy dadet quaetheit groet,</l>
<l>Dat gy sloecht uwen here doet;</l>
<l>Vliet henen, dat es mijn raet,</l>
<l>Dat iu dat gerechte niet en verslaet;</l>
<l>My es leet dat gy hier zijt".</l>
<l n="4620">Zi rumeden dat hues ter zelver tijt.</l>
<l>Dus bleef die koninck Moynes doet.</l>
<l>Doe versamelden hem die genoet</l>
<l>Ombe te kiesene enen Heer.</l>
<l>Vertegier, als ick zeide eer,</l>
<l n="4625">Hadder meest die hem toe horen;</l>
<l>Dus wart hi koninck daer gekoren.</l>
<l>Twe goede man waren ginder,</l>
<l>Die hilden die twe ander kinder,</l>
<l>Uter ende Pendragoene,</l>
<l n="4630">Doe si vernamen van dezen doene,</l>
<l>Dat men Vertegier koninck koes.</l>
<l>Si gedachten dat Moynes verloes</l>
<l>Sijn lijf by sinen valscen rade;</l>
<l>Elck vraeghde ander wat hi best dade.</l>
<l n="4635">"Nadien", sprack die ene, "dat hine versloech,</l>
<l>Ende als hi machtech es genoech,</l>
<l>Sal hi dese doden beide gader:</l>
<l>"Wy minden Constante, horen vader,</l>
<l>Hi goedede ons met sconen lene,</l>
<l n="4640">Wy minnen die kinder, al zijn zi clene;</l>
<l><pb n="49"/>Dat es quaet latewy ze doet slaen,</l>
<l>Alse wyze in hoede hebben ontfaen".</l>
<l>Overeen droegen zi beide doen,</l>
<l>Dat zi wten lande ontfloen,</l>
<l n="4645">Ende die kinder met hem beide</l>
<l>Ten Oestewert voeren zi gereide,</l>
<l>Want danen waren zi geboren.</l>
<l>Dus zijn zi gevloen te voren,</l>
<l>Ende nembermeer en spreke ick daervan</l>
<l n="4650">Eer my die historie bringet daeran;</l>
<l>Maer dat seggic iu zonder sparen,</l>
<l>Zi waren gevloen twaren</l>
<l>Tote Atens in ene poert,</l>
<l>Die men Borges noemen hoert;</l>
<l n="4655">Daer waren zi lange inne gevoedet;</l>
<l>Elck man mercke, die dat gevroedet,</l>
<l>Dat men niet verliesen en kan</l>
<l>Dat men doet dor goede man.</l>
<l>By deser tale proevet metter vart</l>
<l n="4660">Dat Vertegier doe koninck wart.</l>
<l>Doe hi gewyet was koninck met vreden,</l>
<l>Quamen tot hem die gene die deden</l>
<l>Van den koninck Moynes die moert.</l>
<l>Hi dade ze vaen ende bringen voert,</l>
<l n="4665">Maer hi makede eerst samblant</l>
<l>Of hi ze niet en hadde bekant:</l>
<l>"Dor ons", zeiden zi, "hebdy dese eer,</l>
<l>Dor iu sloegewy onzen heer".</l>
<l>Hi zeide: "gy hebbet iu zelven bedragen</l>
<l n="4670">Dat gy den koninck hebbet geslagen;</l>
<l>Zo zoude gy my oeck haddy des macht;</l>
<l>Ick zal my des hoeden, heb ick geacht".</l>
<l>"Here", zeiden zi, "dor uwer vromen</l>
<l>Zijn wy te deser scaden komen".</l>
<l n="4675">Die koninck sprack: "ick sal iu leren,</l>
<l>Hoe men zal eeren dusdane heren".</l>
<l>Hi nam ze alle twelve te samen,</l>
<l>Ende bontse an perde by den hamen,</l>
<l>Ende sleepte ze in so menegen sticken,</l>
<l n="4680">Dat mense niet en konde gemicken.</l>
<l>Die hi verdede aldus met crachte</l>
<l>Lieten een herde groet geslachte,</l>
<l>Die quamen te Vertegier daerachter</l>
<l>Ende zeiden: "koninck, groten lachter</l>
<l n="4685">Hebdy ons gedaen hiermede,</l>
<l>Dat men onze mage aldus verdede,</l>
<l>Wi en dienen iu gerne nembermeer".</l>
<l>Alsi hem dregheden aldus zeer,</l>
<l>Wart Vertegier vererret daertegen,</l>
<l n="4690">Ende zeide, dat en waer dat zi zwegen</l>
<l>Dat zelve dede hi hem gereet.</l>
<l>Zi spraken alse die hem hadden leet:</l>
<l>"Du zals ons dreghen Vertegier,</l>
<l>Also vele als dy voeget hier;</l>
<l n="4695">Maer opdat onse vriende ende onze mage</l>
<l>Geduren, du zals alle dage</l>
<l>Strijts genoech hebben ende rouwen;</l>
<l>Wy wten ons hier diner trouwen;</l>
<l>Want du en bist niet die gerechte heer,</l>
<l n="4700">Ende dat lant en bestaet dy min noch meer,</l>
<l>Du houds dat tegen recht ende tegenGode;</l>
<l>Ende weet oeck wael al zulker dode</l>
<l>Zalstu sterven als onze vrient,</l>
<l>Want du heves des wael verdient".</l>
<l n="4705">Zi gingen danen. Als hi vernam</l>
<l>Dat dreghen, wart hi gram;</l>
<l>Hi en mochte daer niet ombe doen een haer;</l>
<l>Want hi en hadde die macht niet daer.</l>
<l>                Constans lant, dus leest men hier,</l>
<l n="4710">Hilt dus lange Vertegier;</l>
<l>Maer hier af quam, dat die baroene</l>
<l>Tegen hem waren in allen doene,</l>
<l>Ende oeck tegen hem vochten,</l>
<l>Wantzi groet volck tegen hem brochten,</l>
<l n="4715">Ende veroerlogeden zijn rijcke</l>
<l>Ende roveden dat geweldelike.</l>
<l>Dus hielt hi lange stont die lande</l>
<l>Ende vacht tegen sine viande</l>
<l>So lange, datti ze alle verwan.</l>
<l n="4720">Doe wart hi quaet op sine man</l>
<l>Ende op sine gemene diet.</l>
<l>Doe en condenzi dat langer liden niet,</l>
<l>Ende streden tegen hem gemeenlike</l>
<l>Ende namen hem vele van sinen rike</l>
<l n="4725">Ende zetten hem an met alder kracht;</l>
<l>Ende Vertegier hevet hem gedacht,</l>
<l>Dat hi scade zoude hebben des,</l>
<l>Ende ontboet doe an die Sennes,</l>
<l>Dat hi woude maken vrede;</l>
<l n="4730">Si waren blide, dat men dat dede,</l>
<l><pb n="50"/>Een Senne was daer, die hete Angwes</l>
<l>Die metten koninck ontfangen es,</l>
<l>Die diende den koninck lange tijt</l>
<l>Dien maeckte hi here over den strijt.</l>
<l n="4735">Hi zeide: "Here, ick zegget dy gereet,</l>
<l>Dat dy dijn volck hevet leet";</l>
<l>Ende oeck zeide hi hem een ander tale,</l>
<l>Die men niet en kan vertrecken wale;</l>
<l>Ende oeck zeide hi hem daertoe</l>
<l n="4740">Waerby dat waer ende oeck hoe;</l>
<l>Ende Vertegier nam Angwes dochter</l>
<l>Des waren hem die Sennes te sochter,</l>
<l>Ende wat Angwes noch meer dede,</l>
<l>En vertelle ick al niet hier ter stede;</l>
<l n="4745">Maer die Kerstene waren des gram,</l>
<l>Dat Vertegier sine dochter nam,</l>
<l>Ende vele liede zeiden daeraf,</l>
<l>Dat hi ziner eer vele begaf</l>
<l>Ombe dat zijn wijf heiden was.</l>
<l n="4750">Vertegier proefde wel das,</l>
<l>Dattene zine liede niet en minden,</l>
<l>Hi gedachte van Constans kinden,</l>
<l>Al waren zi verre wech gehouden,</l>
<l>Dat zi noch weder komen zouden;</l>
<l n="4755">Hi wiste wael, quamen zi te lande,</l>
<l>Dattet waer ombe sine scande,</l>
<l>Ende dachte, dat hi maken woude</l>
<l>Enen torre te zinen behoude,</l>
<l>Den nyeman gewinnen mochte,</l>
<l n="4760">Ende dat men steenmeester brochte,</l>
<l>Die maken zouden zulke stene,</l>
<l>Dattene wonne man negene.</l>
</div>
<div type="chapter"><head type="chapter">Hoe Vertegier enen torre dede maken, ende hoe men Merline voer zoecken.</head>
<l>Nu dede Vertegier alte hant</l>
<l>In ene stede bringen kalck ende sant,</l>
<l n="4765">Ende dede morter maken saen,</l>
<l>Ende hiet dat werck bestaen;</l>
<l>Maer boven der aerden en quamen zi nie</l>
<l>Meer dan vier vademe ofte drie,</l>
<l>Die aertbeve was daer alzo groet,</l>
<l n="4770">Dat die torre al neder scoet</l>
<l>Alsof hi al gader zinken zoude.</l>
<l>Des en lieten zi niet also houde,</l>
<l>Alse dat scudden was vergaen,</l>
<l>Zi en hebben dat werck weder bestaen,</l>
<l n="4775">Zi maeckten t dicke, maer die torre brack al;</l>
<l>Vertegier die sach dat wal,</l>
<l>Dat die torre dus moeste glyden;</l>
<l>Hi zeide, hi en konde niet verblyden,</l>
<l>Eer hi wiste waerby dat waer,</l>
<l n="4780">Ende dade ontbieden harentaer,</l>
<l>Sine wyze liede al byzonder,</l>
<l>Sine wyze liede al byzonder,</l>
<l>Ende zeide hem al dat wonder;</l>
<l>Hi bat dat men hem geriede.</l>
<l>Doe zeiden alle zine liede:</l>
<l n="4785">"Here, dat en mach nyeman weten,</l>
<l>Hi en zij goet clerck vermeten</l>
<l>Want in horen boecken staet</l>
<l>Dat ons te kinnene waer quaet".</l>
<l>Die koninck zeide: "gy zegget waer";</l>
<l n="4790">Die wiseste clercke ontboet hi daer,</l>
<l>Ende zeide hem van den torre al bloet;</l>
<l>Des hadde hem allen wonder groet.</l>
<l>Hi nam die wyseste daer allene,</l>
<l>Ende zeide: "weetdy dinck negene,</l>
<l n="4795">Waerby mijn torre niet en staet;</l>
<l>Ick bidde iu, dat gy gevet raet,</l>
<l>Ende zegget my wat den torre let;</l>
<l>En zegdy des niet, ick blive ontset".</l>
<l>Doe hem die koninck dit hadde bediet,</l>
<l n="4800">Zi zeiden zi en wisten des niet,</l>
<l>Maer hier zijn zulcke, die konnen zien</l>
<l>Aen den sterren waerby dat mach gescien.</l>
<l>Hi zeide: "zoecket onder iu lieden</l>
<l>[Sulcke] die dit konnen bedieden</l>
<l n="4805">Dat mijn torre niet en staet,</l>
<l>Ende geeft my den besten raet".</l>
<l>Elck vragede den ander of hi iet wiste</l>
<l>Enege dinck van gener liste;</l>
<l>Ende twe die treckeden hem daer voert,</l>
<l n="4810">Ende zeiden: "wy hebben gehoert</l>
<l>Genoech, wanewy, van deser aert";</l>
<l>So lange datter zevene waert.</l>
<l><pb n="51"/>Den koninck togede men die zevene;</l>
<l>Hi vraeghde hen by horen levene</l>
<l n="4815">Ofte zi zouden weten wel,</l>
<l>Waerby die torre so dicke vel?</l>
<l>"Ja, wy", zeiden zi, "zoudet iemant weten".</l>
<l>Die koninck hevet hem vermeten</l>
<l>Horen willen al te gevene.</l>
<l n="4820">Die raet sciet, maer die zevene</l>
<l>Bleven daer metten koninge,</l>
<l>Ende pijnden om dese dinge,</l>
<l>Ende studeerden al gemene;</l>
<l>Maer zi en vonden zake maer ene;</l>
<l n="4825">Ende zi en was, groet noch clene,</l>
<l>Niet een twint van genen stene;</l>
<l>Des waren zi alle tongemake.</l>
<l>Vertegier hiet haesten die zake,</l>
<l>Ende dade die clercke vor hem komen,</l>
<l n="4830">Ende zeide: "wat hebdy vernomen?"</l>
<l>Zi zeiden: "dat es een grote dinck</l>
<l>Dattu aen ons zoecks, here koninck!</l>
<l>Beide noch achte dage, wy en willen niet meer".</l>
<l>Die koninck sprack: "dat doe ick eer,</l>
<l n="4835">Siet dat gy my dat zegget dan".</l>
<l>Te rade gingen die zeven man;</l>
<l>Die ene zeide: "wetegy, heren,</l>
<l>Waer hen die zaken mogen keren?"</l>
<l>Die wyseste sprack: "koemt alle gemene</l>
<l n="4840">Elck na den anderen te my allene,</l>
<l>Ende zegget my, wat gy hier af diet,</l>
<l>Ick en openbaer in anders niet,</l>
<l>Gy en willet dat dan alle raden".</l>
<l>Zi zeiden, dat zi dat gerne daden.</l>
<l n="4845">Elck ginck allene toten clerck,</l>
<l>Ende hi vraeghde ombe dat werck;</l>
<l>Alle spraken si gemene:</l>
<l>"Wy en weten niet van den stene;</l>
<l>Een ander dinck, zien wy, twaren,</l>
<l n="4850">Dat een kint van zeven jaren</l>
<l>Geboren es sonder eertschen vader".</l>
<l>Dit zeiden die zesse allegader.</l>
<l>Ende alsi dit hadde gehoert,</l>
<l>"Koemt alle zesse", zeide hi voert.</l>
<l n="4855">Si quamen, ende hi sprack ter stonde:</l>
<l>"Gy spreket alle wt enen monde,</l>
<l>Want gy zegget alle gemene</l>
<l>Dat gy niet en wetet van den stene</l>
<l>Al met alle niet een twint,</l>
<l n="4860">Ende dat geboren es een kint</l>
<l>Van zeven jaren zonder eertscen vader;</l>
<l>Dat es, dat gy zegget alle gader.</l>
<l>Maer ick zegge iu, gelovet des my,</l>
<l>Dat hier nyeman en zy,</l>
<l n="4865">Hi en sach dat hem, zonder blijf,</l>
<l>Dat kint zoude nemen dat lijf;</l>
<l>Oeck zeggick dat zelve alse gy,</l>
<l>Ende dit hebdy gezwegen my".</l>
<l>Doe zeide die ene: "doet mynen raet,</l>
<l n="4870">Gy behoudet dat lijf, hoe dat gaet,</l>
<l>Ende dat duncket my wesen goet".</l>
<l>"Nu zegget wat men dan best doet,</l>
<l>Gy hebbet gesien al dat wy zagen</l>
<l>Helpet ons onse lijf ontdragen".</l>
<l n="4875">Degone sprack: "verstaet my wale,</l>
<l>Laet ons zeggen al ene tale,</l>
<l>Dat die torre niet en mach staen,</l>
<l>In dat fondament en zij gedaen</l>
<l>Dat bloet van den kinde ierst te voren,</l>
<l n="4880">Dat zonder eertscen vader es geboren,</l>
<l>Ende waer dat daerinne, so stonde hi scier.</l>
<l>Laet ons dit zeggen Vertegier</l>
<l>Al over een, dat es best gedaen;</l>
<l>Dus mogewy metten live ontgaen,</l>
<l n="4885">Ende doden daer onse doet an staet;</l>
<l>Den koninck zullen wy geven raet,</l>
<l>Dat hi dat levendich niet zien en moet</l>
<l>Maer die dat ierst ziet, hi bringe dat bloet".</l>
<l>Dus hebben zi den raet geslechtet,</l>
<l n="4890">Ende hebben den koninck zo berechtet.</l>
<l>Die ene zeide: "wy en zagen niet te samen</l>
<l>Die wijsheit, die wy vernamen.</l>
<l>Maer elck zal zeggen dat hi sach,</l>
<l>Dat men dat beste kiesen mach".</l>
<l n="4895">Dus daden zi tverstaen met liste,</l>
<l>Dat die een van den anderen niet en wiste.</l>
<l>Die koninck hoerde elcken byzonder,</l>
<l>Ende doe zi zeiden dat wonder,</l>
<l>Zeide hi: "mach zijn een kint zonder vader,</l>
<l n="4900">So mach dese dinck allegader,</l>
<l>Dat gy zegget, wesen wale;</l>
<l>Want gy zegget al ene tale".</l>
<l>"Here", zeiden zi, "nu zegget ons dat woert".</l>
<l>Die koninck zeide: "dat gy hebbet gehoert,</l>
<l><pb n="52"/>4905  Dat es al eens dat gy hebbet gesecht".</l>
<l>Doe antworden die clerke echt:</l>
<l>"Here, nu doet onsen raet hiernaer".</l>
<l>"Ja", zeide hi, "mochte dat wesen waer,</l>
<l>Dat een kint waer zonder vader?"</l>
<l n="4910">"Jaet", zeiden zi allegader.</l>
<l>Hi hete ze hoeden toter stonden,</l>
<l>Dat men dit hadde ondervonden.</l>
<l>Zi zeiden: "en ziet noch en spreket dat kint</l>
<l>Maer alre ierst dat men dat vint,</l>
<l n="4915">Sal men dat doden ende bringen dat bloet;</l>
<l>Die torre sal staen, eest dat men dat doet".</l>
<l>Quaetheit was dat, al dat zi dachten.</l>
<l>Vertegier hi dade ze wachten;</l>
<l>Men gaf hem des zi hadden noet.</l>
<l n="4920">Die koninck hem twelve doe ontboet,</l>
<l>Dat zi voeren twe ende twe te zamen,</l>
<l>Dat zi zulck een kint vernamen,</l>
<l>Ende dade hem zweren terstonden,</l>
<l>Datsi dat doden, alsi dat vonden.</l>
<l n="4925">Nu merket, hoe hi dat zoeken doet:</l>
<l>Zi voeren enwech, tors ende te voet,</l>
<l>Die boden in vremden lande,</l>
<l>Ende ember twe ende twe in hande;</l>
<l>So lange dat twe messelgiere</l>
<l n="4930">Gemoeten tween, doe wasser viere.</l>
<l>Die vier voeren zo lang te samen,</l>
<l>Dat zi tenen dorpe quamen,</l>
<l>Daer liepen herde vele kinder</l>
<l>In enen mersche, meer ende minder,</l>
<l n="4935">Ende sloegen daer enen bal.</l>
<l>Merlijn, die dit wiste al,</l>
<l>Sach die boden, want hi was daer,</l>
<l>Ende hi trat een deel daer naer,</l>
<l>Ende gaf den rikesten enen slach</l>
<l n="4940">Van den dorpe, dat hi lach,</l>
<l>Met ener kolven vor sine scene,</l>
<l>Omdatten scelden zoude degene.</l>
<l>Dat kint sprack te Merlijne waert:</l>
<l>"Onreine, vaderloze bastaert"!</l>
<l n="4945">Die boden hoerden dat allegader,</l>
<l>Dat dat kint waer zonder vader.</l>
<l>Si quamen toten kinde, dat weende,</l>
<l>Ende vrageden hem, wat dat meende?</l>
<l>Hi zeide: "dit es enes wives zone,</l>
<l n="4950">Die niet en weet wie was degone,</l>
<l>Die dat kint an haer wan.</l>
<l>Alse Merlijn hoerde spreken den man,</l>
<l>Sprack hi te hant te hemwaert:</l>
<l>"Ick ben, dien gy zoecken vaert;</l>
<l n="4955">Gy zwoert my te dodene scier,</l>
<l>Ende mijn bloet te bringene Vertegier".</l>
<l>Zi zeiden: "wanen quam dy dat te voren"?</l>
<l>"Ick weet wel, dat gy dat hebbet gezworen",</l>
<l>Antworde Merlijn daer twaren.</l>
<l n="4960">Zi zeiden: "wilstu met ons varen"?</l>
<l>Hi sprack: "ick vruchte mijn leven,</l>
<l>Maer wildy my des zekerheit geven,</l>
<l>Zo woudick met iu heen met allen,</l>
<l>Ende zegge wat den torre doet vallen,</l>
<l n="4965">Daer gy mijn bloet willet brengen onder".</l>
<l>Doe zi dit hoerden, haddet hem wonder</l>
<l>Ende zeiden: "wonder zeget dit kint;</l>
<l>Wy en doen hem niet een twint".</l>
<l>Elck zeide: "ick zal my eer verzweren,</l>
<l n="4970">Eer ick den kinde iet zal deren".</l>
<l>Merlijn sprack: "gy zult, met trouwen,</l>
<l>Herbergen met myner vrouwen,</l>
<l>Ick moet hebben horen orlof</l>
<l>Ende des mans, die woent met haer in den hof".</l>
<l n="4975">"Wy zullen daer", zeiden zi, "gerne gaen".</l>
<l>Merlijn leidese vor hem zaen</l>
<l>Te ziner moeder, die was begeven</l>
<l>Nonne, ende leide een heilech leven.</l>
<l>Ende Merlijn ontfinck se wel gereet.</l>
<l n="4980">Alse doe alle waren gebeet,</l>
<l>Leide hi ze te Blasise zaen,</l>
<l>Ende zeide: "dese zochten my ombe verslaen".</l>
<l>Hi zeide toten boden: "zegget hem nu</l>
<l>Hieraf die waerheit, des biddick iu;</l>
<l n="4985">Ick zoude dat wel weten, lieget gy iet".</l>
<l>Zi zeiden: "du en lieges niet,</l>
<l>Maer ick zie wel, dattu zegges waer".</l>
<l>Merlijn zeide: "nu hoert daer naer:</l>
<l>Gy zijt gesent van Westen hier</l>
<l n="4990">Van enen koninck, heet Vertegier,</l>
<l>Die maeckte enen borch wel fier;</l>
<l>Alzi es drie vademe ofte vier</l>
<l>Hoge, valt zi neder zonder merren;</l>
<l>Dit doet Vertegier vererren,</l>
<l><pb n="53"/>4995  Sodat hi ombe clerke zende,</l>
<l>Doe en was daer nieman die bekende</l>
<l>Waerby hy vel; doe worpen zi lot,</l>
<l>Nochtan bleven zi des even zot;</l>
<l>Doe vonden zi dat ick was geboren</l>
<l n="5000">Ende hem duchte, datzi verloren</l>
<l>Alle by my zouden wesen,</l>
<l>Ende droegen overeen binnen desen,</l>
<l>Datzi my doet zouden doen slaen,</l>
<l>Ende zeiden, dat die torre zoude staen</l>
<l n="5005">Als mijn bloet waer daeronder.</l>
<l>Vertegier dien hadde des wonder,</l>
<l>Ende meende dat dat waer waer,</l>
<l>Ende dade my zoecken daernaer.</l>
<l>Die clercke hieten hem enten boden,</l>
<l n="5010">Dat zi my ember zouden doden</l>
<l>Tierst dat zi my vinden mochten,</l>
<l>Ende mijn bloet met hem brochten.</l>
<l>Doe nam twelf boden die koninck,</l>
<l>Ende dade hem zweren dese dinck,</l>
<l n="5015">Dat zi mijn bloet brengen zouden,</l>
<l>Zo zoude die torre vaste houden;</l>
<l>Van den twelven zijn dit die viere,</l>
<l>Zi quamen nu gereden sciere</l>
<l>Daer gene kinder speelden al</l>
<l n="5020">Ende ick, die weet hoe dat komen zal,</l>
<l>Daer zi mi zochten, ick sloech een kint</l>
<l>Omdattet my zoude scelden gint,</l>
<l>Ende verwijten my myner moeder zonden;</l>
<l>Ick woude dat my dese boden vonden;</l>
<l n="5025">Blasys, vraget hem, of ick zegge waer".</l>
<l>Hi vragede des hem, si liedent daer.</l>
<l>Zi zeiden: "also late ons keren</l>
<l>God te lande waert met eren,</l>
<l>Als hi en lieget niet een woert".</l>
<l n="5030">Blasys zeide, als hi dit hoert:</l>
<l>"Hi zal noch wesen herde vroet,</l>
<l>Dat waer scade dat gine verdoet".</l>
<l>"Wy breken liever onsen eet,</l>
<l>Dan wy hem daden ienech leet;</l>
<l n="5035">Hi kan zovele, hi wale verstaet</l>
<l>Of wy tot hem oeck dragen haet".</l>
<l>Blasys zeide: "gy zegget waer</l>
<l>Ende ick sal hem roepen naer,</l>
<l>Ende vragen hem dit ende ander saken,</l>
<l n="5040">Des hi my wel vroet sal maken".</l>
<l>Hi riep Merlyne, die was daer wt,</l>
<l>Ombe dat zi woudene overluet</l>
<l>Te samene hebben hoer tale.</l>
<l>Blasys sprack, al zonder hale,</l>
<l n="5045">"Si willen, dat ick dy vragen sal".</l>
<l>"Wat eest?" zeide Merlijn, "zeg dat al".</l>
<l>Hi zeide: "zalstu met hem varen"?</l>
<l>"Ja, ick", antworde Merlijn, "twaren,</l>
<l>Willen zi my geloven gereit,</l>
<l n="5050">Dat men my vor den koninck leit,</l>
<l>Ende my en laten geen quaet gescien</l>
<l>Eer icken spreke ende hebbe gesien".</l>
<l>Si geloveden hem zijn leven.</l>
<l>Blasys sprack: "wilstu my begeven,</l>
<l n="5055">Hoe zal ick my gehelpen konnen</l>
<l>Mettien dat ick hebbe begonnen"?</l>
<l>Hi zeide: "ick en zegge dy min noch meer,</l>
<l>Want du zies, dat onze Heer</l>
<l>My die genade gevet te voren,</l>
<l n="5060">Dat my [die] gene hebben verkoren,</l>
<l>Die my meenden hebben thoren gebode;</l>
<l>Verkoren ben ick oeck van Gode</l>
<l>Te zinen dienste, ick zegge dy hoe:</l>
<l>Dat en doet nieman dat ick doe,</l>
<l n="5065">Want dat en weet nieman also gereet</l>
<l>Dat gescien zal, als ick dat weet;</l>
<l>Want ick weet bet dat zal gescien</l>
<l>Dan alle die in der werelt zijn,</l>
<l>Ende ick moet in dat lant wesen gebrocht</l>
<l n="5070">Daer men my wte hevet gesocht,</l>
<l>Ende daer men my sal geloven,</l>
<l>Naest Gode, onsen Here hierboven,</l>
<l>Bet dan dat je dade man;</l>
<l>Ende du zals mi helpen dan</l>
<l n="5075">Maken dat werck van desen boecken,</l>
<l>Ende ick sal dy somwyle soecken;</l>
<l>Ende vrage ombe Northomberlant</l>
<l>Dat es woeste ende onbekant,</l>
<l>Want die twe deel van den lande</l>
<l n="5080">Seggick dat nieman en kande;</l>
<l>Daer zalstu wonen, ende ick sal dy</l>
<l>Beraden dat dijn orber zy,</l>
<l>Tot algader desen boecken;</l>
<l>Ende du en zals my niet zoecken,</l>
<l><pb n="54"/>5085  Dy zal daer af komen groet geval;</l>
<l>Weetstu wat ick dy geven zal</l>
<l>Ende goeden eynde na dit leven.</l>
<l>Men zal dijn werck gerne hoeren</l>
<l>Ende van Joseph, dien hier te voren</l>
<l n="5090">God, onse Here, gracie gaf,</l>
<l>Alstu gepijnt heves hieraf</l>
<l>Dor hem ende dor zijn geslechte,</l>
<l>Dat God te zinen dienste echte,</l>
<l>Salstu zo vele hebben verdient,</l>
<l n="5095">Dattu zals sijn met Josep vrient</l>
<l>Ende oeck in die geselscap mijn;</l>
<l>Ick zal dy wysen waer zi zijn,</l>
<l>Daer salstu zien die scone gave</l>
<l>Die Joseph ontfinck daer ave,</l>
<l n="5100">Dat hi Jhesum van den cruce dede;</l>
<l>Ende wes zeker oeck daermede,</l>
<l>Dat ick in dat rijke, daer ick zal varen,</l>
<l>Die goede liede zal, twaren,</l>
<l>Doen arbeiden by dage ende by nachte,</l>
<l n="5005">Ick kenne enen van Josephs geslachte</l>
<l>Die grote pine en sal niet komen,</l>
<l>Eer men den vierden koninck sal nomen,</l>
<l>Die sal Artur zijn genant.</l>
<l>Du zals henegaen al te hant,</l>
<l n="5110">Ick sal dy zoeken daer du zals bliven</l>
<l>Ende zeggen wat du zals bescriven;</l>
<l>Wetet oeck wel, dat iu gewerke</l>
<l>Prysen zullen leke ende clerke".</l>
<l>"Ja", sprack Merlijn, "oeck daerna</l>
<l n="5115">Alse dat gescreven es, zo ga</l>
<l>In dat geselscap daer ick sprack ave,</l>
<l>Daer salstu zien die scone gave;</l>
<l>Dinen boeck zalstu met dy dragen,</l>
<l>Gene hystorien na gene sagen</l>
<l n="5120">Ne werden zo wel gepryset ter kuer</l>
<l>Alse van den koninck Artuer,</l>
<l>Ende die dan zal wesen heer.</l>
<l>Dan hevestu verdient die eer,</l>
<l>Die zi hebben al te male,</l>
<l n="5125">Die behoren toten Grale.</l>
<l>Dijn boeck sal daeraf ontfaen zijn woert</l>
<l>Ende hi wert gerne oeck gehoert;</l>
<l>Want luttel woerde zullen zijn in desen</l>
<l>Si en zullen te prysene wesen;</l>
<l n="5130">Dus zal hi waerdich zijn van prise".</l>
<l>Dit sprack Merlijn tote Blasise,</l>
<l>Ende zeide wat hi zoude ontfaen.</l>
<l>Alsene Blasys hadde verstaen</l>
<l>Was hi blyde ende sprack:</l>
<l n="5135">"Merlijn, negeen ongemack</l>
<l>Mach dat my benemen noch geen leet</l>
<l>Ick en zal doen, dat gy my heet".</l>
<l>Merlijn sprack toten boden saen:</l>
<l>"Ick moet te myner moeder gaen,</l>
<l n="5140">Ende nemen orlof an haer".</l>
<l>Doe gingen zi met hem al daer.</l>
<l>Hi sprack: "ick ben al te hande</l>
<l>Ontboden, vrouwe, van vremden lande;</l>
<l>Ombe orlof kome ick tot iu</l>
<l n="5145">Want gy moet Gode dienen nu</l>
<l>Van der gracien, die Hy my gaf,</l>
<l>Ende ick en mach des niet komen af;</l>
<l>Ick moet in vremde lant varen,</l>
<l>Blasys moet oeck enwech, twaren,</l>
<l n="5150">Dus werdy quijt van ons beiden".</l>
<l>Si zeide: "God moete iu geleiden,</l>
<l>Ende ick en ben niet zo vroet</l>
<l>Dat ick iu iet letten moet;</l>
<l>Ick woude dat Blasys hier bliven mochte</l>
<l n="5155">Waer in dat lief". "Neen, dat en dochte</l>
<l>Niet, moeder", sprack doe Merlijn.</l>
<l>Orlof nam hy, dat moeste zijn,</l>
<l>Ende voer metten messelgieren.</l>
<l>Blasys voer enwech in deser manieren,</l>
<l n="5160">Ende ginck daer hem Merlijn hiet,</l>
<l>Die anderen reden, ende spaerden niet,</l>
<l>Den enen dach den anderen voert,</l>
<l>Totdat zi quamen tener poert;</l>
<l>Alset daer was een marketdach,</l>
<l n="5165">Ende Merlijn daer versach</l>
<l>Enen dorper, die twe scoe daer cochte</l>
<l>Ende leder mede, daer men af mochte</l>
<l>Stercke lappen maken saen,</l>
<l>Hi woude pelgrimasye gaen.</l>
<l n="5170">Ende Merlijn loech doe hi ze droech.</l>
<l>Die boden vrageden waerombe hi loech.</l>
<l>Hi sprack: "om den dorper metten scoen,</l>
<l>Proevet wat hi wil metten leder doen,</l>
<l>Hi wil die scoe daermede maken;</l>
<l><pb n="55"/>5175  Ick zegge iu dat in waren zaken:</l>
<l>Eer hi te hues koemt sal hi zijn doet;</l>
<l>Volget hem ende ziet wonder groet".</l>
<l>Hem wonderde des doe zijt hoerden daer.</l>
<l>"Wy zullen weten of dat mach zijn waer!"</l>
<l n="5180">Zi vraeghden den manne metten scoen,</l>
<l>Wat hi metten leder zoude doen.</l>
<l>Hi zeide: "ick salt nu orbaren,</l>
<l>Ick zal pelgrimasye varen".</l>
<l>Kenlick wonder dochtet hem wesen,</l>
<l n="5185">Hoe dat Merlijn wiste van desen,</l>
<l>Ende zi zeiden ter selver stont:</l>
<l>"Dese man duncket ons gesont,</l>
<l>Wy twe zullen hem volgen naer,</l>
<l>Ende zien, of dit mach wesen waer".</l>
<l n="5190">Die twe volgeden hem eene wyle;</l>
<l>Si en gingen niet ene myle,</l>
<l>Dat die man doet vor hen lach;</l>
<l>Si keerden opten selven dach,</l>
<l>Ende zeiden wat zi hadden gesien;</l>
<l n="5195">Die ander antworden mittien:</l>
<l>"Dul waren die clerke zonder waen,</l>
<l>Die ons hieten desen doetslaen;</l>
<l>Liever waer ons dat ons mesquame</l>
<l>Dan men hem zijn leven name".</l>
<l n="5200">Dit zeiden zi heimelike ende met liste,</l>
<l>Si en waenden niet dattet Merlijn wiste;</l>
<l>Ende doe zi quamen bet voert,</l>
<l>Dankede hem Merlijn der woert.</l>
<l>"Waeraf dankdy ons"? zeiden zi,</l>
<l n="5205">"Van dat gy zeidet", antworde hi.</l>
<l>Hem wonderde zere ombe dat woert,</l>
<l>Ende zeiden: "wi en mogen niet woert</l>
<l>Gespreken, du en wetes dat al".</l>
<l>Dus voeren si hene, berch ende dal,</l>
<l n="5210">Ende quamen in Vertegiers koninckrijcke</l>
<l>Eens dages gereden gemeenlyke</l>
<l>Dor ene stat, daer gesciede</l>
<l>Dat zi zagen vele armer liede;</l>
<l>Want men droech daer een kint te grave.</l>
<l n="5215">Die maghe weenden sere daer ave,</l>
<l>Die papen zongen entie clerke.</l>
<l>Merlijn begonde lachen sterke;</l>
<l>"Waerom lachdy"? zeiden die gezellen;</l>
<l>Merlijn begonste hem vertellen,</l>
<l n="5220">Ende zeide: "ziedy genen man</l>
<l>Die ginder woent"? "Ja, wy; wat eest dan"?</l>
<l>"Ende den pape, die daer zinget</l>
<l>Vor den doden, dien men daer bringet?</l>
<l>Die pape zoude met rechte wenen;</l>
<l n="5225">Nu merket, hoe ick dit mach menen:</l>
<l>Dien dat niet en bestaet, sine handen wringet;</l>
<l>Des dat kint es, lude hi zinget".</l>
<l>Si zeiden: "hoe zullen wy dit weten"?</l>
<l>"Gaet, ick dar my wel vermeten,</l>
<l n="5230">Toter moeder, ende vraget haer wes</l>
<l>Dat hoer man zo droevich es?</l>
<l>Soe zal zeggen: "ombe zijn kint".</l>
<l>Segget dan: "dat en bestaet hem twint,</l>
<l>Also wel wetewy dat, alze gy,</l>
<l n="5235">Dat dat met rechte des papen zy</l>
<l>Die ginder zinget alzo hoe,</l>
<l>Ende hi weet wael zelve alzoe"</l>
<l>Dus vraeghden diegene der vrouwen,</l>
<l>Ombe hoers mannes trouwen,</l>
<l n="5240">Also als hem Merlijn hadde geraden.</l>
<l>Soe zeide te hant: "genade,</l>
<l>Ende dat iu God vryse van der Hellen,</l>
<l>Ick zal iu die waerheit vertellen,</l>
<l>En latet mynen here niet verstaen,</l>
<l n="5245">Want hi zoude my doet slaen".</l>
<l>Doe si dit hoerden, gingen zi wanderen,</l>
<l>Ende die ene zeide den anderen:</l>
<l>"Wy en zagen nie", zeiden die vier,</l>
<l>"Waersager van deser manier".</l>
<l n="5250">Dus voeren zi henen metter vaert,</l>
<l>Totdat zi quamen, in ener dachvaert,</l>
<l>Daer Vertegier, hoer here, was,</l>
<l>Ende zi vraeghden Merline das</l>
<l>Wat hi hem tantwordene riede,</l>
<l n="5255">Vor den koninck ende zine liede.</l>
<l>"Wy zullen", zeiden zi, "senden hem tween,</l>
<l>Die zeggen zullen overeen,</l>
<l>Wat ons te voren komen zy;</l>
<l>Wat wilstu dat men zegge van dy"?</l>
<l n="5260">"Laet des my gebruken", sprack Merlijn,</l>
<l>Dat zal tuwer alre vromen zijn;</l>
<l>Want gy zegget dat dor mijn goet,</l>
<l>Ick zegge iu dan wat gy doet,</l>
<l>Ende gy en werdet oeck nember gescouden".</l>
<l n="5265">Si zeiden: "zegget ons, wy zullen dat houden".</l>
<l>"Vaert", zeide hi, "tot Vertegier,</l>
<l><pb n="56"/>Ende zegget, dat gy my hebbet al hier,</l>
<l>Ende dat ick hem, al sonder waen,</l>
<l>Sal zeggen, hoe zijn torre zal staen</l>
<l n="5270">Ombe dat hi my dan alzo rechte</l>
<l>Over die quade, vule knechte,</l>
<l>Die my wouden doen verslaen;</l>
<l>Ende ick zal hem, zonder waen,</l>
<l>Seggen waerombe zi hem dat rieden.</l>
<l n="5275">Dit zegget hem vor al zinen lieden</l>
<l>Ende dan doet dat hi iu heet".</l>
<l>Die boden voeren enwech gereet,</l>
<l>Ende quamen tot Vertegier.</l>
<l>Doe hi ze sach, verblyde hi scier,</l>
<l n="5280">Ende vraeghde, hoe hem dat es gegaen?</l>
<l>Zi zeiden "wael", ende beeten saen,</l>
<l>Ende hoe zi vonden Merline,</l>
<l>Ende al by den wille zine,</l>
<l>Ende dat hi gerne met hem quam.</l>
<l n="5285">Doe die coninck dat vernam,</l>
<l>Hi zeide: "wat zegdy allegader?</l>
<l>En zochtdy niet dat kint sonder vader</l>
<l>Ombedat gy brengen zout zijn bloet"?</l>
<l>Si zeiden: "daer en es geen zo vroet</l>
<l n="5290">Waersager alse es dat kint;</l>
<l>Die clerke en weten niet een twint</l>
<l>Waerby die torre niet en mach staen;</l>
<l>Maer hi zal iu dat zeggen zaen,</l>
<l>Es dat hi vor iu komt met talen;</l>
<l n="5295">Wildy, wy dodene eer wyne halen;</l>
<l>Hem hoeden onser gesellen twe".</l>
<l>Die koninck sprack: "ick en wil niet mee,</l>
<l>Dordy dat nemen op iu allen,</l>
<l>Dat hi zegge wat den torre doet vallen,</l>
<l n="5300">Ende op iu lijf, ick latene leven".</l>
<l>Si zeiden: "ja wy, dat waer quaet gebleven".</l>
</div>
<div type="chapter"><head type="chapter">Hoe Merlijn Vertegier zeide, waerby zijn torre vel, ende van den roden draken ende van den witten draken.</head>
<l>Nu voeren dese boden om Merlijn saen,</l>
<l>Ende Vertegier volghde hem sonder waen;</l>
<l>Alse Merlijn die boden hevet vernomen,</l>
<l n="5305">Hi zeide te hant: "gy hebbet genomen</l>
<l>My op iu lijf". "Dat es waer", zeiden zi:</l>
<l>"Wy hebben dat liever, dan gy</l>
<l>Doet blevet, dat wy ons aventueren".</l>
<l>Ick sal iu losen wel ter kueren",</l>
<l n="5310">Sprack Merlijn, ende voer met hen scier.</l>
<l>Doe gemoeten zi Vertegier.</l>
<l>Merlijn groetene by liever stade,</l>
<l>Ende nam hem buten tenen rade:</l>
<l>"Gy dadet my zoecken", zeide hi, "Heer</l>
<l n="5315">Ombe uwen torre, die iu moyet zeer,</l>
<l>Ende hiet dat men my zoude doet slaen</l>
<l>Ombedat met mynen bloede zoude staen</l>
<l>Iu torre, dat was iu bediet,</l>
<l>Hi loegh, die dat was die iu dat riet;</l>
<l n="5320">Maer zeiden zi dat hi met my</l>
<l>Soude staen, zo seiden zi waerheit dy".</l>
<l>Vertegier sprack tot hem gereet:</l>
<l>"Seghstu my hieraf die waerheit,</l>
<l>Ick sal met hen doen al uwen wille".</l>
<l n="5325">"Nu gawy", zeide Merlijn stille,</l>
<l>"Totten clercken, ick sal hem allen</l>
<l>Vragen wat den torre doet vallen,</l>
<l>Si en zullen dat niet konnen geseggen".</l>
<l>Aldus gingen zi daer leggen</l>
<l n="5330">Die stene van den groeten werke,</l>
<l>Aldus ontboden zi die clerke;</l>
<l>Ende doe zi quamen vor Vertegier</l>
<l>Vraeghde hem Merlijn herde scier:</l>
<l>"Gy heren, hoe valt deze steen"?</l>
<l n="5335">Zi zeiden: "wy en weten dinck negeen</l>
<l>Dan wy zeiden den koninck".</l>
<l>Vertegier zeide: "vremde dinck</l>
<l>Was dat gy my zeidet allegader,</l>
<l>Dat ick zoude doen zoecken zonder vader</l>
<l n="5340">Een kint; ick en weet hoe dat is vonden".</l>
<l>Merlijn sprack tenselven stonden:</l>
<l>"Over dul houdet gy den koninck,</l>
<l>Dat gy dadet zoecken zulken kint,</l>
<l>Dat en was niet te ziner vromen.</l>
<l n="5345">Gy vondet, dat ter erden was komen</l>
<l>Een kint zonder eertschen vader,</l>
<l>Dat doden zoude iu alte gader,</l>
<l>Ende dadet den koninge dat verstaen,</l>
<l>Dat hi dat kint dade doet slaen,</l>
<l n="5350">Ende leide in dat fondament zijn bloet,</l>
<l>Die torre zoude dan wesen goet.</l>
<l><pb n="57"/>Dit zeidy om te lengene iu lijf".</l>
<l>Elck wart vervaert als een keytijf,</l>
<l>Alse die sterven waenden doe.</l>
<l n="5355">Merlijn sprack den koninck toe:</l>
<l>"Here nu moechdy wael verstaen,</l>
<l>Dat zi my niet en willen verslaen</l>
<l>Omb uwen torre, maer omb hoer leven;</l>
<l>Vrage des hem daer ick zij beneven</l>
<l n="5360">Si en zullen des loechenen niet een haer".</l>
<l>Die koninck zeide: "zeghet hi my waer"?</l>
<l>"Ja hi", zeiden zi alle gereet,</l>
<l>"Maer wy en weten niet, hoe hi dat weet,</l>
<l>Ende wy bidden iu, here goet,</l>
<l n="5365">Dat gy ons niet en verdoet,</l>
<l>Eer wy dan zien, sonder waen,</l>
<l>Hoe die torre by hem sal staen".</l>
<l>Merlijn sprack: "gy en stervet niet</l>
<l>Eer gy dat metten ogen ziet".</l>
<l n="5370">Doe sprack Merlijn tot Vertegier:</l>
<l>"Gy zoudet gerne weten scier,</l>
<l>Wat dit werck dus vallen doet;</l>
<l>Wilstu doen wat my duncket goet,</l>
<l>Gy zult die waerheit weten scier:</l>
<l n="5375">Onder den torre es een rivier</l>
<l>Ende onder den watre zijn twe steen;</l>
<l>Twe draken, die no groot noch cleen</l>
<l>En zien, zijn daeronder groet,</l>
<l>Die ene es wit, die ander roet.</l>
<l n="5380">Die ene weet wael, dat die ander es daer;</l>
<l>Alse hem die last dan wert te zwaer</l>
<l>Maken zi zo groet baraet,</l>
<l>Dat al vallet dat op hem staet.</l>
<l>Doe dat bezoecken, du zals dat vinden,</l>
<l n="5385">Ende doet my hangen ende binden</l>
<l>Ne vindestu dat niet, ende oeck verworgen;</l>
<l>Ende vindestu dat, laet gaen myne borgen".</l>
<l>Die koninck zeide: "zegstu my waer,</l>
<l>So en is nergen, verre noch naer,</l>
<l n="5390">Man zo wijs noch zo vroet;</l>
<l>Maer zech, hoe men dit best doet".</l>
<l>Merlijn sprack: "met meneger kerre</l>
<l>Sal men die erde nemen verre".</l>
<l>Te hant die koninck dat doen dede,</l>
<l n="5395">Dit dochte den lieden dullechede</l>
<l>Al en dorstensi hem des niet bevroeden.</l>
<l>Merlijn dade die clerke hoeden.</l>
<l>Men wachte ginder lange stonden,</l>
<l>So lange dat zi dat water vonden;</l>
<l n="5400">Doe ontboet men Vertegier,</l>
<l>Ende hi brochte daer Merlyne scier;</l>
<l>Si zien dat water herde groet</l>
<l>Entie koninck hi ontboet</l>
<l>Hem twe, aldaer zijn raet an stoet,</l>
<l n="5405">Ende zeide: "dit kint es zere vroet;</l>
<l>Hi zeghet: hier onder zijn twe draken,</l>
<l>So vele en kostet my niet dat maken,</l>
<l>Ick en wil doen al zinen raet".</l>
<l>Doe riep hi Merlyne al daer hi staet:</l>
<l n="5410">"Van den watre zeidy eerst waer,</l>
<l>Ick en weet of die draken zijn daer".</l>
<l>Merlijn zeide: "eer men dat ziet,</l>
<l>En kan men dat geweten niet".</l>
<l>"Merlijn", sprack hi, "vrient, nu zech</l>
<l n="5415">Hoe zal men dat water bringen enwech"?</l>
<l>"Met groten grachten zal men dat al</l>
<l>Leiden in dat diepe dal".</l>
<l>Die grachten zijn begonnen scier,</l>
<l>Ende Merlijn sprack tot Vertegier:</l>
<l n="5420">"Die draken, die daer onder wanderen,</l>
<l>Tierst, dat die ene koemt ten anderen,</l>
<l>Sal die ene den anderen doet slaen;</l>
<l>Ontbiedet iu hoge liede saen,</l>
<l>Die scouwen mogen desen wijch,</l>
<l n="5425">Want dat hoerre tweer krijch</l>
<l>Grote dinck zal bedieden".</l>
<l>Die koninck sprack: "ick zalse ontbieden".</l>
<l>Over dach ende over nacht</l>
<l>Ontboet hi al zine macht,</l>
<l n="5430">Ridders, clerke, ende baroene</l>
<l>Ende zeide hem van Merlijns doene,</l>
<l>Ende hoe die draken zouden striden.</l>
<l>Zi zeiden: "vraechdy hem niet siden</l>
<l>Welck anderen doet zoude slaen"?</l>
<l n="5435">"Neen ick", zeide hi, zonder waen.</l>
<l>Doe dat water ute was al rene,</l>
<l>Bleken daer die grote stene.</l>
<l>Merlijn zeide: "ziedy gene saken"?</l>
<l>"Ja wy, wael". "Daer zijn die draken"</l>
<l><pb n="58"/>5440  Sprack Merlijn, al overluet.</l>
<l>"Hoe zal mense best bringen wt"?</l>
<l>Zeide Vertegier; ende Merlijn sprack:</l>
<l>"Zi en doen nieman ongemack,</l>
<l>Eer die ene koemt an den anderen al;</l>
<l n="5445">Dan zullen zi vechten alzo wal</l>
<l>Tote dien dat die ene ondergaet".</l>
<l>Die koninck vragede ende zijn raet,</l>
<l>Welck haerre daer te stervene steet.</l>
<l>Merlijn zeide: "nadat ick dat weet</l>
<l n="5450">Ende sculdech ben te zeggene dan,</l>
<l>Seggick dy dat gerne vor drie man".</l>
<l>Die koninck riep daer wt drie,</l>
<l>Ende vor diegene zeide hi,</l>
<l>Wat Merlijn sprack. Doe zeidensi al:</l>
<l n="5455">"Vraget, welck drake verwinnen sal".</l>
<l>Merlijn zeide: "dese drie man</l>
<l>Zijn van dinen rade dan"?</l>
<l>"Ja si, bet dan ieman el".</l>
<l>"So mach ick hen dat zeggen wel"</l>
<l n="5460">Sprack Merlijn al openbaer.</l>
<l>Die koninck sprack: "dat es waer".</l>
<l>Hi zeide: "ick wil dat gy wetet ditte,</l>
<l>Dat [ver]winnen zal die witte;</l>
<l>Hi zal tierst grote pine dogen.</l>
<l n="5465">Groet lijckteken sal dit togen</l>
<l>Die konde geweten, wat dit bediet,</l>
<l>Maer nieman en zeggickt eert gesciet".</l>
<l>Hi hiet, dat men den steen op trake;</l>
<l>Doe quam daerwt een wit drake</l>
<l n="5470">Tierst datten die liede zagen,</l>
<l>Begonden zi daeraf versagen;</l>
<l>Hi was eyslick ende groet.</l>
<l>Den anderen vonden zi, die was roet,</l>
<l>Daeraf waren zi versaget meer;</l>
<l n="5475">Want hi was tonsiene zeer.</l>
<l>Die koninck waende op hem den zege.</l>
<l>Merlijn sprack: "laet gaen hoer wege</l>
<l>Mine borgen, want zi zijn quite".</l>
<l>Die koninck sprack: "dat zij met vlijte".</l>
<l n="5480">Mettien quamen zo na die draken,</l>
<l>Dat zi hem daer onderstaken</l>
<l>Porrende daer elck den andren vernam;</l>
<l>Mittien worden zi zere gram</l>
<l>Ende voeren te samene met [ten] tanden;</l>
<l n="5485">Noch man in genen landen</l>
<l>Beeste in stride zach zo stuer;</l>
<l>Si vochten den dach al duer,</l>
<l>Enten andren totten myddage.</l>
<l>Alle die liede die dat zagen</l>
<l n="5490">Meenden wael die waerheit bekinnen,</l>
<l>Dat die roede zoude winnen,</l>
<l>So lange dat die witte wtwarp</l>
<l>Wter nasen wten monde een vuer so scarp</l>
<l>Dattie rode verbrande van der hitte;</l>
<l n="5495">Doe lach neder oeck die witte</l>
<l>Ende en levede maer drie dage daernaer.</l>
<l>Doe zeiden alle die waren daer:</l>
<l>"Dit wonder en zach nieman eer"!</l>
<l>Doe zeide Merlijn: "koninck, heer,</l>
<l n="5500">Nu maket uwen casteel weder;</l>
<l>Hi en zal nu nember vallen neder".</l>
<l>Vertegier hiet, dat men dat werck</l>
<l>Maken zoude hoge ende sterck.</l>
<l>Dicke hi an Merlyne zochte,</l>
<l n="5505">Wat die strijt bedieden mochte,</l>
<l>Ende waerombe die rode zo lange hadd' beste;</l>
<l>Merlijn antworde hem in dat leste:</l>
<l>"Dat bediet, al sonder waen,</l>
<l>Alle die dinge, die zijn gedaen</l>
<l n="5510">Entie noch te gesciene zijn;</l>
<l>Wilstu my geven die trouwe dijn</l>
<l>Dat daer my niet af gesciet,</l>
<l>Ick zal dy zeggen wat dat bediet,</l>
<l>Ende dese zekerhede my doe</l>
<l n="5515">Vor degene die daer horen toe".</l>
<l>Dat doe ick gerne", sprack Vertegier.</l>
<l>"So gaet, ende doet komen hier</l>
<l>Uwen raet entie clerke saen</l>
<l>Die om den torre zijn gevaen".</l>
<l n="5520">Vertegier, hi dade ze halen;</l>
<l>Merlijn zette die clerke in talen,</l>
<l>Ende zeide: "hoe dul dat gy waert,</l>
<l>Doe gy plaget al zulker aert,</l>
<l>Ende gy niet en waert zulke liede</l>
<l n="5525">Alse betaemde geleerden diede,</l>
<l>Ende gy wael oeck wesen mochtet;</l>
<l>Hierombe vondy, dat gy zochtet.</l>
<l><pb n="59"/>Gy zaget wel, dat ick was geboren;</l>
<l>Die iu dat brochten te voren,</l>
<l n="5530">Togeden, dat ick iu zoude doet slaen;</l>
<l>Omdat ick hem ben ontgaen</l>
<l>Wouden zi dat gy my haddet verslegen;</l>
<l>Maer ick hebbe daer enen heer tegen</l>
<l>Die my hoedet tegen hoer bedriegen,</l>
<l n="5535">Ende ick zal ze zere doen liegen.</l>
<l>Van my en koemt iu nember quaet,</l>
<l>Wildy doen al mynen raet".</l>
<l>Quaet en docht den clerken niet,</l>
<l>Dat hen Merlijn daer onthiet.</l>
<l n="5540">Blidelike hebben zi geantwoert,</l>
<l>Ende zeiden: "du en bringes niet voert</l>
<l>Dat ons te doene onwaert hevet,</l>
<l>Want du bist die wiseste die levet".</l>
<l>Merlijn sprack: "van deser aert</l>
<l n="5545">En onderwint iu niet vorwaert;</l>
<l>Dit zekert my, ende dan gaet</l>
<l>Te biechte; dat is mijn raet.</l>
<l>Doet penitencie, gy hebbet gesondet,</l>
<l>Dat gy die ziele niet verwondet,</l>
<l n="5550">Ende ick late iu varen quite".</l>
<l>Si dankeden des met groten vlyte,</l>
<l>Ende zeiden datzi dat gerne daden.</l>
<l>Dus zijn zi van der doet ontladen.</l>
<l>Alle die dat zagen sprakens hem eer.</l>
<l n="5555">Die koninck sprack te Merlyne meer,</l>
<l>Ende zeide: "dune segges my niet</l>
<l>Wat der draken kamp bediet,</l>
<l>Van den anderen hebbick wael gehoert</l>
<l>Noch berichte my bet voert".</l>
<l n="5560">Merlijn sprack: "die rode drake</l>
<l>Bediet dy ende dine sake,</l>
<l>Entie witte Constans kinder".</l>
<l>Vertegier scaemde hem ginder.</l>
<l>Doe zeide Merlijn: "es dy dat leet,</l>
<l n="5565">Ick zwige dan van dat ick des weet".</l>
<l>Vertegier sprack: "hier en staet</l>
<l>Nieman, hi en is wael mijn raet;</l>
<l>Daerombe zech my wat dat bediet,</l>
<l>Die waerheit ende anders niet".</l>
<l n="5570">Merlijn sprack: "du hoers van my,</l>
<l>Dat die rode betekent dy;</l>
<l>Ick zal dy zeggen hoe ick dat mene:</l>
<l>Constans kinder die bleven clene</l>
<l>Doe zi horen vader verloren,</l>
<l n="5575">Ende hadstu ze alzo verkoren</l>
<l>Alse du te rechte zouds hebben gedaen,</l>
<l>Du haddes hem in staden gestaen</l>
<l>Tegen alle die nu leven;</l>
<l>Nu hevestu se slants verdreven,</l>
<l n="5580">Ende houds dat lant al in dijn gewout</l>
<l>Ombdat dy dat volck al was hout;</l>
<l>Alse si raet an dy gesochten,</l>
<l>Des zi niet ontberen en mochten,</l>
<l>Dades du dy wt hoeren rade;</l>
<l n="5585">Sie, doe Engelant nam scade,</l>
<l>Ende dat volck kroende dy vor here,</l>
<l>Du zeides, du en mochts nembermere</l>
<l>Coninck zijn over die genoet,</l>
<l>Die koninck Moynes en waer doet;</l>
<l n="5590">Ende si verstonden dat wael diet hoerden:</l>
<l>Dus dadestu dinen koninck vermoerden;</l>
<l>Sine broeder ontfloen te hant.</l>
<l>Noch onthoudstu hem hoer lant;</l>
<l>Ende als diegene tot dy quamen;</l>
<l n="5595">Die den koninck zijn leven namen</l>
<l>Dadestu se ontlijven gereet,</l>
<l>Alse of dy sijn doet waer leet;</l>
<l>Maer dattu beheldes dijn rijke</l>
<l>Dat was ene quade gelijke;</l>
<l n="5600">Om dijn behout maeckstu den steen,</l>
<l>Maer dy en mach helpen dinck negeen".</l>
<l>Robert zeghet, dat die koninck zeide:</l>
<l>"Merlijn, du zechs al waerheide,</l>
<l>Ombe raet biddick dy zekerlike,</l>
<l n="5605">Du bist die vroetste van ertrike;</l>
<l>Hierombe zech my, zonder blijf,</l>
<l>Hoe ick verliesen zal mijn lijf".</l>
<l>Merlijn sprack: "en dadick des niet,</l>
<l>Sone zeide ick niet al dat bediet".</l>
<l n="5610">"Ick weet dy des danck", sprack Vertegier.</l>
<l>Merlijn zeide: "verstant my hier:</l>
<l>Dyne macht bediet die rode drake,</l>
<l>Entie witte der kinder zake</l>
<l><pb n="60"/>Die wten lande zijn gereden;</l>
<l n="5615">Ende dat si oeck lange streden</l>
<l>Bediedet dattu hoer lant</l>
<l>Lange heves gehat in diner hant;</l>
<l>Dat die witte den roden brande</l>
<l>Bediet, alzo ick dat bekande,</l>
<l n="5620">Dattu zouds bernen van horen viere;</l>
<l>En gelove des in gener maniere,</l>
<l>Dat dy dijn steen helpe wter noet:</l>
<l>Du en zals aldus bliven doet".</l>
<l>Alse dit hoerde die koninck ginder</l>
<l n="5625">Vragede hi: "waer zijn die kinder"?</l>
<l>Merlijn zeide: "in genen meer,</l>
<l>Daer zi hebben een krachtech heer,</l>
<l>Ende zullen hier komen ombe vechten,</l>
<l>Ende zeggen, datzi willen rechten</l>
<l n="5630">Over dy al zonder bliven,</l>
<l>Dattu Moynes dades ontliven.</l>
<l>Si zullen havenen, ende menech scipmester,</l>
<l>Over drie maende te Wincester".</l>
<l>Gram was die koninck omb die maer,</l>
<l n="5635">Ende vragede Merline daernaer,</l>
<l>Of dat anders niet mochte zijn?</l>
<l>"Neen, 't waren", sprack Merlijn,</l>
<l>"Si zullen dy bernen, dat en mach niet bliven,</l>
<l>Also alstu zages ontliven</l>
<l n="5640">Den witten den roden drake".</l>
<l>Dus eynde Merlijn zine sprake.</l>
<l>                Doe dit Merlijn seide te voren</l>
<l>Enes dages, als gy moecht horen,</l>
<l>Dade hi te samene zine liede,</l>
<l n="5645">Aldus mene ick dat gesciede.</l>
<l>Doe quam Merlijn te Wincester,</l>
<l>Die meneger wijsheit es mester,</l>
<l>Daer Constans kinder zouden landen.</l>
<l>Vertegiers liede niet en kanden</l>
<l n="5650">Waerombe zi verzamelt quamen</l>
<l>Eer zi dat van Merline vernamen;</l>
<l>Ende te hant Merlijn danen sciet</l>
<l>Doe hi dit Vertegier hadde bediet,</l>
<l>Ende ginck te Blasyse waert,</l>
<l n="5655">Ende zeide hem, dat hi zine vaert</l>
<l>Wael na willen hadde volbrocht,</l>
<l>Daer hi ombe was gesocht.</l>
<l>Hi vertelde Blasyse al die zaken</l>
<l>Ende hiet ze hem in dat boeck maken.</l>
<l n="5660">Lange wijle was Merlijn ginder</l>
<l>Tote datten zochten Constans kinder;</l>
<l>Ende Vertegier ontbeide den dach</l>
<l>Des hem Merlijn dade gewach.</l>
<l>Des dages sagen die van Wincester</l>
<l n="5665">Gescepet volck ende menegen mester,</l>
<l>Die Constans kinder daer brochten.</l>
<l>Vertegier zach dat zi hem sochten</l>
<l>Ende hiet wapenen zijn heer,</l>
<l>Ende vor die havene staen toter weer.</l>
<l n="5670">Maer die te voren op hem vochten</l>
<l>Lettene daer al dat zi mochten,</l>
<l>Ende Constans kinder wouden landen;</l>
<l>Ende tierst datze die liede bekanden</l>
<l>Haddes hem wonder, wanen zi quamen.</l>
<l n="5675">Die kinder doe havene namen;</l>
<l>Die vor die havene stonden ter weer,</l>
<l>Vrageden doe: "wes es dat heer"?</l>
<l>Ende zi antworden hem aldus:</l>
<l>"Dat 's Aurelius Ambrosius,</l>
<l n="5680">Ende Uter ende Pandragoen,</l>
<l>Ende komen ende willen wrake doen</l>
<l>Over Vertegier al te hant,</l>
<l>Die valscelike hout hoer lant,</l>
<l>Ende horen broeder moerden dede;</l>
<l n="5685">Hierombe comensi hier ter stede".</l>
<l>Ende alse die van der stat vernamen</l>
<l>Dat hoers heren kinder quamen,</l>
<l>Ende si kracht van lieden brochten,</l>
<l>Gevel, dat zi daer tegen vochten,</l>
<l n="5690">Dat daer hem scade af mochte gescien,</l>
<l>Ontseiden si Vertegier mettien;</l>
<l>Ende aldus van Vertegier scieden</l>
<l>Dat meeste deel van sinen lieden.</l>
<l>Doe hadde hi vaer van desen dingen;</l>
<l n="5695">Hi hiet die hem niet ontgingen,</l>
<l>Datsi dat hues zouden besetten.</l>
<l>Si dadent te hant al zonder letten.</l>
<l>Nu hebben die scepen havene genomen,</l>
<l>Entie ridders zijn wtgekomen,</l>
<l n="5700">Entie van Wincester, groet ende clene,</l>
<l>Quamen tegen hem gemene,</l>
<l>Ende ontfingense vor heren.</l>
<l>Die hem an Vertegier keren,</l>
<l><pb n="61"/>Helden die borch met groter weer.</l>
<l n="5705">Op hem so vocht al dat heer</l>
<l>So lange, dat in enen tyde,</l>
<l>Pandragoen in enen stryde,</l>
<l>Den casteel ontstack met viere</l>
<l>Ende verbrande Vertegiere.</l>
<l n="5710">Aldus wonnen si al dat lant,</l>
<l>Ende ontboden al te hant</l>
<l>Achterlande harentare</l>
<l>Die daer tegen hem nu ware,</l>
<l>Dat zi ze aldus zouden bezoecken.</l>
<l n="5715">Hier es dat ende van tween boecken.</l>
</div>
<div type="chapter"><head type="chapter">Hier begint dat derde boeck: hoe Pandragoen ende Uter Merlyne doen zoecken.</head>
<l>Dit boeck zeghet voert openbaer,</l>
<l>Tiersten dattet dat lant wart gewaer</l>
<l>Waren die heren herde blyde</l>
<l>Ende ontfingen ze te stryde;</l>
<l n="5720">Aldus zo wonnen zi dat lant.</l>
<l>Aurelius Ambrosius maeckte te hant</l>
<l>Enen koninck van Pandragoene,</l>
<l>Ende was hem getrouwe in allen doene.</l>
<l>Vertegier, die hadde in den lande</l>
<l n="5725">Den Sennes geset in die hande</l>
<l>Die castele ende oeck die borge.</l>
<l>Des hadden die Kerstene zorge.</l>
<l>Pandragoen zat een half iaer</l>
<l>Vor eener borgh, dat was waer,</l>
<l n="5730">Daerynne belegen was Hangis;</l>
<l>Sine liede berieden hem dies,</l>
<l>Hoe men gewonne den casteel.</l>
<l>Doe waren daer liede een deel</l>
<l>Die van Merline spraken,</l>
<l n="5735">Hoe hi bediede van den draken</l>
<l>Vertegier al sijn doen.</l>
<l>Zi namen Uter ende Pandragoen</l>
<l>Buyten den lieden ende al bysonder,</l>
<l>Ende zeiden hem van Merlijns wonder,</l>
<l n="5740">Dat hi waer die beste divijn</l>
<l>Die in der werelt mochte zijn,</l>
<l>Ende woude hi oeck hi dade bekinnen,</l>
<l>Of men die borch iet mochte gewinnen.</l>
<l>Pandragoen sprack: "waer zoude men dan</l>
<l n="5745">Vinden also wijsen man"?</l>
<l>Si zeiden: "wy en weten waer,</l>
<l>Maer dat wetewy wael openbaer,</l>
<l>Als men van hem spreket dat hi dat weet,</l>
<l>Ende woude hi, hi quame gereet".</l>
<l n="5750">Pandragoen sprack al te hant:</l>
<l>"Ick salne vinden es hi in dat lant".</l>
<l>Dus dade die coninck Pandragoen</l>
<l>Merlyne nu zoecken doen</l>
<l>In dat lant daer men hem vinden mochte.</l>
<l n="5755">Doe Merlijn wiste dat men hem zochte,</l>
<l>Nam hi an Blasise orlof saen,</l>
<l>Ende es in een dorp gegaen,</l>
<l>Daer hi des conincks boden wiste,</l>
<l>Quam hi in gegaen met liste,</l>
<l n="5760">Op zinen hals met ener maetsue;</l>
<l>Twe grote scoen al nuwe,</l>
<l>Ende enen quaden rock hadde hi ane;</l>
<l>Nu was hi in ziner gedane</l>
<l>Rechte als hi een wilt man waer.</l>
<l n="5765">Dus quam hi gegaen aldaer</l>
<l>Daer des conincks boden lagen,</l>
<l>Ende tallerierst dat zi hem zagen</l>
<l>Wonderdes hem, ende zeiden dan:</l>
<l>"Dit doncket ons wesen een quaet man".</l>
<l n="5770">Hi ginck te hem ende zeide dese tale:</l>
<l>"Gy en doet niet", zeide hi, "wale</l>
<l>Iuwes Heren bodescap te ziner vromen,</l>
<l>Daer gy ombe hier zijt gecomen,</l>
<l>Ombe te zoeckene den divijn</l>
<l n="5775">Die geheten es Merlijn".</l>
<l>Doe zi dit hoerden, zi zeiden gemene:</l>
<l>"Welck Duvel zeide dat dezen vileine"?</l>
<l>Hi zeide doe: "waer dat geheten my,</l>
<l>Ick haddene vonden eer dan gy".</l>
<l n="5780">"Weetstu daer iet af"? zeiden zy mettien,</l>
<l>"Of hevestu hem iergen gesien"?</l>
<l>"Gesien heb icken", sprack Merlijn,</l>
<l>"Ende ick weet wael waer zine pade zijn;</l>
<l>Ende dat gy hem zoecket ende doet arbeit</l>
<l n="5785">En helpet iu niet, heeft hi my geseit,</l>
<l>Al met alle niet een twint;</l>
<l>Al is dat sake dat gy hem vint</l>
<l>Hi ne voer niet no min no meer.</l>
<l>Als gy comet tot uwen Heer</l>
<l>5790  <pb n="62"/> Secht, dat hi die borch wint in geenre wijs</l>
<l>Eer dat doet es Hangys;</l>
<l>Ende van al des konincks lieden</l>
<l>Die Merline te zoeckene rieden,</l>
<l>So es hoerre twe min dan vive</l>
<l n="5795">Van hem allen nu te live;</l>
<l>Juwen Here secht van den drien,</l>
<l>Ende secht wat gy hebbet gesien</l>
<l>Ende secht hem, zocht hine in desen woude,</l>
<l>Dat hine daerinne vinden zoude,</l>
<l n="5800">Hi en zal met nieman willen varen</l>
<l>Dan met den koninck twaren".</l>
<l>Dus sprack hi daer dat die boden horen,</l>
<l>Ende eer zi dat wisten hadden sine verloren,</l>
<l>Ende elkerlyck sach op anderen</l>
<l n="5805">Ende zeiden: "laet ons hene wanderen;</l>
<l>Dat was die Duvel dat wy spraken;</l>
<l>Wat willewy doen met desen saken</l>
<l>Dat es best, sint dat ons es gevallen,</l>
<l>Dat wi dat onsen Here verkallen".</l>
<l n="5810">Enwech voeren die boden saen.</l>
<l>Doe si hoer dachvaert hadden gedaen,</l>
<l>Quamen zi tot Pandragoene.</l>
<l>Doe hise sach in dien doene,</l>
<l>Vragede hi oft zi hadden gebrocht</l>
<l n="5815">Dengenen, dien si hadden gesocht?</l>
<l>"Here", zeiden si, "versame die liede dijn,</l>
<l>Die dy zeiden van den divijn".</l>
<l>Pandragoen dade ze ontbieden,</l>
<l>Ende alsi quamen tot hem lieden,</l>
<l n="5820">Seiden zi wat hem was gesciet,</l>
<l>Ende wat hem die dorper riet,</l>
<l>Ende dat daer twe doet zouden wesen</l>
<l>Van dien die rieden te zoeckene desen.</l>
<l>"Dat es waer", zeiden zi.</l>
<l n="5825">Die coninck sprack: "dat doncket my".</l>
<l>Hem wonderde in hoer gedochte</l>
<l>Wie die dorper wesen mochte;</l>
<l>Zine dachten niet van Merline,</l>
<l>Dat hi ander gedane dan zine</l>
<l n="5830">Enegerwijs genemen mochte.</l>
<l>Zi dachten doe in hoer gedochte,</l>
<l>Dat nieman van Hangys doet</l>
<l>Dan Merlijn wiste, cleyne no groet,</l>
<l>Den boden vrageden zi of waer waer,</l>
<l n="5835">Dat hem die dorper brachte die maer?</l>
<l>Zi zeiden: "in Northomberlant,</l>
<l>Daer wi aten quam hi te hant</l>
<l>In die herberge tot ons gaende".</l>
<l>Doe sprack daer een, dat hi waende,</l>
<l n="5840">Dat dat Merlijn wael wesen mochte,</l>
<l>Ende woude dat hem die coninck sochte.</l>
<l>Pandragoen sprack: "ick zal daer varen</l>
<l>Ende laten Uter hier, twaren;</l>
<l>Ende die Merlijn hebben gesien,</l>
<l n="5845">Zullen daer my ombe helpen spien.</l>
<l>                Zi voeren in Northomberlant;</l>
<l>Ombe mare vragedensi te hant,</l>
<l>Negene en hebbenze gevreest.</l>
<l>Die koninck quam in enen foreest,</l>
<l n="5850">Ende een van sinen lieden vant</l>
<l>Enen herde al te hant,</l>
<l>Die vele beeste hoede daer,</l>
<l>Ende hi vragede wanen hi waer?</l>
<l>Hi zeide: "van Northomberlant</l>
<l n="5855">Ben ick, eens goeden mannes seriant,</l>
<l>Maer ick sprack gisteren enen man,</l>
<l>Die my dat zeggen began,</l>
<l>Dattene coninck Pandragoen</l>
<l>Zoude zoecken, dat es een zwaer doen".</l>
<l n="5860">Die bode sprack: "zech waer hi sy".</l>
<l>Hi zeide: "ick zegge dat node dy,</l>
<l>Dat ick den coninck zoude vertellen".</l>
<l>"So com met my te minen gesellen,</l>
<l>Ick late dy den coninck zien".</l>
<l n="5865">"Wie woude dan myner beesten plien?</l>
<l>Ick en hebbe een twint oeck niet te doene</l>
<l>Metten coninck Pandragoene;</l>
<l>Maer waer hi hier, ick wysede hem dan,</l>
<l>Waer hi vinden mochte den man".</l>
<l n="5870">Hi zeide: "ick zalne dy halen te hant".</l>
<l>Hi voer daer hi den coninck vant,</l>
<l>Ende vertelde hem van den zaken t waer</l>
<l>Die coninck zeide: "varewy daer".</l>
<l>Aldus quamen si tot den kornuet</l>
<l n="5875">Die knape sprack al overluet:</l>
<l>"Siet, waer ick den koninck bringe,</l>
<l>Nu vertel ons alle die dinge".</l>
<l>"Du zoeckes Merline, du en kans hem twaren</l>
<l>Vinden, hy en wille dy openbaren;</l>
<l><pb n="63"/>5880  Maer vare tegen die poerte gereet,</l>
<l>Hi zal daer comen, dat ick wael weet".</l>
<l>"Hoe gelove ick des"? sprack Pandragoen.</l>
<l>Merlijn zeide: "wildy dat niet doen,</l>
<l>In trouwen soe laet dat staen;</l>
<l n="5885">Maer dat is dompheit, zonder waen, niet".</l>
<l>Hoert men na valscen rade iet".</l>
<l>Die koninck sprack: "ick en mestrouwe dy</l>
<l>Doe zeide Merlijn: "alse dat dy nu staet,</l>
<l>So geve ick dy den besten raet,</l>
<l n="5890">Dan ieman die iu es by,</l>
<l>Ende voorwaer zeggick dat dy".</l>
<l>Die coninck voer toter iersten poert</l>
<l>Die hy daer nomen hoert.</l>
<l>Doe quam daer te hove een man,</l>
<l n="5895">Die goede cleder hadde an,</l>
<l>Ende zeide: "laet my te Pandragoene".</l>
<l>Men dade dat. Hi sprack alse die koene:</l>
<l>"Here", zeide hi, "Merlijn zent my tot dy</l>
<l>Ende zeide my, dat hi diegene zy</l>
<l n="5900">Dien gy in genen bossche vont;</l>
<l>Een waerteecken sprack zijn mont,</l>
<l>Dat hy hier te komene zeide</l>
<l>Huden, ende dat es waerhede;</l>
<l>Maer du en heves zijns gene noet".</l>
<l n="5905">Die koninck zeide: "ick doe wel groet,</l>
<l>Ende ick zegge dy dat ick en zoude</l>
<l>Negenen man spreken also boude".</l>
<l>Merlijn zeide: "goede mere</l>
<l>Ontbiedet hi dy by my, here:</l>
<l n="5910">Dijn broeder Uter hevet gedoet</l>
<l>Hangys, dinen viant groet".</l>
<l>Den koninck wonderdes, ende zeide:</l>
<l>"Vrient, zegstu my waerhede"?</l>
<l>Doe zeide hy tote Pandragoene:</l>
<l n="5915">"Wat hebbick daer mede te doene?</l>
<l>Gelovestu des niet, zo bistu niet wijs;</l>
<l>Ondervinde die waerheit dies</l>
<l>Ende geloves of dat es waer".</l>
<l>Die koninck sant twe boden daer</l>
<l n="5920">Op perden van goeder lusten</l>
<l>Ende heet hem, datze niet en rusten,</l>
<l>Hent zi die waerheit hebben vernomen</l>
<l>Hierenbinnen ander boden komen</l>
<l>Die desen boden gemoeten</l>
<l n="5925">Ende Pandragoene voeren groeten,</l>
<l>Die hem die waerheit zouden ontbinden</l>
<l>Tierst dat zi hem onderkinden</l>
<l>Reden zi toten koninck te samen,</l>
<l>Mettien zi den raet daer namen,</l>
<l n="5930">Hoe Uter Hangyse sloech.</l>
<l>Die koninck zeide: "dat es genoech;</l>
<l>Swiget also lief gy wilt leven".</l>
<l>Aldus es die tale gebleven.</l>
<l>Wonder haddes den koninck in sijn gedochte,</l>
<l n="5935">Hoe so dit Merlijn weten mochte;</l>
<l>Hy woude omb hem daer nog dagen,</l>
<l>Want hy hem geerne zoude vragen,</l>
<l>Hoe Hangys waer blyven doet.</l>
<l>Doe quam tot hem een man groet,</l>
<l n="5940">Die goede cleder hadde angedaen,</l>
<l>Aldaer die koninck quam gegaen.</l>
<l>Die man ontboet hem goeden dach,</l>
<l>Ende vragede hem waerombe hi daer lach?</l>
<l>Hy zeide: "Merline ick hier ontbeide</l>
<l n="5945">Hent dat hy kome, als hy zeide".</l>
<l>"Gy en zijt niet", zeide hy, "al te vroet,</l>
<l>Dat gyne zaget ende vor iu stoet,</l>
<l>Ende gyne niet kennen mocht indien;</l>
<l>Roepse die hem hebben gesien,</l>
<l n="5950">Ende vraget of ick dat iet wesen mochte".</l>
<l>Mettien men die daer brochte,</l>
<l>Die koninck sprack: "ombe den divijn,</l>
<l>Die geheten es Merlijn,</l>
<l>Hebbewy hier lange gedaget,</l>
<l n="5955">Kendy hem iet of gyne saget"?</l>
<l>"Here", zeiden zy, "dat en mochte niet zijn,</l>
<l>Wy en zouden kennen zijn anschijn".</l>
<l>By den koninck stont die man,</l>
<l>Ende antworde den lieden dan:</l>
<l n="5960">"Es hier ieman van hier binnen,</l>
<l>Die Merline mochte kinnen"?</l>
<l>Zi antworden: "zine zede</l>
<l>En mochten wy niet kinnen mede,</l>
<l>Al wetewy, hoe hy es gedaen".</l>
<l n="5965">Die man zeide: "gy zult verstaen,</l>
<l>Dat gy den man niet kinnet wel,</l>
<l>By zyner gedane ende niet el</l>
<l>Kendy hem of gyne saecht in die ogen?</l>
<l>Ick zal iu zine gelijcke togen".</l>
<l><pb n="64"/>5970  Doe riep hy in ene kemenade</l>
<l>Pandragoene tenen rade,</l>
<l>Ende zeide: "Here, ick ben Merlijn,</l>
<l>Ick wil zijn die raet al dijn</l>
<l>Ende Uters uwes broeder mede;</l>
<l n="5975">Hier ombe zoeck gy my gerede,</l>
<l>Iu volck en kint niet wel mijn doen</l>
<l>Roepse hierin, Heer Pandragoen,</l>
<l>Zi zullen zeggen ick ben gevonden;</l>
<l>Ende woude ick, zy en konden</l>
<l n="5980">My gekinnen nembermeer".</l>
<l>Pandragoen was blyde zeer,</l>
<l>Ende hy riep degene doen binnen,</l>
<l>Die zeiden, dat si Merline kinnen;</l>
<l>Ende Merlijn was also gedaen</l>
<l n="5985">Als sine tierst sagen, zonder waen,</l>
<l>"Dit es Merlijn", zeiden zy al.</l>
<l>Die koninck zeide: "weetdy dat wal"?</l>
<l>"Ja, wy", zeiden zy, "dit es Merlijn",</l>
<l>Hy zeide: "wy weten nu den fijn".</l>
<l n="5990">Doe sprack die koninck ter selver stat:</l>
<l>"Merlijn, geerne bade ick in dat,</l>
<l>Dat gy my waret van herten houd,</l>
<l>Want menech man, ionck ende out,</l>
<l>Hevet my gezecht, dat gy zijt wijs".</l>
<l n="5995">Merlijn zeide: "in gener wijs</l>
<l>Vraechdy my iet, dat ick weet,</l>
<l>Ick en zal iu dat zeggen wel gereet".</l>
<l>Die koninck zeide: "sprack ick iu iet</l>
<l>Sint dat ick wten woude schiet"?</l>
<l n="6000">Merlijn zeide doe: "Heer koninck,</l>
<l>Ick was die by den beesten ginck,</l>
<l>Entie dat iu zeide van Hangys doet",</l>
<l>Den koninck hadde des wonder groet,</l>
<l>"Gar oevele wiste gy Merlijns doen".</l>
<l n="6005">Zy zeiden: "Here, dusdane zaken</l>
<l>En zagen wy hem niet maken,</l>
<l>Ende hy mach doen ende berechten</l>
<l>Dat ander liede soude ontfechten.</l>
<l>"Condy my dat geseggen iet",</l>
<l n="6010">Sprack die koninck, "hoe Hangys liet</l>
<l>Sijn lijf, ende hoe gy dat vernaemt",</l>
<l>Merlijn sprack: "doe gy hier quaemt.</l>
<l>Woude Hangys Uter doet slaen,</l>
<l>Ende ick daden dat te wetene saen;</l>
<l n="6015">Danck hebbe hy, hy geloefde my</l>
<l>Ende ick zeide hem daerby</l>
<l>Hangys doeget ende zine kracht</l>
<l>Ende dat hy zoude, als dat waer nacht,</l>
<l>Allene komen in dat paveloen</l>
<l n="6020">Ombe dat hi hem sterven waende doen.</l>
<l>Oevele dochtem dat wesen waer.</l>
<l>Maer zo vele helt hi hem daer naer,</l>
<l>Dat hy zijn paveloen by nachte,</l>
<l>Dat nieman en wiste, allene wachte</l>
<l n="6025">So lange dat Hangys quam;</l>
<l>Ende alsen Uter vernam,</l>
<l>So liet hine wael binnen komen;</l>
<l>Ende als hy Uter niet en hevet vernomen,</l>
<l>Woude hi hem selven doden van rouwen,</l>
<l n="6030">Maer Uter die was eer entrouwen</l>
<l>Ende sloechen aldaer toter doet".</l>
<l>Des hadde die koninck wonder groet.</l>
<l>"Merlijn, hoe waerdy doe gedaen?</l>
<l>Want my wondert des zonder waen,</l>
<l n="6035">Dat ick des gelove min no meer".</l>
<l>Ick was gedaen doe, Heer,</l>
<l>Als een out man ende een vroet;</l>
<l>Mijn raet dochten wesen goet.</l>
<l>Ick zeidene: "ziet, dat gy iu wacht,</l>
<l n="6040">Ende doedy des niet, ghy stervet te nacht".</l>
<l>"Ontdeckede gy hem anders iet"?</l>
<l>Sprack die koninck. "Here, neen ick, niet,</l>
<l>Ende hy en sal des weten niet een woert,</l>
<l>Eer hy iu dat vertellen hoert".</l>
<l n="6045">Doe sprack hy: "wildy met my varen?</l>
<l>Ick hebbe uwer te doene twaren".</l>
<l>Merlijn sprack: "ick doe dat vele teer"</l>
<l>Nochtan zullen zi vele te meer</l>
<l>Iuwe liede tornen, gelovet my;</l>
<l n="6050">Maer ziedy, dat ick iu nutte zy,</l>
<l>Doer hem zult gy te min doen".</l>
<l>Doe sprack die koninck Pandragoen;</l>
<l>"Gy hebbet my nu des gemaket vroet,</l>
<l>Es dat waer dat gy hebbet behoet</l>
<l n="6055">Uter, ende zine doet gelet,</l>
<l>Ick sal iu geloven te bet".</l>
<l>"Coninck", zeide hy, "vrage des uwen broeder</l>
<l><pb n="65"/>Ende dan moechdy des zijn te vroeder</l>
<l>Of hi des lyet, gelovet my dan,</l>
<l n="6060">Ende ick weet wael, als ick doe an</l>
<l>Die gedane, als ick hadde ane,</l>
<l>Doe ick hem dat dade te verstane,</l>
<l>En zuldy my mogen kennen niet;</l>
<l>Ende dat zal zijn, hoe dat gesciet,</l>
<l n="6065">Van huden over twalef dage".</l>
<l>Die koninck sprack: "al sonder sage</l>
<l>Wistick gerne, als gy woudet,</l>
<l>Dat gy Uter spreken zoudet</l>
<l>Gy zult dat weten, maer hoedet iu des,</l>
<l n="6070">Dat gy niet en zijt onwes,</l>
<l>Dat ander liede weten mogen;</l>
<l>Bevinde ick iu met ener logen,</l>
<l>Ick en betrouwe iu nembermeer wale,</l>
<l>Ick zal iu proeven te menegen male".</l>
<l n="6075">"Dat es my lief", sprack Pandragoen.</l>
<l>Merlijn zeide: "gy wetet mijn doen,</l>
<l>Dat zal over twalef dage zijn,</l>
<l>Dat ick zal spreken den broeder dijn".</l>
<l>Mettien nam Merlijn oerlof</l>
<l n="6080">Ende ginck tot in Blasys hof,</l>
<l>Ende Blasys hevet al dit bescreven,</l>
<l>Ende van hem es ons dat gebleven.</l>
<l>Die coninck voer an zine zijde,</l>
<l>Uter, sijn broeder, die was blyde,</l>
<l n="6085">Tierst dat hyne komen sach</l>
<l>Was hi blide al den dach.</l>
<l>Die koninck leidene buten lieden</l>
<l>Ende zeide hem die saken die hem gescieden</l>
<l>Van Angyse, alse hem dat Merlijn zeide.</l>
<l n="6090">Uter zeide: "dat es waerhede</l>
<l>Ick meende, ick dat wiste ende nieman el,</l>
<l>Ende een goet man, die my wel</l>
<l>Hoede, dat ick niet en bleef verloren;</l>
<l>Here, wanen quam iu dit te voren?"</l>
<l n="6095">Hy zeide: "gy wetet wel, dat ick dat weet,</l>
<l>Broeder, nu zegget my gereet,</l>
<l>Die iu warnde, wat manne hi was.</l>
<l>Ick wane gy niet en wetet das</l>
<l>Dat iu Hangys gerne hadde gedoet.</l>
<l n="6100">By der trouwen, die God geboet,</l>
<l>Ick en weet, wie hi wesen mochte,</l>
<l>Maer een goet man hi my dochte,</l>
<l>Des gelove ick over een,</l>
<l>Dor al dat, dat logene sceen,</l>
<l n="6105">Dat Hangys hier komen zoude</l>
<l>Ombe dat hi my moerden woude".</l>
<l>Pandragoen zeide: "broeder,</l>
<l>Of gyne zaget, waerdy des iet te vroeder?"</l>
<l>Uter zeide: "ia, ick meene dan".</l>
<l n="6110">Die koninck sprack: "hout iu daeran,</l>
<l>Dat hi iu binnen elven dagen sal</l>
<l>Spreken, dat en doe groet ongeval;</l>
<l>Maer al den dach weset met my</l>
<l>Tote dien, dattet avent zy</l>
<l n="6115">So dat ick bescouwen mach</l>
<l>Alle die iu spreken op dien dach,</l>
<l>Te wetene, of icken kinnen konde</l>
<l>In eneger wijs teneger stonde".</l>
<l>Uter sprack: "wat des gesciet,</l>
<l n="6120">Dan en scheide ick van iu niet,</l>
<l>Ick en sal eer weten, neen of ia</l>
<l>Eer ick iergen van iu ga".</l>
<l>Elck heeft dit den andren gelovet</l>
<l>Ende hebben te samene gehovet,</l>
<l n="6125">Ende Merlijn, die dit wiste allegader,</l>
<l>Zeide dit Blasise, den geestleken vader,</l>
<l>Hoe Uter ende Pandragoen</l>
<l>Visierden onder hem dit doen,</l>
<l>Ende hoe hem die koninck proeven woude.</l>
<l n="6130">Blasys vraechde hem wat hi zoude</l>
<l>Doen, dat hi dat volbringen mochte.</l>
<l>Hi zeide: "ick merke in mynen gedochte</l>
<l>Dat zi jonck zijn ende blyde</l>
<l>Ende mochtese an myne zyde</l>
<l n="6135">Te mynen wille niet bet gereken</l>
<l>Dan met spraken, die ick kan spreken,</l>
<l>Ende doen wonderleke saken,</l>
<l>Dat ickse lachgende sal maken;</l>
<l>Ende oeck so kenne ick ene vrouwe</l>
<l n="6140">Die Uter mint op gerechte trouwe;</l>
<l>Ick sal hem een paer letteren bringen</l>
<l>Van zinen lieve, in zulken dingen</l>
<l>Dat hi zal houden vor waerheit,</l>
<l>Want ick weet al hoer hemelecheit;</l>
<l n="6145">Als dat Uter van my hoert.</l>
<l>Sal hem wonderen derre woert</l>
<l>Want dat es hoer hemelecheit.</l>
<l><pb n="66"/>Dan sal die dach lyden gereit</l>
<l>Dat zi my niet zullen zien</l>
<l n="6150">Ende niet bekinnen in dien;</l>
<l>Des anderen dages sal ick my</l>
<l>Hem ontdecken, dan zullen zy</l>
<l>My des weten meerre danck".</l>
<l>Hierenbinnen quam der sonnen opganck</l>
<l n="6155">Van [den dach van] Merlijns gelove,</l>
<l>Dat hi zoude komen te hove,</l>
<l>Ende was gedaen als een knecht,</l>
<l>Dien Uter hadde gesien echt,</l>
<l>Wonende met zinen lieve.</l>
<l n="6160">Doe hi quam met sinen brieve</l>
<l>Sprack hi: "Here, mijn vrouwe groetet iu</l>
<l>Ende zent iu deze letteren nu".</l>
<l>Des was Uter herde vro</l>
<l>Ende meende, dattet ware also.</l>
<l n="6165">Die letteren zeiden: "gelovet den knechte,</l>
<l>Want gy moget wel doen met rechte</l>
<l>Wat dat hi zeghet, dat es waer</l>
<l>Iu amye sentene daer".</l>
<l>Merlijn zeide hem daer al die woert,</l>
<l n="6170">Die hy weet dat hi gerne hoert.</l>
<l>Dus was Merlijn, dat es waer,</l>
<l>Toten avende vor hem daer,</l>
<l>Ende Uter was met hem blyde.</l>
<l>Doe dat was komen na Vespertyde,</l>
<l n="6175">Wonderde des den koninge ende was gram</l>
<l>Dat Merlijn ginder niet en quam;</l>
<l>Fy, dachte hi, hevet Merlijn gelogen!</l>
<l>Mettien wilt hem Merlijn togen</l>
<l>Ende ginck over ene zide staen,</l>
<l n="6180">Ende was rechte als die man gedaen,</l>
<l>Die ierst tote Uter quam.</l>
<l>Ende als Uter den man vernam,</l>
<l>Kende hine ende bat, dat hi ontbeide</l>
<l>Tote dat hi dat den koninge zeide;</l>
<l n="6185">Hi zeide: "gerne", ende Uter ginck</l>
<l>Ende zeidet zinen broeder den koninck,</l>
<l>Dat die man daer komen waer.</l>
<l>Die koninck vragede der maer:</l>
<l>"Is hi dat die iu warnde dan"?</l>
<l n="6190">"Ja", sprack hi, "dat is die zelve man".</l>
<l>Die koninck zeide: "gaet ende proevet bet</l>
<l>Ende secht my dan by uwer wet".</l>
<l>Uter komet weder, ende ziet</l>
<l>Den man, dien hi ginder liet,</l>
<l n="6195">Die noch daer sijns ontbeide;</l>
<l>Hi kendene wael, ende gereede</l>
<l>Zeide hi: "Here, hebbet danck groet</l>
<l>Dat gy my loestet van der doet,</l>
<l>Welkomen moetty my nu zijn;</l>
<l n="6200">Maer wonder heb ick in dat herte mijn,</l>
<l>Hoe mijn here, die koninck,</l>
<l>Geweten mochte dese dinck,</l>
<l>Want hi my tellede dat gy my zeide,</l>
<l>Daertoe zeide hi my oeck gereede</l>
<l n="6205">Al dat my es geschiet</l>
<l>Seder dat hy my hier liet,</l>
<l>Ende dat gy hier zoudt komen heden;</l>
<l>Daertoe hevet hi my gebeden,</l>
<l>Dat icken dat te wetene dade</l>
<l n="6210">Als ick met iu waer te rade.</l>
<l>Hy zeide my oeck, of gy waert dat,</l>
<l>Dat icken dat ontbode ter stat;</l>
<l>Ende dat hi dit weet al bloet,</l>
<l>Des hevet my wonder al te groet".</l>
<l n="6215">Merlijn sprack: "haelten daer hy zy</l>
<l>Ende vrage des hem vor my".</l>
<l>Uter ginck ombe zinen Heer,</l>
<l>Ende beval den lieden zeer,</l>
<l>Dat zy daer nieman in laten gaen.</l>
<l n="6220">Alse Uter enwech was, also saen</l>
<l>Verkeerde hem Merlijn ende nam</l>
<l>Sine gelike die metten letteren quam;</l>
<l>Ende alse Uter den koninck brochte</l>
<l>Vonden zi den knecht, ende Uter zochte</l>
<l n="6225">Den goeden man, ende hi zwoer zeer,</l>
<l>Hi stont hier nu, by onsen Heer,</l>
<l>"Nu vindick hier den messelgier,</l>
<l>Die my die letteren brochte hier;</l>
<l>Ontbeidet here, ick zal den lieden vragen</l>
<l n="6230">Of zi hier ieman wtgaen zagen</l>
<l>Ofte desen knecht hier in gaen".</l>
<l>Die koninck begonste lachen saen.</l>
<l>Uter zeide: "zaechdy hier iet</l>
<l>Enegen man in corter tijt,</l>
<l n="6235">Sint dat ick ombe den koninck ginck"?</l>
<l>Zi zeiden: "neen wy, waerliker dinck".</l>
<l>Hi sprack toten koninge na desen:</l>
<l>"Ick en weet wat dit mach wesen".</l>
<l>Hi sprack toten knechte: "hoerstuet</l>
<l><pb n="67"/>6340  Ginck hier ieman in of wt"?</l>
<l>Hi zeide: "ick was hier by iu dan,</l>
<l>Doe gy spraeckt tegen dien man".</l>
<l>Doe sprack Uter ten koninge metter vaert:</l>
<l>"Also moet ick zijn bewaert</l>
<l n="6245">Alse my dit geschiede nie,</l>
<l>Dat ick nu metten ogen zie".</l>
<l>Die koninck maeckte daeraf groet spel,</l>
<l>Dat dat Merlijn was, wiste hi wel:</l>
<l>"Ay, lieve broeder", sprack Pandragoen</l>
<l n="6250">"Weetdy wie hi es, dese garsoen?</l>
<l>Hi zeide my, hy was iu gesent,</l>
<l>Nu proevet of gyne iet kent".</l>
<l>Hi zeide: "ia ick". "Wat duncket iu dan",</l>
<l>Sprack die koninck, "mochtet zijn die man,</l>
<l n="6255">Die gy sochtet nu hier na desen"?</l>
<l>Uter zeide: "dat en mochte niet wesen".</l>
<l>"Gawy enwech", sprack Pandragoen,</l>
<l>"Wil hi hem te kennen doen,</l>
<l>So hebbewyne lichte gevonden".</l>
<l n="6260">Wt gingen zi te dien stonden.</l>
<l>Alsi een stucke hadden gegaen,</l>
<l>Riepenzi een ridder saen:</l>
<l>"Gaet, ziet wie daer inne zy";</l>
<l>Als hy daer quam, so sach hy</l>
<l n="6265">Waer die man opten bedde sat;</l>
<l>Hi keerde weder ende zeide dat.</l>
<l>Uter sprack: "Genade God, Heer,</l>
<l>Ick wane ick zie dat nieman eer</l>
<l>En zach die in der werelt was,</l>
<l n="6270">Dit es die man, die my genas"!</l>
<l>Die koninck was blider dan zi some,</l>
<l>Ende hieten wesen wellekome,</l>
<l>Die koninck zeide: "en waer iu dat niet leet,</l>
<l>Ick zeide hem geerne hoe gy heet,</l>
<l n="6275">Ende oeck wie dat gy zijt".</l>
<l>Merlijn sprack ter zelver tijt:</l>
<l>"Dat es my lief". Die koninck zeide echt:</l>
<l>"Uter, broeder, waer es die knecht,</l>
<l>Die tot iu quam, die messelgier?</l>
<l n="6280">Uter sprack: "hi was nu hier".</l>
<l>Doe riep Merlijn den koninck wt,</l>
<l>Ende zeide hem al overluet,</l>
<l>Wat maren hi van den vrouwen zeide,</l>
<l>Ende wat hi hem te voren leide.</l>
<l n="6285">Doe riep die koninck Uter wt:</l>
<l>"Die iu brochte dat saluet</l>
<l>Van uwen lieve, waer es hi nu?</l>
<l>Ick soudene geerne spreken vor iu</l>
<l>Die iu die goede letteren gaf".</l>
<l n="6290">Uter zeide: "wat weetdy daeraf"!</l>
<l>Die koninck zeide: "dat ick des weet dan</l>
<l>Zal ick iu zeggen vor desen man,</l>
<l>Van dien, dat staet in dien brief".</l>
<l>Uter zeide: "dat es my lief";</l>
<l n="6295">Hi en wiste niet dattet hem was kont.</l>
<l>Die koninck zeide al dat daer inne stont.</l>
<l>Uter sprack doe toten koninck:</l>
<l>"Here, hoe weetty al dese dinck,</l>
<l>Ende dat gy achterst zeide?"</l>
<l n="6300">Die koninck zeide: "ick zegge dat gereide,</l>
<l>Gebiedet my dese goede man".</l>
<l>Uter sprack: "wat gaet des hem an"?</l>
<l>Die koninck zeide: "ick en zegget iu niet</l>
<l>Dat en zij dat hi dat my gebiet".</l>
<l n="6305">Des wonderde Uter zeer,</l>
<l>Ende zeide: "es iu dat lief, mijn heer,</l>
<l>My vertellet al dit wonder,</l>
<l>Latet maer ons drien bysonder".</l>
<l>Gar oevele sprack die koninck dan:</l>
<l n="6310">"Weetdy wie hy es dese man?</l>
<l>Maer dat weet ick wel sekerlike</l>
<l>Hi es die vroedeste van eertrike,</l>
<l>Hi hevet die macht, die ick iu zal zeggen</l>
<l>Daer ons vele aen zal leggen;</l>
<l n="6315">Dit es die knape die iu gaf</l>
<l>Die letteren, daer ick iu zeide af".</l>
<l>Uter sprack: "mach dat waer wesen,</l>
<l>So en hoerde ick nie zulck wonder lesen".</l>
<l>Die koninck zeide: "gelove des bet</l>
<l n="6320">Dan eneger zake die gy wet,</l>
<l>Ick en geloves niet, zonder waen,</l>
<l>Eer hy my dat anders doet verstaen".</l>
<l>Die koninck bat Merline hertelike,</l>
<l>Dat hi hem togede die gelike.</l>
<l n="6325">"Gerne", zeide hi, "gaet daer wt beide</l>
<l>Ick toge hem den knecht gereide".</l>
<l>Si gingen wt ende keerden saen;</l>
<l>Doe was hi als die knecht gedaen,</l>
<l>Ende vragede wat hi woude ontbieden</l>
<l><pb n="68"/>6330  Sinen lieve eer zi scieden.</l>
<l>Die koninck Pandragoen sprack echt:</l>
<l>"Wat duncket iu van dezen knecht?</l>
<l>Geloofdy dat hi dat es gereet"?</l>
<l>Uter zeide: "ick en weet,</l>
<l n="6335">Wat ick [iu] hier af mach zeggen".</l>
<l>Die koninck sprack: "laet nederleggen</l>
<l>Allen twifel ende allen waen,</l>
<l>Dit was hi die iu dade verstaen,</l>
<l>Dat iu Hangys doden zoude</l>
<l n="6340">Entien ick zochte ick genen woude;</l>
<l>Hi weet dat gesciet es al</l>
<l>Ende oeck dat gescien sal;</l>
<l>Ick woude dat hi ons oeck woude geraden</l>
<l>Ende wy al by sinen wille daden"</l>
<l n="6345">Uter sprack: "wy hadden des noet".</l>
<l>Doe daden zi des an hem bede groet</l>
<l>Dat hi hem zoude wesen by.</l>
<l>Hi zeide: "wetet dat wael van my,</l>
<l>Al dat ick wille, dat ick dat weet".</l>
<l n="6350">Zi zeiden: "dat wetewy gereet,</l>
<l>Ende dat gy die waerheit wetet van my;</l>
<l>Merlijn, gy en loget my nie".</l>
<l>"Uter, ia, ende heb ick waerheit</l>
<l>Iu van Hangyse nu geseit,</l>
<l n="6355">Ende daertoe van uwer mynnen</l>
<l>Die gy nie en lietet bekinnen?"</l>
<l>Uter zeide: "ia gy, gy doet,</l>
<l>Ende ombedat ghy zijt zo vroet,</l>
<l>Zo zage wy veel te eer dat gy</l>
<l n="6360">Minen here altoes waret by".</l>
<l>Merlijn sprack: "ick doe dat vele te eer</l>
<l>Maer gy twe ende nieman meer</l>
<l>Moget weten, hoe dat met my staet,</l>
<l>Ende ick moet, so hoe dat gaet</l>
<l n="6365">In Brytanien wesen saen,</l>
<l>Maer dat mach zo niet vergaen.</l>
<l>Ick en zal meer denken op iu</l>
<l>Dan ombe ieman die levet nu;</l>
<l>Ende wat node iu toe gaet,</l>
<l n="6370">Ick zal wesen al iu raet;</l>
<l>Al ga ick enwech, en achtes niet;</l>
<l>Als gy my wederkomen siet,</l>
<l>So doet my vor iu liede eer,</l>
<l>Men sal mijns achten te meer;</l>
<l n="6375">Den quaden sal dit wesen leet</l>
<l>Die my ende iu haten gereet.</l>
<l>Maer zi en zullens niet dorren togen</l>
<l>Doedy my ere vor haren ogen,</l>
<l>Ick en verkeer my nu in langer tijt</l>
<l n="6380">Sonder daer gy twe zijt,</l>
<l>Te hant zal ick komen in die zale</l>
<l>Dan zullen zi dat weten al te male</l>
<l>Ende zeggen dat ick gekomen ben,</l>
<l>Dan doet my ere vor hen;</l>
<l n="6385">Zi zullen my pryzen daer gy staet;</l>
<l>Vraget my dan, dat es mijn raet,</l>
<l>Ende wat dat gy my vraget dan,</l>
<l>Sal ick iu zeggen vor uwe man".</l>
<l>                In horen rade ende in den hof</l>
<l n="6390">Bleef Merlijn ende nam oerlof,</l>
<l>Beide te komene ende te gane,</l>
<l>Ende hem te togene in die gedane,</l>
<l>Daer hi inne best bekennet was;</l>
<l>Ende alsi worden gewaer das</l>
<l n="6395">Diene zagen in ziner manier,</l>
<l>Waren si des verblidet scier.</l>
<l>Men sach den koninck tegen hem gaen;</l>
<l>Doe zeiden die liede saen:</l>
<l>"Siet waer die koninck koemt tegen iu wt".</l>
<l n="6400">Daer was blijtscap ende geluet</l>
<l>In des koninges zael wart hi geleit</l>
<l>Des koninges man namen hem gereit</l>
<l>Over ene zide, ende spraken:</l>
<l>"Siet hier Merline, in waren saken,</l>
<l n="6405">Die die beste divijn es</l>
<l>Die nu in der werelt es;</l>
<l>Here, biddet hem te zeggene al</l>
<l>Of men die borch iet winnen sal,</l>
<l>Ende hoe dit orloch sal vergaen;</l>
<l n="6410">Wil hi, hi sal iu dat zeggen saen".</l>
<l>Die koninck zeide: "ick salne des vragen,</l>
<l>Eer dese achte dage verdagen".</l>
<l>Des derden dages hilt die koninck feeste.</l>
<l>Daer waren doe die alremeeste</l>
<l n="6415">Die in den lande waren geboren.</l>
<l>Merlijn zeide den koninge te voren</l>
<l>Des hem sine liede baden.</l>
<l>Pandragoen sprack met staden:</l>
<l>"Men segget my vor iu, Merlijn,</l>
<l><pb n="69"/>6420  Dat gy zijt negeen divijn;</l>
<l>Ick bidde iu, dat gy my zegget een deel,</l>
<l>Hoe men winnen zal den casteel,</l>
<l>Ende ick wil doen al uwen raet".</l>
<l>Merlijn sprack: "dat verstaet</l>
<l n="6425">Ende proevet of ick ben wijs:</l>
<l>Sint dat die Sennen verloren Hangys,</l>
<l>En zagen si anders geen pant</l>
<l>Dan te nemene dit lant.</l>
<l>Gebiedet hem vrede, ende wetet vorwaer,</l>
<l n="6430">Si en steken an iu niet een haer</l>
<l>Dan gy hem dat latet altegader,</l>
<l>Dat hem quam van uwen vader;</l>
<l>Maer des en zuldy niet gehingen;</l>
<l>Noch hem laten dat volbringen</l>
<l n="6435">Willen si dat lant rumen gerede,</l>
<l>Dat gy hem gevet sulck geleide</l>
<l>Ende scepe daer si mede varen".</l>
<l>                Doe sprack Pandragoen twaren:</l>
<l>"Dese dinck wil ick hem ontbieden".</l>
<l n="6440">Hi nam wt al sinen lieden</l>
<l>Enen ridder die hiet Ulfijn,</l>
<l>Die die bode zoude zijn;</l>
<l>Kempe en was in genen tyde</l>
<l>Die so stoutelike ginck te stryde</l>
<l n="6445">Alse Ulfijn voer toten vianden.</l>
<l>Alse hem die Sennen vercanden,</l>
<l>Quamen si jegen hem also houde,</l>
<l>Ende vrageden wat die koninck woude,</l>
<l>Ende of hi waer des conincx bode.</l>
<l n="6450">Hi zeide: "ia ick, by Gode,</l>
<l>Ende hi zent iu vrede drie weken".</l>
<l>Zi zeiden: "wy willen des ons bespreken"</l>
<l>Ende doe hoer raet versamelt waert,</l>
<l>Doe zeiden zi: "wy zijn bezwaert</l>
<l n="6455">Van onses Heren Angys doet,</l>
<l>Wy en hebben spyze clein of groet</l>
<l>Daer ons iet af waer te bet</l>
<l>Onthier ende ons quame ontset,</l>
<l>Ende men ontbiedet ons vasten vrede</l>
<l n="6460">Des hebwy te doene mede,</l>
<l>Ende dat es wesen herde quaet</l>
<l>Daer dat zo nauwe van spize staet;</l>
<l>Maer wi zullen hem ontbieden</l>
<l>Dat hi enwech vaer met zinen lieden</l>
<l n="6465">Ende late ons borge ende lant;</l>
<l>Wy zullen dat ontfaen van ziner hant,</l>
<l>Ende geven hem telken iaer</l>
<l>Dertich ridder ende daernaer</l>
<l>Tien vrouwen ende elke hoer kamenier</l>
<l n="6470">Ende daertoe tien ioncfrouwen fier,</l>
<l>Van knapen die den vrouwen dienen</l>
<l>Wilwy hem senden hem tienen,</l>
<l>Hondert valke ende hondert paerde</l>
<l>Ende hondert orse van goeder waerde".</l>
<l n="6475">Dit dochte hem allen goet raet wesen,</l>
<l>Ende gingen ten boden met desen</l>
<l>Ende zeiden hem dit beheet.</l>
<l>Doe ginck Ulfijn enwech gereet,</l>
<l>Ende zeide den koninck dese tale</l>
<l n="6480">Ende hem die waren in der zale.</l>
<l>Alse die koninck dit verstaet,</l>
<l>Sochti des an Merline raet.</l>
<l>Merlijn zeide: "en doet niet dies</l>
<l>Daer zoude afkomen groet verlies;</l>
<l n="6485">Bliven zi in den lande, dat es verloren;</l>
<l>Maer gy zult mynen raet horen:</l>
<l>Ontbiedet hem, dat zi rumen dat lant,</l>
<l>Ende opgeven die borch te hant;</l>
<l>Zi zullen dat doen alle geerne</l>
<l n="6490">Want zi en hebben niet te verteerne;</l>
<l>Ende beheet hem lijf ende lede,</l>
<l>Ende scepe te vaerne mede;</l>
<l>Segget hem, dat zi niet ontgaen</l>
<l>Es dat si dit niet an en gaen;</l>
<l n="6495">Want gy en vredet nembermeer zoe;</l>
<l>Zi en zullen des wesen al te vroe".</l>
<l>Des morgens die koninck niet en liet,</l>
<l>Hi en dade dat hem Merlijn hiet;</l>
<l>Langer en spaerden niet die Sennes,</l>
<l n="6500">Doe zi zeker waren des,</l>
<l>Dat zi behouden mochten varen,</l>
<l>Ende zi ontboden dat twaren</l>
<l>Achterlande horen vrienden.</l>
<l>Pandragoen hiet die hem dienden,</l>
<l n="6505">Dat zise toter zee zouden leiden</l>
<l><pb n="70"/>Dus moestenzi danen scheiden.</l>
<l>Dus zeide Merlijne Pandragoene</l>
<l>Wat den Heidenen stont te doene.</l>
</div>
<div type="chapter"><head type="chapter">Hoe Merlijn des koninges raet wart, ende hoene een ridder verraden woude.</head>
<l>Nu es Merlijn al raet gebleven,</l>
<l n="6510">Doe die Sennes dat lant hadden begeven;</l>
<l>Metten koninck Pandragoene</l>
<l>Was hi van herde groten doene;</l>
<l>Vor den koninck helt hi die tale.</l>
<l>Dit en bequam niet wale</l>
<l n="6515">Enen barone die dit zach;</l>
<l>Degene merkede zinen slach</l>
<l>Ende zeide: "Here, tes vremde dinck</l>
<l>Dat ghy houdet desen vondelinck:</l>
<l>Al dat hi weet koemt hen van den Viant;</l>
<l n="6520">Dat wil ick proeven al te hant</l>
<l>Daer gy zelve toe zult zien,</l>
<l>Wildy dat, Here, laten gescien".</l>
<l>Die koninck sprack: "zijdy zo vroet,</l>
<l>Opdat gyne niet vertoernen doet,</l>
<l n="6525">Dat gyne proevet, wil ick wel".</l>
<l>"Here", zeidi, "ick en wil niet el,</l>
<l>Ende ick en wilne niet doen erren".</l>
<l>Die ridder en woude doe niet merren,</l>
<l>Doe hem die koninck des oerlof gaf,</l>
<l n="6530">Hi was herde blide daeraf.</l>
<l>Die zelve man was herde vroet</l>
<l>Ende herde quaet in sinen moet,</l>
<l>Verrader, ende oeck wel geboren;</l>
<l>Tenen tyde quam hi voren</l>
<l n="6535">In des koninges hof onder die baroene</l>
<l>Ende pijnde hem Merlijn ere te doene;</l>
<l>Hi nam hem te rade vor den koninck</l>
<l>Daer gesciede doe dese dinck:</l>
<l>Daer waren tiene des koninges man,</l>
<l n="6540">Ende hi sprack den koninck an:</l>
<l>"Heer koninck", zeide hi, "zekerlike</l>
<l>Dit es die vroetste van eertrike;</l>
<l>Hi vorseide Vertegier</l>
<l>Te stervene van uwen vier;</l>
<l n="6545">Hierombe bid ick hem zekerleke,</l>
<l>Ombedat ick ben dus tongereke,</l>
<l>Dat hi my zegge myne doet</l>
<l>Of hi daeraf weet cleyne of groet,</l>
<l>Want wil hi, hi zalt wael doen".</l>
<l n="6550">Doe bats hem die koninck Pandragoen</l>
<l>Ende alle die daer waren ginder,</l>
<l>Ende Merlijn, die zine felheit kinde,</l>
<l>Hi zeide: "gy doet bede groet,</l>
<l>Ombe te wetene uwe doet:</l>
<l n="6555">Gy zult vallen van enen paerde</l>
<l>Ende breken den hals boven der aerde;</l>
<l>Dus zuldy uwen ende doen".</l>
<l>Die ander zeide: "Here Pandragoen</l>
<l>Merket nu van enen vroeden,</l>
<l n="6560">God moet my daer vor behoeden"!</l>
<l>Mittien leide hi den koninck wt,</l>
<l>Ende sprack tot hem al overluet:</l>
<l>"Gedenket, Here, wael der woert,</l>
<l>Die gy van Merline hebt gehoert,</l>
<l n="6565">Ick zalne proeven herde scier</l>
<l>Noch in ener ander manier".</l>
<l>Doe ginck hene die man</l>
<l>Ende dade ander cleder an,</l>
<l>Ende keerde so hi eerst mach</l>
<l n="6570">Toter stede daer die koninck lach.</l>
<l>Hi makede hem sieck ende bat te hande,</l>
<l>Datten die koninck soude vanden,</l>
<l>Ende hi Merline brachte met liste</l>
<l>Sodat hi siner niet en wiste.</l>
<l n="6575">Die koninck zeide, hi zoude daer gaen;</l>
<l>Merline en dade hi des niet verstaen.</l>
<l>Die koninck zeide: "Merlijn, gawy</l>
<l>Tot enen ziecken, ick ende gy,</l>
<l>Die hier leget in der poert".</l>
<l n="6580">Merlijn zeide: "koninck, nu hoert:</l>
<l>Negeen koninck en zal in aertrike</l>
<l>Nergen gaen so hemelike,</l>
<l>Dat en zij dat dertich met hem gaen".</l>
<l>Doe riep die koninck tot hem saen</l>
<l n="6585">Dertich ridder, ende mettien</l>
<l>Gingen zi den ziecken besien.</l>
<l>Si quamen daer ende vonden die vrouwe,</l>
<l>Alse of si hadde groten rouwe;</l>
<l>Si zeide: "Here, dor iu oetmoede,</l>
<l n="6590">Vraget Merline, uwen vroede,</l>
<l>Of mijn man iet zal genesen".</l>
<l><pb n="71"/>Op Merline zach hi met desen</l>
<l>Ende zeide: "vrient, weetdy iet dit</l>
<l>Daer my die vrouwe ombe bit?"</l>
<l n="6595">"Here", sprack Merlijn, "ick bin des wedde,</l>
<l>Hi en stervet niet in dit qualebedde".</l>
<l>Doe versterckede hem die man,</l>
<l>Ende zeide: "hoe zal ick sterven dan"?</l>
<l>Ende Merlijn die antworde weder:</l>
<l n="6600">"Du zals sterven op ende neder,</l>
<l>Want du zals verhangen wesen".</l>
<l>Ende Merlijn ginck enwech met desen,</l>
<l>Ende geberde of hi ware gram;</l>
<l>Ende alse die ander dat vernam,</l>
<l n="6505">Sprack hi totten koninge gereit:</l>
<l>"Hoert wat dese zot nu zeit!</l>
<l>Proevet dat hi hevet gelogen:</l>
<l>Hi zeide twe dinge vor uwen ogen</l>
<l>Dat nieman also en starf,</l>
<l n="6610">Ick zalne proeven derdewerf,</l>
<l>Ende ick wil in ene abdie</l>
<l>Gaen liggen in ene fermerie</l>
<l>Ende bi den abbete iu ontbieden,</l>
<l>Die zal zeggen toten lieden,</l>
<l n="6615">Dat ick een zieck broeder zy,</l>
<l>Ende zo zieck dat men my</l>
<l>Menet zullen versceiden</l>
<l>Ende gy zult Merlyne met iu leiden</l>
<l>Ende ick en proeve hem nember bet dan nu"</l>
<l n="6620">Die koninck sprack: "ick kome tot iu</l>
<l>Ende brenge Merline oeck mede".</l>
<l>Degene ginck te gener stede</l>
<l>Ende dade doe aldus dese dinck</l>
<l>Ende zende doe ombe den koninck.</l>
<l n="6625">Die koninck quam ende Merlijn mede.</l>
<l>Alsi quamen te gener stede,</l>
<l>Hoerden zi misse ende doe saen</l>
<l>Quam die abbet tot hem gegaen</l>
<l>Ende vijf ende twintich monicke mittien</l>
<l n="6630">Ende baden dat hi ginge besien</l>
<l>Genen zinen ziecken broeder</l>
<l>Ende brenge Merline, "hi es vroeder</l>
<l>Daeran dan al dit volck is al".</l>
<l>Die koninck sprack: "gerne ick sal".</l>
<l n="6635">Merlijn, hi en wil des laten niet</l>
<l>Hine wil, al daer die koninck toe ziet,</l>
<l>Uter zinen broeder spreken</l>
<l>Ende ondecken hem dese treken.</l>
<l>"Nu duncket my", zeide hi, "in mynen synne</l>
<l n="6640">So ick iu twe bet bekinne</l>
<l>So gy my duncket dulre wesen,</l>
<l>Meendy ick en wete wael van desen,</l>
<l>Die my proevet, hoe hi sal sterven</l>
<l>Ick salne noch enerwerven</l>
<l n="6645">Seggen, dat iu sal wonderen meer,</l>
<l>Dan dat noch dade van desen heer".</l>
<l>Die koninck sprack: "mochtet waer wesen</l>
<l>Dattu heves geseght van desen"?</l>
<l>Merlijn zeide hem daernaer:</l>
<l n="6650">"Men hange my en es dat niet waer;</l>
<l>Ende dat zeggick Uter mede</l>
<l>Dat zal zulck horen hier ter stede,</l>
<l>Die daervan en scheidet niet</l>
<l>Eer hem dit al es gesciet".</l>
<l n="6655">Hier lieten si die tale staen</l>
<l>Ende volgeden den abbete saen.</l>
<l>Die abbet sprack: "vraget koninck, Heer,</l>
<l>Of dese man nembermeer</l>
<l>Van desen oevele genesen mach".</l>
<l n="6660">Merlijn geberde als hine zach</l>
<l>Genoech alsof hi ware erre:</l>
<l>"Die doet", sprack hi, "es hem noch verre,</l>
<l>Dat es ombe niet, dat hi my bekoert,</l>
<l>Al dat gy van my hebbet gehoert,</l>
<l n="6665">Dat es wonderlike tale</l>
<l>Want als hi stervet, wetet dat wale,</l>
<l>Dat zijn hals zal breken ontwe,</l>
<l>Verdrinken ende hangen, dit es wonder mee,</l>
<l>Hier es zulc die zien sal die saken,</l>
<l n="6670">Hi en darf hem niet zo zieck maken</l>
<l>Want ick kenne zijn herte wal,</l>
<l>Ende zine gedachten valsc al".</l>
<l>Die man zat op ende sprack: "koninck,</l>
<l>Here, nu merke deze dinck</l>
<l n="6675">Entie dulheit van desen</l>
<l>Hoe dit waer mochte wesen,</l>
<l>Dat ick breken zoude den hals,</l>
<l>Verdrincken ende hangen, dit es vals,</l>
<l>Dit es dat niet gescien en kan</l>
<l n="6680">Van my noch van anderen man.</l>
<l>Merket hoe gy wijs mochtet wesen,</l>
<l><pb n="72"/>Dat gy iu houdt an desen".</l>
<l>Die koninck zeide: "ick en doe daertoe niet</l>
<l>Dat ie zo vremde dinck gesciet".</l>
<l n="6685">Dese dinck bleef te dier stont</l>
<l>Ende dat wort den lieden kont,</l>
<l>Dat Merlijn zeide van desen man.</l>
<l>Menech leide den zin daeran</l>
<l>Te proevene, hoe dat mochte wesen</l>
<l n="6690">Dat Merlijn hadde gezeit van desen.</l>
<l>Onder die liede liep die sage.</l>
<l>Doe gesciede in enen dage,</l>
<l>Dat die man quam gereden</l>
<l>Met velen lieden tener steden</l>
<l n="6695">Op ener rivier, die was diep,</l>
<l>Daer ene brugge overliep,</l>
<l>Sijn paert was vaerdich ende snel,</l>
<l>Ende dat snevede ende hi vel,</l>
<l>Ende brack also den hals entwe,</l>
<l n="6700">Sijn voet voer no min no me</l>
<l>In een gat van der bruggen gereide,</l>
<l>Dus verdronk hi ende brack den hals beide,</l>
<l>Dat hovet ende scouder hinck hem in die beke</l>
<l>Ende bi den bene oeck sekerleke</l>
<l n="6705">Bleef hi hangende te zelver wyle,</l>
<l>Daer waren zi twe, zonder gyle,</l>
<l>Dit dit al verzagen beide,</l>
<l>Dat Merlijn te voren zeide.</l>
<l>Sciere was daer groet gekry</l>
<l n="6710">Van enen dorper, woende daerby.</l>
<l>Doe quam al dat volck geloepen toe,</l>
<l>Ende namen den doeden ridder alsoe.</l>
<l>Die liede, die hoerden dese sproke</l>
<l>Vrageden: "es hem die hals tebroken?</l>
<l n="6715">Die dorper antworde: "ia, hi".</l>
<l>Doe si dit hoerden spraken si:</l>
<l>"Twaren Merlijn en zeide niet vals,</l>
<l>Hi zeide: "du zals breken den hals,</l>
<l>Ende hangen mede ende verdrincken;</l>
<l n="6720">Hi mach ons herde wel nu dincken</l>
<l>Dul, die hem mestrouwet hiernaer,</l>
<l>Want hi zeidet ons al vorwaer".</l>
<l>Den man groef men in korter stont.</l>
<l>Al dit was Merlyne wael kont,</l>
<l n="6725">Ende zeide dat Uter in hemelicheden</l>
<l>Ende zeide dat hyt den broeder zeide</l>
<l>Ende Uter vertelde dat den koninck,</l>
<l>Doe sprack die koninck: "dese dinck</l>
<l>Hevet Merlijn al vor gezeit,</l>
<l n="6730">Ende es dat dus worden waerheit?</l>
<l>Vraget hem, zeidi "welcke tijt dat was".</l>
<l>Ende Uter hi vragede hem das.</l>
<l>"Gisteren", antworde Merlijn,</l>
<l>"Entie boden zullen hier zijn</l>
<l n="6735">Van nu over den sesten dach,</l>
<l>Ende ich ga henen al dat ick mach,</l>
<l>Want ick en wil hier niet wesen</l>
<l>Als die mare koemt van desen,</l>
<l>Want men my vele vragen soude</l>
<l n="6740">Des ick node antworden woude;</l>
<l>Ick en spreke vor dat gemene diet</l>
<l>Vorwaert meer nember niet".</l>
<l>Dus sprack Merlijn Uter toe,</l>
<l>Ende Uter zeidet den broeder doe</l>
<l n="6745">Die koninck meende dat hi waer erre,</l>
<l>Ende sprack: "es hi noch iet verre,</l>
<l>Ende weetdy werwaert dat hi geet?"</l>
<l>Uter zeide: "Here, ick en weet,</l>
<l>Maer hi woude hier niet wesen</l>
<l n="6750">Als die mare quam van desen".</l>
<l>Merlijn ginck Blasyse soecken,</l>
<l>Ende doet dat scriven in den boecken,</l>
<l>Ende Pandragoen ontsach hem das,</l>
<l>Dat Merlijn verbolgen was.</l>
<l n="6755">Enten zesten dage na desen,</l>
<l>Quamen si, die hadden gewesen</l>
<l>Al daer gesciet was dat wonder.</l>
<l>Die koninck sprack ende si bysonder</l>
<l>Ende zeide doe, al daer hi stoet:</l>
<l n="6760">"Nu en es nieman also vroet</l>
<l>Alse Merlijn es, weet ick wale;</l>
<l>Nembermeer en zegget hi tale,</l>
<l>Ick en zal dat al bescriven doen".</l>
<l>Aldus began daer Pandragoen</l>
<l n="6765">Een boeck te scrivene in der manier</l>
<l>Van Merlijns prophetien scier</l>
<l>Ende van den koninge van Engelant,</l>
<l>Dat menegen es onbekant.</l>
<l>Dat boeck en zegget niet das</l>
<l><pb n="73"/>6770  Wie dese vroede Merlijn was;</l>
<l>Want hi en brenget niet voert</l>
<l>Anders dan bedeckede woert.</l>
<l>Te dien tiden was Merlijn al heer</l>
<l>Over al den raet met groter eer</l>
<l n="6775">Boven Aurelius Ambrosius</l>
<l>Die die meeste was van den hues;</l>
<l>Maer doe si wouden sine woert</l>
<l>Scriven, ende hi heeft dat verhoert,</l>
<l>Zeide hi Blasyse die saken.</l>
<l n="6780">Blasys zeide: "zullen si maken</l>
<l>Sulc een boeck alse es dat mijn?"</l>
<l>"Neen si, niet", sprac Merlijn,</l>
<l>"Si en scriven niet, al zonder waen,</l>
<l>Dan dat si niet en konnen verstaen,</l>
<l n="6785">No niet geweten, hoe dat gesciet".</l>
<l>Hierna so en liet Merlijn niet,</l>
<l>Hi quam te hove; men zeide hem daer</l>
<l>Van den manne al die maer,</l>
<l>Hoe hi waer bleven doet,</l>
<l n="6790">Alsof hi des en wiste cleine no groet.</l>
<l>Quijt was die koninck alles rouwen,</l>
<l>Doe hi Merlijn mochte scouwen,</l>
<l>Ende makede met hem grote feeste.</l>
<l>Hier spreket van Merline die jeeste,</l>
<l n="6795">Dat hi die bedeckede woert</l>
<l>Alre ierst begonste brengen voert,</l>
<l>Entie prophecien oeck al</l>
<l>Die nieman bekinnen en zal</l>
<l>Eer dat si vorspellet zijn</l>
<l n="6800">So en mach nieman weten den fijn.</l>
</div>
<div type="chapter"><head type="chapter">Hoe die Sennes weder in dat land quamen, ende Pandragoens doet.</head>
<l>Nu spreket Merlijn den koninck ter stede</l>
<l>Ende Uter sinen broeder mede,</l>
<l>Ende zeide: "ick pine my nu zeer,</l>
<l>Ombe iu gewin ende ombe iu eer".</l>
<l n="6805">Deser woerde hadden si wonder beide,</l>
<l>Ende baden dat hi ze dan zeide,</l>
<l>Ende algader dat hi met gebode.</l>
<l>"Ick en heles iu niet", sprack hi, "by Gode,</l>
<l>Ick sal iu tellen, iu twe bysonder</l>
<l n="6810">Des iu sal hebben groet wonder;</l>
<l>Gedencket iu, dat gy hebbet verdreven</l>
<l>Die Sennes, die waren gebleven</l>
<l>In uwen lande na Hangys doet?</l>
<l>Hangys liet geslechte groet;</l>
<l n="6815">Doe si sine doet vernamen,</l>
<l>Wael boude si te samene quamen,</l>
<l>Ende swoeren, die jonge metten ouden,</l>
<l>Dat si sine doet wreken souden,</l>
<l>Ende si zijn verzament altehant,</l>
<l n="6820">Alse om te winnen dat lant".</l>
<l>Ende beiden wonderdes alsi dat vernamen,</l>
<l>Ende zeiden: "hebben si groet volck te samen?"</l>
<l>"Si hebben meer volkes dan gy,</l>
<l>Des moechdy geloven my;</l>
<l n="6825">Si sullen iu u lant afgewinnen".</l>
<l>Si zeiden: "konnewy dat bekinnen,</l>
<l>Wy en doen niet dan uwen raet".</l>
<l>Merlijn zeide: "nu verstaet,</l>
<l>Welke tijt gy hoer komst bewaent:</l>
<l n="6830">Des elften dages in Wedemaent</l>
<l>Zullen si an uwen lande leggen</l>
<l>Ende dit en zuldy nieman zeggen,</l>
<l>Ende dit en weet nieman dan gy.</l>
<l>Nu doet mynen raet daerby:</l>
<l n="6835">Doet alle uwe liede ontbieden</l>
<l>Ende gevet hen dan scone mieden,</l>
<l>Elken na dien dat hi es weert,</l>
<l>Ende oeck na dat hi verteert,</l>
<l>Ende oeck kan decken sinen moet;</l>
<l n="6840">Siet dat gy ze dagen doet,</l>
<l>Ende dat si komen zekerleke</l>
<l>In Wedemaent, in der eerster weke,</l>
<l>In dat dal van Salesbire</l>
<l>In den mersch op die riviere,</l>
<l n="6845">Ende daer gereet zijn alte hant</l>
<l>Alse daer te bescermene iu lant".</l>
<l>"Raet gy dat", sprack Pandragoen te hande,</l>
<l>"Dat wy ze daer dan laten landen?"</l>
<l>"Ja ick", zeide hi, "van der rivieren</l>
<l n="6850">Zuldy ze verre laten logieren,</l>
<l>Sodat si uwes volkes niet en weten;</l>
<l><pb n="74"/>Ende alsi dan zijn geseten,</l>
<l>So zendet een deel van ridderscepe</l>
<l>Tuschen hem ende hoer scepe,</l>
<l n="6855">Iuwer een sal medevaren;</l>
<l>Aldus zo moechdy ze vervaren,</l>
<l>Ende vaert zo na in deser manieren,</l>
<l>Dat gyse verre van der rivieren</l>
<l>Houdt daer, drie dage al stille;</l>
<l n="6860">Si zullen hebben horen onwille.</l>
<l>Ten derden dage zuldy vichten,</l>
<l>Ende dat wil ick iu verplichten:</l>
<l>Gy hebbet den zege, doedy dat".</l>
<l>Die koninck sprack ter zelver stat:</l>
<l n="6865">"Blivet onser enich daerin"?</l>
<l>Merlijn sprack: "haddy begin,</l>
<l>So koemt daer ember ende naer;</l>
<l>Negeen man zal hebben vaer</l>
<l>Tegen die doet, of hy die ontfaet,</l>
<l n="6870">Also dat nu gescapen staet,</l>
<l>Want ende moetwy ember doen".</l>
<l>Doe sprack die koninck Pandragoen:</l>
<l>"Du heves gezeght wonder groet,</l>
<l>Dattu wetes also wael mine doet,</l>
<l n="6875">Alse die zine, die van den paerde vel</l>
<l>Want dat wistes du harde wel;</l>
<l>Hierombe toech hier die waerheit dine,</l>
<l>Ende zech my dan die mine".</l>
<l>Merlijn sprack: "ick wil, dat gy</l>
<l n="6880">Die Heilge bringet vor my,</l>
<l>Ende gy my doet enen eet,</l>
<l>Ende dat zuldy doen wael gereet,</l>
<l>Dat ick rade doer iu goet.</l>
<l>Ick sal minen bedeckeden moet</l>
<l n="6885">Vor iu ontdecken saen".</l>
<l>Als dit die Heren hadden verstaen,</l>
<l>Zeiden zi: "wy hebben gezworen,</l>
<l>Wat zalstu zeggen, laet ons horen".</l>
<l>Hi sprack: "ick doe al sonder miede,</l>
<l n="6890">Swert, dat gy zult zijn goede liede</l>
<l>Ten stryde, dien men sal vichten nu</l>
<l>Tegen Gode ende tegen iu;</l>
<l>Ick wil dat gy gebichtet zijt,</l>
<l>Gy hebt des te doene op deser tijt</l>
<l n="6895">Bet dan op een ander vaert,</l>
<l>Want gy op uwe viande vaert</l>
<l>Ende zijt gy zule als ick gebiede,</l>
<l>Gy zult verwinnen al die liede,</l>
<l>Want zi hem an Gode niet en keren,</l>
<l n="6900">Ende verweert iu lant met eren;</l>
<l>Wat manne dat stervet in een gevecht</l>
<l>Ombe te behoudene zijn recht,</l>
<l>Hy es versoent jegen onsen Heer,</l>
<l>Ende hy en zal die doet niet vruchten zeer.</l>
<l n="6905">Ick zegge iu oeck, sint dat in dit lant</l>
<l>Kerstenheit ierst wart bekant,</l>
<l>So en was nie so bitter strijt</l>
<l>No en wert hierna in langer tijt;</l>
<l>Gy, Uter, ende gy, Pandragoen,</l>
<l n="6910">Zweert dat gy zult iu beste doen;</l>
<l>Ick en zegge iu meer no goet no quaet,</l>
<l>Eer ick zie, hoe dat vergaet.</l>
<l>Die ene van den tween sal hier sterven,</l>
<l>Entie ander die hier sal erven,</l>
<l n="6915">Die zal maken te Salesbiere</l>
<l>Enen kerchof rike ende diere,</l>
<l>Algader na mynen raet;</l>
<l>Also lange als die werlt staet</l>
<l>Sal mijn werck daer ane bliken.</l>
<l n="6920">Ick hebbe gesecht, gy en kont des ontwiken,</l>
<l>Dat die ene van iu tween hier blyven moet;</l>
<l>Nu zijt stout ende vroet</l>
<l>Also als ick u hebbe geseit;</l>
<l>Elc man sal zijn gereit</l>
<l n="6925">So hi scoenst mach ember meer</l>
<l>Te komene vor Onsen Heer,</l>
<l>Juwer een die moet daer varen,</l>
<l>Doet iu bychte zonder sparen,</l>
<l>Ende toget uwen volke scoen gelaet,</l>
<l n="6930">Ende secht hem dan hoe dat staet;</l>
<l>Dus koemdy in die hemelsce sale".</l>
<l>Dus endede Merlijn zine tale,</l>
<l>Entie twe broeder hebben dat verstaen,</l>
<l>Ende ontboden hoer volck saen;</l>
<l n="6935">Doe zi daer waren, zeghet dat gedichte,</l>
<l>Gaven zi menege scone gichte,</l>
<l>Den hogen lieden zi doe baden</l>
<l>Dat zi hem ten wapenen daden,</l>
<l>Ende geboden in hoer lant,</l>
<l n="6940">Dat volc met gewapender hant</l>
<l>Te wesene al gemeenleke</l>
<l><pb n="75"/>In Wedemaent in der ierster weke</l>
<l>In den plaen te Salesbiere,</l>
<l>Op die Teemse, die scone riviere,</l>
<l n="6945">Ombe te bescermene dat lant;</l>
<l>Nie en was dat manne bekant,</l>
<l>Hi en zeide dat hijt gerne dade;</l>
<l>Dus quam dat toten dage by rade,</l>
<l>Daer dat volc op ontboden was.</l>
<l n="6950">Die Heren beloveden hem das,</l>
<l>Ende daden dat Merlijn hiet.</l>
<l>Te Sinxen en lieten zi des niet,</l>
<l>Si en hilden hof op die riviere</l>
<l>In dat dal van Salesbiere.</l>
<l n="6955">Menege gave gaven zi daer.</l>
<l>Sciere quam die niemaer vorwaer,</l>
<l>Dat die Heidene in dat lant quamen;</l>
<l>Ende als die Heren dat vernamen,</l>
<l>Dachtenzi ombe Merlijns gewach;</l>
<l n="6960">Dat was op Sante Barnabas dach.</l>
<l>Te dien tiden geboet Pandragoen</l>
<l>Dat zi hem bichte zouden doen,</l>
<l>Ende elck, bi zines priesters rade,</l>
<l>Vergeve den andren sine mesdade.</l>
<l n="6965">Die Heidene ontscepeden met luste</l>
<l>Ende daden hem op die ruste,</l>
<l>Over negen dagen begonsten zi ryden;</l>
<l>Pandragoen sprack Merline ten tyden,</l>
<l>Ende vragede wat hi zoude doen.</l>
<l n="6970">Merlijn zeide: "Here Pandragoen,</l>
<l>Sendet Uter nu derwaert</l>
<l>Met vele ridders toter vaert.</l>
<l>Tierst dat zi komen op dat velt,</l>
<l>Daer si hebben hoer getelt,</l>
<l n="6975">Sal hi hem die scepe ontryden,</l>
<l>Ende salse dwingen toten tyden</l>
<l>Te wesene verre van der rivieren,</l>
<l>Ende houdense kort in der manieren,</l>
<l>Dat zi daer blyven wien lief wien leet;</l>
<l n="6980">Dan so porret dat heer gereet;</l>
<l>Des morgens alsi willen ryden</l>
<l>Dan sal hi zere op hem stryden,</l>
<l>So dat si nergen mogen varen,</l>
<l>Daer en wert nieman so koene twaren,</l>
<l n="6985">Hi en woude te lande weder wesen;</l>
<l>Twe dage houdtse in desen,</l>
<l>Des derden dages koemt met uwen heer,</l>
<l>Ende zet u daertegen te weer.</l>
<l>Die dach zal zijn claer ende scone;</l>
<l n="6990">Gy zult dan zien onder den trone</l>
<l>Ende in der lucht enen drake,</l>
<l>Die sal bedieden uwe sake,</l>
<l>Ende dan vechtet zonder vaer,</l>
<l>Die zege sal iu wesen zwaer".</l>
<l n="6995">Dit en hoerde ne geen baroen</l>
<l>Dan Uter ende Pandragoen;</l>
<l>Si waren blide doe zi dat hoerden.</l>
<l>Merlijn sprack na desen woerden:</l>
<l>"Sijt zonder vaer, ick wil gaen,</l>
<l n="7000">Dit es waer, dat ick iu doe verstaen,</l>
<l>Denket omb te wesene goede man</l>
<l>Ende stout, dit rade ick iu dan".</l>
<l>Aldus scheden doe die dry.</l>
<l>Uter voer, dat zeghet men my,</l>
<l n="7005">Tuschen die heydene entie scepe</l>
<l>Met ziner stouter ridderscepe.</l>
<l>Merlijn beval ze Gode beide,</l>
<l>TUter keerde hi ende seide:</l>
<l>"Ick zegge dy al vorwaer,</l>
<l n="7010">Du machs wel zijn al zonder vaer,</l>
<l>Dune sterves niet in desen stryde,</l>
<l>Du machs met rechte wesen blyde".</l>
<l>                Merlijn voer in Nortomberlant</l>
<l>Aldaer hi Blasise vant.</l>
<l n="7015">Blasys hevet al dit bescreven,</l>
<l>Ende van hem est ons noch bleven.</l>
<l>                Uter dade die Heidene scier</l>
<l>Verre logieren van der rivier,</l>
<l>Ende en lietse niet te scepe varen;</l>
<l n="7020">So zere dwanck hi ze, zonder sparen,</l>
<l>Dat zi op dat dorre velt</l>
<l>Hoers ondankes lagen met gewelt,</l>
<l>Ende makede hem so sterck dat striden</l>
<l>Datzi nergen dorsten riden;</l>
<l n="7025">Aldus dwanck hise twe dage.</l>
<l>Ten derden dage, zonder sage,</l>
<l>Quam Pandragoen met zinen heer,</l>
<l>Ende sach waer si met groter weer</l>
<l>Lagen op dat dorre velt,</l>
<l n="7030">Ende waer zi doe met gewelt</l>
<l>Scaerden hoer heer te dien tyden</l>
<l><pb n="76"/>Ende wouden op Uter striden.</l>
<l>Tierst dat hi den koninck sach</l>
<l>Scaert hi zijn heer al dat hi mach,</l>
<l n="7035">Ende liet lopen toten vianden.</l>
<l>Doe dat die Heidene becanden,</l>
<l>Dat zi allenthalven waren bestaen,</l>
<l>Worden zi herde zere ontdaen;</l>
<l>Zi en mochten niet nu ter tijt</l>
<l n="7040">Ten scepen keren zonder strijt.</l>
<l>Mettien sach men in der lucht</l>
<l>Enen drake komen met groter vlucht,</l>
<l>Merlijn haddet vorgesecht alhier;</l>
<l>Die drake warp vlamme ende vier</l>
<l n="7045">Optie scepe wt ziner kele.</l>
<l>Dat zagen liede herde vele,</l>
<l>Die daeraf hadden groten vaer.</l>
<l>Pandragoen riep daernaer:</l>
<l>"Slaet met sporen"! Ende Uter mede</l>
<l n="7050">Sach wat zines broeder heer dede,</l>
<l>Ende haeste hem alzo te meer.</l>
<l>Des koninges heer versamende eer,</l>
<l>Des scamede hem Uter aldaer;</l>
<l>Dat zeggic iu al vorwaer.</l>
<l n="7055">Ginder gesciede in elker zide</l>
<l>Grote moert in genen stride;</l>
<l>Die Heidene namen die meerre scade.</l>
<l>Ick en hebbe te seggene gene stade,</l>
<l>Wie daer best dade metter hant;</l>
<l n="7060">Want ict in dat Romans niet en vant;</l>
<l>Maer dat zeide hi, die dat bescreef,</l>
<l>Dat daer Pandragoen doet bleef,</l>
<l>Ende met hem ziner liede vele;</l>
<l>Uter wan in den nijtspele.</l>
<l n="7065">Den zege tellet ons die ieeste,</l>
<l>Nie en las ick, no en vreeste,</l>
<l>Dat der Heidene ienich ontstoet,</l>
<l>Si en mosten alle bliven doet.</l>
</div>
<div type="chapter"><head type="chapter">Hoe Uter koninck wart, en hoe die sittene van der tafelronde gemaket worden.</head>
<l>Aldus ende in deser manier</l>
<l n="7070">Was die strijt te Salesbier;</l>
<l>Daer bleef doet die koninck Pandragoen,</l>
<l>Dat rike bleef an Uter doen,</l>
<l>Dat recht was na des landes zede.</l>
<l>Nu hoert wat Uter nu dede:</l>
<l n="7075">Hi dade die Kerstene te gader dragen</l>
<l>Die daer doet verslagen lagen,</l>
<l>Ende hiet dat elc zinen vrient name,</l>
<l>Ende groef hem zinen lichame,</l>
<l>Ende leggen in ene hoge tombe</l>
<l n="7080">Van sconen stenen al ombe;</l>
<l>Op elken screef men hoe hi hiet;</l>
<l>Maer op den koninck en screef men niet;</l>
<l>Dien leide hi hoger dan nieman el,</l>
<l>Hi zeide: "hine gevroedet niet wel</l>
<l n="7085">Die daer niet gelovet embermeer,</l>
<l>Dat hi was hoerre alre Heer</l>
<l>Van dengenen die daer lagen".</l>
<l>Uter bleef al zine levedagen</l>
<l>Des rikes geweldich genoech.</l>
<l n="7090">Als hi koninges crone droech,</l>
<l>So was hi comen te Lonnen,</l>
<l>Ende al zijn volc quam geronnen,</l>
<l>Daer hi hem koninck dade maken,</l>
<l>Dit waren ember waer saken,</l>
<l n="7095">Abbete, papen, ende clerke,</l>
<l>Ende prelate van der kerke.</l>
<l>Dus wart Uter, na des koninges doet,</l>
<l>Coninck gekoren vor die genoet.</l>
<l>                Als die manscap was gedaen</l>
<l n="7100">Van sinen mannen, daerna saen</l>
<l>Quam Merlijn opten vijftienden dach.</l>
<l>Tierst datten die koninck sach,</l>
<l>Was hi van Merline herde vro;</l>
<l>Merlijn zeide: "nu sech alzo</l>
<l n="7105">Den volke als ic lange tijt</l>
<l>Dy vorzeide desen strijt;</l>
<l>Ende Uter vertellede al die sake</l>
<l>Sonder allene van den drake,</l>
<l>Daeraf ne wiste hi groet no clene,</l>
<l n="7110">Want Merlijn haddet gesecht allene</l>
<l>Pandragoene, zinen broeder.</l>
<l>Des zo makede hi Uter doe vroeder</l>
<l>Wat die drake mochte bedieden;</l>
<l>Aldaer zo zeide hi den lieden,</l>
<l n="7115">Dat hi bediede des koninges doet,</l>
<l>Ende Uters ere vele groet.</l>
<l>Ombe dat die koninck hiet Pandragoen</l>
<l><pb n="77"/>So woude Merlijn ember doen</l>
<l>Dat Uters toename dat waer.</l>
<l n="7120">Doer des broeders wille openbaer</l>
<l>Ende doer dat teken van den drake,</l>
<l>Ende doer deser tweer sake,</l>
<l>Dade hyne voertmeer vor die baroen</l>
<l>Heten Uter-Pandragoen.</l>
<l n="7125">                Van Merlijns rade haddi grote ere,</l>
<l>Dus bleef hi werken voertmere,</l>
<l>Sodat die raet an hem al lach.</l>
<l>Doe gesciede op enen dach,</l>
<l>Dat die koninck in rasten sat,</l>
<l n="7130">Ende Merlijn zeide: "nu sech my dat:</l>
<l>Waerombe en doestu clene no groet</l>
<l>Te dinen broeder, die es doet</l>
<l>Ende licht gegraven te Salesbiere"?</l>
<l>Die koninck zeide: "nu visiere</l>
<l n="7135">Dattu wils, ende laet my horen.</l>
<l>Merlijn zeide: "du heves gesworen</l>
<l>Ende gelovet oeck zelve mede,</l>
<l>Dat wy zouden te dier stede</l>
<l>Sulc teken setten sonder waen,</l>
<l n="7140">Dat nembermeer en soude vergaen;</l>
<l>Loes dinen eet, ik lose mijn woert".</l>
<l>Uter-Pandragoen antwoert:</l>
<l>"Sech dinen wille, ick en does niet node".</l>
<l>Merlijn sprack: "ick wil, by Gode,</l>
<l n="7145">Dat gy in Irlant nu sindet</l>
<l>Ombe grote stene, die men daer vindet,</l>
<l>Ende doetse brengen met ballingen;</l>
<l>Men kanse niet so groet gebringen</l>
<l>Ick en salse wel allene oprechten,</l>
<l n="7150">Sendet enwech, ick vare metten knechten".</l>
<l>Die koninck Uter-Pandragoen</l>
<l>Hiet al sinen wille doen,</l>
<l>Ende dade daer vele scepe varen;</l>
<l>Ende alsi ginder comen waren,</l>
<l n="7155">Togede hem Merlijn grote stene,</l>
<l>Ende zeide: "dit zijn zi, die ik mene</l>
<l>Die gy in Engelant zult voeren.</l>
<l>Si zeiden alle ende zwoeren,</l>
<l>Dat die werelt gemene</l>
<l n="7160">Niet en verbeurde die stene:</l>
<l>"Wy en voerense niet, wat des gesciet".</l>
<l>Merlijn zeide: "zo es dat ombe niet</l>
<l>Dat gy zijt komen in dit lant".</l>
<l>Si keerden weder al te hant,</l>
<l n="7165">Ende zeiden den koninge, haren heer,</l>
<l>Si meenden dat nembermeer</l>
<l>Man gedade dat Merlijn hiet.</l>
<l>Die koninck zeide: "dat en zegget niet</l>
<l>Eer dat Merlijn komen zy;</l>
<l n="7170">Sciere daerna so quam hy;</l>
<l>Die koninck zeide hem gereit</l>
<l>Wat die scipliede hadden geseit.</l>
<l>"Koninck", zeide hi, "nadien dat zy</l>
<l>My breken trouwe, so heb ick my</l>
<l n="7175">Van mynen gelove gequijt".</l>
<l>Doe dade Merlijn in corter tijt</l>
<l>Die grote stene bringen</l>
<l>Mit liste, sonder ander dingen,</l>
<l>In dat dal van Salesbire;</l>
<l n="7180">Daer leide hi den koninck scire</l>
<l>Ende oeck vele ziner liede</l>
<l>Te siene wat daer gesciede.</l>
<l>Ende doe si zagen die stene,</l>
<l>Si zeiden, dat die werlt gemene</l>
<l n="7185">Die stene niet verporren mochte,</l>
<l>Hem hadde wonder wiese daer brochte</l>
<l>Want nieman haddese zien komen.</l>
<l>Merlijn sprack: "dat zoude iu vromen,</l>
<l>Mochty die stene doen gestaen,</l>
<l n="7190">Dat waren die scoenste, sonder waen,</l>
<l>Die men iergen mochte vinden,</l>
<l>Nu wil ick mine tale enden".</l>
<l>Doe zeide Uter-Pandragoen:</l>
<l>"Dit en mochte nieman doen</l>
<l n="7195">Dan God zelve"; ende Merlijn zeide:</l>
<l>"Nu gaet enwech ende rumet die heide,</l>
<l>Ick wil quijten mijn gelof;</l>
<l>Ick hebbe gedaen daer men of</l>
<l>Also lang sal spreken, sonder waen,</l>
<l n="7200">Alse dese werlt sal staen".</l>
<l>Doe rechte Merlijn gene stene</l>
<l>Ende dade daertoe dinck negene</l>
<l>Dan sine bedeckede aert;</l>
<l>Doe ginck hi ten koningewaert,</l>
<l n="7205">Dien hi mynde ende diende wel.</l>
<l>                Op ener tijt zo gevel,</l>
<l>Dat Merlijn was wel zeker das,</l>
<l>Dat hem die koninck houd was,</l>
<l>Ende hi hem wel geloven zoude</l>
<l><pb n="78"/>7210  Van al dat hi hem zeggen woude.</l>
<l>Doe gevel in ener tyde</l>
<l>Dat hi hem riep an ene zyde,</l>
<l>Ende zeide: "ick wil my ontdecken nu</l>
<l>Van nuwen rade tegen iu;</l>
<l n="7215">Gy zijt een jonck man ende een nuwe</l>
<l>Ende al dit koninckrike is uwe,</l>
<l>Ende hebbet al zovele in uwe hant</l>
<l>Als enech koninck doet zijn lant.</l>
<l>Hierombe zeggic iu een dinck:</l>
<l n="7220">Gedenket iu iet, dat Angys ginck</l>
<l>By nachte allene omb uwe doet,</l>
<l>Ende ick losede iu wter noet?</l>
<l>Hierombe duncket my goet recht,</l>
<l>Dat gy my gelovet echt".</l>
<l n="7225">"Ick doe gerne", sprack die koninck,</l>
<l>"Want ick gelove dy alre dinck</l>
<l>Dattu my hetes wil ick doen".</l>
<l>"Twaren, Here Uter-Pandragoen,</l>
<l>Die vrome es uwe zonder sceren;</l>
<l n="7230">Dat zal iu herde luttel deren</l>
<l>Dat ick iu zal te voren bringen,</l>
<l>Ende gy en moecht in genen dingen</l>
<l>Zo lichte gewynnen dat Hemelrike".</l>
<l>Hi zeide: "ick zal dat doen zekerlike,</l>
<l n="7235">Al zoudet my werden t'ongemake".</l>
<l>Merlijn sprack: "dat es ene sake</l>
<l>Die vremde scijnt, ick salt dy seggen,</l>
<l>En wilstu dat nieman te voren leggen,</l>
<l>Ick wille dat die eer entie vrome</l>
<l n="7240">Altemale iu daeraf kome".</l>
<l>Die koninck sprac: "dat en es geen man,</l>
<l>Die dat van my geweten kan".</l>
<l>Merlijn sprac: "nu proevet hier in,</l>
<l>Dat my hieraf den groten zin</l>
<l n="7245">Die Duvel gevet ende anders niet,</l>
<l>Dat ick weet al dat es gesciet;</l>
<l>Maer God, die alle dinck mach geven,</l>
<l>Heeft my gegeven daer beneven,</l>
<l>Dat ick weet dat gescien sal.</l>
<l n="7250">Hierby bin ick ontfonden al</l>
<l>Den Duvele ende der Hellen toe,</l>
<l>Want ick horen wille niet en doe.</l>
<l>Weetty wanen my komet die macht,</l>
<l>Die ick hebbe vorgeacht</l>
<l n="7255">Iu te zeggene wat God gebiet?</l>
<l>Ende als gy dat wetet, en latet niet</l>
<l>Gy en doet Onses Heren wille.</l>
<l>Nu hoert my ende zwiget stille:</l>
<l>God quam dor onsen wille hare</l>
<l n="7260">Ombe te verlosene die sondare,</l>
<l>Hi sprack ter tafelen, daer hi sat,</l>
<l>Met sinen jongeren ende at:</l>
<l>My hevet verraden uwer een;</l>
<l>Als dat waer was ende wael sceen,</l>
<l n="7265">Die sculdege hi ginck henen saen.</l>
<l>Doe Onse Here was verdaen</l>
<l>An den cruce, dor onsen wille,</l>
<l>Doe dadene af een ridder stille,</l>
<l>Die onsen Here hadde lief.</l>
<l n="7270">Hi was gehangen als een dief</l>
<l>An den cruce dor onse zonden,</l>
<l>Hi verrees in korten stonden</l>
<l>Entie ridder, diene af dede,</l>
<l>Voer wonen in ene woeste stede,</l>
<l n="7275">Ende sine mage ende sine liede,</l>
<l>Tote dat hem ene plage gesciede</l>
<l>Ende van honger groet mesval.</l>
<l>Doe clagedensi dat den ridder al.</l>
<l>Doe bat hi Gode, dat Hi vertogede,</l>
<l n="7280">Hoe zijn volc dat leet gedogede.</l>
<l>Doe geboet hem Onse Here,</l>
<l>Dat hi makede, in der ere</l>
<l>Der tafelen daer hi toe sat,</l>
<l>Ene ander ende zette daerop sijn vat,</l>
<l n="7285">Ende deckede dat met enen clede reyne</l>
<l>Al omb ende ombe, sonder allene</l>
<l>An ene zyde, die tegen hem waer;</l>
<l>Daer zoude hy kennen by die scaer</l>
<l>Die behoerden ter goeder straten.</l>
<l n="7290">Diegene die ter tafelen saten</l>
<l>Hadden horen wille daermede.</l>
<l>Daer was altoes ene ydele stede,</l>
<l>Daer was die stat betekent mede</l>
<l>Daer Judaes hem selven wt dede;</l>
<l n="7295">Want hi track hem selven achter,</l>
<l>Ende verriet Gode, des hadde hi lachter.</l>
<l>Echter zuldy weten hiernaer,</l>
<l>Dat die Apostelen koren daer</l>
<l>Enen die der stat waerdich was,</l>
<l n="7300">Dat es van Triere Mathias.</l>
<l>Here, dit zijn tafelen twe,</l>
<l><pb n="79"/>Die concorderen myn no mee</l>
<l>Over een onder hem beiden.</l>
<l>Alle die liede die haer lijf leiden</l>
<l n="7305">Met Josepes tafele telkenmale</l>
<l>Gaven hem den name van den Grale.</l>
<l>Gelovet gy my van desen saken,</l>
<l>Gy doet die derde tafele maken</l>
<l>In die ere der Dryvoudecheit;</l>
<l n="7310">Ende ick gelove iu oeck gereit,</l>
<l>Dat iu grote ere daeraf zal komen</l>
<l>Ende dat zal iu toter zielen vromen,</l>
<l>Oeck sal iu uwen tyden gescien</l>
<l>Groet wonder, daer gy toe zult zien,</l>
<l n="7315">Ende ick iu helpen wil, Heer koninck.</l>
<l>Daer sal oeck wesen een dinck,</l>
<l>Daer vele talen af zal gaen</l>
<l>Want grote gracie zullen zi ontfaen</l>
<l>Die daer af wel spreken konnen;</l>
<l n="7320">Entie den Grael hebben gewonnen,</l>
<l>Entie dien oeck hebben twaren</l>
<l>Sijn ten westenwaert gevaren,</l>
<l>Also als dat Onse Here geboet;</l>
<l>Ende een ander geselscap groet,</l>
<l n="7325">Die niet en weten van den vate,</l>
<l>Gaen westwaert die rechte strate.</l>
<l>Geloefdy des my, gy zult doen maken</l>
<l>Dor dese dinck al ander saken;</l>
<l>Doedy dit, gy werdes vro".</l>
<l n="7330">Merlijn sprac ten koninge so,</l>
<l>Ende dat dochte den koninge goet:</l>
<l>"My is lief dat men dit doet,</l>
<l>Ick wil al dat wil Onse Here".</l>
<l>Die koninck sprac te Merlyne mere:</l>
<l n="7335">"Ick legge den last al op dy,</l>
<l>Du en moges niet geheten my,</l>
<l>Ic en wille dat algader doen".</l>
<l>Dat sprac Uter-Pandragoen,</l>
<l>Ende liet hem al gewerden das;</l>
<l n="7340">Des Merlijn wel blyde was.</l>
<l>Fier wart Merline dat herte binnen,</l>
<l>Hi sprack: "Here, helpet bekinnen,</l>
<l>Waer men best doe dese dinck".</l>
<l>"Daer dy best duncket", sprack die koninck,</l>
<l n="7345">"Ende daer du Gode best betales".</l>
<l>Merlin sprack: "te Caredol in Wales,</l>
<l>Daer zuldy te Sinxen hoven,</l>
<l>Weset daer blyde, men sal iu loven,</l>
<l>Ende gevet daer scone gichten;</l>
<l n="7350">Ick ga vor, die dat sal dichten;</l>
<l>Gevet my tymberman ende liede,</l>
<l>Die dat doen dat ick gebiede".</l>
<l>Dat dade die koninck al te hant</l>
<l>Ende ontboet in al sijn lant,</l>
<l n="7355">Dat hi te Caredol, zonder sage,</l>
<l>Hof woude houden in Sinxendage,</l>
<l>Ende Merlijn visierde in die poert</l>
<l>Dat toter Tafelronden behoert;</l>
<l>Ende die koninck quam daer corteleke</l>
<l n="7360">Vor Sinxen, in der ierster weke,</l>
<l>Ende vragede Merlijn wat hi doet.</l>
<l>"Wel", sprack hi, "dat es al gespoet".</l>
<l>Mettien mochte men ginder scouwen</l>
<l>Ridder komen ende Vrouwen;</l>
<l n="7365">Doe vragede Uter-Pandragoen:</l>
<l>"Wat liede zalstu daer sitten doen</l>
<l>Te derre tafelen"? - "Dat zuldy zien</l>
<l>Morgen", sprack Merlijn mettien,</l>
<l>"Dat gy niet en wanet gescieden:</l>
<l n="7370">Ic sal nemen in corten tyden</l>
<l>Vijftich ridder zekerlike</l>
<l>Die beste van al desen rike,</l>
<l>Alsi ter tafelen zijn geseten,</l>
<l>Zi en zullen hem niet vermeten</l>
<l n="7375">Weder te kerene tharen hove;</l>
<l>Dat zullen zijn Ridder van love.</l>
<l>Als gy die ydele stede ziet,</l>
<l>Ne vergeet der tafelen niet</l>
<l>Daer dese was gemaket naer".</l>
<l n="7380">Aldus dade Merlijn daer,</l>
<l>Als hi hier zeide overluet:</l>
<l>Des anderen dages koes hi wt</l>
<l>Vijftich ridder alle by namen,</l>
<l><pb n="80"/>Ende bat hem, dat zi sitten quamen</l>
<l n="7385">Tote gener tafelen ende aten,</l>
<l>Zi zeiden: "gerne wtermaten".</l>
<l>Merlijn, die vele wijsheit konde,</l>
<l>Ginck alombe die tafelronde,</l>
<l>Die den koninck riep daertoe mede</l>
<l n="7390">Ende wijsde hem die idele stede.</l>
<l>Hi sachse, ende menech ander man,</l>
<l>Maer nieman en wiste wat daeran</l>
<l>Gelach, al sach hi se wael idel staen,</l>
<l>Dan Merlijn, al sonder waen.</l>
<l n="7395">Dat werck hadde Merlijn voldaen;</l>
<l>Den koninck hiet hi eten gaen.</l>
<l>"Ick en doe des niet", zeide hy, "lieve vrient,</l>
<l>Eer desen Heren es voldient;</l>
<l>Ende doe men hadde voldient den heren</l>
<l n="7400">Doe ginck die koninck eten met eren.</l>
<l>Al die achte dage hielt hi hof</l>
<l>Ende gaf vele, des hadde hi lof,</l>
<l>Beide Heren ende Vrouwen,</l>
<l>Genoech, des moechdy my getrouwen.</l>
<l n="7405">Doe die Heren danen schieden</l>
<l>Vragede die koninck den lieden</l>
<l>Die te Merlijns tafele zaten</l>
<l>Wes dat zi hem vermaten:</l>
<l>"Here", zeiden zi, "onser alre wille</l>
<l n="7410">Dat es hier te blivene stille;</l>
<l>Wy en willen niet henen sceiden</l>
<l>Wy en mogen te Sinxen gereiden</l>
<l>Hier te syne te tercietyde,</l>
<l>Ende hier dan te wesene blyde;</l>
<l n="7415">Wy willen ontbieden onse masseniede</l>
<l>Ende leven hier alse goede liede".</l>
<l>"Es dit iu wille"? sprack die koninck,</l>
<l>"Ja", spraken zi, "waerlike dinck;</l>
<l>Ons wondert wat dat bedieden mach,</l>
<l n="7420">Want onser negeen nie ander sach</l>
<l>Ende elc den ander nu dus mynt,</l>
<l>Of hy waer sijns selves kint;</l>
<l>Dat en doe die doet, wy en scheiden niet"!</l>
<l>Als die koninck dat gesiet,</l>
<l n="7425">Heet hi dat men hem dade eer</l>
<l>Alsof hi dat selver waer ende meer.</l>
<l>By Merlyns sinne, die vele konde,</l>
<l>Was gemaket die tafel ronde,</l>
<l>Ende d'hof scheed al te male.</l>
<l n="7430">Die koninck sprack dese tale:</l>
<l>"Merlijn, du dades my verstaen</l>
<l>Waerby gelove ick des sonder waen,</l>
<l>Dat Gode doch bequame zy</l>
<l>Dese tafele, wistick doch by dy</l>
<l n="7435">Wat bediedet deze idele stede;</l>
<l>Ick zoude gerne vragen mede</l>
<l>Wie dat daerinne sitten sal".</l>
<l>Merlijn zeide: "ick zegget dy al:</l>
<l>In dinen tyden en wert zi niet</l>
<l n="7440">Vervullet, wat dat des geschiet;</l>
<l>Hi en es gewonnen no geboren</l>
<l>Die te dier stede is verkoren,</l>
<l>Ende dat sal wesen, gelove des my,</l>
<l>In des koninges tyden na dy;</l>
<l n="7445">Ende die vervullet dese stat,</l>
<l>Hi sal oeck vervullen dat,</l>
<l>Dat ten Grale idel es bleven;</l>
<l>Entie den Grale zijn beneven,</l>
<l>En zagen die stat vervullet nie.</l>
<l n="7450">Voert zo bid ick oeck mere dy,</l>
<l>Dat du houdes in dese poert</l>
<l>Dinen hof; nu hoert voert:</l>
<l>Dine getyde zalstu hier doen</l>
<l>Ende alle dine hoge baroen</l>
<l n="7455">Eren die tafele die hier staet".</l>
<l>Hi zeide: "ick doe dinen raet".</l>
<l>"Here", sprack Merlijn, "ick moet gaen,</l>
<l>Du en zies my niet, zonder waen,</l>
<l>In langer tijt". "Waer zalstu dan"?</l>
<l n="7460">Antworde doe die edel man,</l>
<l>"Ick hebbe hier mine feeste genomen,</l>
<l>En zalstu hier niet weder komen"?</l>
<l>Hi zeide: "ick en wil hier niet toven,</l>
<l>Ick wil dat si des geloven</l>
<l n="7465">Diegene, die daer zullen toezien,</l>
<l><pb n="81"/>Wat sake dat hier zal gescien,</l>
<l>Dat ick hier zelve niet en ben".</l>
<l>Aldus scede hi doe van hen,</l>
<l>Ende Merlijn ginck daer Blasys was,</l>
<l n="7470">Ende zeide hem die waerheit das,</l>
<l>Hoe die tafele was gesticht.</l>
<l>Lange beide hi, zeghet dat gedicht;</l>
<l>Meer dan drie iaer, als ict vernam,</l>
<l>Wast eer Merlijn wederquam.</l>
<l n="7475">Ende vele die Merlijn wouden myden,</l>
<l>Quamen doen, in corten tyden,</l>
<l>Tote Caredole in den hove</l>
<l>Met menegen van love,</l>
<l>Ende vrageden ombe die idele stat,</l>
<l n="7480">Wat bedieden mochte dat,</l>
<l>Ende waerombe daer sate negeen goet man</l>
<l>Die tafele waer vervullet dan.</l>
<l>Die koninck sprack: "Merlijn my zeide</l>
<l>Daeraf wonder ende vremdecheide,</l>
<l n="7485">Dat zi onvervullet bleve</l>
<l>Also lange als ick leve,</l>
<l>Entie daertoe zal zijn gekoren,</l>
<l>Dat hi noch niet en es geboren".</l>
<l>Si zeiden dat en waer niet,</l>
<l n="7490">Ende hi loge als een bose diet,</l>
<l>"Gy zijt zelver alzo goet</l>
<l>Als ieman die na iu komen moet,</l>
<l>Ende gy hebt iu uwen lande binnen</l>
<l>Also goede liede, wildijt bekinnen,</l>
<l n="7495">Alse die ter tafelen eten".</l>
<l>Hi zeide: "ick en dar my des niet vermeten</l>
<l>Van al dat gy nu zegget hieraf".</l>
<l>"Nu en doechdy niet een kaf,</l>
<l>Gyne proevet die idele stede".</l>
<l n="7500">Hi zeide, dat hi des niet en dede:</l>
<l>"Ick vruchte Merlijns oevelen moet".</l>
<l>"Wy en willen niet, dat gy dat doet;</l>
<l>Gy zegget dat Merlijn al weet</l>
<l>Wat tale dat van hem geet;</l>
<l n="7505">Es dat waer, zo weet hy wale</l>
<l>Dat wy van hem nu hebben tale.</l>
<l>Moyet hem dat niet, hoe dat gaet</l>
<l>Hi komet, want hise niet proeven laet;</l>
<l>En ombe zine logentlicke tale</l>
<l n="7510">Willewy dat proeven wale;</l>
<l>Gevet ons oerlof, gy moget zien,</l>
<l>Wat daeraf mach gescien".</l>
<l>Die koninck zeide: "maer dat ick vruchte</l>
<l>Dat hem Merlijn toernen mochte,</l>
<l n="7515">Ick en dade zo gerne gene dinck".</l>
<l>Doe zeidenzi weder: "Heer koninck,</l>
<l>Levet Merlijn, hi en laet des niet gescien,</l>
<l>Laetet ons proeven, gy moget zien".</l>
<l>"Te Sinxen" zeide hi, "doet alzo".</l>
<l n="7520">Si dankeden ende warens vro.</l>
<l>In groter hope waren zi das</l>
<l>Totedien dat Sinxen was,</l>
<l>Ende Merlijn, die dat wel wiste ter kuer</l>
<l>Telde Blasise die aventuer,</l>
<l n="7525">Ende wat zi nu zouden bestaen.</l>
<l>Daerombe en woude hi daer niet gaen,</l>
<l>Ombedat zi proeven wouden die stede;</l>
<l>Hi sprack: "my es liever mede,</l>
<l>Dat zi proeven nu die quade</l>
<l n="7530">Dan ieman goeders daeran mesdade,</l>
<l>Quame ick daer oeck, dat men my soude</l>
<l>Tyen dat ick dat benemen woude,</l>
<l>Si en zullen geloven niet</l>
<l>Eer zi zien wat daer gesciet;</l>
<l n="7535">Hierombe wil ick daer niet varen".</l>
<l>Aldus bleef daer Merlijn twaren,</l>
<l>Tote na Sinxen vijftien dage.</l>
<l>Uter-Pandragoen, die gerne zage</l>
<l>Die proeven woude die idele stat,</l>
<l n="7540">Entie zeide oeck den koninge dat,</l>
<l>Dat Merlijn doet waer geslegen</l>
<l>Van dorpers die hem quamen tegen,</l>
<l>Ende dat die koninck hilt vor waer,</l>
<l>Ombdat Merlijn niet quam daer.</l>
<l n="7545">Op den Sinxen dach was die koninck</l>
<l>Te Karedoel, ende een iongelinck</l>
<l>Ontboet dat hi komen zoude,</l>
<l>Die die edel stat proeven woude;</l>
<l>Die koninck sprac al openbaer</l>
<l n="7550">Ende vragede, welc diegone waer?</l>
<l>Doe zeide een, die stont daerby:</l>
<l>"Coninck, men zalse proeven met my",</l>
<l>Ombedat hi wael metten koninge mochte,</l>
<l>Ende hi was die dat ierst op brochte;</l>
<l n="7555">Ende hi was herde wael geboren</l>
<l><pb n="82"/>Die des hem dade aldus te voren.</l>
<l>Met hem hadde hi bracht aldaer</l>
<l>Clerke, die zeiden openbaer,</l>
<l>Dat Merlijn doet wesen zoude</l>
<l n="7560">Ombdat hi die stat besitten woude.</l>
<l>Die hof was groet, zi gingen eten;</l>
<l>Die ridder waren al geseten;</l>
<l>Hi sprac: "ick kome tot iu nu".</l>
<l>Si zwegen alle, dat zeggick iu,</l>
<l n="7565">Ende zagen wat hi zoude doen.</l>
<l>Daer stont Uter-Pandragoen</l>
<l>Ende vele ziner liede daer mede.</l>
<l>Diegone die ginck toter stede</l>
<l>Ende sat dat men zine dien</l>
<l n="7570">Ene korte wyle niet en conde zien,</l>
<l>Doe sanck hi neder in der manier</l>
<l>Als een loet in een rivier.</l>
<l>Noch kersten mensche, dat zecht men my,</l>
<l>En was zo snel verzoncken nie.</l>
<l n="7575">Die liede, die dat zagen gescien</l>
<l>Worden versaget alle mettien.</l>
<l>Alsi den man hadden verloren,</l>
<l>Quamen die ander ende haddens toren</l>
<l>Ende wouden sitten oeck op die stat;</l>
<l n="7580">Maer die koninck verboet hem dat,</l>
<l>Ende hiet die ridder al op staen,</l>
<l>So en zoude men niet bekinnen saen</l>
<l>Die stede daer die man versanck.</l>
<l>Dat daden si alle eer iet lanck.</l>
<l n="7585">In den hof was rouwe ende zeer,</l>
<l>Den koninge was therte verzeert te meer</l>
<l>Ombdat Merlijn hem dat zeide te voren</l>
<l>Dat ter stat nieman en was geboren,</l>
<l>Ende hevet den edelen man becroent;</l>
<l n="7590">Hi hilt hem zelven vor gehoent,</l>
<l>Al hilt hi dat vor gedroch;</l>
<l>Hiermede ontsculdegede hine noch.</l>
<l>Ende Merlijn quam opten vijftienden dach;</l>
<l>Doe des die koninck hoerde gewach,</l>
<l n="7595">Quam hi jegen hem gegaen;</l>
<l>Doe hine sach, doe zeide hi saen</l>
<l>Dat hem dulheit was gesciet</l>
<l>Dat hi zoude gedogen iet,</l>
<l>Dat men proevede didel stede.</l>
<l n="7600">Hi zeide: "ick ben gehoent daermede".</l>
<l>Merlijn sprack: "dit es dicke gesciet:</l>
<l>Men vint menegerhande diet</l>
<l>Die die liede willen beliegen</l>
<l>Ende hen selven meest bedriegen.</l>
<l n="7605">Du machs [dat] weten oeck daerby</l>
<l>Dat zi zeiden dat dorpers my</l>
<l>Vor wilt sloegen toter doet".</l>
<l>Die koninck zeide: "dat es waerheit groet".</l>
<l>Doe zeide Merlijn: "koninck, heer,</l>
<l n="7610">Die stat en proevet nembermeer,</l>
<l>Daer zoude af komen groet onvrede;</l>
<l>Die stat entie tafele mede</l>
<l>Seggick dat noch bedieden</l>
<l>Sal grote ere vele lieden</l>
<l n="7615">Die in desen koninckrijke zijn".</l>
<l>Die koninck zeide: "lieve Merlijn,</l>
<l>Ick hebbe wonder groet twaren,</l>
<l>Waer dese man zij gevaren".</l>
<l>"Here", zeide hi, "dat en zalstu niet vragen"</l>
<l n="7620">Want dat en moechdy niet voertdragen</l>
<l>Al wistestu dat wael, koninck heer,</l>
<l>Maer omb te doene al eer</l>
<l>Dengenen die ter tafelen horen;</l>
<l>Ende ick zegget iu te voren,</l>
<l n="7625">Al dine feeste nu meer voert</l>
<l>Salstu houden in dese poert</l>
<l>Dor die tafele die hier es,</l>
<l>Des zijt zeker ende gewes,</l>
<l>Dat zy es waerdich groter eer.</l>
<l n="7630">Nu doe voert dat ick dy leer;</l>
<l>Ick moet hene miner straten,</l>
<l>Ick zal dy dienen gerne wtermaten".</l>
<l>Merlijn ginck enwech na desen saken</l>
<l>Ende hiet den koninck daer huse maken,</l>
<l n="7635">Ende sine feeste driewerf in dat iaer</l>
<l>Houden te Caredole binnen daer.</l>
<l>Doe zeide Uter-Pandragoen,</l>
<l>Hi zoude zinen wille doen.</l>
</div>
<div type="chapter"><head type="chapter">Hoe die koninck Uter-Pandragoen des Hertogen wijf mynde van Tintaveel, ende den koninck Artur daeran wan.</head>
<l>Een lange tijt daerna gesciede,</l>
<l><pb n="83"/>7640  Dat die koninck al sine hoge liede</l>
<l>Ontboet daer te sinen hove,</l>
<l>Ende si dadent alle met love,</l>
<l>Ende elc brachte daer zine vrouwe,</l>
<l>Sine kamerere ende sine joncfrouwe,</l>
<l n="7645">Sine dochter ende sine nichten mede</l>
<l>Ende sine mage daer ter stede</l>
<l>Dor sine ere enten hogen dach,</l>
<l>Daer zine feeste op gelach,</l>
<l>In Kerstendage zi alle quamen</l>
<l n="7650">Sine hoge liede al by namen;</l>
<l>Daer quamen vele scone wive</l>
<l>Ende ridder van fieren live;</l>
<l>In dat Walsc so en es nieman genomet</l>
<l>Sonder daer die mare af komet,</l>
<l n="7655">Dier nomet hi een deel:</l>
<l>Daer was die hertoge van Tintaveel</l>
<l>Ende zijn wijf die scone Ygerne,</l>
<l>Die Uter-Pandragoen zach gerne;</l>
<l>Si was die scoenste die daer was.</l>
<l n="7660">Wel behagede den koninge das,</l>
<l>Nochtan leidi haer des niet te voren,</l>
<l>Dat hise dus hadde verkoren,</l>
<l>Sonder dat hi meer zach op haer.</l>
<l>Des so wart die vrouwe gewaer</l>
<l n="7665">Dat hi se gerne doe ansach;</l>
<l>Si scouwde hem weder al dat si mach,</l>
<l>Ende quam vor den koninck node,</l>
<l>Want si was simpel ende blode</l>
<l>Ende scone ende hoeren manne getrouwe.</l>
<l n="7670">Die koninck begavede menege vrouwe;</l>
<l>Als hi sach, dat zi des gewaer</l>
<l>Was worden, nochtan zende hi haer</l>
<l>Al dat hi wiste dat haer bequam;</l>
<l>Si wiste wael ende vernam</l>
<l n="7675">Dat ander vrouwen hadden genomen,</l>
<l>Ende zi en mochte des niet afkomen</l>
<l>Si moeste nemen dat men haer gaf,</l>
<l>Ende zi merkede wel daeraf</l>
<l>Dat die koninck al openbaer</l>
<l n="7680">Die vrouwen begavede al dor haer,</l>
<l>Anders en zeide hi niet daer of.</l>
<l>Dor haer hielt die koninck hof</l>
<l>Nochtoe was hi zonder wijf,</l>
<l>Ygernen mynnede hi vor zijn lijf,</l>
<l n="7685">Want hi in ommacht vil dor haer</l>
<l>Alsi dachte wan si enwech waer;</l>
<l>Ende als die hof soude sceiden</l>
<l>Bat hi Heren ende Vrouwen beiden,</l>
<l>Dat si te Paeschen zouden hoven;</l>
<l n="7690">Aldus moestensi dat beloven.</l>
<l>Alse dhertoge van Tintaveel</l>
<l>Voer enwech, geleide hine een deel,</l>
<l>Ende zeide: "vaert gesont ende blide"</l>
<l>Ygerne leidi over ene zide</l>
<l n="7695">Ende zeide: "Vrouwe, wet dat wael nu,</l>
<l>Dat gy mijn herte voeret met iu"</l>
<l>Si voer of si des niet en verstoede</l>
<l>Dat hi se minde dor haer goede;</l>
<l>Mettien zeide hi: "vaert gesont",</l>
<l n="7700">Ende keerde weder in korter stont.</l>
<l>Die vrouwe voer met hoeren man.</l>
<l>Die koninck voer te Karedol dan,</l>
<l>Den Heren van der Tafelronden</l>
<l>Dadi grote ere te dien stonden.</l>
<l n="7705">Daerna voer hi in zijn lant,</l>
<l>Te rechtene daer hijs te doene vant.</l>
<l>Waer zo hi voer, hem brande die minne</l>
<l>Van der sconer hertoginne,</l>
<l>So lange dat was Paeschen by.</l>
<l n="7710">Te 's koninges hove quamen zy</l>
<l>Beide Heren ende Vrouwen;</l>
<l>Vro mochte men den koninck scouwen,</l>
<l>Doe die hertoge quam ende Ygerne,</l>
<l>Vele gaf hi doe ende gerne</l>
<l n="7715">Heren Vrouwen, wildy dat weten;</l>
<l>Die koninck ginck zitten ende eten,</l>
<l>Den hertoge nam hi by ziner ziden</l>
<l>Ende Ygernen te dien tiden</l>
<l>Gaf hi menige gichte rike</l>
<l n="7720">Ende toende haer zulke like</l>
<l>Dat soe des ontseggen niet en mochte,</l>
<l>Ende dat soe haer wael des bedochte,</l>
<l>Datse die koninck minde vorwaer;</l>
<l>Des was zi in groter vaer,</l>
<l n="7725">Men mochtet wel merken in horen ogen.</l>
<l>Dat stont zo, si moestet gedogen.</l>
<l>Doe die feeste was gedaen,</l>
<l>Woude elc te sinen lande saen,</l>
<l>Ende nemen oerlof an horen Heer.</l>
<l><pb n="84"/>7730  Die koninck bat hen allen zeer,</l>
<l>Dat zi quamen, als hise ontbode;</l>
<l>Si zeiden: "Here, dat latewy node".</l>
<l>Alse dat volc was gesceden</l>
<l>Die koninck moeste zijn lijf leden</l>
<l n="7735">Met pynen dor die hertoginne.</l>
<l>Een iaer was hi wel daerinne,</l>
<l>Doe ontdeckede hi dat sinen vrienden twe</l>
<l>Dat hem van minnen ware we.</l>
<l>Si zeiden: "wat mochten wy iu raden"?</l>
<l n="7740">Doe zeidi: "gy mochtet my gestaden</l>
<l>Dat ick in haer geselscap waer".</l>
<l>Si zeiden: "voerdy nu aldaer,</l>
<l>Ende laget binnen horen lande,</l>
<l>Die liede zouden iu des spreken scande,</l>
<l n="7745">Alsi die waerheit wisten van desen".</l>
<l>Hi zeide: "wat rade zal mijns dan wesen"?</l>
<l>"Wy zullen iu dat beste zeggen:</l>
<l>Gy zult enen anderen hof doen leggen</l>
<l>Te Karedole, ende men ontbiede</l>
<l n="7750">Daer te komene alle die liede,</l>
<l>Ende dat si hem also bespreken</l>
<l>Daer te liggene twe weken,</l>
<l>Ende elc brenge sine vrouwe;</l>
<l>Dus moechdy beteren uwen rouwe,</l>
<l n="7755">Ende spreken Ygernen, iu toeverlaet".</l>
<l>Dit dochte den koninge een goet raet.</l>
<l>                Dus hiet Uter-Pandragoen,</l>
<l>Dat men ontbode die baroen</l>
<l>Te hove te komene, wie dat mochte,</l>
<l n="7760">Ende elc sine vrouwe daer brochte.</l>
<l>Si quamen toten hove scone</l>
<l>Entie koninck die droech krone,</l>
<l>Ende hi gaf daer scone gichten</l>
<l>Ridderen, vrouwen, ende nichten,</l>
<l n="7765">Daer hem dat goet dochte tien tyde.</l>
<l>Die koninck die was herde blyde;</l>
<l>Doe zochte hi raet ende vroude</l>
<l>An enen dien hy best betroude,</l>
<l>Entaer hine an sochte was Ulfijn.</l>
<l n="7770">Die koninck sprack: "hoe sal dit zijn,</l>
<l>Dat my Ygerne dus doet lusten?</l>
<l>Ick en kan geslapen no rusten</l>
<l>No gegaen no sitten no ryden,</l>
<l>Ick wane sterven tallen tyden</l>
<l n="7775">Als ick se met ogen niet en scouwe,</l>
<l>Ende als ickse zie vliet my al rouwe;</l>
<l>Dat en zij dat men my raet mach geven,</l>
<l>Ick en mach aldus niet lange leven".</l>
<l>"Gy zijt kranck", sprack Ulfijn, "van live,</l>
<l n="7780">Dat iu die minne van enen wive</l>
<l>Aldus zere nu leget an;</l>
<l>Ick ben, met iu, een arm man,</l>
<l>Nochtan meende ick van myner mynnen,</l>
<l>Stondet my aldus, wael raet gewynnen:</l>
<l n="7785">Wie hoerde oit zeggen, dat wijf mochte</l>
<l>Haer verweren, daer men se versochte,</l>
<l>Ende men haer mochte clagen,</l>
<l>Spreken, eyschen, ende vragen,</l>
<l>Ende ere doen al horen gesellen?</l>
<l n="7790">Van zulken wive hoerde ick noit tellen</l>
<l>Die des mochte ontgaen in alre tijt,</l>
<l>Ende gy Here ende Koninck zijt,</l>
<l>Gy stervet ombe ener vrouwen mynne!</l>
<l>Dat comet iu al van crancken synne".</l>
<l n="7795">Hi sprack: "du zegges die waerheit al;</l>
<l>Ende, of du wetes wat daertoe sal,</l>
<l>Ganck in die kamer ende gif miede</l>
<l>Al der Vrouwen masniede,</l>
<l>Elkerlijk dat hi begeert,</l>
<l n="7800">Ende dan spreket te haer weert</l>
<l>Van my, of dat mach sijn".</l>
<l>"Laet my gewerden", sprack Ulfijn,</l>
<l>"Ick sal daer mijne macht toe doen".</l>
<l>Nu hevet Uter-Pandragoen</l>
<l n="7805">Met Ulfine genomen raet:</l>
<l>"Nu proevet wael, hoet my staet,</l>
<l>Mynne te zoecken weder horen wille".</l>
<l>Ulfijn zeide, lude no stille:</l>
<l>"Want gy zijt des hertogen vrient,</l>
<l n="7810">Iu geselscap hem gedient,</l>
<l>Ende getroestet iu selven wal".</l>
<l>Die koninck zeide: "ick doe dat al".</l>
<l>Dit was te prysene goet raet.</l>
<l>By Ulfijns rade, zo bestaet</l>
<l n="7815">Die koninck te wesene al vro;</l>
<l>Achte dage hilt hi hem also,</l>
<l>Dat hi entie hertoge niet en scieden.</l>
<l>Hi gaf hem vele scoenre mieden</l>
<l>So dade hi sinen riddren mede.</l>
<l><pb n="85"/>7820  Altoes pijnde hi hem dat hi dede</l>
<l>Waer so hi mochte sinen wille,</l>
<l>Beide vro lude ende stille;</l>
<l>Ende Ulfijn clagede haer des koninges noet,</l>
<l>Menege scoenhede hi haer boet</l>
<l n="7825">Dat si somwijle niet en nam.</l>
<l>Eens dat Ulfijn tot haer quam,</l>
<l>Die vrouwe tracken an ene zyde,</l>
<l>Ende zeide: "Ulfijn, zech wat nyde</l>
<l>Wiltu nu versoenen daermede,</l>
<l n="7830">Dattu my biedes dese scoenhede?"</l>
<l>"Vrouwe", sprack hi, "dor iu doget</l>
<l>Ende omb iu scone joghet,</l>
<l>So biede ick iu dese scoenheit nu</l>
<l>Want al dit lant staet an iu,</l>
<l n="7835">Goet ende liede ende al dat des es".</l>
<l>"Waerby", zeide zi, "gelove ik nu des"?</l>
<l>"Want gy draget des koninges leven,</l>
<l>Dien al dit koninckrike es bleven;</l>
<l>Nadien dat gy zijn lijf behout,</l>
<l n="7840">So staet dat al in uwer gewout".</l>
<l>"Wat zechstu", zeide zi, "van wes doene"?</l>
<l>"Vrouwe, van Uter-Pandragoene".</l>
<l>Zi zegende haer ende sprac met staden:</l>
<l>"Connen koninge dus verraden?</l>
<l n="7845">Hi vaert of hi mynen heer</l>
<l>Ende my gerne dade al eer!</l>
<l>Ick bidde, dattu des nember en zegges</l>
<l>Noch my oeck te voren en legges,</l>
<l>Ick zoude dat clagen mynen man,</l>
<l n="7850">Entu zoudes daerombe sterven dan;</l>
<l>Maer zwijch, en zech des nembermeer".</l>
<l>Ulfijn sprac: "dat waer mijn eer,</l>
<l>Word ick dor mynen here verslegen;</l>
<l>Nie en sette haer wijf daertegen,</l>
<l n="7855">Dat si enen koninck verzeide</l>
<l>Die zulke minne an haer leide;</l>
<l>Ick wane gy houdt daer mede iu spot,</l>
<l>Hebt des genade doch doer Godt</l>
<l>Iuwes selves ende uwer eren;</l>
<l n="7860">Gy en willet dat ten besten keren,</l>
<l>Daer ligget iu scade an;</l>
<l>Noch gy, noch iu goede man</l>
<l>En moget tegen hem niet gestaen".</l>
<l>Die vrouwe begonste wenen saen,</l>
<l n="7865">Ende zeide: "nu zwiget al stille,</l>
<l>Hi en siet maer na sinen wille".</l>
<l>Pijnlike si versceden zijn</l>
<l>Die scone Ygerne ende Ulfijn;</l>
<l>Ende Ulfijn zeidet den koninge voert</l>
<l n="7870">Wat hi hadde geantwoert.</l>
<l>Hi sprack: "zi doet als een goet wijf,</l>
<l>Daerombe en makes geen blijf,</l>
<l>So saen en zecht geen goet wijf ia".</l>
<l>Opten iersten dach daerna</l>
<l n="7875">Sat die koninck ende at,</l>
<l>Entie hertoge by hem sat,</l>
<l>Een guldijn kop stont over hem;</l>
<l>Ulfijn sprack: "koninck, nu nem</l>
<l>Desen cop, ende senden Ygerne,</l>
<l n="7880">Si zalne ontfangen herde gerne,</l>
<l>Ende zegget den hertoge, hoeren man,</l>
<l>Dat hi dat haer ontbiede dan,</l>
<l>Ende zine dor dinen wille ontfa,</l>
<l>Ende zi daerwt drinke daerna".</l>
<l n="7885">Die koninck zeide ten hertoge:</l>
<l>"Sende Ygernen, die sit in hogen,</l>
<l>Desen cop ende ontbiet haer stille,</l>
<l>Datsi daerwt drincke dor minen wille</l>
<l>Ende zine houde, ick ans haer wel".</l>
<l n="7890">Die hertoge antworde sonder fel:</l>
<l>"Here, danck hebt, want Ygerne</l>
<l>Salne van iu ontfangen gerne".</l>
<l>Die hertoge van Tintavel</l>
<l>Riep enen ruyter, hiet Bretel,</l>
<l n="7895">Die was van sinen nauwesten rade:</l>
<l>"Nemet dezen cop, gy hebt die stade,</l>
<l>Ende gaet daer Ygerne sit,</l>
<l>Ende secht: die koninck sent haer dit,</l>
<l>Ende dat zi drincke desen dranck</l>
<l n="7900">Doer hem ende si hem des wete danck".</l>
<l>                Bretel dade gerne dat,</l>
<l>Hi ginck aldaer die vrouwe sat,</l>
<l>Met anderen vrouwen, tharen male,</l>
<l>Hi knielde ende sprac dese tale:</l>
<l n="7905">"Die koninck sent iu desen cop,</l>
<l>Ende mijn here wil, sonder scop,</l>
<l>Dat gy daerwt drincket, hi en es niet quaet,</l>
<l>Ende dat gine doer sinen wille ontfaet".</l>
<l>Ygerne hadde des scame groet,</l>
<l><pb n="86"/>7910  Ende si wort onder den ogen roet,</l>
<l>Maer ombedat die hertoge hiet,</l>
<l>So en dorste zine ontseggen niet,</l>
<l>Ende dranck daerwt ende settene neder,</l>
<l>Ende zeide dat men hem droege weder.</l>
<l n="7915">Bretel zeide: "die koninck bat,</l>
<l>Ende mijn here wil oec dat,</l>
<l>Dat gyne houdt, hi geeften iu gerne".</l>
<l>Doe pinsede wael die scone Ygerne,</l>
<l>Ende wiste wael, zi moesten ontfaen.</l>
<l n="7920">Bretel keerde ten koninge saen,</l>
<l>Ende dankede hem van der Vrouwen,</l>
<l>Dat si doch niet en sprack in trouwen.</l>
<l>Quale, versuchten, ende zeer</l>
<l>Verloes die koninck vorwaert meer</l>
<l n="7925">Doe men hem dankede van der Vrouwen.</l>
<l>Ulfijn ginck merken wat rouwen</l>
<l>Ygerne daer hadde, daer si sat,</l>
<l>In der kamer, daer si sat ende at;</l>
<l>Hi vantse denkende ende gram.</l>
<l n="7930">Doe zi Ulfine daer vernam,</l>
<l>Riep sine want die tafele was enwech:</l>
<l>"Ulfijn, by wat rade, nu, sech,</l>
<l>Dade men my desen cop ontfaen?</l>
<l>Maer wetet nu wael sonder waen,</l>
<l n="7935">Dat zijn gewin clene zal zijn!</l>
<l>Ick doe dat noch eer morgijn</l>
<l>Die lachter wert minen Heren geclaget,</l>
<l>Dien gy twe te mywaert iaget".</l>
<l>Hi sprack: "gy en zijt niet zo ries,</l>
<l n="7940">Want clagede een vrouwe dies,</l>
<l>Haer man soude haer mestrouwen te meer;</l>
<l>Swiget, dat es bet iu eer,</l>
<l>Ondanck hebbe hi die hem des hoeden sal".</l>
<l>Dus zo sceed die tale al.</l>
<l n="7945">Mettien hadde die koninck gegeten,</l>
<l>Ende zeide ten hertoge: "gy zult weten,</l>
<l>Wy gaen ten vrouwen ende tot Ygerne".</l>
<l>Die hertoge zeide: "Here, gerne".</l>
<l>Dus zijnsi in die kamer gegaen.</l>
<l n="7950">Ygerne hevet wael verstaen,</l>
<l>Dat Uter-Pandragoen aldaer</l>
<l>Doer nyeman en quam dan doer haer.</l>
<l>Toter nacht hevet zijt gehert,</l>
<l>Doe ginck zi ter herbergen wert,</l>
<l n="7955">Ende tierst dat zi ter herbergen quam,</l>
<l>Doe wart zi wtermaten gram.</l>
<l>Ende als die hertoge haer es nakomen</l>
<l>Heeft hise herde zerich vernomen;</l>
<l>Alse hi dat sach, wart hi in vare</l>
<l n="7960">Ende vragede wat haer ware;</l>
<l>Mynnentlike nam hise in zijn arme;</l>
<l>Zi zeide: "waer ick doet, ick arme! -"</l>
<l>Hem wonderdes ende zeide: "wi!"</l>
<l>"Ick en heles iu niet", zeide zi,</l>
<l n="7965">"My mint mijn here die koninck,</l>
<l>Ende ick mynne iu so vor alle dinck;</l>
<l>Ende alle dit hof, dat ghy hier ziet,</l>
<l>Es doer my ende doer anders niet,</l>
<l>Ombdat gy my hier zout doen komen;</l>
<l n="7970">Dit hebbick anderwerf vernomen,</l>
<l>Daertoe biedet hi my groet goet;</l>
<l>Tote nu hebbick my gehoet,</l>
<l>Sinen cop nam ick overluet</l>
<l>Ende gy hiet daer my drincken wt;</l>
<l n="7975">Hierombe wil ick die doet ontfaen.</l>
<l>Tegen hem mach ick niet gestaen,</l>
<l>Noch tegen Ulfijn, sinen raet;</l>
<l>Nu weet ick wael dat hier af quaet</l>
<l>Comen zal, ombdat gy dat wet,</l>
<l n="7980">Een strijt zal daer af comen met;</l>
<l>Hierombe voert my te Tintaveel</l>
<l>Blivick hier, dat is my negeen heel"!</l>
<l>Recht doe dit die vrouwe klagede,</l>
<l>Den Hertoge dat zere wanhagede,</l>
<l n="7985">Ende wart gram ombe dat quaet,</l>
<l>Ende ontboet sine ridder ombe raet.</l>
<l>Si quamen, si en waren niet verre,</l>
<l>Si merkeden wael dat hi was erre;</l>
<l>Hi zeide: "laet ons henen tyden,</l>
<l n="7990">Dat nyman wete, dat wy en wech ryden:</l>
<l>Eer ick dat iu zegge, en vraget my niet".</l>
<l>Zi zeiden: "neen wy, wat des gesciet".</l>
<l>Hi zeide: "varewy onzer vaerde,</l>
<l>Sonder wapene ende paerde,</l>
<l n="7995">Al latewy hier onze harnasch,</l>
<l>Dat zal ons morgen volgen rasch,</l>
<l>Ick en wil niet dat die koninck weet".</l>
<l>Men dade zinen wille gereet.</l>
<l>Die hertoge dade hem lenen rossiden</l>
<l><pb n="87"/>8000  Daer hi entie vrouwe op zouden ryden.</l>
<l>Dus sceden zi henen al te hant,</l>
<l>Ende voeren in hoers zelves lant.</l>
<l>Des morgens begonste die stat verroeren</l>
<l>Van den lieden die met hem voeren,</l>
<l n="8005">Ende den koninge quam die mare</l>
<l>Dat die hertoge henen ware.</l>
<l>Uter-Pandragoen hadde rouwe,</l>
<l>Dat aldus enwech was die vrouwe,</l>
<l>Sine barone riep hi te hande</l>
<l n="8010">Ende hietse gedenken der scande,</l>
<l>Die hem die hertoge hadde gedaen;</l>
<l>Hem hadde des wonder, zonder waen,</l>
<l>Dat hem die dulheit was gesciet,</l>
<l>Hi en mochte lichte gebeteren niet;</l>
<l n="8015">Dat zeiden, dien dat onkondich was.</l>
<l>Die koninck zeide: "wat duncket iu das</l>
<l>Hoe hy zal beteren"? Doe zeiden si al:</l>
<l>"Dat iu daeran best duncken zal,</l>
<l>Dat willewy gerne met iu doen".</l>
<l n="8020">Doe sprac Uter-Pandragoen:</l>
<l>"Gy saget wat ere ick hem dede</l>
<l>Meer dan ieman in der stede".</l>
<l>"Dat dade gy ende al bysonder,</l>
<l>Des hevet ons te meerre wonder</l>
<l n="8025">Hoe hem dit es gesciet".</l>
<l>Die koninck sprac: "Gy, heren, ziet,</l>
<l>Ick ontbiede hem, est iu raet,</l>
<l>Dat hi betere dese mesdaet,</l>
<l>Die hi mesdaen heeft jegen my,</l>
<l n="8030">Ende hi wederkome, recht als hy</l>
<l>Henevoer nu siner strate".</l>
<l>Si zeiden: "dat en es geen onmate,</l>
<l>Sulke bodescap als gy hier hoert".</l>
<l>So ontboet die koninck voert</l>
<l n="8035">By tween ridderen den hertoge;</l>
<l>Si voeren dal ende berge hoge</l>
<l>Eer zi te Tintaveel quamen,</l>
<l>Daer zi den hertoge vernamen.</l>
<l>Si zeiden hem dat men hem hiet.</l>
<l n="8040">Alse die hertoge dat gesiet,</l>
<l>Dat hi moet keren als hi voer dane,</l>
<l>Pynsede hi, in sinen wane,</l>
<l>Dat zijn wijf moeste wederkeren;</l>
<l>Doe antworde hi den heren:</l>
<l n="8045">"Ick en kome nembermeer in sinen hof;</l>
<l>Die koninck dade my sulken oerlof</l>
<l>Ick en machen nembermeer geloven,</l>
<l>Met hem en wil ick nember hoven",</l>
<l>Dit antworde die hertoge ten stonden,</l>
<l n="8050">"Ende Gode neme ick des in orkonden:</l>
<l>Hi dade my sulke sake bekinnen,</l>
<l>Dat icken nembermeer mach mynnen".</l>
<l>Aldus sceden die boden dane,</l>
<l>Want zi en vonden daer anders niet ane.</l>
<l n="8055">Die hertoge ontboet van staden te stade</l>
<l>Sine liede al te rade,</l>
<l>Ende zeide hoe hi van Caredol sciet,</l>
<l>Ende dat die koninck anders niet</l>
<l>En zochte, dan dat hi Ygerne</l>
<l n="8060">Te zinen wille hadde gerne.</l>
<l>Des wonderde den lieden sere:</l>
<l>"Of God wil, dat en wert nembermere",</l>
<l>Antworden hem die heren dan,</l>
<l>"Die dit wil doen sinen man,</l>
<l n="8065">Met rechte so gesciet hem quaet".</l>
<l>Die hertege zeide: "na dien dat staet,</l>
<l>So bidde ick iu, gy zijt myne man,</l>
<l>Dat gy my staet in staden dan,</l>
<l>Of my die koninck wil orlogen".</l>
<l n="8070">Si zeiden: "wy zullen gedogen</l>
<l>Met iu gewin ende verlies".</l>
<l>Dus was die raet, zijt zeker dies.</l>
<l>Hierna quamen die bode gerede</l>
<l>Tote Caredol binnen der stede,</l>
<l n="8075">Daer zi Uter-Pandragone</l>
<l>Vonden ende sine barone.</l>
<l>Doe zeiden zi des hertogen antwoerde.</l>
<l>Doe zeide menech, die dat hoerde,</l>
<l>Dat hem des wonderde, in sinen moet,</l>
<l n="8080">Si hielden den hertoge so vroet.</l>
<l>Doe bat die koninck sinen mannen,</l>
<l>Dat si die herevaerde souden bannen,</l>
<l>Ende helpen sinen lachter wreken.</l>
<l>Si zeiden: "wy en konnens niet ontbreken,</l>
<l n="8085">Maer wy bidden iu overluet,</l>
<l>Dat gy iu tierst sine manscap wt,</l>
<l>Ende gyne in veertich dagen ontbiet".</l>
<l>Die koninck sprac: "ick en lates niet".</l>
<l>Ende Uter-Pandragoen ontboet,</l>
<l><pb n="88"/>8090  Met haesten wtermaten groet,</l>
<l>Den hertoge binnen veertich dagen</l>
<l>By hem, die sine bodescap dragen</l>
<l>Eer hi ne ontkeert ende versciet.</l>
<l>Als die hertoge dat versiet,</l>
<l n="8095">Hi zeide: "ick sal na myner macht</l>
<l>My weren dach ende nacht".</l>
<l>Die hertoge ontboet sine man,</l>
<l>Ende zeide hem al die woert voertan,</l>
<l>Hoene die koninck hadde verladen,</l>
<l n="8100">Ende bat dat si hem staen in staden.</l>
<l>Si zeiden: "gerne". Doe nam hi raet:</l>
<l>"Nu merket", zeidi, "hoet my staet:</l>
<l>Maer twe castele zo hebbick,</l>
<l>Die men houden moge een stick,</l>
<l n="8105">Nieman twaren, gene twee</l>
<l>En wint die koninck nembermee.</l>
<l>Ick late mijn wijf te Tintavele</l>
<l>Ende tien ridder opten castele,</l>
<l>Want men machse niet gewinnen;</l>
<l n="8110">Die in der stede wonen binnen</l>
<l>Houden dat wel tegen al onvrede".</l>
<l>Dus visiert hijt ende dade mede.</l>
<l>Tener ander borch voer die hertoge,</l>
<l>Hi zach wael dat hem niet en doge</l>
<l n="8115">Te houden zijn ander lant.</l>
<l>Die boden quamen daer te hant,</l>
<l>Den koninge dat zi zeiden boude,</l>
<l>Dat hem die hertoge weren woude.</l>
<l>Hierombe wart die koninck erre</l>
<l n="8120">Ende ontboet na ende verre,</l>
<l>Datsi quamen al te hant</l>
<l>Tot hem in des hertogen lant</l>
<l>Iu enen mersch op een riviere,</l>
<l>Daer quam menech ridder fiere.</l>
<l n="8125">Die koninck clagede al den lande</l>
<l>Die overdaet entie scande</l>
<l>Die hem die hertoge dade ten tyde,</l>
<l>Ende hoe dat hi zinen hof ontvryde.</l>
<l>Si zeiden: "'t es recht, dat hijs ontgelt".</l>
<l n="8130">Doe reden si henen met gewelt,</l>
<l>Ende Uter-Pandragoen, hi vant</l>
<l>Castele, dorpe, steden, ende lant</l>
<l>Dat vant hi al idelre hant.</l>
<l>Doe hoerde hi zeggen in dat lant,</l>
<l n="8135">Die Hertoge lage op enen castele,</l>
<l>Entie Vrouwe te Tintavele.</l>
<l>Die koninck vragede doe om raet,</l>
<l>Welke borch hi best bestaet.</l>
<l>Die heren zeiden, zonder zage,</l>
<l n="8140">Dat hi den hertoge belage:</l>
<l>Wonni den Here, hi hadde al tlant.</l>
<l>Die koninck lovedet al te hant,</l>
<l>Ende hi dade kreyeren hoge</l>
<l>Dat men belage den hertoge.</l>
<l n="8145">Doe si vor der borch lagen,</l>
<l>Begonste die koninck zere clagen</l>
<l>Ulfijn sinen groten rouwe,</l>
<l>Dien hy dogede ombe die vrouwe.</l>
<l>Ulfijn sprac: "men moet zwijgen</l>
<l n="8150">Van des men niet [en] mach krijgen;</l>
<l>Gy moet pinen ombe den hertoge</l>
<l>Dat men hem gewinnen moge".</l>
<l>Doe sprac Ulfijn vor den lieden:</l>
<l>"Diegene, die iu dit rieden,</l>
<l n="8155">Die rieden iu dat alrebeste;</l>
<l>Laechdy vor der Vrouwen veste,</l>
<l>So waer iu dinck openbaer".</l>
<l>Aldus so bleef die koninck daer.</l>
<l>Menech man was daer nu fel,</l>
<l n="8160">Entie hertoge weerde hem wel.</l>
<l>Uter-Pandragoen die lach</l>
<l>Vor die borch menegen dach,</l>
<l>Dat hise gewinnen niet en konde,</l>
<l>Hi droech int herte sware wonde.</l>
<l n="8165">Sy weten wel hoe hi dat meende,</l>
<l>So dat hi eenwerf weende,</l>
<l>Daer hi ginck in sijn paveloen,</l>
<l>Ende zijn volck sach hem dat doen</l>
<l>Ende lieten doe daer allene.</l>
<l n="8170">Doe Ulfijn wiste van den wene,</l>
<l>Quam hi tot hem ende sach al toe,</l>
<l>Ende zeide: "wat es dit nu? hoe</l>
<l>Moechdy dus wenen"? - "En wety al",</l>
<l>Sprac die koninck, "mijn ongeval?</l>
<l n="8175">Ombe Ygernen doge ick die noet,</l>
<l><pb n="89"/>Dat ick wane blyven doet,</l>
<l>Want dat drincken ende dat eten</l>
<l>Ende alre blijtscap hebbick vergeten;</l>
<l>Dus moet ember mijn sterven wesen,</l>
<l n="8180">Ick en mach des niet genesen".</l>
<l>Ulfijn sprac: "des hebt ondanck,</l>
<l>Dat gy van herten zijt dus kranck,</l>
<l>Dat gy dus iu leven gelaet;</l>
<l>Ick sal iu geven goeden raet".</l>
<l n="8185">Die koninck zeide: "wat es dat"?</l>
<l>Ulfijn zeide: "ontbiet Merlijn ter stat,</l>
<l>Hi gevet iu raet lude ende stille,</l>
<l>Nu doet algader sinen wille".</l>
<l>"Ick dade dor hem al dat ick mochte,</l>
<l n="8190">Merlijn weet al mijn gedochte".</l>
<l>Ulfijn zeide: "hevet hi des stade,</l>
<l>Hi zal komen tuwen rade".</l>
<l>Aldus troeste Ulfijn sinen Here,</l>
<l>Ende bat, dat hi hem voertmere</l>
<l n="8195">Met sinen lieden makede vro,</l>
<l>Hi sal des algader vergeten also.</l>
<l>Die koninck sprac: "dat doe ick gerne,</l>
<l>Maer mijn herte hevet Ygerne".</l>
<l>Doch getroeste hi hem een deel,</l>
<l n="8200">Ende ginck vechten op dien casteel,</l>
<l>Maer hi en mochtes gewinnen niet.</l>
<l>                Sciere daerna so eest gesciet,</l>
<l>Dat Ulfijn ombe dat heer reet</l>
<l>Ende siet, waer een out man steet,</l>
<l n="8205">Hi en kendes niet. Die man seide</l>
<l>"Dor dinen wille ick ontbeide".</l>
<l>Ulfijn sprac: "ick gere dy".</l>
<l>Wten heer sceden doe sy.</l>
<l>Ulfijn reet entie man ginck,</l>
<l n="8210">Ende Ulfijn sprac dese dinck:</l>
<l>"Wie bistu"? zeide hi metter tale.</l>
<l>"Een out man ben ick, ziedy wale;</l>
<l>Doe ick was jonck, hiet men my vroet;</l>
<l>Men zegget vele ende oeck doet,</l>
<l n="8215">Dat ick niet vertellen mach</l>
<l>Noch oeck doen moge gewach;</l>
<l>Des en es leden oeck niet lanck,</l>
<l>Dat ick te Tintaveel sat ende dranck</l>
<l>Ende sat jegen enen man in sprake,</l>
<l n="8220">Die my zeide vremde sake</l>
<l>Van den koninck metter hertoginnen,</l>
<l>Ende hi daerby dit lant wil winnen</l>
<l>Ombe datse die hertoge ontvoerde;</l>
<l>Maer woude die koninck, sonder boerde,</l>
<l n="8225">Goeden loen my geven dan,</l>
<l>Ick soude hem wyzen sulcken man</l>
<l>Die hem doet spreken sijn toeverlaet</l>
<l>Ende geven hem tsiner mynnen raet".</l>
<l>Ulfijn hadde des groet wonder,</l>
<l n="8230">Doe hi hem dit zeide bysonder,</l>
<l>Ende zeide: "wety sulken man</l>
<l>Die den koninge geraden kan"?</l>
<l>"Ja ick", sprack hi doe, die oude,</l>
<l>"Maer ick ben die weten woude</l>
<l n="8235">Wat hem die koninck woude sinden".</l>
<l>Ulfijn sprack: "waer mach ick dy vinden,</l>
<l>Als ick gesproken hebbe mynen heer"?</l>
<l>Morgen, als ick wederkeer,</l>
<l>Gy vindet my tusschen hier enten heer,</l>
<l n="8240">Of mynen bode, hebdy des geer".</l>
<l>Ulfijn die bevalne Gode</l>
<l>Ende zeide, hi zoude wesen bode</l>
<l>Des hem sijn Here kan verblyden.</l>
<l>Hi quam ten koninge in korten tyden,</l>
<l n="8245">Ende zo hy alre ierst mochte,</l>
<l>Metter maren, die hi brochte.</l>
<l>"By uwer trouwen", sprac die koninck,</l>
<l>Ende loech ombe dese dinck,</l>
<l>"Kendegyne iet diet iu zeide?"</l>
<l n="8250">Ulfijn sprac: "na myner waerheide,</l>
<l>Hi was out ende kranck zeer".</l>
<l>Die koninck sprac: "weetstu wanneer</l>
<l>Dat hi weder daer zal zijn?"</l>
<l>Ulfijn zeide: "Here, morgijn;</l>
<l n="8255">Hi zeide, dat gy my zeggen zoudet</l>
<l>Wat gy dengenen geven woudet,</l>
<l>Die iu geriede tuwen dingen".</l>
<l>Die koninck zeide: "gy zult my bringen</l>
<l>Daer hi uwer zal ontbiden".</l>
<l n="8260">"Gerne", sprac hi, "[Heer,] ten tyden".</l>
<l>Die koninck sprac: "of ick daer niet en bem,</l>
<l>Sinen wille so biedet em".</l>
<l>Dus bleef dat toten morgentyde,</l>
<l>Entie koninck hi was blyde</l>
<l n="8265">Meer dan hi was te voren.</l>
<l><pb n="90"/>Des morgens ginck hi mysse horen,</l>
<l>Ende doet hem tijt dochte zijn</l>
<l>Reet hy enwech ende Ulfijn.</l>
<l>Al by den heer daer Ulfijn woude,</l>
<l n="8270">Aldaer hine vinden zoude</l>
<l>Sagen zi enen crepel, ten tyden</l>
<l>Daer zi by hem zouden ryden,</l>
<l>Mochten zine kume gesien,</l>
<l>Entie crepel riep mettien:</l>
<l n="8275">"Heer koninck, dat God alle smerte</l>
<l>Driven moete iu wten herte,</l>
<l>Die gy niet en konnet vergeten;</l>
<l>Gevet my des ic iu danck mach weten".</l>
<l>Die koninck sprac doe ende loech:</l>
<l n="8280">"Ulfijn, du zouds gerne genoech</l>
<l>Dor my doen ende dor mijn goet,</l>
<l>Dattu moges genesen mijnen moet".</l>
<l>Ulfijn zeide: "ic en zegge iu niet</l>
<l>So gerne dat iu wille gesciet,</l>
<l n="8285">Ic zoudes meer doen doer iu</l>
<l>Dan doer ieman die levet nu".</l>
<l>"Hore den crepel", sprac die koninck,</l>
<l>Die my vermaent der liefster dinc,</l>
<l>Die nu in deser werelt zy;</l>
<l n="8290">Nu ganck henen ende sit hem by;</l>
<l>Sech, dattu hem gegeven zijs</l>
<l>Ende dat hy zij te voren wijs,</l>
<l>Dat in der werelt en es have</l>
<l>Noch zake, die ic hem noder gave</l>
<l n="8295">Dan iu, waert dat ics dorste laten".</l>
<l>Ulfijn die reet ziner straten</l>
<l>Sonder tale ende sonder woert,</l>
<l>Ende gaf hem ten crepele voert,</l>
<l>Ende ginck hem sitten herde naer.</l>
<l n="8300">Doene die crepel zach aldaer,</l>
<l>Doe vragede hi wat hi wilde,</l>
<l>Ulfijn sprac: "die koninck milde</l>
<l>Hevet my gegeven iu".</l>
<l>Die crepel sprac: "hi kent my nu,</l>
<l n="8305">Ende weet bet wie ic ben dan gy,</l>
<l>Nu hoert wes bode ic sy:</l>
<l>Comen ben ic als dat God woude,</l>
<l>Ende hevet my gesent die oude,</l>
<l>Die gisteren sprack tote dy;</l>
<l n="8310">Ic weet wael dat hi seide my,</l>
<l>Maer sech den koninge ick hebbe verstaen</l>
<l>Dat hem soude anegaen</l>
<l>Omb te hebben dat hy begert</l>
<l>Ende des hi saen wert gewert,</l>
<l n="8315">Hem sal bet sijn in korten dagen".</l>
<l>Ulfijn sprac: "dorst ic dy vragen,</l>
<l>Wie du bist"? - Hi sprac: "vrages uwen Heer,</l>
<l>Hi salt iu seggen min no meer".</l>
<l>Ulfijn voer na al dat hi mach;</l>
<l n="8320">Alsen die koninck komen sach,</l>
<l>Leidine buyten ende vragede,</l>
<l>Wat hy so zere jagede,</l>
<l>"Ende wat is dy gesegget nu"?</l>
<l>"Here, die crepel ontbiedet iu,</l>
<l n="8325">Dat gyne haddet bekent scier,</l>
<l>Ende gy my segget sine manier,</l>
<l>Ick en mach des niet weten el".</l>
<l>Die koninck zeide: "ick weet wel",</l>
<l>Ende zeide: "kennestu den man,</l>
<l n="8330">Dien du gisteren sprakes an?</l>
<l>Dat es die crepel, die daer sat".</l>
<l>Ulfijn zeide: "hoe mochte zijn dat?</l>
<l>Mag een verkeren zine gelijke"?</l>
<l>"Ja", sprac die koninck rijke,</l>
<l n="8335">"Dat es Merlijn, die hem tot ons doet,</l>
<l>Hi toent hem als hem duncket goet".</l>
<l>Dus lietenzi die tale staen</l>
<l>Ende voeren ten here saen,</l>
<l>Ende Merlijn quam al openbaer</l>
<l n="8340">In des koninges heer, men wart des en waer;</l>
<l>Men vrageden of hi bodescap brochte,</l>
<l>Of wat doene hi daer zochte;</l>
<l>Daerna en hevet hi niet gehoert,</l>
<l>Hi haeste hem ende ginck voert.</l>
<l n="8345">Die koninck zeide: "men sal zien scier,</l>
<l>Dat Merlijn sal komen alhier".</l>
<l>"Dat wert", sprac Ulfijn, "geopenbaert</l>
<l>Of gy eneger dinck zijt waert;</l>
<l>Nu doet al dat Merlijn wille</l>
<l n="8350">Beide lude ende stille,</l>
<l>Iu ne mach helpen tuwer mynnen</l>
<l>Nieman so wel, wildy dat kinnen".</l>
<l>Doe zeide Uter-Pandragoen:</l>
<l>"Ic wille al zijnen wille doen".</l>
<l n="8355">Dus voeren si sprekende ten stonden</l>
<l><pb n="91"/>Ter steden daer si Merline vonden.</l>
<l>                Tierst datten die koninck sach</l>
<l>So riep hine al dat hi mach</l>
<l>Ende zeide: "wel moet gy zijn komen",</l>
<l n="8360">Ende heveten iu zijne arme genomen;</l>
<l>"Wat zal ic clagen"? zeide die koninck,</l>
<l>"Also wel wety myne dinck,</l>
<l>Als ic selve, van Ygerne;</l>
<l>Noit en sach ic man so gerne,</l>
<l n="8365">Ende bidde iu doer den ryken Gode,</l>
<l>Dat gy my helpet wt der node</l>
<l>Daer ic ombe lyde dit verdriet".</l>
<l>Merlijn zeide: "ic en zegge iu niet,</l>
<l>Ulfijn, iu raet, en zij daer mede".</l>
<l n="8370">Men riep Ulfine daer ter stede;</l>
<l>Doe sprac tot Merlinen Ulfijn:</l>
<l>"Dat gy die oude zoudt hebben gesijn,</l>
<l>Dien ic gisteren sprac ter stat,</l>
<l>Entie crepel die daer sat" -</l>
<l n="8375">Merlijn zeide: "dat es waer</l>
<l>Tierst dat hy iu sende daer,</l>
<l>So wistic wel dat hi my kinde".</l>
<l>Ulfijn zeide: "nu maket een inde</l>
<l>Ende spreket ombe iu saken,</l>
<l n="8380">Gy en moget geen lanck beiden maken,</l>
<l>Daer wy nu hier zijn allene"</l>
<l>Die koninck zeide: "groet no clene</l>
<l>En weet ic wat ic bidden mochte;</l>
<l>Merlijn weet al mijn gedochte,</l>
<l n="8385">Hi wiste wel, loge ic hem een woert,</l>
<l>Ende ic bidde hem nu voert</l>
<l>Dat hi my helpe ombe Ygerne,</l>
<l>Ic doe al die saken gerne</l>
<l>Die te doene noch zijn gebleven".</l>
<l n="8390">Merlijn sprac: "wildy my geven</l>
<l>Dat ic iu bidde, ic dade saen,</l>
<l>Dat gy by haer sult slapen gaen</l>
<l>Al naket ende - maer dat es genoech".</l>
<l>Ulfijn hoerdet, ende hy loech</l>
<l n="8395">Ende zeide: "laet zien, wat herte hebdy?"</l>
<l>Die koninck zeide: "gy en moget my</l>
<l>Niet gebieden, groet ende smal,</l>
<l>Ic en salt gerne iu geven al".</l>
<l>Merlijn zeide: "doet my des seker genoech".</l>
<l n="8400">"Ic doe", sprac hi, "al iu gevoech".</l>
<l>Merlijn zeide: "zo zweert my dan,</l>
<l>Ende Ulfijn, iu getrouwe man,</l>
<l>Dat ic sal hebben dat ic begaer,</l>
<l>Alse gy geweest hebbet met haer".</l>
<l n="8405">Die koninck zeide: "gerne, ic doe".</l>
<l>Merlijn vragede Ulfine daertoe,</l>
<l>Of hy dat met hem zweren woude;</l>
<l>"Ja, ic", zeide hi, herde boude.</l>
<l>Echt sprac Merlijn, ende hi loech:</l>
<l n="8410">Waert gezworen, dat waer genoech,</l>
<l>Hoe die saken souden wesen.</l>
<l>Die koninck dade brengen nadesen</l>
<l>Dat meeste helechdom, dat men vant,</l>
<l>Entie koninck zwoer te hant</l>
<l n="8415">Dat hi dat zoude houden waer;</l>
<l>Daerna zwoer Ulfijn daernaer.</l>
<l>Als Merlijn hadde die ede ontfaen,</l>
<l>Zeide hi: "koninck, haestet iu saen,</l>
<l>Doet minen wille mettervaert</l>
<l n="8420">Als ene die dat zere begaert".</l>
<l>Merlijn zeide: "ziet dat gy iu doet</l>
<l>Wael te gerake, die vrouwe es vroet</l>
<l>Ende getrouwe herde zeer</l>
<l>Jegen Gode ende haren Heer.</l>
<l n="8425">Nu moechdy mynen zin verstaen:</l>
<l>Ic zal iu maken also gedaen</l>
<l>Als die hertoge es, in korter tijt,</l>
<l>Dat men zal menen, hy zijt;</l>
<l>Die hertoge hevet ridder twe,</l>
<l n="8430">Die hem zijn hemelick, ende nemmee</l>
<l>Die ene es Bretel, dander Jordaen</l>
<l>Alse Bretel sal ic zijn gedaen;</l>
<l>Dus zullen wy varen also een deel</l>
<l>Alle drie tot Tintaveel,</l>
<l n="8435">Ic zal ons wael daer in geleiden,</l>
<l>Maer wy moeten vroe enwech sceiden,</l>
<l>Daer sal sijn mare van vremden doene,</l>
<l>Beset iu ridder ende iu baroene,</l>
<l>Verbiedet dat men niet en strijt</l>
<l n="8440">Eer gy wederkomen zijt,</l>
<l>Ende zegget nieman waer gy gaet".</l>
<l>Die koninck zeide: "ick doe uwen raet,</l>
<l>Siet dat gereet zijn onse saken".</l>
<l>Merlijn zeide: "ic zal iu maken</l>
<l n="8445">Die gedane, maket iu ter straten.</l>
<l><pb n="92"/>Die koninck haestedem wtermaten</l>
<l>Ombe te doene dat Merlijn hiet;</l>
<l>Alset gedaen was, lette hi niet,</l>
<l>Hi en quam tot Merlijn saen,</l>
<l n="8450">En seide: "ic hebbet al gedaen,</l>
<l>Denket om mijn doen". Merlijn zeide:</l>
<l>"Varewy nu op gene heide".</l>
<l>Doe voeren zi enwech, ende reden een deel</l>
<l>Totdat zi quamen te Tintaveel.</l>
<l n="8455">Doe sprac Merlijn toten koninge:</l>
<l>"Blivet, ic ga om uwe dinge".</l>
<l>Tierst dat hi se hadde versceiden,</l>
<l>Doe sciet Merlijn van hem beiden</l>
<l>Ende beiagede zine dinck,</l>
<l n="8460">Ende quam weder ten koninck.</l>
<l>Een crudelijn hadde hi gelesen:</l>
<l>"Wrivet iu hande", sprac hi, "met desen</l>
<l>Ende iu voete ende iu ansichte".</l>
<l>Dat dade hi, ende also lichte</l>
<l n="8465">Haddi des hertogen gedane,</l>
<l>Dat nieman twifelen mochte daerane.</l>
<l>Doe gaf hi Ulfine Jordaens gelyke</l>
<l>Ende leiden ten koninge cortelyke;</l>
<l>Hi zegende hem doe hine sach:</l>
<l n="8470">"O God"! zeide hi, "dat men mach</l>
<l>Aldus verwandelen enen man!" -</l>
<l>Die koninck zeide: "kenstu my dan"?</l>
<l>"Ja ic, vor den hertoge".</l>
<l>"Ic en weet, hoe dit wesen moge",</l>
<l n="8475">Sprac die koninck, "du bist Jordaen";</l>
<l>Ende Merlijn makede hem selven saen</l>
<l>No min no meer dan Bretel.</l>
<l>Doe voeren zi te Tintavel.</l>
<l>Fause coverturen drie</l>
<l n="8480">Haddenzi, dat zecht men my.</l>
<l>Spade quamen zi te Tintavel;</l>
<l>Merlijn, die wael sceen Bretel,</l>
<l>Riep ter poerten: "laet ons in".</l>
<l>Si gingen voert, meer no min</l>
<l n="8485">Dochte hem die koninck wesen haer heer;</l>
<l>"Laet in"! riepen zi doe zeer,</l>
<l>"Hier is die hertoge, sonder waen,</l>
<l>Ende Bretel ende Jordaen".</l>
<l>Alsi in waren quam Bretel voert,</l>
<l n="8490">Ende hiet dat men in die poert</l>
<l>Niet en zeide, dat die hertoge daer waer,</l>
<l>Ende ment der vrouwen dade openbaer;</l>
<l>Ende als hi ten palase quam,</l>
<l>Beet die koninck, ende Merlijn nam</l>
<l n="8495">Den koninck wt doe wel gereet,</l>
<l>Dat daer nieman af en weet.</l>
<l>Ter kameren quamen si alle drie,</l>
<l>Daer was die scone Ygerne, die</l>
<l>Tharen bedde was gegaen;</l>
<l n="8500">Si ontscoede den koninck saen,</l>
<l>Ende hi ginck liggen by der vrouwen;</l>
<l>Daer wan hi, des moechdy my getrouwen,</l>
<l>Den edelen koninck Artur,</l>
<l>Daermen af zecht menege aventur.</l>
<l n="8505">Die vrouwe was vro metten koninck</l>
<l>Alse die meende in ware dinck</l>
<l>Met haer hebben haren heer,</l>
<l>Dien zi minde herde zeer.</l>
<l>Te samene lagen si toten dage</l>
<l n="8510">Sodat in die poerte quam sage,</l>
<l>Dat die drossate was gevaen</l>
<l>Entie hertoge doet, sonder waen.</l>
<l>Die ander twe hebben dat verhoert,</l>
<l>Ende si zijn komen voert</l>
<l n="8515">Toten koninge daer hi lach:</l>
<l>"Staet op", zeiden zi, "het es dach;</l>
<l>Iu volc hevet nyemaer groet</l>
<l>Ende alle die poerte, dat gy zijt doet".</l>
<l>Hy zeide: "my en wonderdes niet,</l>
<l n="8520">Als ick wter poerten sciet,</l>
<l>En zeide ick dat knechte noch man".</l>
<l>Doe hy hadde sine cleder an,</l>
<l>Doe nam hy herde saen oerlof</l>
<l>An alle die waren in den hof;</l>
<l n="8525">Doe kuste hise an haren mont,</l>
<l>Ende zeide: "goet lief, blivet gesont"!</l>
<l>Doe rumedensi Tintavel</l>
<l>Onbekant; doe sprac Bretel</l>
<l>Tierst datsi wter poerten waren:</l>
<l n="8530">"Hoe duncket iu? wy sijn ontvaren;</l>
<l>Heer koninck, gy hebbet dat gy woudet,</l>
<l>Nu siet, dat gy my noch wael houdet</l>
<l>Mijn geloef". Die koninck zeide:</l>
<l>"Gy hebbet ter stede, dat es waerhede,</l>
<l n="8535">My gedaen die hogeste bede,</l>
<l><pb n="93"/>Die oit een man den andren dede".</l>
<l>Merlijn zeide: "ic wil gy dat bekint,</l>
<l>Dat gy gewonnen hebt een kint</l>
<l>An Ygernen, ende dat es mijn,</l>
<l n="8540">Dat en mach niet wesen dijn,</l>
<l>Ende dat moetstu my gerne geven;</l>
<l>Ic wil oec dat zij bescreven</l>
<l>Die nacht, daert op gewonnen was".</l>
<l>"Du machs wael seker wesen das</l>
<l n="8545">Ick houdes ember mynen eet:</l>
<l>Ick geve dy dat kint gereet".</l>
<l>Dus quamen si wael sciere</l>
<l>Gevaren op ene riviere,</l>
<l>Daer namen si weder haer gedane;</l>
<l n="8550">Metter haest voeren si dane.</l>
<l>Tierst dat si quamen na dat heer,</l>
<l>Quam dat volc met groter geer,</l>
<l>Daer vragede hi sulken genoet,</l>
<l>Hoe die hertoge was bliven doet;</l>
<l n="8555">Ende zi antworden hem saen</l>
<l>Dat die hertoge, sonder waen,</l>
<l>Opter morgenstonde twaren,</l>
<l>Dat hi enwech was gevaren,</l>
<l>So lach dat heer stille altemale</l>
<l n="8560">Entie hertoge vernam die tale</l>
<l>Dat gy hier niet en waert,</l>
<l>Ende hi wapende hem ter vaert</l>
<l>Ende sloech uwer liede veel,</l>
<l>Eer zi gewapent worden heel,</l>
<l n="8565">Sodat wy hoerden dat gekry;</l>
<l>Met groter haesten so quamen wy</l>
<l>Ende jagedense ter veste weder,</l>
<l>Die hertoge was gevelt daer neder;</l>
<l>Daer versloegen wyne, God weet!"</l>
<l n="8570">Die koninck zeide: "dat es my leet,</l>
<l>Dat die hertoge dus doet bleef".</l>
<l>Die rouwe was groet dien hy daerombe dreef.</l>
</div>
<div type="chapter"><head type="chapter">Hoe die Koninck Uter versoende, ende Ygernen tenen wive nam.</head>
<l>Nu es doet die hertoge van Tintaveel</l>
<l>Ende verloren zijn casteel;</l>
<l n="8575">Des hadde die koninck rouwe groet</l>
<l>Ende zeide: "in wilden niet hebben doet,</l>
<l>Al was dat ic op hem street,</l>
<l>Dat gesciet es dat es my leet".</l>
<l>Ulfijn nam wt die baroene,</l>
<l n="8580">Ende zeide hem van desen doene:</l>
<l>"Secht my, Heren, of gy dat wit</l>
<l>Hoe die koninck best gebetert dit,</l>
<l>Want hi zoeckt des an iu raet;</l>
<l>Gy moetet doen, alset nu staet,</l>
<l n="8585">Iuwen heer, van gerechter scout".</l>
<l>Si zeiden alle: "sijn behout</l>
<l>Sien wy gerne zonder baraet,</l>
<l>Dat des die koninck niet af en gaet</l>
<l>Ende hi dan doe ons ordeel,</l>
<l n="8590">Want gy zijt zijn vrient een deel".</l>
<l>Ulfijn zeide: "of ik also wael dan</l>
<l>Met hem ben alse ieman,</l>
<l>Meende gy dat ik hier raden woude</l>
<l>Dat ik vor hem lochenen zoude,</l>
<l n="8595">So hiet ic met rechte een verrader;</l>
<l>Ende lage die zake op my allegader,</l>
<l>Ic wane ic zulke dinck wel riede,</l>
<l>Dat gy niet en denket, gy liede".</l>
<l>Si zeiden: "dat weten wy wel</l>
<l n="8600">Dat hier nieman en es el</l>
<l>Die also getrouwe es alse gy;</l>
<l>Ende daerombe biddewy,</l>
<l>Dat gy ons gevet den besten raet,</l>
<l>Daer sine ere meest an staet,</l>
<l n="8605">Want die dinck es openbaer".</l>
<l>Ulfijn zeide: "nu hoert hier naer,</l>
<l>[Ende] verstaet al myne woert:</l>
<l>Die beter weet, hi brenget voert,</l>
<l>My dunket goet, die koninck ontbiede</l>
<l n="8610">Des hertogen mage, die edelliede,</l>
<l>Te Tintaveel in enen dage,</l>
<l>Ende daertoe der vrouwen mage,</l>
<l>Ende zeide, dat hi dat beteren zoude;</l>
<l>Waert dat men dat niet en woude,</l>
<l n="8615">Men zoudese houden vor onvroet</l>
<l>Ende den koninck vor goet,</l>
<l>Ende alle degene diet hem rieden,</l>
<l>Souden gepryset zijn metten lieden".</l>
<l>In den rade en was nieman doe</l>
<l n="8620">Hi en radet gerne daertoe,</l>
<l>Ende zeiden, dat waer wel gesecht.</l>
<l><pb n="94"/>Toten koninge gingen zi echt,</l>
<l>Ende rieden hem dat algemene;</l>
<l>Maer si en zeiden groet no clene,</l>
<l n="8625">Dat Ulfijn hadde beraden dat,</l>
<l>Ombdat hine des te voren bat.</l>
<l>Tierst dat die koninck dit verstoet</l>
<l>Seidi, dat dochte hem wesen goet,</l>
<l>Woudenzi te Caredol komen,</l>
<l n="8630">Hi wil dat beteren tharen vromen,</l>
<l>Die koninck voer te hant enwech;</l>
<l>Merlijn zeide: "koninck, nu sech:</l>
<l>Wetestu waerby si dit rieden,</l>
<l>Dattu dit zoudes ontbieden"?</l>
<l n="8635">"Neen ic", seide hi, "meer no min</l>
<l>Dan wt hoerre alre zin".</l>
<l>Merlijn zeide: "anders niet,</l>
<l>Maer die getrouwe Ulfijn riet</l>
<l>Ende hevet den vrede vorgedacht al,</l>
<l n="8640">Also als hi wesen sal;</l>
<l>Dit en weet nieman dan Ulfijn".</l>
<l>Die koninck zeide: "hoe zalt dan zijn"?</l>
<l>Ende Merlijn zeiden dat al te male,</l>
<l>Alse hierna komet die tale.</l>
<l n="8645">Die koninck was wael te gemake,</l>
<l>Ende zeide, hi lovede wel die zake.</l>
<l>Merlijn zeide: "nadien dat staet,</l>
<l>So en wetic genen beteren raet;</l>
<l>Dus machstu dijns herten wille gewinnen,</l>
<l n="8650">Ende daertoe loen van diner mynnen.</l>
<l>Nu wil ick henen maken my,</l>
<l>Maer ic wil eer spreken vor dy</l>
<l>Ulfine; als ic henen bem</l>
<l>Vrage omb dese saken hem".</l>
<l n="8655">Die koninck sprac: "ic en lates niet".</l>
<l>Mettien men Ulfine komen ziet,</l>
<l>Ende Merlijn zeide, daer zi toe horen:</l>
<l>"Gy hebbet beide dat gezworen,</l>
<l>Dat gy my des kindes wael onnet,</l>
<l n="8660">Koninck, dat gy latest wonnet,</l>
<l>Dat en mach uwe niet blyven,</l>
<l>Want gy hebbet doen bescryven,</l>
<l>Welke tijt dat was gewonnen,</l>
<l>God, hi soudes my wanconnen,</l>
<l n="8665">En helpe ic hem niet vro ende spade,</l>
<l>Want gy wonneten by mynen rade,</l>
<l>Kindescheit es van menegen keer,</l>
<l>Entie moeder mochtes hebben onneer</l>
<l>Waer 't dat zy dat allene voede,</l>
<l n="8670">Entie vrouwen zijn van krancker hoede</l>
<l>Dickewile in haer sneven;</l>
<l>Oeck willic dat Ulfijn hebbe bescreven</l>
<l>Die nacht dattet was gewonnen,</l>
<l>Gy en zult my niet gespreken konnen</l>
<l n="8675">Recht eer enen dach te voren,</l>
<l>Dat iu kint sal sijn geboren;</l>
<l>Gelovet Ulfine vorwaert meer,</l>
<l>Des biddic iu ombe Onsen Heer,</l>
<l>Van al dat hi iu brenget te voren;</l>
<l n="8680">Hi hevet iu lief ende verkoren,</l>
<l>Hi en radet iu zake min no meer,</l>
<l>Dat en zij iu goet ende oec iu eer;</l>
<l>Ic en spreke iu niet vor mynen termyne,</l>
<l>Maer ik sal spreken Ulfine;</l>
<l n="8685">Dat ic iu by hem ontbiede, dat doet</l>
<l>Of gy van my wilt zijn behoet,</l>
<l>Ende of gy wilt dat iu voert meer</l>
<l>Goet gescie ende oec eer".</l>
<l>Dus bleef Ulfine die tijt bescreven.</l>
<l n="8690">Doe Merlijn dus stont beneven</l>
<l>Den koninge Uter-Pandragoene,</l>
<l>Seidi: "en zijt niet zo koene,</l>
<l>Dat Ygerne wete openbaer,</l>
<l>Dat gy een kint wonnet an haer,</l>
<l n="8695">Noch scult haddet van haren live,</l>
<l>Want gy sultse nemen te wive.</l>
<l>Hiermede sult gyse dwingen:</l>
<l>Vraget haer, iu waren dingen,</l>
<l>By wien dat si draget dat kint,</l>
<l n="8700">Ic wane zi den vader niet en vint;</l>
<l>Si sal haer scamen der onneren.</l>
<l>Dit es die sake daer gy my mere</l>
<l>Mede moget helpen dat ment my gevet".</l>
<l>Mettien Merlijn orlof hevet</l>
<l n="8705">Genomen an den coninck ende an Ulfine;</l>
<l>Die koninck voer, metten carine,</l>
<l>Tote Caredol metter vaert,</l>
<l>Ende Merlijn te Blasise waert,</l>
<l>Ende seide hem dit ende ander saken;</l>
<l n="8710">Een boeck dade hi daeraf maken</l>
<l>Ende by hem so weten wy dat noch.</l>
<l><pb n="95"/>                Die koninck quam te Cardoel doch</l>
<l>Ende ontboet den wysesten lieden,</l>
<l>Ende vragede wat zi ten vrede rieden.</l>
<l n="8715">Hem allen dochte goet die vrede,</l>
<l>Ende dat men vrede makede mede</l>
<l>Jegen die vrouwe entie mage.</l>
<l>Doe nam hi in enen dage</l>
<l>Boden, dien hi dit dade verstaen,</l>
<l n="8720">Ende zendese te Tintaveel saen,</l>
<l>Ende vragede der hertoginnen,</l>
<l>Of si den vrede iet mochte minnen,</l>
<l>Ende dat ander volck oec mede,</l>
<l>Si minden alle sere den vrede.</l>
<l n="8725">Lanck perlement es dicke quaet.</l>
<l>Die koninck sende sinen raet</l>
<l>Tote Tintaveel in enen dage</l>
<l>Toter vrouwen ende mage.</l>
<l>Die koninck bleef te Caredol binnen</l>
<l n="8730">Totdat hi die waerheit zoude kinnen.</l>
<l>Doe sprac Ulfijn toten koninge</l>
<l>"Duncket iu goet al dese dinge"?</l>
<l>Hi seide, hem dochte goet die vrede,</l>
<l>"Entu heves", zeide hi oeck mede,</l>
<l n="8735">"Den vrede gevisiert daertoe,</l>
<l>Ende ick weet zelve oec wel hoe".</l>
<l>"Wety dat wael", sprac Ulfijn,</l>
<l>So wety oftet iu goet dunckt zijn".</l>
<l>Die koninck zeide: "ic en lachters niet,</l>
<l n="8740">Ic wilt also nu waer gesciet".</l>
<l>Ulfijn sprac: "nu achtes clene,</l>
<l>Ick zal den vrede maken allene".</l>
<l>Die koninck bat hem, dat hijt dade.</l>
<l>                Aldus gingen zi van den rade</l>
<l n="8745">Entie boden quamen ter stonden</l>
<l>Te Tintaveel, daer si vonden,</l>
<l>Die vrouwe ende oec haer mage,</l>
<l>Ende togeden des koninges clage,</l>
<l>Dat hem leet waer haer scade,</l>
<l n="8750">Entie hertoge by quaden rade</l>
<l>Ende by overdade, die hy dede,</l>
<l>Sijn lijf verloren hadde oeck mede;</l>
<l>Dat waer leet Uter-Pandragoene,</l>
<l>Ende woudes maken ene zoene.</l>
<l n="8755">Si zeiden, zi woudens hem beraden.</l>
<l>In ene kamer si hem daden,</l>
<l>Beide vrouwen ende heren,</l>
<l>Si zeiden, zi en wistent hoe bet bekeren,</l>
<l>Dan zi vrede maken ende houden;</l>
<l n="8760">"Die hertoge starf by syner scouden,</l>
<l>Entie koninck es ons te mogende;</l>
<l>Siewy of dat ons es dogende,</l>
<l>Dat gebot dat men ons biet,</l>
<l>Dat mach sulc zijn, wi en latens niet;</l>
<l n="8765">Van twe quaden sal men dbeste kiesen,</l>
<l>Dat es beter dan wy verliesen".</l>
<l>Doe antworde die scone vrouwe:</l>
<l>"Mijn Heer, die was my so getrouwe</l>
<l>Dat ic my niet van iu en kere,</l>
<l n="8770">Want ic getrouwe iu wael myner ere".</l>
<l>Doe scied die raet ter steden.</l>
<l>Enen wyzen man hebbensi gebeden,</l>
<l>Dat hi des koninges boden sprake</l>
<l>Enter mage tale na der sake.</l>
<l n="8775">"Gy Heren", zeidi, "myne vrouwe die hier staet,</l>
<l>Ende die gene dien dat angaet,</l>
<l>Si wisten gerne wat men hem biet</l>
<l>Al vor haer grote verdriet".</l>
<l>Die boden zeiden: "lude no stille</l>
<l n="8780">En wetewy niet wat die koninck wille,</l>
<l>Al zijn wy alle sine man,</l>
<l>Noch wat hi wille vangen an.</l>
<l>Dat zeggewy al vorwaer".</l>
<l>Die ander antworde daernaer:</l>
<l n="8785">"So en wilt gy ons niet bieden?</l>
<l>Gy gelijcket so goeden lieden,</l>
<l>Gy zult dat beteren na uwer macht".</l>
<l>Si namen verste veertien nacht,</l>
<l>Dan zoudenzi komen echt</l>
<l n="8790">Alle toten koninge recht</l>
<l>Ombe te hoerene sine woert;</l>
<l>Brachte die koninck oec iet voert,</l>
<l>Dat den magen niet en dochte,</l>
<l>So wouden zi dat mense brochte</l>
<l n="8795">Weder tote Tintaveel,</l>
<l>Des haddensi borgen een deel.</l>
<l>Aldus was die verste genomen,</l>
<l>Entie boden zijn wederkomen,</l>
<l>Ende zeiden den koninge die waerheide</l>
<l n="8800">Wat die raet tot hen zeide.</l>
<l>Die koninck hi zwoer vaste geleide</l>
<l><pb n="96"/>Te vaerne ende te komene beide.</l>
<l>Daer lach die koninck veertien nacht</l>
<l>Te Caredole met siner kracht.</l>
<l n="8805">Die koninck ende Ulfijn dicke spraken</l>
<l>Van menegerhande vremden saken.</l>
<l>                Als die veertien nacht waren gedaen,</l>
<l>Sende die koninck ridder saen,</l>
<l>Die die Vrouwe entie mage</l>
<l n="8810">Geleiden souden toten dage.</l>
<l>Ende doe die ridder daer quamen</l>
<l>Dade die koninck sine man te samen,</l>
<l>Ende hi dade sciere vragen</l>
<l>Der Vrouwen enten magen</l>
<l n="8815">Of zi wouden eyschen soene.</l>
<l>Doe zeide een der baroene:</l>
<l>"Omb eyschen en komewy niet,</l>
<l>Maer ombe weten wat men ons biet,</l>
<l>Of dat ons iet mach genoegen".</l>
<l n="8820">Doe zeiden die die tale droegen</l>
<l>Den koninge die antwoerde.</l>
<l>Alse die koninck dit hoerde,</l>
<l>Hilt hi ze vor vroet. Zine baroene</l>
<l>Nam hi te rade van desen doene,</l>
<l n="8825">Ende vragede wat zi hem rieden.</l>
<l>Doe sprac een van sinen lieden:</l>
<l>"Dit en mach nieman weten bet</l>
<l>Dan gy zelve, daert al an let".</l>
<l>Die koninck zeide: "ic sal iu saen</l>
<l n="8830">Al mynen wille doen verstaen.</l>
<l>Nu zijt gy hier al mijn raet</l>
<l>Ende daer mijn troest nu al an staet,</l>
<l>Hoedet iu, dat uwer geen en zegge</l>
<l>Daer mijn lachter an legge".</l>
<l n="8835">Si zeiden: "wy en doen niet el</l>
<l>Mer wy en dorren anders niet wel</l>
<l>Dit wysen", zeiden die baroene,</l>
<l>"Gy en ziet onzen wille te doene".</l>
<l>Ulfijn zeide doe: "zijt gy niet wijs</l>
<l n="8840">Ende geloevet gy hem niet dies,</l>
<l>Dat hy iu recht sal doen"?</l>
<l>"Ja wy", zeide doe elck baroen,</l>
<l>"Wy dencken dat in onsen moet</l>
<l>Dat gy met ons zijt, gy zijt vroet,</l>
<l n="8845">Ende dat gy ons weten laet</l>
<l>Iuwen alrebesten raet,</l>
<l>Ende gy ons laet verstaen</l>
<l>Wat iu best dunckt gedaen".</l>
<l>Doe die woert vor den koninck quamen,</l>
<l n="8850">Datsi Ulfine gerne namen,</l>
<l>Liet hi of hi des blyde ware,</l>
<l>Ende zeide: "Ulfijn, komet hare,</l>
<l>Ende raet hem dat beste dat gy moget,</l>
<l>Daer gy mijn herte mede verhoget".</l>
<l n="8855">"Ic sal hem na dat gy dat heet,</l>
<l>Ende ic wille, Here, dat gy weet,</l>
<l>Dat ic doen sal al uwe houde".</l>
<l>Ulfijn ginck daer die koninck woude.</l>
<l>Doe vermaent waren die liede,</l>
<l n="8860">Vrageden zi wat Ulfijn riede;</l>
<l>Ulfijn sprac: "gy hebt verstaen</l>
<l>Dat des die koninck iu wil angaen;</l>
<l>Gawy ten magen ende ter Vrouwen</l>
<l>Sien of zi des ons willen betrouwen".</l>
<l n="8865">Si seiden: "dat doewy gerne".</l>
<l>Si quamen al daer was Ygerne;</l>
<l>Daer vertelde men menech dinck,</l>
<l>Dat was die soene die tal bevinck,</l>
<l>Ende dat die koninck van alre dinck</l>
<l n="8870">Aldus op sine man ginck,</l>
<l>Ende woude doen dat zi hem rieden;</l>
<l>Hierombe waren zy tot hemlieden</l>
<l>Comen, ombedat zi weten wouden</l>
<l>Of zi dat an hem keren zouden.</l>
<l n="8875">Si zeiden: "wy willen ons des beraden".</l>
<l>Doe sprac daer met goeder staden</l>
<l>Een daer die raet al an droech,</l>
<l>Dat die koninck hem bade genoech.</l>
<l>O we, hoe droevich was die Vrouwe!</l>
<l n="8880">Nochtan was si seer getrouwe</l>
<l>Dat zi an hoers mannes mage</l>
<l>Haer hilt van hoere clage.</l>
<l>Dus quamensi an des koninges man,</l>
<l>Ende zi berieden hem doe dan,</l>
<l n="8885">Ende elc vragede, wat hem goet dochte,</l>
<l>Dat elc dat zine daer voertbrochte,</l>
<l>Onderzochten zi Ulfijns moet.</l>
<l>Ulfijn zeide: "my dochte goet,</l>
<l>Ende dar wel zeggen overal,</l>
<l><pb n="97"/>8890  Dat dit grote ongeval</l>
<l>By den koninge alle is volgaen;</l>
<l>Wat die hertoge hadde mesdaen,</l>
<l>Hi en hadde gene doet verdient;</l>
<l>Gy zijt alle mijnes heren vrient;</l>
<l n="8895">Ick zegget die Vrouwe met kinde gaet,</l>
<l>Mijn Here hevet, dat es overdaet,</l>
<l>Haer lant verwoestet ende verbrant,</l>
<l>Daer en es oeck beter Vrouwe int lant</l>
<l>Noch bet geraket an den dage;</l>
<l n="8900">Gy wetet wel dat des hertogen mage</l>
<l>Verloren hebben vele an siner doet,</l>
<l>Des moet hy beteringe doen groet,</l>
<l>Ombe te hebbene haer houde</l>
<l>Ende te beterne haer scoude;</l>
<l n="8905">Echt wety wel dat hi</l>
<l>Geen wijf en hevet, ende daerby</l>
<l>So mach hi dit soenen te bat,</l>
<l>Ende wat wyzen hi sal doen dat:</l>
<l>Hi neme die Vrouwe nu te wive,</l>
<l n="8910">Dat die vrede gestadech blive,</l>
<l>Ende oeck dor siner bede wille,</l>
<l>Men zalt hem prysen lude ende stille;</l>
<l>Ende als hi dit gelovet hevet</l>
<l>Wysewy voertan dat hi gevet</l>
<l n="8915">Enen man der oudster dochter</l>
<l>Dat des den magen zij te sochter;</l>
<l>Dat sal zijn van Orcanie</l>
<l>Loth die koninck, die here vrye;</l>
<l>Den andren doe hi oeck zulc ere</l>
<l n="8920">Dat sine heten getrouwe here.</l>
<l>Nu hebt gy minen wille verstaen,</l>
<l>Siet wat iu duncket best gedaen".</l>
<l>Doe zeiden zi daer al te male,</l>
<l>Dat waer die alrebeste tale</l>
<l n="8925">Entie hogeste raet daermede,</l>
<l>Dien ieman gaf tieniger stede:</l>
<l>"Dordy dat vor den koninck spreken,</l>
<l>Ende hi dat niet en wil breken,</l>
<l>Dit dunckt ons allen wesen genoech".</l>
<l n="8930">Ulfijn sprac: "dit es geen ongevoech,</l>
<l>Maer love dat al, ick sal des lyen</l>
<l>Hier vor den koninge van Orcanien".</l>
<l>Die koninck antworde, ende zegget:</l>
<l>"Dor gene dinck dat an my legget</l>
<l n="8935">So en willick niet, dat dat bliven zal".</l>
<l>Doe zeidenzi: "wy loven dat al".</l>
<l>"Prijsdy dat alle", sprac Ulfijn,</l>
<l>"So duncket my dat beste zijn</l>
<l>Dat wy alle gaen te hove,</l>
<l n="8940">Ende spreken die Vrouwe van love,</l>
<l>Ende al horen raet met haer".</l>
<l>Doesi daer quamen, zaten zi daer</l>
<l>Alle, sonder Ulfijn allene.</l>
<l>Hi stont ende sprac die redene rene,</l>
<l n="8945">Also als gy hebbet gehoert.</l>
<l>Als volsecht waren die woert,</l>
<l>Sochte hy gevolch an die baroene;</l>
<l>Si zeiden: "wy volgens in allen doene".</l>
<l>Doe sprac Ulfijn an den koninck:</l>
<l n="8950">"Wat zegdy, Here, van desen dinck?</l>
<l>Loefdy dat uwe manne wysen?"</l>
<l>"Ja, ick", zeide hi, "ick wilt prysen,</l>
<l>Genoeget aldus den magen</l>
<l>Ende des die Vrouwe overeen wil dragen,</l>
<l n="8955">Entie koninck Loth, dor mine bede,</l>
<l>Die joncfrouwe wille nemen mede".</l>
<l>"Here", sprac die koninck Loth,</l>
<l>"Altoes wil ick uwe gebot</l>
<l>Dor iu mede gereet zijn te doene,</l>
<l n="8960">Ende oeck mede dor die zoene".</l>
<l>Ulfijn sprac toten taleman:</l>
<l>"Loefdy dit oeck mede dan"?</l>
<l>"Ja", seide hi, "hoe so dat gaet".</l>
<l>Doe sprac die Vrouwe ende haer raet,</l>
<l n="8965">Ende waren so blide, dat hem die trane</l>
<l>Wten ogen begonsten te gane,</l>
<l>Ende waren des alle in hogen,</l>
<l>Ende zeiden, dat men nie so hogen</l>
<l>Soene enen koninge doen dede.</l>
<l n="8970">Die mage pryseden dat alle mede.</l>
<l>Quijt scout men des hertogen doet;</l>
<l>Die Vrouwe ende haer genoet</l>
<l>Loveden alle dat men dat dede:</l>
<l>"Die koninck es so vroet oeck mede,</l>
<l n="8975">Ende so goet, sonder waen,</l>
<l>Dat wy des gerne op hem gaen</l>
<l>Van allen dingen". Dus was die sprake</l>
<l>Daer geendet met deser sake,</l>
<l>Entie koninck trouwede Ygerne;</l>
<l><pb n="98"/>8980  Dat dade hi wtermaten gerne;</l>
<l>Ende van Orcanien die koninck Loth</l>
<l>Nam, dor des koninges gebot,</l>
<l>Sine stiefdochter. Des koninges feeste</l>
<l>Was, bescrivet ons die jeeste,</l>
<l n="8985">Twintich dage na den dach,</l>
<l>Dat hi met haer te Tintaveel lach.</l>
<l>Van den koninge Loth, weetes,</l>
<l>Was geboren Mordres</l>
<l>Guheries ende Garies</l>
<l n="8990">Ende Gawin, zijt zeker des,</l>
<l>Ende Agraweyn; mere ende minder</l>
<l>Dit waren Ygernen dochter kinder;</l>
<l>Oeck wan hi een dochter bastaerde</l>
<l>Organie, die hilt hi waerde</l>
<l n="8995">By synen rade enter mage mede;</l>
<l>Ende wy lesen dat hise dede</l>
<l>In een hues van religioene,</l>
<l>Die wonder dade van menigen doene:</l>
<l>Astronomie hiet men die art</l>
<l n="9000">Daer si ombe geheten wart</l>
<l><hi rend="italic">Morgant-li-feie</hi> in elke stede,</l>
<l>Want zi wonder dade daer mede:</l>
<l>Entie koninck brachte die kinder</l>
<l>Al te manne, mere ende mynder,</l>
<l n="9005">Ende eerde alle die mage,</l>
<l>So dat hi verwan al haer clage.</l>
</div>
<div type="chapter"><head type="chapter">Hoe Artur, doe hi geboren wart, Merlyne gegeven was, ende van Keyen.</head>
<l>Nu gevil, dat die Vrouwe</l>
<l>Om dat zi kint droech hadde rouwe,</l>
<l>Ende zere daerombe droeven began;</l>
<l n="9010">Eens nachtes lach si by horen man,</l>
<l>Ende hi zeide: "by wien draechdy dat kint?</l>
<l>Want gy en mochtet niet sint</l>
<l>Ick iu nam dus groet gaen;</l>
<l>Want die nachte bescreven staen,</l>
<l n="9015">So wety wel die waerheit das,</l>
<l>Dat die hertoge niet en was</l>
<l>Met iu in langen tyden te voren,</l>
<l>Eer hi sijn lijf hadde verloren</l>
<l>Dus en zijt gy niet bezwaert</l>
<l n="9020">By hem"; ende zi wart vervaert,</l>
<l>Ende zi wart doe bedroevet seer;</l>
<l>Si sprac: "ombdattet iu kondech es, Heer,</l>
<l>So en mach ick iu niet liegen,</l>
<l>Ende en wil iu niet bedriegen,</l>
<l n="9025">Maer doer God hebt mijns genaden</l>
<l>Ick sal iu wonder tellen by staden,</l>
<l>Sekert, dat gy my niet en laet".</l>
<l>"Neen ick", zeide hy, "hoe so dat gaet".</l>
<l>"Rede", zeide zy, "sal ick spreken</l>
<l n="9030">Ende wel wonderleke treken:</l>
<l>Een man quam in der gebare</l>
<l>Te myner kameren openbare</l>
<l>Als die hertoge in der gedane;</l>
<l>Hi brachte met hem Jordane</l>
<l n="9035">Ende Bretel, of haer gelijke,</l>
<l>Ende gingen in stoutelijke</l>
<l>Daer dat alt gesinne sach.</l>
<l>Die nacht dat hi by my lach,</l>
<l>Doe wistick wel dat hi een kint gewan;</l>
<l n="9040">Ick wane dat hadde gewesen mijn man.</l>
<l>Dit was die nacht rechte also</l>
<l>Doe mijn here starf des morgens vro,</l>
<l>Ende in die borch quam die nyemaer</l>
<l>Dat mijn heer verslagen waer,</l>
<l n="9045">Doe dadi my verstaen twaren,</l>
<l>Dat hi den lieden waer ontvaren</l>
<l>Hemeleke wten castele;</l>
<l>Doe voer hi enwech na der novele".</l>
<l>Die koninck zeide doe: "Vrouwe mijn,</l>
<l n="9050">Siet dat dese dinge verholen zijn,</l>
<l>Want iu en quame daer nembermeer</l>
<l>Goet af noch oeck eer.</l>
<l>Ick wille dat gy des zeker zijt:</l>
<l>Alse komet dieselve tijt</l>
<l n="9055">Dat dat kint wert geboren,</l>
<l>So en mach dat iu noch my toehoren;</l>
<l>Maer alset geboren es, zuldijt stille</l>
<l>Geven dengene dien ick wille,</l>
<l>Sodat wy des blyven sonder scande".</l>
<l n="9060">Soe leide te samen haer hande:</l>
<l>"Here", zeide zy, "nu doet met my</l>
<l><pb n="99"/>Algader dat iu wille sy".</l>
<l>Die koninck zeide doe Ulfyne</l>
<l>Der vrouwen tale entie sine,</l>
<l n="9065">Ende zeide: "merket an myne vrouwe,</l>
<l>Dat zi es goet ende getrouwe,</l>
<l>Dat zi van dus groten saken</l>
<l>Negene logene woude maken".</l>
<l>Ulfijn sprac doe, sonder waen:</l>
<l n="9070">"Merlijns bodescap is wel gedaen,</l>
<l>Anders en mochte hi niet met mynnen</l>
<l>Dat kint enegerwijs gewinnen".</l>
<l>                In denselven tyden twaren,</l>
<l>Dat Merlijn hem zoude openbaren,</l>
<l n="9075">So quam hi tote Ulfine</l>
<l>Ende zeide hem den wille sine.</l>
<l>Doe zi dus spraken in den tyden</l>
<l>Dadese die koninck ontbieden;</l>
<l>Doe sprakensi onder hen drien</l>
<l n="9080">Van vele sticken, ende mettien</l>
<l>Seide hem die koninck die saken,</l>
<l>Hoe Ulfijn den vrede dade maken,</l>
<l>Ende wat hi zeide toter Vrouwen.</l>
<l>Ulfijn zeide: "Merlijn, entrouwen,</l>
<l n="9085">Die sonde, die gy dor des koninges mynne</l>
<l>Dadet an der koninginne</l>
<l>Hebdy gebetert een goet stick;</l>
<l>Maer entrouwen noch ben ick</l>
<l>In den sonden, die my rouwen,</l>
<l n="9090">Van den koninge ende myner Vrouwen,</l>
<l>Soe en weet niet, wie se hevet beswaert".</l>
<l>Die koninck zeide: "zijt onvervaert,</l>
<l>Gy zijt so vroet, gy koemt des wel of".</l>
<l>Merlijn zeide: "gy hebt des orlof,</l>
<l n="9095">Helpdy my niet, daer gijt moecht doen"</l>
<l>"Ic sal gerne", sprac Uter-Pandragoen;</l>
<l>"Ende doet my geven in myne hant".</l>
<l>"Ic sal", sprac die koninck te hant,</l>
<l>"Sulck man es vroet nadat hi hoert".</l>
<l n="9100">"Een man wonet in dese poert</l>
<l>Die beste van den koninckryke,</l>
<l>Ende sijn wijf oeck sekerlike</l>
<l>Es die beste die ick vinde</l>
<l>Ende soe licht oeck nu van kinde,</l>
<l n="9105">Des zi en zijn oeck niet ryke;</l>
<l>Ontbiedet den man haestelike</l>
<l>Ende gevet hem goet dat zi verteren</l>
<l>Indien dat zi willen zweren,</l>
<l>Dat zi een kint zullen voeden</l>
<l n="9110">Als ment hem bringet, en wel hoeden,</l>
<l>Entie vrouwe salt zelve sogen;</l>
<l>Hoers selves kint sal si gedogen</l>
<l>Dat ene amme sogen sal;</l>
<l>Hiertoe zullen zi zweren al,</l>
<l n="9115">Dat zi dat zullen in der gebaer</l>
<l>Hoeden, of dat hoers selves waer".</l>
<l>Doe sprac Uter-Pandragoen:</l>
<l>"Dat gy wilt, dat sal ick doen";</l>
<l>Ende Merlijn nam thant orlof</l>
<l n="9120">Ende rumede des koninges hof.</l>
<l>Die koninck dade den man ontbieden</l>
<l>Ende eerdene vor anderen lieden;</l>
<l>Die man hadde wonder groet</l>
<l>Waerombe hem die koninck die ere boet:</l>
<l n="9125">"Lieve vrient", sprac die koninck</l>
<l>Ick sal iu ontdecken een dinck,</l>
<l>Want gy van lene zijt mijn man:</l>
<l>Een wonder es my komen an</l>
<l>Ende ick bidde iu op trouwe groet,</l>
<l n="9130">Dat gy my helpet wt der noet</l>
<l>Ende helet nu al mijn doen".</l>
<l>"Ick sal", sprack hi, "Heer Pandragoen,</l>
<l>Doen al dat ick mach volbringen,</l>
<l>Ende helen in allen dingen</l>
<l n="9135">Die ick volbringen mach gereet".</l>
<l>Die koninck zeide: "vrient, nu weet</l>
<l>Een wonder groet, daer ick sliep:</l>
<l>My dochte, dat my een man riep,</l>
<l>Dat gy die beste waert van den ryke,</l>
<l n="9140">Ende hy zeide my zekerlike,</l>
<l>Dat iu wijf hevet een kint,</l>
<l>Ick bidde iu, dat gy dat zogen doet sint</l>
<l>Enen wyve tener ander stede,</l>
<l>Ende gy dat doet dor myne bede;</l>
<l n="9145">Ick bidde des haer oeck selve stille</l>
<l>Dat soe dat doe dor minen wille,</l>
<l>Dat zi soge een ander kint,</l>
<l>Dat haer scire wert gesint".</l>
<l>"Trouwen, Here", sprac die man,</l>
<l n="9150">"Grote dinck soeckty my an</l>
<l>Dat gy biddet, dat men mijn kint</l>
<l><pb n="100"/>Tener ander amme bringet sint,</l>
<l>Ende ick mijn kint daer onnature,</l>
<l>Al soudet my werden een deel te sure.</l>
<l n="9155">Ic wane ics mynen wive best vrage;</l>
<l>Segget Here", zeide, "op wat dage</l>
<l>Dat men ons dat kint sal bringen".</l>
<l>"Ick en weet", zeidi, "in waren dingen".</l>
<l>Die goede man sprac ten koninge:</l>
<l n="9160">"Daer en zijn in deser werelt gene dinge</l>
<l>Ick en wilse gerne dor iu doen".</l>
<l>Doe gaf hem Uter-Pandragoen</l>
<l>So vele goeds, dat hine verwan.</l>
<l>Als hi te hues quam, hi began</l>
<l n="9165">Sinen wive zeggen des koninges raet.</l>
<l>Dat dochte haer wesen herde quaet,</l>
<l>Ende zeide: "hoe mocht ick gedogen,</l>
<l>Dat ic ieman anders zoude sogen?"</l>
<l>Die man sprack doe: "dese dinck</l>
<l n="9170">Moetwy doen dor den koninck,</l>
<l>Want hy es onse gerechte heer</l>
<l>Ende hevet ons gedaen zulck eer</l>
<l>Ende gelovet ende oeck gegeven;</l>
<l>Wy moeten na siner houde weven;</l>
<l n="9175">Ic wil dat gi doet deze bede".</l>
<l>Die vrouwe sprac: "ic ende dat kint mede</l>
<l>Wy sijn uwe beide gader,</l>
<l>Doet uwen wille daermede allegader,</l>
<l>Want ic daertegen niet en stryde".</l>
<l n="9180">Die man was doe herde blyde,</l>
<l>Doe zy dat woude laten gescien;</l>
<l>Ombe ene amme dade hi sien</l>
<l>Die wael sogen soude sijn kint,</l>
<l>Aldus so es dat enwech gesint.</l>
<l n="9185">                Die koninck proevede der Vrouwen maniere,</l>
<l>Dat si geliggen zoude sciere.</l>
<l>Merlijn quam vor daer enen dach</l>
<l>Te hove eer die vrouwe gelach,</l>
<l>Ende zeide Ulfine, in stiller waer</l>
<l n="9190">Ick belove my openbaer</l>
<l>Van den koninge, dat hi dat</l>
<l>So wael dade dat hi hem bat;</l>
<l>Segget hem dat hi zegge der Vrouwen,</l>
<l>Dat zy sal, by goeder trouwen,</l>
<l n="9195">Morgen namyddage hebben een kint;</l>
<l>Ende den iersten man, dien men vint,</l>
<l>Tierst dat men komet wt der salen,</l>
<l>Dien zal ment geven in stilre talen".</l>
<l>Ulfijn sprac: "en zult gy niet eer</l>
<l n="9200">Spreken jegen mynen Heer"?</l>
<l>"Neen ick niet", zeide doe Merlijn.</l>
<l>Toten koninge ginck doe Ulfijn,</l>
<l>Ende zeide dat hem Merlijn hiet;</l>
<l>Die koninck zeide: "en sal hy niet</l>
<l n="9205">My spreken eer hy enwech geet?"</l>
<l>"Neen hi, maer doet dat hy iu heet".</l>
<l>Doe Ulfijn hem hadde gesecht dit,</l>
<l>Ginck die koninck aldaer nu sit</l>
<l>Die koninginne, ende zeide haer:</l>
<l n="9210">"Vrouwe, ick zegge iu nyemaer,</l>
<l>Gelovet haer my". - "Gerne, Here, ick doe</l>
<l>So wat so gy my zegget toe,</l>
<l>Ende ick doe al dat gy my gebiet".</l>
<l>Die koninck zeide: "en twivelt niet:</l>
<l n="9215">Morgen namyddach, heb ick geacht,</l>
<l>Zuldy genesen van uwer dracht,</l>
<l>Daer gy mede zijt gebonden,</l>
<l>Ende ick bidde iu ten stonden</l>
<l>Tierst als dat kint geboren sy</l>
<l n="9220">Bevelet haer, die iu es by,</l>
<l>Dat zy hemeleke dat kint</l>
<l>Den iersten geve dien zy vint</l>
<l>Daer buyten staende an der sale,</l>
<l>Ende sy des en make gene tale,</l>
<l n="9225">Dor gene sake die men vinde,</l>
<l>Dat gy genesen zijt van kinde,</l>
<l>Want wy zouden des hebben lachter:</l>
<l>Men soude seggen hierachter</l>
<l>Dattet niet en mochte sijn,</l>
<l n="9230">Dat dat kint met rechte waer mijn,</l>
<l>Noch des hertogen mochtet niet wesen".</l>
<l>Die vrouwe antworde mettesen</l>
<l>"Here, al waer sechdy daeran:</l>
<l>Ick en weet wie dat kint an my wan,</l>
<l n="9235">Ick doe al dat iu es gename,</l>
<l>Recht als een die my scame</l>
<l>Van mynen groten ongevalle,</l>
<l>Maer wonder heb ick, hoe so ick kalle,</l>
<l>Hoe gy gewetet mynen termijn".</l>
<l n="9240">Die koninck zeide: "nu laet dit zijn,</l>
<l>Ende doet hiermede al mijn gebot".</l>
<l><pb n="101"/>"Ick sal, Here, so helpe my God!"</l>
<l>Aldus bleef hoerre tweer raet;</l>
<l>Ygerne beide nadient met haer staet,</l>
<l n="9245">Want doe die tijt quam dat God woude</l>
<l>Dat zy van kinde genesen soude,</l>
<l>Na Vespertijt quam haer gereit</l>
<l>Des ander dages die arbeit,</l>
<l>Ende duerde tote na myddernacht.</l>
<l n="9250">God verloesdese van der dracht</l>
<l>Ende gaf haer een kindekijn.</l>
<l>Tierst dat haer tijt dochte zijn</l>
<l>Riep zi te hant ene joncfrouwe</l>
<l>Die zi dicke vant getrouwe:</l>
<l n="9255">"Lieve", zeide zi, "nemet dat kint,</l>
<l>Gevet den iersten dien gy vint,</l>
<l>Die iu dat toe eyschet buyten der sale,</l>
<l>Ende den man merket wale".</l>
<l>Si dadet doe winden al te hant</l>
<l n="9260">In die beste cleder die men vant,</l>
<l>Si bant dat toe herde wel ter kuer</l>
<l>Ende droeget buyten die duer;</l>
<l>Daer vantsi enen ouden man staen,</l>
<l>Cranck ende bleeck ende zero ondaen,</l>
<l n="9265">Ende zeide: "vrient, wat es dattu iages"?</l>
<l>Hi zeide: "ic soecke dattu drages".</l>
<l>"Wie bistu dan, by diner trouwen?</l>
<l>Wat sal ick seggen myner vrouwen?"</l>
<l>Hi zeide: "ick en segge dy daeraf niet,</l>
<l n="9270">Maer doe dat dy dijn vrouwe hiet".</l>
<l>"Wat sal ick seggen wien ick dat gaf?"</l>
<l>"Ick en segge dy daer niet af".</l>
<l>Mettien gafzi hem dat kint,</l>
<l>Hi voer enwech als die wint,</l>
<l n="9275">Soe en wiste waer hi haer ontginck;</l>
<l>Die Vrouwe weende ombe die dinck.</l>
<l>Doe hi dat kint hadde ontfaen,</l>
<l>Ginck hi enwech also saen,</l>
<l>Al daer hi Antore vint,</l>
<l n="9280">Ende gaf hem doe dat kint;</l>
<l>Hi vant Antore opter vaert</l>
<l>Gaende doe ter kerken waert;</l>
<l>Als een out man was hi gedaen,</l>
<l>Hi riepen tot hem also saen,</l>
<l n="9285">Ende zeide: ic sprake iu, waert dat ic mochte".</l>
<l>Antor sach ombe, ende dochte</l>
<l>Dat hi sceen een goet man,</l>
<l>Ende hi zeide: "nu spreket dan".</l>
<l>Die oude zeide: "ick brenge iu</l>
<l n="9290">Een kint, dat zuldy nemen nu,</l>
<l>Ende houden wel al openbaer</l>
<l>Alse of dat uwes selves waer;</l>
<l>Wetet wael, es dat gijt doet</l>
<l>Iu sal daeraf komen ere ende goet,</l>
<l n="9295">Ende uwen kinderen hiernaer;</l>
<l>Geloef my des al openbaer".</l>
<l>"Ben ick des seker", sprack Antoer,</l>
<l>"Dat dit dat kint es, daer ick ombe swoer,</l>
<l>Ende dat die koninck ember woude,</l>
<l n="9300">Dattet mijn wijf sogen zoude,</l>
<l>Ende mijn kint anderswaer besteden?"</l>
<l>"Jaet", zeide hi, "by mijnre waerheden;</l>
<l>Elck goet man entie koninck mede</l>
<l>Zouden daerombe doen bede,</l>
<l n="9305">Ende ick biddes iu oeck herde seer,</l>
<l>Ende dat weet wael, lieve Heer,</l>
<l>Dat iu myne bede also vele doech</l>
<l>Alse sulck man die riker es genoech".</l>
<l>Antor nam dat kint, dat scone was,</l>
<l n="9310">Ende vragede den ouden das,</l>
<l>Of dat kersten waer gedaen?</l>
<l>Hy zeide: "neen dat, sonder waen,</l>
<l>Maer doet dat nu ter kerken dragen".</l>
<l>Antor zeide: "ic moet iu vragen,</l>
<l n="9315">Hoe dat kint sal sijn genant".</l>
<l>Die oude antworde te hant:</l>
<l>"Wilstu des na mynen wille sijn,</l>
<l>Artur zal ment doen kerstijn;</l>
<l>In hebbe hier meer te doene niet,</l>
<l n="9320">Ick ga enwech; wilstu anders iet,</l>
<l>By een dinck machstu vorsien,</l>
<l>Dat dy goet daeraf sal gescien,</l>
<l>Want des dar ick my herde wel vermeten</l>
<l>Dat gy niet en zult weten,</l>
<l n="9325">Welck van hem tween gy meest mint,</l>
<l>So dit so uwes selves kint".</l>
<l>"Wat zal ic zeggen", zeide Antoer,</l>
<l>"Toten koninge, die my beswoer,</l>
<l>Wie dat my dat kint gaf?"</l>
<l n="9330">Hi zeide: "ic en zegge dy niet daeraf".</l>
<l>Die oude zeide: "gy en wetet van my</l>
<l><pb n="102"/>Nembermeer wie dat ick sy".</l>
<l>                Aldus es hi enwech gelopen.</l>
<l>Antor dade dat kint dopen,</l>
<l n="9335">Ende brachtet sinen wive saen.</l>
<l>Artur so wast kersten gedaen;</l>
<l>Hi zeide: "vrouwe, ick bringe ter steden</l>
<l>Dat kint, daer ick ombe hebbe gebeden".</l>
<l>Soe zeide: "welkome moet dat sijn,</l>
<l n="9340">Mynne, es dat kint gedaen kerstijn?"</l>
<l>"Ja", sprac hi, "dat hetet Artuer".</l>
<l>Dat kint wert herde dicke stuer,</l>
<l>Want si zogedet ende helt,</l>
<l>Ende haers selves dade zi ombe gelt</l>
<l n="9345">Ener andren doen houden ende sogen.</l>
<l>Al dade sijt node, zy moestet gedogen.</l>
</div>
<div type="chapter"><head type="chapter">Van den Sennen ende van des K. Uter-Pandragoens doet.</head>
<l>Die koninck Uter-Pandragoen,</l>
<l>Dat scrivet Robrecht van Borroen,</l>
<l>Hi hilt dat koninkrijcke lange,</l>
<l n="9350">Totdat hi met ziecke bedwange</l>
<l>Met drope wart bevaen onsoete,</l>
<l>Beide an hande ende an voete.</l>
<l>Doe die Sennes dat vernamen,</l>
<l>Daden si haer heer te samen</l>
<l n="9355">Ende quamen ombe sijn lant verstoren</l>
<l>Ende daden hem dicke groten toren,</l>
<l>So lange dat Uter-Pandragoen</l>
<l>Ontboet alle sijn baroen;</l>
<l>Doe rieden zi hem dat hi vochte,</l>
<l n="9360">Ende hi hem wreke of hi mochte.</l>
<l>Hi zeide: "gy zult dat doen dor Gode</l>
<l>Ende versamen dat heer dor mijn gebode</l>
<l>Ende vechten dan vor uwen heer;</l>
<l>Ick en mach orlogen nembermeer.</l>
<l n="9365">Die heren waren des thant beraden,</l>
<l>Ende zeiden dat zijt gerne daden;</l>
<l>Dus trocken si op die viande.</l>
<l>Die Heidene hadden van den lande</l>
<l>Te dien tyden een groet deel beiaget,</l>
<l n="9370">Die Kerstene quamen onversaget</l>
<l>Ende vochten met groten pryse</l>
<l>Sonder Here tot dien wyge</l>
<l>Maer zi verloren dat velt;</l>
<l>Dat volc was ongetelt,</l>
<l n="9375">Dat die Kerstene daer verloren.</l>
<l>Die mare quam den koninge te voren,</l>
<l>Dat die Kerstene waren gesconfiert;</l>
<l>Des wart hi zere te barentiert,</l>
<l>Want die daer levendich waren,</l>
<l n="9380">Zeiden hem, hoet daer was gevaren.</l>
<l>Doe die Heidene [hadden] den zege,</l>
<l>Doe voeren zi achterwege</l>
<l>Ende dwongen daer man ende wive.</l>
<l>Die Sennes, die te voren keytive</l>
<l n="9385">Ende in den lande waren gevaen,</l>
<l>Die sijn alle an hem gegaen;</l>
<l>Dus worden si machtech in den lande.</l>
<l>Merlijn, die dit al bekande,</l>
<l>Quam tot Uter-Pandragoene,</l>
<l n="9390">Die droevech was, ende sine baroene.</l>
<l>Die koninck was verkranket seer</l>
<l>Van jaren, ende van oevele meer,</l>
<l>Ende was so komen te sinen iaren,</l>
<l>Dat hi seer kranck was twaren.</l>
<l n="9395">Ende doe die koninck hadde vernomen,</l>
<l>Dat Merlijn tote hem was komen,</l>
<l>Was hi wtermaten blijde,</l>
<l>Ende dachte dat hi in korten tijde</l>
<l>Getroestet soude sijn van sinen heer.</l>
<l n="9400">Alse Merlijn quam vor den heer,</l>
<l>Was die koninck zijns wel vro;</l>
<l>Hi zeide: "Koninck, es dat also,</l>
<l>My duncket gy zijt zere gekranket".</l>
<l>"Dat ben ick", zeidi, "God zijs gedanket!</l>
<l n="9405">Ende myne liede, dat es iu kont,</l>
<l>Zijn herde sere som gewont,</l>
<l>Ende daer ics my op niet [en] bewande,</l>
<l>Hebben my gedaen groet ande,</l>
<l>Dit es tdinck dat my doet droeven".</l>
<l n="9410">Merlijn zeide: "gy moget proeven:</l>
<l>Dat volc, dat es sonder Heer,</l>
<l>Dat en doech no min no meer".</l>
<l>Die koninck bat, dat hi hem rade</l>
<l>Wat hi daer best toe dade;</l>
<l n="9415">Merlijn zeide: "iu hemelechede</l>
<l><pb n="103"/>Wil ick iu zeggen, waer gy mede</l>
<l>Sult mogen staen toter weer:</l>
<l>Doet te gader al iu heer</l>
<l>Ende als si alle zijn komen daer,</l>
<l n="9420">So doet maken een orsbaer,</l>
<l>Ende doet iu in dat heer dragen;</l>
<l>Dus zuldy uwe viande veriagen;</l>
<l>Wetet wel dat gy zult vechten zege.</l>
<l>Ende als gyse hebt geiaget enwege</l>
<l n="9425">So proevet wel: dat gemene diet</l>
<l>Sonder Here en doget niet.</l>
<l>Tierst dattu gedaen heves dat,</l>
<l>Gif doer God dan dinen scat,</l>
<l>Verlichte dine siele met dat dy es bleven,</l>
<l n="9430">Du en sals niet lange leven;</l>
<l>Die rijcheit en es niet haer,</l>
<l>Die niet en geven openbaer,</l>
<l>Ende hier dan al moeten laten,</l>
<l>Dit zijn Duvels die ons haten;</l>
<l n="9435">Nu proevet ende verstaet dat</l>
<l>Du, die dusken groten scat</l>
<l>In deser werelt heefs gehat,</l>
<l>Vorwaer zeggic iu dat:</l>
<l>Gy moeten al dor Gode geven,</l>
<l n="9440">Ende proeven ombe dat lange leven.</l>
<l>Dat waer beter den rijcken man,</l>
<l>Die hem dat goet trecket an,</l>
<l>Dat hem een oert niet en bleve,</l>
<l>Dan hi dor God niet en geve</l>
<l n="9445">Deser werelt rijchede,</l>
<l>Ende dat daertoe behoert mede;</l>
<l>Want al sij ieman achter dy bleven,</l>
<l>Hi zal des dor God luttel geven</l>
<l>Dit es der sielen verlies al,</l>
<l n="9450">Men doe daermede als men sal,</l>
<l>Ende du weets dattu sals sterven,</l>
<l>Du moets ombe t lange leven werven</l>
<l>Ende dijn goed dor Gode geven,</l>
<l>Dat du machs hebben dat lange leven.</l>
<l n="9455">Echter proeve in dinen moet,</l>
<l>Dat dese werlt niet en es goet;</l>
<l>Men mach gene werelt leiden,</l>
<l>Si en moet met rouwen sceiden;</l>
<l>Almosene en argert niet een twint,</l>
<l n="9460">Die men te voren enwech sint.</l>
<l>Wat goet God den mensche gevet</l>
<l>Also lange als hi levet;</l>
<l>Dat goet gif gerne weder</l>
<l>Die wyle dattu zijs hier neder.</l>
<l n="9465">Die niet en wille wesen sot,</l>
<l>Geve weder dat hem gaf God,</l>
<l>Eer hi hier nu stervet</l>
<l>Ende dat hi ginder niet bedervet;</l>
<l>Die niet en staet na dit gewin,</l>
<l n="9470">Nembermeer komet hi daerin.</l>
<l>Hierombe so zeggic dy dat,</l>
<l>Dattu dor Gode geefs dinen scat,</l>
<l>Du machs dy selven best beraden,</l>
<l>Ende meest vromen ende meest scaden.</l>
<l n="9475">Du en sals niet lange leven</l>
<l>Na desen sege, dien du sals plegen.</l>
<l>Nu verstant wel dat sermoen:</l>
<l>Negene dinck en machstu doen,</l>
<l>Die dy helpet ten rechten lene</l>
<l n="9480">Als een goet inde allene.</l>
<l>Al hadstu gedaen al die doget,</l>
<l>Daer al die werelt by verhoget,</l>
<l>Ende blevestu sonder een goet ende,</l>
<l>Du zouds te langer meswende.</l>
<l n="9485">Al hadstu al so vele mesdaen</l>
<l>Als alle die hebben ontfaen</l>
<l>Lijf in deser werelt nu,</l>
<l>Overwaer so seggic iu</l>
<l>Ende mochty ten goeden ende komen,</l>
<l n="9490">Die waerheit hebbick al vernomen,</l>
<l>Die mesdaet die waer al vergeven;</l>
<l>Ende zijn zy vonden in een goet leven,</l>
<l>Ende sterven zy, zy sterven wel.</l>
<l>Du en zals henen voeren niet el</l>
<l n="9495">Dan weldaet ende oec eer;</l>
<l>Ende weldaet en mach nembermeer</l>
<l>Sonder die ere niet wesen.</l>
<l>Ic hebbe dy vertellet van desen</l>
<l>Hoedane wijs du zouds leven</l>
<l n="9500">Du bist sonder wijf bleven,</l>
<l>Men segget Ygernen doet, dine Vrouwe,</l>
<l><pb n="104"/>Ende du en machs gene ander trouwen;</l>
<l>Dus blivet dijn lant sonder Heer,</l>
<l>Des moetstu pinen te meer,</l>
<l n="9505">Hoe du machs goeden inde ontfaen.</l>
<l>Ick wil my hene maken saen</l>
<l>Du en heefs nember te doene met my</l>
<l>Du zouds Ulfine seggen, dat hy</l>
<l>Gelofte dy doe by synen monde,</l>
<l n="9510">Ombdat hy sij myne orkonde</l>
<l>Van dat hi sculdech es te zyne".</l>
<l>Die koninck zeide tot Merlyne:</l>
<l>"Hoge dinge doetstu my bekinnen,</l>
<l>Dat ic myne viande sal verwinnen,</l>
<l n="9515">Al liggende op ene orsbaer,</l>
<l>Hoe mochtic [dat] doen van vaer?</l>
<l>God sij gedanket al sijns goedes!"</l>
<l>Merlijn seide: "du behoedes</l>
<l>Dy van sonden dus geninde,</l>
<l n="9520">Dus moetstu komen ten goeden inde;</l>
<l>Ic bidde dy, want ic wil enwech,</l>
<l>Dattu dy houds an desen sech</l>
<l>Ende an die woert, die ic hebbe geseit".</l>
<l>Die koninck zeide: "sech my gereit</l>
<l n="9525">Van mynen kinde, hoe dat vaert".</l>
<l>Merlijn zeide hem ter vaert:</l>
<l>"Du en heves des niet te doen ter stont</l>
<l>Maer ick wille, dat dy zij kont,</l>
<l>Dat scone es ende wael gevoet,</l>
<l n="9530">Ende daertoe vromech ende vroet".</l>
<l>Uter-Pandragoen sprac mettien:</l>
<l>"Merlijn, sal ick dy nember sien?"</l>
<l>"Ja gy", zeidi, "koninck, heer,</l>
<l>Noch enewerf ende niet meer".</l>
<l n="9535">Dus was daeronder hem dat gesceet.</l>
<l>Die koninck ontboet sijn volck gereet,</l>
<l>Sine viande dadi bestaen;</l>
<l>Ene orsbaer dadi maken saen,</l>
<l>Ende daden voeren vor sine liede.</l>
<l n="9540">Na sines selves herten bediede</l>
<l>Scaerde men die liede te wyge.</l>
<l>Si vochten met groten pryge,</l>
<l>Also als die koninck hiet,</l>
<l>So dat hi dat quade diet</l>
<l n="9545">Versloech ende iagede enwege.</l>
<l>Aldus wonnen si den zege,</l>
<l>Ende veriageden die viande</l>
<l>Al te male wt horen lande.</l>
<l>Fineren moet hi die sculdech es.</l>
<l n="9550">Die koninck gedachte nu des,</l>
<l>Dat hem Merlijn hadde gesecht</l>
<l>En woude hi vergeten echt.</l>
<l>Hi voer te Lonnen in die stat,</l>
<l>Ende ontboet daer al sinen scat,</l>
<l n="9555">Ende dade ontbieden cortelyke</l>
<l>Al die arme van sinen ryke</l>
<l>Dien hi scone alemosen gaf,</l>
<l>Ende dat hem bleef, daer dade hi af,</l>
<l>Also als hem die papen rieden,</l>
<l n="9560">So vele gaf hi den armen lieden,</l>
<l>By Merlijns rade, by onsen Heer,</l>
<l>Dat hem en bleef min no meer,</l>
<l>Al daer hi dat weten mochte;</l>
<l>Seer oetmoedich was sijn gedochte</l>
<l n="9565">Te Godewaert enten sinen lieden,</l>
<l>Alzo als Merlijn woude bedieden.</l>
<l>Goede wile hi dit haerde,</l>
<l>Also dat hem sijn oevel swaerde.</l>
<l>Doe sine liede dit vernamen</l>
<l n="9570">Te Logres si allegader quamen,</l>
<l>Die sere ontsagen des koninges lijf;</l>
<l>Doch sagen si wael, sonder blijf,</l>
<l>Dat hi niet en mochte genesen;</l>
<l>So sere krankede hi mettesen,</l>
<l n="9575">Dat hi lach drie dage sonder sprake;</l>
<l>Ende Merlijn wiste al die sake,</l>
<l>Ende quam te hant in gene stat;</l>
<l>Doe die heren wisten dat,</l>
<l>Ontboden sine, ende elck genoet</l>
<l n="9580">Seide: "die koninck hi es doet,</l>
<l>Dien gy sere hebt gemynt".</l>
<l>Hy zeide: "dat en es niet een twint;</l>
<l>Ick wane hi goeden wandel doet</l>
<l>Die sinen inde hevet dus goet,</l>
<l n="9585">Ende hi en es nog niet versceiden".</l>
<l>"Hi es", zeiden zi, "wy zullen iu daer leiden</l>
<l>In drien dagen en sprack hi woert</l>
<l>Noch nembermeer en doet voert".</l>
<l>"Of God wil", sprac Merlijn, "hi sal;</l>
<l n="9590">Nu comet, gy moget dat hoeren al".</l>
<l>Zi zeiden: "dat waer wonder groet</l>
<l><pb n="105"/>Want hi leget voer doet,</l>
<l>Die koninck Uter-Pandragoen".</l>
<l>Die venster dade Merlijn ontdoen;</l>
<l n="9595">Zi zeiden: "siet hier Merlijn, Heer,</l>
<l>Die iu mynde also seer".</l>
<l>Die koninck keerde hem derwaert</l>
<l>Ende siet op hem ende gebaert</l>
<l>Of hine kende. Doe zeide Merlijn</l>
<l n="9600">Tot den heren die daer sijn:</l>
<l>"Nu swiget alle ende hoert</l>
<l>Des koninges alreleste woert,</l>
<l>Ende staet bet herwaert nu".</l>
<l>Zi zeiden alle: "hoe menestu?"</l>
<l n="9605">"Den koninck nu spreken doen</l>
<l>Dat mach horen elck baroen",</l>
<l>Sprac Merlijn tien tyden,</l>
<l>Ende ginck staen bander syden</l>
<l>Ende zeide hem in zijn ore dit:</l>
<l n="9610">"Dijn inde es scone, als dat wael zit,</l>
<l>Es dijn herte al sulck binnen,</l>
<l>Alstu ons hier doet bekinnen;</l>
<l>Artur, dijn sone, sal erone dragen</l>
<l>Tende van dinen levedagen,</l>
<l n="9615">Ende al metten wille onses Heren,</l>
<l>So sal hi met groter eren</l>
<l>Vervullen der tafelronden stede,</l>
<l>Die ick dy selve maken dede".</l>
<l>Alse dit die koninck hevet verstaen,</l>
<l n="9620">Keerde hi hem ombe saen,</l>
<l>Ende zeide: "biddet alle Merline dit,</l>
<l>Dat hi Gode vor my bit".</l>
<l>Ende Merlijn, hi seide doe voert:</l>
<l>"Dit es dat alreleste woert,</l>
<l n="9625">Dat die koninck sal spreken meer</l>
<l>Al en woudys niet geloven eer".</l>
<l>Merlijn sciet doe van den koninck,</l>
<l>Den heren wonderde deser dinck,</l>
<l>Dat hi den koninck spreken dede;</l>
<l n="9630">Maer nieman en was daer ter stede</l>
<l>Sonder Merlijn, die dat bekende;</l>
<l>Op die nacht so ende</l>
<l>Die koninck Uter-Pandragoen.</l>
<l>Des koninges prinsen ende sine baroen</l>
<l n="9635">Ende oeck menech gewyet heer</l>
<l>Daden den koninge groet eer,</l>
<l>Ende groeven hem na koninges recht.</l>
<l>Dus bleef dat lant ontervet echt.</l>
<l>Daer was vergadert menech prelaet</l>
<l n="9640">Ende namen al te samen raet,</l>
<l>Hoe men dat lant berechten mochte;</l>
<l>Maer daer en was nieman die brochte</l>
<l>Raet die hem dochte gave.</l>
<l>Doe zeiden zi: "wy zullen hier ave</l>
<l n="9645">An Merline soecken raet,</l>
<l>Hi es vroeder dan al dat hier staet,</l>
<l>Hi sal ons den besten raet geven".</l>
<l>Al zijn zi des daeran gebleven</l>
<l>Ende daden proeven waer hi waer.</l>
<l n="9650">Doe hi dat wiste, quam hi daer.</l>
<l>Zi zeiden: "Merlijn, siet wat gy doet,</l>
<l>Wy weten wael dat gy zijt vroet,</l>
<l>Ende wetet meer dan ieman el;</l>
<l>Nu es dit lant, dat siedy wel,</l>
<l n="9655">Sonder Heer ende al verstorven;</l>
<l>Sulc een lant es scier verdorven.</l>
<l>Doer Gode bidden wy iu dan,</l>
<l>Dat gy ons helpet kiesen enen man,</l>
<l>Die tlant berechte tonsen bederve,</l>
<l n="9660">Sodat die kerke niet en verderve,</l>
<l>Entie liede die daerinne sijn".</l>
<l>"Ick en ben niet sulc een", zeide Merlijn,</l>
<l>"Dat my een Heer te kiesene staet,</l>
<l>Maer wildy doen al mynen raet,</l>
<l n="9665">Ick zoude iu raden herde wale,</l>
<l>Ende houden des nember ander tale</l>
<l>Overeen voerwaert nembermeer"</l>
<l>Zi zeiden: "God geve, dat wy tSyner eer</l>
<l>Ende oeck tot onser aller vromen</l>
<l n="9670">Overeen moeten des komen".</l>
<l>Merlijn zeide: "ick hebbe dit rijcke</l>
<l>Seer gemynt sekerlijke,</l>
<l>Oeck die liede van den lande,</l>
<l>Coer ick enen koninck, si haddens scande,</l>
<l n="9675">Ick en dade hem te weten echt</l>
<l>Dat myne sake ware gerecht;</l>
<l>Maer nu es, al en wetys niet,</l>
<l>Scone aventure my gesciet.</l>
<l>Die koninck starf, des sijt bedacht,</l>
<l n="9680">Na Sancte Mertijns misse viertien nacht,</l>
<l>Ende hier es die Kerstavont by,</l>
<l><pb n="106"/>Ende es dat gy des gelovet my,</l>
<l>Ick zal iu raden goet ende ere,</l>
<l>Beide ter werlt ende tonsen Here".</l>
<l n="9685">Doe zeidenzi, alle die baroen:</l>
<l>"Iuwen raet willen wy doen".</l>
<l>"Ick wille dat gy des seker sijt",</l>
<l>Sprac Merlijn, "hier comet die tijt,</l>
<l>Dat geboren was der maget Marien sone</l>
<l n="9690">Jesus Kerst, dat was degone,</l>
<l>Die Here van allen dogeden es;</l>
<l>Ick wil sijn iu borge des,</l>
<l>Es dat gy doet ontbieden</l>
<l>Achterlande uwen lieden</l>
<l n="9695">Datsi des bidden onsen Here,</l>
<l>Dat Hi iuwen raet ten besten kere,</l>
<l>Ende iu enen gerechten Heer verlene</l>
<l>Dor sine doget, die niet es clene,</l>
<l>Ende dor die tijt alse te voren</l>
<l n="9700">Daer hi op woude sijn geboren,</l>
<l>Coninck boven allen koningen</l>
<l>Ende Heer van allen dingen,</l>
<l>Dat Hi iu sulcken Here geve</l>
<l>Die te sinen dienste leve,</l>
<l n="9705">Ende hi iu sulck teken toge,</l>
<l>Dat hi wael kent, al sit hi hoge,</l>
<l>Ende elck man die hemselven kent,</l>
<l>Dat hi iu sulc teken sent,</l>
<l>Dat men zien mach ende horen,</l>
<l n="9710">Dat hi by Hem wert verkoren,</l>
<l>Al sonder eneges menschen raet.</l>
<l>Es dat gy hierna alle staet,</l>
<l>Gy sult Onses Heren teken sien".</l>
<l>Al dat volc seide mettien,</l>
<l n="9715">Dattet hem die beste raet dochte,</l>
<l>Dien men emmer vinden mochte;</l>
<l>Elck die zeide: "volgdy dies?"</l>
<l>Zi zeiden, zi en waren nember so ries,</l>
<l>Die dit souden wederropen;</l>
<l n="9720">Doe baden si allen den biscopen</l>
<l>Ende daertoe allen den clercken</l>
<l>Datzi daden achterkercken</l>
<l>Den volcke bidden algemene,</l>
<l>Beide die grote entie clene,</l>
<l n="9725">Datzi des niet en gingen ave</l>
<l>Van den tekene dat hem God gave.</l>
<l>Aldus dadensi Merlijns raet.</l>
<l>Merlijn nam orlof, ende gaet.</l>
<l>Si baden hem dat hi daer soude sijn</l>
<l n="9730">Alse God gave Sijn tekijn,</l>
<l>Te Kerst avende of dat so gesciede.</l>
<l>Hi zeide: "twaren, gy goede liede,</l>
<l>Gy biddet, des ick niet mach wilkoren,</l>
<l>Ick en kome niet voer gy hebbet gekoren".</l>
</div>
<div type="chapter"><head type="chapter">Van den stene daer dat zwaert inne stack, ende hoe die koninck Artur te koninge wart gekoren. </head>
<l n="9735">Nu kiesensi dat si willen. Merlijn gaet</l>
<l>Tote Blasise sinen raet,</l>
<l>Ende seide wat daer soude gevallen,</l>
<l>Blasys makedet kont ons allen,</l>
<l>Ende ten hoechgetyde gemene</l>
<l n="9740">Ontboet men groet ende clene</l>
<l>Te Logres in Kerstdage te wesen.</l>
<l>Dus was dat al gehint by desen,</l>
<l>Ende Antor, die tkint hadde gevoet</l>
<l>So dattet sterck was ende vroet,</l>
<l n="9745">So getrouwlike hilt hi dat twaren</l>
<l>Tote sinen sestien jaren,</l>
<l>Dattet anders nieman ne soech</l>
<l>Dan sijn wijf, ende oeck doch</l>
<l>En weet hi wien hi meer mint</l>
<l n="9750">So Artur so Keyen, sijn kint.</l>
<l>"Lieve kint" hiet hi dat ende niet el,</l>
<l>Ende hy meende dat wesen wel.</l>
<l>Vor Kerstavent in Alrehelegen dage</l>
<l>So makede Antor, sonder sage,</l>
<l n="9755">Ridder Keyen, sinen sone;</l>
<l>Tote Logres quam degone</l>
<l>Met ridderen, die voeren ginder</l>
<l>Ende brachte met hem sine kinder.</l>
<l>Opter vigelien waren gemeenlike</l>
<l n="9760">Alle die clerke van den rike,</l>
<l>Ende oeck alle die baroene,</l>
<l>Die waren van enegen doene.</l>
<l>Ende daden alle alse Merlijn zeide,</l>
<l>Ende waren in groter simpelheide,</l>
<l><pb n="107"/>9765  Ende leveden daer helechlyke,</l>
<l>Ter Vesper quamen arm ende ryke;</l>
<l>Gode baden si dat hi hem gave</l>
<l>Sulck teken, daer sy ave</l>
<l>Gesterket waren in der wet.</l>
<l n="9770">Te mettene quamen si noch bet,</l>
<l>Ter ierster missen ende ter anderen</l>
<l>Begonden die heren wanderen</l>
<l>Ombe dat si misse wouden horen.</l>
<l>Nu waren daer sulcke doren,</l>
<l n="9775">Die zeiden, dat zi waren sot,</l>
<l>Die beiden na dat hem God</l>
<l>Vertogen soude enech dinck,</l>
<l>Te kiesene daerby enen koninck.</l>
<l>Met dat sijt spraken met enen monde,</l>
<l n="9780">Gevillet, dat men mysse begonde,</l>
<l>Ende gingen in den monster te samen;</l>
<l>Doe si alle daerin quamen,</l>
<l>So was daer een helech man</l>
<l>Die die misse daer began;</l>
<l n="9785">Maer ierst quam hi ten lieden voert</l>
<l>Ende zeide hem allen dese woert:</l>
<l>"Lieve liede, gy zijt hier komen</l>
<l>Ombe drierhande vromen;</l>
<l>Welck si sijn moechdy horen:</l>
<l n="9790">Ombe uwe siele al te voren,</l>
<l>Ende oeck ombe des dages eer,</l>
<l>Ende ombe miracule, die onse Heer</l>
<l>Hier sal doen toter stede,</l>
<l>Ende ombe enen koninck mede</l>
<l n="9795">Die man sal sijn der heleger kerken,</l>
<l>Die hy berechten sal ende sterken.</l>
<l>Wy bidden Gode, die dat al bekint,</l>
<l>Dat es Jesus Kerst, onse koninck,</l>
<l>Dat hi ons waerlyck teken sende,</l>
<l n="9800">Ombe te doene sonder meswende</l>
<l>Dat Sijn liefste wille sy,</l>
<l>Also gewaerlike als Hy</l>
<l>Desselven dages was geboren;</l>
<l>Ende gy, alle die dit horen,</l>
<l n="9805">Sult uwe <hi rend="italic">pater noster</hi> spreken".</l>
<l>Si zeiden alle: "wy en willens niet breken".</l>
<l>Altehant ginck men singen;</l>
<l>Doch als si dat so verre bringen</l>
<l>Ter missen dat men offeren began,</l>
<l n="9810">Doe waren daer zulke man,</l>
<l>Die wte gingen na deser tijt,</l>
<l>Daer zi vonden ene plaetse wijt,</l>
<l>Ende doe si daerbinnen waren</l>
<l>Sagen si den dach verbaren</l>
<l n="9815">In die plaetse, daer si doe vonden</l>
<l>Enen steen ten selven stonden.</l>
<l>Si en wisten niet welker tieren</l>
<l>Hi doe was na der manieren;</l>
<l>Een marber seiden si dattet waer;</l>
<l n="9820">Si vonden doe al openbaer</l>
<l>Eens voetes breet een anebilt,</l>
<l>Dat een swaert wel vaste hilt,</l>
<l>Dat stack daerinne toten stene;</l>
<l>Doe si dat sagen algemene</l>
<l n="9825">Die ierst wten monster gingen</l>
<l>Wonderde hem van desen dingen,</l>
<l>Si seident, ende en lietens niet,</l>
<l>Den biscope die Brixes hiet;</l>
<l>Alse hi dat hoerde, die die misse sanck,</l>
<l n="9830">Nam hi wywater eer iet lanck</l>
<l>Ende ginck vor, die andren naer,</l>
<l>Leeke, clerke volgeden daer,</l>
<l>Toter stede daer die steen lach,</l>
<l>Dien doe menech man sach;</l>
<l n="9835">Ende doe si sagen dat anebilt,</l>
<l>Dat dat zwaert so vaste hilt</l>
<l>Riepen si alle: "<hi rend="italic">Sancte Pater</hi>!"</l>
<l>Ende worpen daerop dat wywater;</l>
<l>Die biscop neech ter aerden</l>
<l n="9840">Ende sach in der middewaerden</l>
<l>Guldene boecstave, die seiden dat</l>
<l>Die dat swaert track wter stat,</l>
<l>Hi soude, by den wille Onses Heren,</l>
<l>Coninck sijn met groter eren.</l>
<l n="9845">Mettien dade hi den steen behoeden</l>
<l>Tien goede manne ende vroede,</l>
<l>Vijf leken ende vijf clerke,</l>
<l>Ende gingen weder in die kercke,</l>
<l>Ende seiden: "God hevet ons gedaen</l>
<l n="9850">Een scoen teken, sonder waen".</l>
<l><pb n="108"/><hi rend="italic">Te Deum laudamus</hi> songen si claer.</l>
<l>Als die man quam toten altaer,</l>
<l>Hevet hi hem toten lieden gekeert,</l>
<l>Ende zeide: "proevet ende leert</l>
<l n="9855">Dat ieman onder ons es goet,</l>
<l>Want God dor onsen wille doet</l>
<l>Sulck teken als gy sien moget;</l>
<l>Ic bidde iu, dor onses Heren doget,</l>
<l>Dat negeen man, dor edeldoem</l>
<l n="9860">Noch dor generhande roem,</l>
<l>Die te desen lieden behoert,</l>
<l>Tegen dit teken segget een woert;</l>
<l>Want die dat teken sende stille</l>
<l>Sal wel togen sinen wille".</l>
<l n="9865">Men dade voert den dienst onses Heren,</l>
<l>Ende alsi volzongen was met eren</l>
<l>Gingensi toten stene wanderen;</l>
<l>Elck hi vragede daer den anderen,</l>
<l>Wie daer ierst trecken woude.</l>
<l n="9870">Doe seide daer elc, dat men soude</l>
<l>Den biscop ontbieden lude ende stille,</l>
<l>Ende horen wat hi seggen wille.</l>
<l>Daer was lange groet strijt,</l>
<l>Ende sulck die woude eertijt</l>
<l n="9875">Wie dat macht hadde in die poert,</l>
<l>Woude proeven ember voert.</l>
<l>Daer was tale ende gescal,</l>
<l>Des men hier niet vertellen sal.</l>
<l>Die biscop hi sprac voren,</l>
<l n="9880">Daer si alle toehoren:</l>
<l>"Gy en sijt niet", zeidi, "twaren,</l>
<l>"Also vroet als my lief ware;</l>
<l>Dat moechdy mercken gereet</l>
<l>Dat God, die alle saken weet,</l>
<l n="9885">Hier heeft verkoren enen man</l>
<l>Ende wy en weten wien nochtan,</l>
<l>Ende dat zeggick iu oeck mede</l>
<l>Dat edelheit noch rijchede</l>
<l>Die sal hier liggen stille,</l>
<l n="9890">Sonder al Onses Heren wille;</l>
<l>Ende ick weet wael te voren,</l>
<l>Al en waer hi noch niet geboren</l>
<l>Die dat zwaert dragen sal,</l>
<l>Al hadden wy dat gesworen al,</l>
<l n="9895">Dat ment gewonne met gener sake,</l>
<l>Ende nieman oeck wt en trake".</l>
<l>                Nu droegen zi overeen daer,</l>
<l>Dat die biscop seide waer;</l>
<l>Doe berieden hem die baroene</l>
<l n="9900">Ende droegen overeen van desen doene,</l>
<l>Dat si melden des biscops woert,</l>
<l>Ende zeiden, daer tvolc toe hoert,</l>
<l>Hoe wael dat die biscop dede</l>
<l>Met deser groter oetmoedechede.</l>
<l n="9905">Hi seide: "dat komet van Onsen Heer,</l>
<l>Ende in doe no min no meer,</l>
<l>Anders daertoe, ombe geen verdriet,</l>
<l>Dan al dat Onse Heer gebiet,</l>
<l>Ende der Kerstenheit betame,</l>
<l n="9910">Ende dat ick des negene scame</l>
<l>En hebbe". Vor misse was dit gedinge.</l>
<l>Zi zeiden alle sonderlinge</l>
<l>Toten biscope, ende hi nam respijt</l>
<l>Tote na hoechmissetijt.</l>
<l n="9915">Tierst dat die misse was gedaen,</l>
<l>Sprac die biscop also saen:</l>
<l>"Merket alle dese miracule,</l>
<l>Die God in desen tabernacule</l>
<l>Dor uwen wille heeft gedaen.</l>
<l n="9920">Hier moechdy alle by verstaen,</l>
<l>Wie des konincrykes es waert,</l>
<l>Iu bediedet dit goede swaert</l>
<l>Dat gerechte dat men hout</l>
<l>Met Gode ende met gewout.</l>
<l n="9925">Aldus wert onse koninck gekoren;</l>
<l>Ic weet wel dat God te voren</l>
<l>Visiert, wie dat lant sal berechten</l>
<l>Die rike en dorven daer niet ombe vechten</l>
<l>Ombe te proeven ierstwerf,</l>
<l n="9930">Want hoverdie niet en bederf</l>
<l>Die arme wesen sonder toren,</l>
<l>Al gaen hier die rike voren;</l>
<l>Want dat es gewoente ende sede,</l>
<l>Die hier hevet die hogeste stede,</l>
<l n="9935">Dat si ierst proeven gaen;</l>
<l>Want hier es nieman, sonder waen,</l>
<l>Die enen koninck maken woude,</l>
<l>Dat hi den dullesten kiesen soude".</l>
<l><pb n="109"/>Dus daden si des biscopes raet</l>
<l n="9940">Sonder ienech ander quaet;</l>
<l>So wie so best dochte waert</l>
<l>Soude ierst proeven nu dat zwaert.</l>
<l>Daertoe zwoeren al die heren</l>
<l>Dat zi dengenen souden eren</l>
<l n="9945">Ende dien vor koninck bekinnen,</l>
<l>Die dat zwaert wt konde gewinnen.</l>
<l>Hi nam daerwt anderhalf hondert</l>
<l>Der hogeste, wien des wondert,</l>
<l>Ende dadese alle an dat zwaert</l>
<l n="9950">Proeven, ende, gereet ter vaert,</l>
<l>Doe hiet hi den anderen saen</l>
<l>An dat zwaert proeven gaen;</l>
<l>Alle die wouden overluet,</l>
<l>Nieman en mochtet getrecken wt.</l>
<l n="9955">Tien man hoeden den steen,</l>
<l>Alle die wouden overeen</l>
<l>Zouden proeven an die sake,</l>
<l>Of dat zwaert ieman wttrake.</l>
<l>Oeck was, aldus segget die aventuer,</l>
<l n="9960">Achte dage geproevet al duer,</l>
<l>Dat zi alle trocken an dat zwaert,</l>
<l>Tote dat Jaersdach quam voert.</l>
<l>Doe hoerden echt die baroene</l>
<l>Misse na horen doene,</l>
<l n="9965">Dat die biscop hadde gevest,</l>
<l>Dat hem dochte wesen best.</l>
<l>Doe zeidi hem dese saken:</l>
<l>"Ja, en mach men niet geraken</l>
<l>Noch enen koninck, mettervaert</l>
<l n="9970">Gaet ende proevet an dat zwaert,</l>
<l>Nu moechdy alle bekinnen,</l>
<l>Dattet nieman mach gewinnen</l>
<l>Sonder dien God gebiet".</l>
<l>Si seiden: "wy en sceden niet</l>
<l n="9975">Wter stat voer dat wy sien,</l>
<l>Wien dattet sal gescien."</l>
<l>Doe die dienst was gedaen</l>
<l>Gingen zi ter herbergen saen;</l>
<l>Na etene gingen zi, als men plach</l>
<l n="9980">Te doene op enen hogen dach,</l>
<l>Te josteerne op een velt.</l>
<l>Die tiene, die met gewelt</l>
<l>Hadden te wachtene nu dat zwaert,</l>
<l>Voeren alle nu derwaert</l>
<l n="9985">Ombe te siene dat boert;</l>
<l>Oeck wert daer sulck gevoert,</l>
<l>Dat hi te hues bet waer bleven.</l>
<l>Mettien es die strijt begeven,</l>
<l>Ende gaven die scilde haren knechten,</l>
<l n="9990">Die doe alle gingen vechten,</l>
<l>Ende si streden lange tijt,</l>
<l>So dat daer was een strijt</l>
<l>Dat alle die liede van der stat</l>
<l>Derwaert liepen ombedat,</l>
<l n="9995">Some gewapent, some naket.</l>
<l>Antor hadde Keyen gemaket</l>
<l>Ridder, als ic sprac te voren;</l>
<l>Als hi den strijt begonde horen,</l>
<l>Hiet hi den broeder mettervaert</l>
<l n="10000">Te hues riden ombe zijn zwaert.</l>
<l>Artur, die was herde snel,</l>
<l>Ende zeide: "dat doe ick wel".</l>
<l>Dat paert hi metten sporen nam,</l>
<l>Ende reet dat hi ter herbergen quam;</l>
<l n="10005">Keyen swaert sochti daerinne,</l>
<l>Maer hi en vant niet; die waerdinne</l>
<l>Haddet in der kameren besloten,</l>
<l>Ende was gegaen metten roten,</l>
<l>Metten vrouwen ende metten kinden;</l>
<l n="10010">Ende doe hijt niet en konde vinden,</l>
<l>Weendi ende wart herde gram.</l>
<l>Mettien hi vor den monster quam,</l>
<l>Daer die steen lach endet swaert daerin,</l>
<l>Dat hi en proefde no meer no min;</l>
<l n="10015">Hi dachte: mochtict getrecken ave,</l>
<l>Dat hijt den broeder gerne gave;</l>
<l>Hi reet daertoe onvervaert,</l>
<l>Ende nam metter hant dat swaert,</l>
<l>Ende heeftet onder sijn cleet gedecket.</l>
<l n="10020">Keye was doe voert getrecket,</l>
<l>Ende sach komen wter poert</l>
<l>Sinen broeder ende track voert,</l>
<l>Ende vragede of hi dat swaert brochte?</l>
<l>Artur zeide, hi en mochte</l>
<l n="10025">Van hues brengen negeen,</l>
<l>"Maer doch brenge ick iu een".</l>
<l><pb n="110"/>Doe track hijt wt sinen clede,</l>
<l>Ende gaffet den broeder gerede.</l>
<l>Hi namt ende was wel seker das,</l>
<l n="10030">Dattet zwaert wten stene was;</l>
<l>Hi dachte, hi soude koninck wesen.</l>
<l>Den vader sochte hi na desen;</l>
<l>Doe hine vant, hi seide: "vader,</l>
<l>Ick werde heer altenengader,</l>
<l n="10035">Siet hier dat zwaert, dat ick track</l>
<l>Wten stene daert inne stack".</l>
<l>Van groten geruchte was Keye seer.</l>
<l>Tierst dat dit sach sijn heer,</l>
<l>Wonderde hem wanen dit quam:</l>
<l n="10040">"In den stene", seide, "dat ict nam".</l>
<l>Die ander geloefdes niet een haer,</l>
<l>Ende zeide: "du en sechs niet waer".</l>
<l>Ter kerken gingensi onder hem drien.</l>
<l>Alse Antor hevet den steen vorsien,</l>
<l n="10045">Ende hijt swaert daerin niet en vint,</l>
<l>Doe zeide hy: "Keye, lieve kint,</l>
<l>Sech my wanen quam dat dy?</l>
<l>Ick sal wel weten liegestu my;</l>
<l>Liegestu, ick en mynne dy nemmeer".</l>
<l n="10050">Hi scaemde hem doe herde seer:</l>
<l>"Ick en liege iu niet, hoe dat sy;</l>
<l>Artur, mijn broeder, brachtet my,</l>
<l>Doe hy dat myne niet en vant;</l>
<l>Ic en weet hoe hem dat quam ter hant".</l>
<l n="10055">"Gif my dat zwaert", zeide Antor echt,</l>
<l>"Du en heves daeran krom no recht</l>
<l>Ick wil dy proeven waerby dat zy".</l>
<l>Doe sach hi Artur staen daerby</l>
<l>Ende zeide: "lieve kint, kom haer,</l>
<l n="10060">Doe my dit zwaert hierin openbaer</l>
<l>Als dat was, als gijt eerst hilt".</l>
<l>Artur sloecht in dat anebilt,</l>
<l>Daer dat stont alset te voren dede;</l>
<l>Keyen riep hi daer ter stede,</l>
<l n="10065">Ende hieten trecken dat zwaert.</l>
<l>Hi stack die hande derwaert,</l>
<l>Maer hi en kondet niet gewinnen;</l>
<l>Doe ginck hi ter kerken binnen,</l>
<l>Ende riepse in die kerke beide,</l>
<l n="10070">Ende seide: "ia, wistic dat gereide</l>
<l>Dat Keye dat zwaert niet en wan"!</l>
<l>Doe so nam die goede man</l>
<l>Artur in die arme sijn,</l>
<l>Ende zeide: "lieve sone mijn!</l>
<l n="10075">Of ick dat mochte beiagen</l>
<l>Dat ick iu dade krone dragen,</l>
<l>Wat soude mijn loen sijn?"</l>
<l>Hi seide: "lieve vader mijn,</l>
<l>Had ick dat goet of ander eer,</l>
<l n="10080">Gy zoudt daer al af zijn heer".</l>
<l>Antor antworde hem sciere:</l>
<l>"Iu vader ben ick in ener maniere,</l>
<l>Maer ic en wan iu niet nochtan,</l>
<l>Ende ick en weet wie iu wan".</l>
<l n="10085">Als Artur hoerde, dat Antoer</l>
<l>Sijns loechende ende verswoer,</l>
<l>Weendi sere ende jammerlike</l>
<l>Ende zeide: "Vader van Hemelrike!</l>
<l>Wanen komt my dit te voren,</l>
<l n="10090">Dat ick mynen vader hebbe verloren?"</l>
<l>Antor sprack: "enen vader haddy;</l>
<l>Ach, lieve kint, nu zegget my:</l>
<l>Of ick iu doe dragen krone,</l>
<l>Wat sal ick hebben te lone?"</l>
<l n="10095">Artur seide: "al dat gy wilt".</l>
<l>Doe seide hem Antor, hoe hine hilt</l>
<l>Ende hoene sijn wijf sogede,</l>
<l>Ende hoe hy dor hem gedogede,</l>
<l>Dat Keyen sogede een ander wijf;</l>
<l n="10100">Hy moestes hem danken sonder blijf,</l>
<l>Want nie en was gevoet</l>
<l>Een kint noch so wael behoet;</l>
<l>"Of ick iu dat ryke mach bejagen,</l>
<l>Wat lone sal Keye dragen?"</l>
<l n="10105">Artur zeide: "ic bidde iu altoes,</l>
<l>Dat gy my niet en maeckt vaderloes,</l>
<l>Ick en wiste my waertoe keren,</l>
<l>Maer helpet my te deser eren,</l>
<l>Ende of God wil dattet gesciet</l>
<l n="10110">Gy en konnet gedenken niet,</l>
<l>Ick en salt iu geven thant".</l>
<l>Antor seide doe: "iu lant</l>
<l>En willick niet ontbidden iu,</l>
<l>Maer des begeer ick hier nu:</l>
<l n="10115">Als gy zijt koninck, doet dat dor my,</l>
<l>Dat Keye, mijn sone, iu drossate sy,</l>
<l><pb n="111"/>Ende dat hi dor mesdaet, in gener hande,</l>
<l>Die hi doet in uwen lande,</l>
<l>Sine drossatescap niet en verliese;</l>
<l n="10120">Dat hi dus bewilen es riese,</l>
<l>Dat suldy wel gedogen,</l>
<l>Want icken anders dede sogen,</l>
<l>Ende gy zijn goede soch soget;</l>
<l>Hierby es recht dat gy gedoget</l>
<l n="10125">Sine ommatelike seden".</l>
<l>Artur zeide: "ic bens gebeden",</l>
<l>Ende swoer hem dat opten altaer;</l>
<l>Doe gingensi wten monster daer.</l>
<l>                Doe quam al dat volck van den stryde</l>
<l n="10130">Te hueswaert te Vespertyde,</l>
<l>Man, wijf, kinder, ende knechte</l>
<l>Quamen alle van den gevechte;</l>
<l>Antor met sinen magen doe ginck</l>
<l>Toten biscope ende zeide hem die dinck:</l>
<l n="10135">"Heer, dits mijn kint, dat niet ridder en es.</l>
<l>Nu bid ick iu, Here, nu proevet des:</l>
<l>Hi zoude proeven gerne an dat zwaert;</l>
<l>Leidet die baroene derwaert".</l>
<l>Die biscop hiet oeck den heren,</l>
<l n="10140">Dat zi alle ter kerken keren.</l>
<l>Antor zeide: "nem dat zwaert, mijn kint,</l>
<l>Ende siet, dat gijt den biscop gehint".</l>
<l>Ende Artur track wt dat swaert,</l>
<l>Ende boetet den biscope ter vaert.</l>
<l n="10145">Die biscop nam hem eer iet lanck</l>
<l>In sinen arm, ende sanck</l>
<l><hi rend="italic">Te Deum laudamus</hi> metten clerken</l>
<l>Ende droechen daer in die kerke.</l>
<l>Die baroene sagen al toe,</l>
<l n="10150">Ende en wisten gebaren hoe,</l>
<l>Ende zi zeiden, in genen keer</l>
<l>Lietensi kint wesen Heer.</l>
<l>Den biscop dadensi vererren;</l>
<l>Hi zeide: "God kent bet van verren</l>
<l n="10155">Die liede dan gy nu doet".</l>
<l>Antor, die ridder goet,</l>
<l>Ende al dat gemene diet</l>
<l>En scieden daer van Artur niet.</l>
<l>Die baroene ontseiden die sake,</l>
<l n="10160">Die biscop zeide in hoger sprake</l>
<l>Ende sprac: "al hadden zijt alle gesworen</l>
<l>Die nu in eertrike sijn geboren,</l>
<l>Ende wil dat God, het moeste wesen.</l>
<l>Lieve Artur", sprac hi na desen,</l>
<l n="10165">"Doet dat zwaert in dat anebilt;</l>
<l>Gy Heren, treckt die dat trecken wilt".</l>
<l>Si trocken alle, ende ombe niet;</l>
<l>Want dat vor hem niet en liet.</l>
<l>Si seiden: "wy en doen niet een twint;</l>
<l n="10170">Maer dat nu soude sijn een kint</l>
<l>Coninck over ons, geeft ons wonder".</l>
<l>"God doet dat", seidi, "al bysonder".</l>
<l>Die baroene daden saen,</l>
<l>Dat ment zwaert liete staen</l>
<l n="10175">Tote Onser Vrouwendage doch,</l>
<l>Ende liete daeran proeven noch.</l>
<l>Die biscop hoerde die clage,</l>
<l>Ende liet dat zwaert staen tot dien dage;</l>
<l>Hier binnen proevede menech man,</l>
<l n="10180">Die dat nochtan niet en gewan.</l>
<l>Doe sprac die biscop tot Artuer:</l>
<l>"Gan iu God der aventuer,</l>
<l>So gaet ende nemt dat zwaert".</l>
<l>Artur dadet metter vaert.</l>
<l n="10185">Doe dat volck dat gesach,</l>
<l>Weende daer menech opten dach</l>
<l>Van vrouden; men vragede openbaer,</l>
<l>Of daer ieman tegen waer?</l>
<l>Die hoge liede zeiden: "Heer!</l>
<l n="10190">Laet tot Paeschen ende niet meer;</l>
<l>Trecket nieman wt binnen desen,</l>
<l>Wy sellen des ember met iu wesen".</l>
<l>"So doedy dit dan sonder stryden,</l>
<l>Of wy tote Paeschen ontbiden?"</l>
<l n="10195">Zi zeiden: "ja wy sonder waen</l>
<l>Ende latent ryke in sinen handen staen".</l>
<l>Die biscop zeide: "Artur, doe dat zwaert</l>
<l>In dat anebelt metter vaert,</l>
<l>Gy zult hebben dat God gebiet".</l>
<l n="10200">Artur dade dat men hem hiet.</l>
<l>Doe nam dat volc tien, die zy wouden,</l>
<l>Die dat zwaert hoeden zouden.</l>
<l>Rechte aldus ontbeiden zi das</l>
<l>Al tedien dat Paeschen was.</l>
<l n="10205">Ende hiertebinnen leerdet kinnen</l>
<l>Die biscop, ende t kint sere minnen;</l>
<l><pb n="112"/>Hi zeide: "dit lant comet iu an,</l>
<l>Denket ombe wesene goet man;</l>
<l>Kieset die gy wilt dat zij iu raet,</l>
<l n="10210">Ende iu ammet nu bestaet,</l>
<l>Gelijk of gy een koninck waert,</l>
<l>Dat es uwe, sijt onvervaert"!</l>
<l>Artur antworde: "ick settet an Gode</l>
<l>Algader ende an Sine gebode;</l>
<l n="10115">Kieset die gy wilt, Heer,</l>
<l>Die Godes wille doen ende mijn eer;</l>
<l>Vraget mynen heer oft hem dunket goet?"</l>
<l>Die getrouwe biscop, hi doet</l>
<l>Antor comen, sinen vader,</l>
<l n="10220">Ende zeiden wat Artur secht algader.</l>
<l>Si gaven hem raet die goede liede,</l>
<l>Ende by des biscops gebiede</l>
<l>Wart daer Keye drossate saen;</l>
<l>Die ander ammete liet men staen</l>
<l n="10225">Tote Paeschen, ende tien tyden,</l>
<l>Quam tvolc al te Lonnen, wyde ende siden.</l>
<l>Die biscop dade doen halen</l>
<l>Alle die baroene binnen der salen</l>
<l>In Paeschavende, ende zeide aldus:</l>
<l n="10230">"Ick hope dat wille Jhesus,</l>
<l>Dat dit kint onse koninck blyve;</l>
<l>Ick hebbe oeck in sinen live</l>
<l>Menege doget an hem verstaen".</l>
<l>Die heren antworden saen:</l>
<l n="10235">Wy en zijn niet daertegen dan,</l>
<l>Maer ons wondert, dat dus jonc een man</l>
<l>Dus ongeboren sal sijn onse Heer".</l>
<l>Die biscop zeide: "sechdy embermeer</l>
<l>Jegen dat recht dat God gebiet,</l>
<l n="10240">So en zijdy recht Kersten niet"</l>
<l>Zi zeiden: "wy en zijn niet tegen Gode;</l>
<l>Doet algader uwe gebode,</l>
<l>Gy hebbeten lange bekint</l>
<l>Ende wy en kennens niet een twint;</l>
<l n="10245">Wy bidden iu doch ener saken:</l>
<l>Eer wy hem noch koninck maken</l>
<l>Laet ons an hem proeven stille,</l>
<l>Wat manne dat hi wesen wille.</l>
<l>Hier es sulc diet weten sal sciere</l>
<l n="10250">Als hi weet sine maniere".</l>
<l>Hi zeide: "gy duncket my begeren,</l>
<l>Dat men lette sijn sacreren?"</l>
<l>"Ja, wy", seiden si, "tot morgen dach;</l>
<l>Is hi dan sulc dat hijt sijn mach,</l>
<l n="10255">So kiesen wyne dan sonder sage,</l>
<l>Ende wyet hem in Sinxedage;</l>
<l>Dat bidden wy iu, Here, dat gy doet".</l>
<l>Die biscop seide: "dat duncket my goet".</l>
<l>Scire was dese raet gehent.</l>
<l n="10260">Des morgens bracht men in 't Parlement</l>
<l>Artur, want men hem kiesen soude;</l>
<l>Hi track dat zwaert wt, als men woude;</l>
<l>Vor koninck hebbensi hem gekoren.</l>
<l>Si baden dat hyse soude horen,</l>
<l n="10265">Ende hi dat zwaert dade in t anebilt.</l>
<l>Hi zeide: "ic doe al dat gy wilt".</l>
<l>Ter kerken leiden sine scier</l>
<l>Ombe te wetene sine manier;</l>
<l>"Wy sien wael", seggen si, "dat wil God,</l>
<l n="10270">Dat wy doen al dijn gebot;</l>
<l>Des houden wy iu vor Heer,</l>
<l>Artur, nu vorwert meer,</l>
<l>Ende ontfaen iu sonder Parlement;</l>
<l>Laet tot Sinxen iu sacrement,</l>
<l n="10275">Nochtan en weest niet Here te min,</l>
<l>Nu secht uwes selves sin</l>
<l>Sonder ander mannes raet".</l>
<l>Artur zeide, daert al an staet,</l>
<l>"Wildy my manscap doen ontfaen,</l>
<l n="10280">Dat en waer geen recht, sonder waen;</l>
<l>Ick en mach iu geen gewelt geven,</l>
<l>Eer ick koninck ben verheven</l>
<l>Ende gewyet na koninges recht;</l>
<l>Ende dat gy my biddet echt</l>
<l n="10285">Heer te syne van den lande,</l>
<l>Dat en mochte sijn sonder scande</l>
<l>Eer ick mijn recht hebbe ontfaen;</l>
<l>Dat gy my biddet te latene staen</l>
<l>Mijn wyen dor uwen wille,</l>
<l n="10290">Dat laet ick gerne staen al stille,</l>
<l>Want ick en mach hierna noch nu</l>
<l>Gene ere hebben sonder iu".</l>
<l>Doe dochte elcken in sinen moet,</l>
<l>Dat dat kint ware vroet;</l>
<l n="10295">Si seiden, dat hem wael behaget,</l>
<l>Dat hi te Sinxen krone draget</l>
<l><pb n="113"/>Ende daden hem clenode bringen</l>
<l>Ende oeck ander duere dingen,</l>
<l>Te siene of hy gierech waer;</l>
<l n="10300">Doe vraechdi elken harentaer</l>
<l>Wat dese sake gelden mochte,</l>
<l>Nadien dat hem dat volc dochte</l>
<l>Gaf hy weder dier ende ondier;</l>
<l>Dus was hy weder quite scier</l>
<l n="10305">Enten ridders die hi hoert prisen</l>
<l>Gaf hi orse, enten jolysen</l>
<l>Ende die minden gaf hi gout</l>
<l>Ende clenoden menechfout;</l>
<l>Waren si oeck onechte,</l>
<l n="10310">Hi gaf hem scoenhede na rechte.</l>
<l>Daerby proeveden die vroede</l>
<l>Dat zijn zin niet en stont na goede;</l>
<l>So wie so oeck wael wilde,</l>
<l>Proevede wael dat hi was milde;</l>
<l n="10315">Oeck zeiden aldaer die vroede</l>
<l>Dat hi was van hogen moede;</l>
<l>Negene vrecheit vant men daer an,</l>
<l>Want also als hijt gewan,</l>
<l>Gaf hijt daer het was bestaet</l>
<l n="10320">Dus en vondensi hem niet quaet.</l>
<l>                Tot Sinxen hebben si gebeit,</l>
<l>Te Lonnen quamen si gereit,</l>
<l>Ende proefdent zwaert daert stack in den steen;</l>
<l>Lonnen ende Logres is al een,</l>
<l n="10325">Alse my duncket, int Romans,</l>
<l>Sodat die redene zij gans;</l>
<l>Maer t was ombe niet dat zy traken.</l>
<l>Die biscop hi hadde doen maken</l>
<l>Enen scepter ende ene krone;</l>
<l n="10330">In Sinxenavende was dat scone:</l>
<l>Die biscop dade te Vespertyde</l>
<l>Artur ridder maken, daer menech blyde</l>
<l>Ridder mede was ende oeck clerke.</l>
<l>Des nachtes wakedi in der kerken,</l>
<l n="10335">Des morgens quamen die baroene.</l>
<l>Die biscop sprac, na sinen doene,</l>
<l>Ende zeide: "nu mogewy sien ende horen</l>
<l>Den man, dien God hevet verkoren;</l>
<l>Siet hier sine konincklycke gewaden,</l>
<l n="10340">Wil ieman daer tegen raden?"</l>
<l>Si seiden, si loveden dat alle,</l>
<l>Ende of zi iet met ongevalle</l>
<l>Jegen hem hadden gedaen,</l>
<l>Dat hi hem dat vergave saen;</l>
<l n="10345">Genade baden si op horen knien.</l>
<l>Artur weende mettien,</l>
<l>Ende knielde vor hem met naten ogen.</l>
<l>Hi vergaf dat nederen ende hogen,</l>
<l>Ende bat hem, dat zi Gode beden,</l>
<l n="10350">By Siner groter ontfermecheden,</l>
<l>Daer hem die ere quam ave,</l>
<l>Dat hi hem dat allen vergave".</l>
<l>Mettien namen sine ende leden</l>
<l>Tot sinen koninckliken cleden;</l>
<l n="10355">Alsi doe was gecleet</l>
<l>Was die biscop wael gereet</l>
<l>Ombe dat hi soude misse singen,</l>
<l>Aldaer si hem Artur bringen.</l>
<l>Die biscop sprac tot Artur thant:</l>
<l n="10360">"Want gy Here sijt over dlant,</l>
<l>Artur, gaet ende haelt u zwaert".</l>
<l>Dus sprac die biscop te hemwaert.</l>
<l>Al die processie ginck met hem ten stene,</l>
<l>Ende doe si daer waren algemene</l>
<l n="10365">Sprac die biscop: "oftu an Gode</l>
<l>Geloves ende an Sine gebode,</l>
<l>Ende an Sine Moeder Santa Marien,</l>
<l>Ende an Sante Peter, den vryen,</l>
<l>Ende an alle Santen ende Santinnen,</l>
<l n="10370">Entie die heilige kerke minnen</l>
<l>Ende houden in goeden vrede,</l>
<l>Entie donberadene troesten mede,</l>
<l>Ende gerechte wils houden onvervaert,</l>
<l>So ganck toe ende nem dat zwaert,</l>
<l n="10375">Daer dy God mede heeft verkoren".</l>
<l>Artur die stont ginder voren,</l>
<l>Sine ogen die waren hem nat;</l>
<l>Menech man weende ombe dat.</l>
<l><pb n="114"/>Hi zeide: "also gewaerlike,</l>
<l n="10380">Alse God van Hemelrike</l>
<l>Boven alle dinc hevet macht,</l>
<l>So moet Hy my geven die kracht</l>
<l>Te doene dat ick hebbe verstaen".</l>
<l>Mettien knielde hi saen</l>
<l n="10385">Ende nam tswaert tusschen knoep ende hilte</l>
<l>Ende tract wten anebilte;</l>
<l>Doe leide hijt opten altaer.</l>
<l>Gesacreert wart hi aldaer,</l>
<l>Als men enen koninck soude.</l>
<l n="10390">Na misse, als die biscop woude,</l>
<l>Gingen zi wter kerken saen,</l>
<l>Ende quamen ter plaetsen gegaen,</l>
<l>Daer die steen hadde gelegen,</l>
<l>Die doen enwech was gedregen;</l>
<l n="10395">Sie en wisten, hoe hi was verloren.</l>
<l>Dus was Artur koninck gekoren,</l>
<l>Die dlant van Logres entie steden</l>
<l>Lange hilt met groten onvreden,</l>
<l>Alse gy horen sult hiernaer;</l>
<l n="10400">Want nu ierst ginck an aldaer</l>
<l>Die hate ende dat stryden,</l>
<l>Dat lange duerde op hem in nyden</l>
<l>Van den baroenen, wyde ende syde,</l>
<l>Die hi al verwan met stryde.</l>
<l n="10405">Hier indet kronement ter ure</l>
<l>Van den koninge Arture;</l>
<l>Nu suldy voert hoeren die stryde,</l>
<l>Die hem gescieden in sinen tyde.</l>
</div>
</div>
<div type="part"><head type="part comment">[Boec van coninc Arthur]</head>
<div type="chapter"><head type="chapter"><milestone unit="interpolation" n="openi342" /><hi rend="italic">Van enen hove, dien K. Artur hielt te Caredol, daer beyde koninge, hertogen, ende vorsten quamen.</hi></head>
<l>God, die alle dinck vermach</l>
<l n="10410">Ende Sine moeder, daer Hi inne lach,</l>
<l>Sy moeten my, in dit begin,</l>
<l>Geven wijsheit ende sin</l>
<l>Te volmakene dese saken,</l>
<l>Daer Jacob van Maerlant ierst dat maken</l>
<l n="10415">Af began, en liet sijn dinck</l>
<l>Daer Artur die konincxcrone ontfinck,</l>
<l>Als dat in <hi rend="italic">Merline</hi> bescreven es.</l>
<l>Nu wil Heer Lodewyck, sijt seker des,</l>
<l>Van Velthem dit voert wtgeven</l>
<l n="10420">Na dat int Walsc es bescreven;</l>
<l>Want nu ierst gaet an die dinck</l>
<l>Van Merline ende van den koninck,</l>
<l>Hoe dat Artur began regneren</l>
<l>Altemale by Merlijns leren.</l>
<l n="10425">                Doe Artur crone hadde ontfaen</l>
<l>Ende sacreert was, daerna saen</l>
<l>Te half Oegste, so hilt hy hof</l>
<l>Tote Caredol, daer men of</l>
<l>Seggen moge grote dinck.</l>
<l n="10430">Daer quan Loth die koninck,</l>
<l>Die tlant van Leonois hilt geheel</l>
<l>Ende van Orcanien een deel,</l>
<l>Met vijfhondert ridders van pryse;</l>
<l>Die koninck Oriens, na siner wyse,</l>
<l n="10435">Quam met vierhondert ridders daer</l>
<l>Die tlant van Gorre hielt vorwaer</l>
<l>In enen dele, wy lesent dus,</l>
<l>Ende tander hilt die koninck Bandegarius</l>
<l>Die Melogans vader was.</l>
<l n="10440">Die koninck Ventres quam nadas,</l>
<l>Die van Garlott was here,</l>
<l>Sevenhondert ridders brachti in die were;</l>
<l>Dese hadde Arturs suster te wive.</l>
<l>Daer quam oec met stouten live</l>
<l n="10445">Carados Britas die koninck was</l>
<l>Van Astragorre, als ick dat las,</l>
<l>Was hi geselle van der Tafelronden;</l>
<l>Seshondert ridders brachti ten stonden.</l>
<l>Dan quam die koninck Anguisant,</l>
<l n="10450">Die here was van Scotlant,</l>
<l>Vierhondert ridder brachti hier.</l>
<l>Daer quam die koninck Ydier</l>
<l>Van Cornualge, ende brachte daer</l>
<l>Vierhondert ridders ionck int openbaer;</l>
<l n="10455">Ende alsi alle vergadert weren</l>
<l>Ontfincse Artur wael met eren,</l>
<l>Gelijck dat een kint doen soude</l>
<l><pb n="115"/>Dat noch was van cleenre oude.</l>
<l>Hi gaf hem gichte cleen ende groet</l>
<l n="10460">Gelijck betamede elcken genoet;</l>
<l>Ende als die groete heren vernamen</l>
<l>Die gave entie clenode te samen,</l>
<l>Die hem Artur die koninck gaf,</l>
<l>Hadde hem herde onwaert daeraf,</l>
<l n="10465">Ende seiden, si waren herde sot</l>
<l>Zoude zulck een knecht hebben gebot</l>
<l>Over hem ende regneren daernaer,</l>
<l>Die van so cleenre geboert waer;</l>
<l>"Ende dat hi oec koninck ende here sijn sal</l>
<l n="10470">Over den lande van Logres al,</l>
<l>Dit en mach niet lange geduren";</l>
<l>Ende ontseiden die gave ter uren,</l>
<l>Ende ontboden hem, dat sine nembermeer</l>
<l>Vor koninck en hielden noch vor heer,</l>
<l n="10475">Ende dat hem negeen dinck es so leet</l>
<l>Dan dat sine sacreren lieten, God weet,</l>
<l>Ende dat si hem manscap hadden gedaen,</l>
<l>Ende dat hi wael verstonde, sonder waen,</l>
<l>Dat si te sinen hove niet en komen</l>
<l n="10480">Ombe hem ere te doene noch vromen,</l>
<l>Maer omb hem tonneren ende ontsetten met</l>
<l>Ende wten lande te jagen, dat wet;</l>
<l>Ende dat hi dat oec rume ter stede</l>
<l>Ende nembermeer daerin kome mede;</l>
<l n="10485">Ende rumet hi des niet, si sullen hem slaen</l>
<l>Dat hi des niet en sal ontgaen.</l>
<l>Doe dit vernam Artur, die koninck,</l>
<l>Dadi den raet na dese dinck,</l>
<l>Dat hi seker was na den dach,</l>
<l n="10490">Want hi verraetnesse ontsach.</l>
<l>Dus dageden si viertienacht in die stede,</l>
<l>Dat deen den ander niet en dede.</l>
<l>                Daerna niet lang so geviel dat,</l>
<l>Dat Merlijn quam in die stat,</l>
<l n="10495">Ende toenden vor die liede gehende</l>
<l>Ombedat hi woude dat menne kende;</l>
<l>Doe begonste lopen die maer</l>
<l>Dat Merlijn in die stat waer;</l>
<l>Alse dit die grote heren vernamen,</l>
<l n="10500">Ontboden sine doen al te samen</l>
<l>Dat hi se quame spreken nu.</l>
<l>Hi dadet blidelike, zeggic iu,</l>
<l>Ende alsen die baroene sagen komen,</l>
<l>Hieten sine alle wellekomen</l>
<l n="10505">Met groter feesten, ende lietene daer</l>
<l>In een groet palaes daer naer</l>
<l>Ende een scone ende herde diere</l>
<l>Buten der stat op een riviere,</l>
<l>An enen anger, als ic dat las,</l>
<l n="10510">Die wonderlike scone was.</l>
<l>Boven in den palaes, ten venstren wt,</l>
<l>Mochte men sien gras ende cruet</l>
<l>Ende foreeste ende bome mede,</l>
<l>Die ombe Caredol stonden ter stede.</l>
<l n="10515">Doen si quamen in die sale</l>
<l>Setten si Merline daer in tale,</l>
<l>Ende vrageden, hoe hem behageden die dinck</l>
<l>Van horen nyen koninck,</l>
<l>Dien die eertsbiscop entie goede</l>
<l n="10520">Gemaket hebben met gemenen moede.</l>
<l>Merlijn antworde den heren saen,</l>
<l>Ende seide hem si hadden recht gedaen.</l>
<l>"Hoe?" zeiden si, "wat est, dat gy</l>
<l>Hieraf nu segget?" spraken si,</l>
<l n="10525">En zijn hier nu niet edele baroene</l>
<l>Die bet waren van desen doene</l>
<l>Dan dese knecht, dien men niet weet,</l>
<l>Wanen hi es ofte hoe gedweet"?</l>
<l>Merlijn zeide doe: "gy segget waer,</l>
<l n="10530">Dat weet luttel ieman openbaer,</l>
<l>Wie hi es, nochtan daerby</l>
<l>Dat hier nieman so edel en sy</l>
<l>Noch so hoge, sijt seker des,</l>
<l>Noch bet waert dat hi koninck es,</l>
<l n="10535">Noch so grote eer tontfane heeft</l>
<l>Als hem Onse Heer hier nu geeft;</l>
<l>Ende ick wille wel, dat gy wetet des,</l>
<l>Dat hi Antors sone niet en es</l>
<l>Noch Keyen broeder, op mijn lijf,</l>
<l n="10540">Maer hilten op ende sijn wijf".</l>
<l>"Hoe, Merlijn, wat segdy nu?"</l>
<l>Seiden die baroene, "wy geloefden iu</l>
<l>Te voren bet dan wy nu doen".</l>
<l><pb n="116"/>Merlijn zeide: "gy heren, gy baroen,</l>
<l n="10545">Ontbiet den iongen koninck nu,</l>
<l>Ende geeftem vrede te komene tot iu,</l>
<l>Ende Ulfijn ende Antor ter stede,</l>
<l>Die den koninck opvoede, mede,</l>
<l>Van clenen kinde, dat verstaet;</l>
<l n="10550">Gy sult wel horen an haren raet</l>
<l>Hoe hy tot hem gekomen es".</l>
<l>Doe zeiden die baroene nades:</l>
<l>"Wy willen doen van deser dinck</l>
<l>Iuwen raet; nu doet den koninck</l>
<l n="10555">Ende Ulfijn ende Antor komen".</l>
<l>Dus hevet men hiertoe genomen</l>
<l>Bretelle, die die boetscap dede;</l>
<l>Merlijn beval, dat hi brachte mede</l>
<l>Den eertsebiscop van Logres;</l>
<l n="10560">Dus dade die boetscap Bretles.</l>
<l>                Nu es Bretel van daer gesceden</l>
<l>Ende quam daer Artur was ter steden</l>
<l>Met sinen vrienden, ende na den doene</l>
<l>Seide Bretel datten die baroene</l>
<l n="10565">Ontboden ende Autor, heet sijn vader,</l>
<l>Metten eertsbiscope te gader,</l>
<l>Men gave hem geleide ende genaden;</l>
<l>Si zeiden datzi dat gerne daden.</l>
<l>Doe ginck Bretel tUlfinewaert</l>
<l n="10570">Ende zeide dat hi quam ter vaert,</l>
<l>Merlijn ontboden entie baroene,</l>
<l>Si hadden sines nu te doene.</l>
<l>Doe Ulfijn hoerde dat Merlijn was daer,</l>
<l>Was hi blide omdat daernaer</l>
<l n="10575">Merlijn van Artur sal doen verstaen,</l>
<l>Hoe sine dinge sijn vergaen,</l>
<l>Den Heren, ende hem ontdecken sal.</l>
<l>Ulfijn entie ander heren al,</l>
<l>Antor, die biscop, entie koninck</l>
<l n="10580">Gingen met Bretele, na die dinck,</l>
<l>Daer si die baroene vonden,</l>
<l>In den palase te dien stonden,</l>
<l>Merline met hem haddensi daer nu;</l>
<l>Des waren die ander blide, seggic iu,</l>
<l n="10585">Ende Ulfijn dade hem grote feeste daer</l>
<l>Entie koninck Artur, wet vorwaer,</l>
<l>Was gewapent onder sijn cleet,</l>
<l>Met enen korten halsberch, God weet.</l>
<l>Doe si vor die baroene quamen,</l>
<l n="10590">Vondensi daer vele liede te samen</l>
<l>Ombe te hoerne van den dinge,</l>
<l>Wat Merlijn soude seggen van den koninge.</l>
<l>Ende omdat die koninck consacreert was,</l>
<l>Stondensi tegen hem op dor das,</l>
<l n="10595">Ende oec ombe des biscops wille</l>
<l>Anders haddensi geseten stille.</l>
<l>Si gingen weder sitten daernaer,</l>
<l>Maer die biscop bleef staende daer,</l>
<l>Ende zeide: "gy heren, om Gode onsen Heer,</l>
<l n="10600">Ontfermet iu Kerstenheit des nu meer,</l>
<l>Datsi niet by u en blive verloren</l>
<l>Overmids iu werringe ende iuwen toren,</l>
<l>Want dat waer ons allen scande,</l>
<l>Waerment vername in enegen lande;</l>
<l n="10605">Want elck en es maer een man</l>
<l>Van ons allen, ende daeran</l>
<l>So es die rike man doet also saen</l>
<l>Als die arme, sonder waen".</l>
<l>Doen hem die biscop dit leide te voren,</l>
<l n="10610">Zeiden die heren, si wilden horen</l>
<l>Merlijns tale ende sine woert,</l>
<l>Ende dan so predicke hi vaste voert,</l>
<l>"Want Merlijn hevet ons nu bysonder</l>
<l>Geseght een dat meeste wonder,</l>
<l n="10615">Dat ons oit quam te voren".</l>
<l>Die biscop zeide: "dat wil ick horen".</l>
<l>Doe ging die eertsebiscop sitten daer,</l>
<l>Ende Merlijn stont op daernaer,</l>
<l>Ende zeide: "gy heren, ick heb nu na des</l>
<l n="10620">Gelovet te seggene, wie Artur es,</l>
<l>Want gy segget, dat ghy des niet en kint</l>
<l>Ende wie hi es, en wety niet een twint;</l>
<l>Ick segget iu, dat Artur, die koninck,</l>
<l>Entie hier sit iu desen rinck,</l>
<l n="10625">Entie die krone ontfinck vor das,</l>
<l>Des koninges Uter-Pandragoens sone was,</l>
<l>Ende wan hem an Ygernen mede</l>
<l>Des nachtes, doen ter selver stede</l>
<l>Die hertoge des morgens wart verslegen;</l>
<l n="10630">Ende desselven morgens quam daertegen</l>
<l>Uter-Pandragoen onder sine genoet,</l>
<l>Doe was die hertoge geslagen doet,</l>
<l>Ende doe zeide ic ten koninge saen:</l>
<l><pb n="117"/>Here, ick hebbe iu nu gedaen</l>
<l n="10635">Enen sconen dienst, God weet,</l>
<l>Nu wil ick dat gy my gevet gereet</l>
<l>Dat kint, dat nu draget Ygerne.</l>
<l>Die koninck zeide: ick gevet iu gerne,</l>
<l>Ende wilkoerde ende swoer my daer,</l>
<l n="10640">Welcke tijt dat geboren worde daernaer,</l>
<l>Dat hi des sine macht doen soude;</l>
<l>Hi gaf mi des letteren also houde</l>
<l>Ende hinck daer sinen zegel an,</l>
<l>Ende Ulfijn, die was sijn radesman,</l>
<l n="10645">Hevet noch dese letteren, ende hi</l>
<l>Swoer metten koninge dit oeck my</l>
<l>Thoudene vaste; ende daernaer,</l>
<l>Doen Ygerne ginck met kinde swaer,</l>
<l>Entie koninck sint se kroende mede,</l>
<l n="10650">Gevil sint te meneger stede,</l>
<l>Dat die koninck seide tot haer</l>
<l>Dat dat kint zijn niet en waer</l>
<l>Noch des hertogen, zeidi, dat wet,</l>
<l>Ende dade haer grote scaemte daer met;</l>
<l n="10655">Nochtan seide si hem al die waerheit das,</l>
<l>Welke tijt dat kint gewonnen was</l>
<l>Ende op welke nacht oec mede,</l>
<l>Maer si en wiste niet wel gerede</l>
<l>Wie dat wan. Doe wiste hi wel</l>
<l n="10660">Dattet zijns was ende niemans el,</l>
<l>Ende daerna haddi se lief seer,</l>
<l>Ende dade haer waerdecheit ende eer;</l>
<l>Maer hi seide: Vrouwe, sint</l>
<l>Dat mijn niet en es dat kint,</l>
<l n="10665">Sone wert recht no redene nu</l>
<l>Dattet waer geervet, seggic iu,</l>
<l>Hier in dat lant, cleen no groet,</l>
<l>Dat hi blive koninck na mijner doet;</l>
<l>Daerom, zeide die koninck, so bid ick iu,</l>
<l n="10670">Also lief als gy hebt te houden nu</l>
<l>Myne vrientscap, ick segge iu te voren:</l>
<l>Also vro als dat kint es geboren,</l>
<l>So gevet dat den iersten man,</l>
<l>Die in die sale komen dan</l>
<l n="10675">Ende tkint daer heeschen sal.</l>
<l>Die Vrouwe seide: hier af sal ick al</l>
<l>Doen, Here, dat gy viseert</l>
<l>Sedermeer dat gy des begeert.</l>
<l>Ende terselver tijt doen dat kint was</l>
<l n="10680">Des avendes geboren, zijt seker das,</l>
<l>So was my dat kint gelevert voertan;</l>
<l>Doe brachtic dat desen goeden man,</l>
<l>Antor, die hier staet by iu,</l>
<l>Ende bat, dat hijt dade sogen nu</l>
<l n="10685">Sinen wive, ende voedsteren met,</l>
<l>Die onlanges was bleven, dat wet,</l>
<l>Van enen kinde, dat Keye hiet.</l>
<l>Antor dadet ende liet des niet,</l>
<l>Ende dade Keyen, sines selves kint,</l>
<l n="10690">Enen anderen wive sogen sint;</l>
<l>Want Uter-Pandragoen hadden gebeden,</l>
<l>Eer ick dat kint hier bracht ter steden,</l>
<l>Dat hi daer mede doen soude</l>
<l>Al dat ick hiete ende dat ick woude;</l>
<l n="10695">Ende Antor dade dat ick woude doe,</l>
<l>Ende dadet kint kerstenen doen alsoe,</l>
<l>Ende dadet Artur aldaer heten;</l>
<l>Ende God en wil des niet vergeten</l>
<l>Der goeder werke van moeder van vader,</l>
<l n="10700">Hi en geve loen alle gader</l>
<l>Horen ore ende horen zade met</l>
<l>Dat van hem quam; ende oeck wet</l>
<l>Dat God zende den steen endet swaert</l>
<l>Ombe te proevene wie dat des waert</l>
<l n="10705">Waer, dat hi koninck bleve doe;</l>
<l>Ende daer gy allen zaget toe,</l>
<l>Toende daer God wel openbaer,</l>
<l>Dat hi des koninckrikes waerdich waer,</l>
<l>Ende zijt des zeker, dat ick iu</l>
<l n="10710">Een woert niet en hebbe gelogen nu,</l>
<l>Ende des vraget Ulfijn ende Antor mede,</l>
<l>Die Artur ophilt nu ter stede;</l>
<l>Want zi weten wael, es dat waer".</l>
<l>                Doe vrageden des die heren daer</l>
<l n="10715">Of dat also waer, als Merlijn secht?</l>
<l>Zi zeiden: "hi secht die waerheit recht,</l>
<l>Allegader van inde toerde,</l>
<l>Ende niet gelogen van enen woerde".</l>
<l>Doe togede Ulfijn die letteren daer,</l>
<l n="10720">Ende zeide: "gy Heren, siet alle hiernaer;</l>
<l>Dat zijn die letteren, zijt seker daeraf,</l>
<l>Die Uter-Pandragoen Merline gaf".</l>
<l>Doe nam die letteren ter hant nadas</l>
<l><pb n="118"/>Die eertsebiscop, die blide was,</l>
<l n="10725">Dat hi dese dinge hadde gehoert,</l>
<l>Ende las doe die letteren voert,</l>
<l>Daert al die heren hoerden saen,</l>
<l>So dat sise wel mochten verstaen;</l>
<l>Ende also alset Merlijn gesecht had eer</l>
<l n="10730">Vant men daerinne min no meer.</l>
<l>                Als dat gemene volc dit hoerde,</l>
<l>Entie clergie, dese woerde</l>
<l>Den eertsebiscop aldus lesen,</l>
<l>Hem ontfermede sere van desen,</l>
<l n="10735">Ende vloeckten alle die den koninck</l>
<l>Letten souden van enegen dinck</l>
<l>Of tegen waren in eneger stat.</l>
<l>Doe die baroene hoerden dat,</l>
<l>Dat die gemeente entie clergie</l>
<l n="10740">Van den lande trocken an Arturs pertye,</l>
<l>Doe seidensi daer en gelage niet an,</l>
<l>Dat waer truwancie van hem dan,</l>
<l>"Ende nembermeer moet God gejonnen</l>
<l>Die niet te rechte [en] was gewonnen</l>
<l n="10745">Dat hi Here zij over ons voert";</l>
<l>Si zeiden daertoe vele dorper woert,</l>
<l>Die ick niet [en] wil vertellen nu,</l>
<l>Ende zeiden, dat zeggic iu,</l>
<l>Dat nembermeer negeen bastart</l>
<l n="10750">Over hem nu koninck wart</l>
<l>Noch over hem oec sal regnieren,</l>
<l>Ende zi en wilden in gener manieren,</l>
<l>Dat hi koninck waer, zijt zeker des,</l>
<l>Over dat rike van Logres,</l>
<l n="10755">Dat so hoge es ende so goet.</l>
<l>Doe die eertsebiscop dat verstoet,</l>
<l>Zeidi: "wie sal koninck wesen dan</l>
<l>Dese koninck, dieselve man,</l>
<l>Dien God daertoe heeft vercoren</l>
<l n="10760">Vor alle die hier zijn te voren?</l>
<l>Ende ondanck moety des hebben dan,</l>
<l>God die salne houden voertan</l>
<l>In dat koninckrijke, daer Hine heeft</l>
<l>In geset, ende nieman die leeft,</l>
<l n="10765">En salne, tegen den Godeswille,</l>
<l>Verdriven mogen, lude no stille".</l>
<l>Doe die baroene dit vernamen</l>
<l>Dat die gemeente entie clergie te samen</l>
<l>Vielen tegen hem aldaer,</l>
<l n="10770">Doe zeidensi hem alle al daernaer,</l>
<l>Ende zeiden: "hoede hem wie dat wille,</l>
<l>Si en geleden niet, lude no stille,</l>
<l>Dat Artur koninck over hen waer,</l>
<l>Ende ontseiden hem alle daernaer</l>
<l n="10775">Entie in siner hulpe sijn met.</l>
<l>Doe gingen die heren alle, dat wet,</l>
<l>In hoer herberge hem wapenen daer;</l>
<l>Entie koninck Artur ginck daernaer</l>
<l>Weder op sinen torre saen,</l>
<l n="10780">Ende dade oec ten wapenen vaen</l>
<l>Hem alle, die hi verkrigen kan,</l>
<l>Ende dier was seven dusent man</l>
<l>Onder clerke ende gemene liede,</l>
<l>Ende ridder, dien hi hadde miede</l>
<l n="10785">Gegeven, orse, perde, ende gelt,</l>
<l>Die arm waren was daer getelt</l>
<l>Drie hondert ende veertich, die zwoeren bloet</l>
<l>Hem te helpene al toter doet.</l>
<l>Doen dese alle vergadert waren</l>
<l n="10790">Gingen si opten torre daernare,</l>
<l>Toten cantelen ter weer der stede.</l>
<l>Die koninck sette tgemene volck mede</l>
<l>Een deel vor der poerten daer,</l>
<l>Die te hoedene; die ander daernaer</l>
<l n="10795">Sette hi ten cantelen nu</l>
<l>Ombe te wachtene, seggic iu;</l>
<l>Aldus haddese die koninck bewaert</l>
<l>Ombe hem thoedene, ende gescaert;</l>
<l>Entie baroene oec bander syden</l>
<l n="10800">Waren in haer herberge ten tyden</l>
<l>Al gewapent met al hore macht,</l>
<l>Diese met hem daer hadden gebracht,</l>
<l>Ende saten op haer perde nadat,</l>
<l>Ende vergaderden in mydden der stat,</l>
<l n="10805">Elck onder sine baniere met gewelt;</l>
<l>Daer waren drie dusent ridders getelt.</l>
<l>Ende alsi alle vergadert weren</l>
<l>Wouden si ten torrewaert keren;</l>
<l>Sulke zeiden, men souder asselgieren</l>
<l n="10810">Den torre sonder enich vieren;</l>
<l>Ende sulck was daer die oec zeide</l>
<l><pb n="119"/>Dat men dat palas enten torre beleide,</l>
<l>Ende mense verhongerde binnen den torre</l>
<l>Wantsi en zullen wttrecken dorren.</l>
<l n="10815">Met dat zi hilden dit parlement,</l>
<l>Quam Merlijn onder hen ontrent,</l>
<l>Ende zeide: "gy Heren, ziet wat gy doet!</l>
<l>Sekerlyk ick make iu des vroet,</l>
<l>Setty iu tegen den koninck nu,</l>
<l n="10820">Gy zult daeran verliesen, seggic iu,</l>
<l>Vele meer dan gy zult winnen;</l>
<l>Want God, Onse Heer, doe ic iu bekinnen,</l>
<l>Sal dat an iu so wreken, dat wet,</l>
<l>Dat gy ontgoedet werdet daer met</l>
<l n="10825">Ende gescant; want gy nu ter ure</l>
<l>Iu settet tegen onses Heren kure,</l>
<l>Ende daer gy oec alle zaget toe".</l>
<l>"<hi rend="italic">Deus</hi>, God!" zeiden die baroene doe,</l>
<l>"Wat ons dese gokeler doet verstaen!"</l>
<l n="10830">Si makeden met hem haer spotten saen.</l>
<l>Doe Merlijn sach datsi daer</l>
<l>Hem bescimpeden, keerde hy daernaer</l>
<l>Tot Artur, ende zeide: "Heer koninck,</l>
<l>En zorget nu niet om negene dinck,</l>
<l n="10835">Al hebben zi van lieden grote cracht,</l>
<l>Ick sal nu doen in deser nacht,</l>
<l>Dat die alrebehagelste die hier es</l>
<l>Soude willen zijn, zijt zeker des,</l>
<l>Al bloet ende naket in sijn lant</l>
<l n="10840">In hemede ende in broeck, sij iu bekant;</l>
<l>So groten anxt zullen zi hebben some</l>
<l>Eer die nacht ten dage kome".</l>
<l>Doe nam hem die koninck by der hant,</l>
<l>Ende leiden by syden al te hant</l>
<l n="10845">Daer Antor, Ulfijn, Bretel stonden mede</l>
<l>Entie eertsbiscop ende Heer Keye ter stede;</l>
<l>Dese waren van des koninges nauwesten rade.</l>
<l>Doe sprac die koninck Merlijn an met stade</l>
<l>Vor alle dese, ende zeide daer nu:</l>
<l n="10850">"Merlijn, lieve vrient, ick hebbe van iu</l>
<l>Gehoert zeggen, dat gy waert hier te voren</l>
<l>Met mynen vader waert ende seer verkoren</l>
<l>Des bid ick iu dor God ende dor rechtes wille</l>
<l>Dat gy my willet raden, lude ende stille,</l>
<l n="10855">Dat ick my verwere van der onneren,</l>
<l>Die my willen doen dese heren;</l>
<l>Ende ick bidde iu ombe God daerby,</l>
<l>Dat gy zijt nu also getrouwe my,</l>
<l>Alse gy hiervoren waert mynen vader;</l>
<l n="10860">Ende wetet oec dat ick allegader</l>
<l>Doen sal altoes dat gy zult begaren</l>
<l>Ende tegen iu negene dinck sal sparen,</l>
<l>Ende sint oec dat gy ondersteundet my</l>
<l>In mijne kintheit, so zijt gy</l>
<l n="10865">Met rechte my sculdech thelpene nu,</l>
<l>Als ick koninck ben, dat zeggic iu,</l>
<l>Ende lant ende heerscap berechten sal,</l>
<l>Want dit es by Gode ende by iu al</l>
<l>Ende by Antor ende by nieman el,</l>
<l n="10870">Die my gehouden hevet wel;</l>
<l>Ende dor Gode laet iu ontfermen nu</l>
<l>Des koninckrikes, des bid ick iu,</l>
<l>Entes gemenen volcx oec mede,</l>
<l>Want si werden gedestrueert ter stede</l>
<l n="10875">Ende verloren, God en helpe hen</l>
<l>Ende gy, des ick wel seker ben".</l>
<l>Doe sprac Merlijn: "Here, heer koninck!</l>
<l>En hebt negeen anxt om dese dinck,</l>
<l>Si en zullen niet mogen scaden iu;</l>
<l n="10880">Ic segget iu wat gy zult doen nu</l>
<l>Altehant als gy quite zijt</l>
<l>Der baroene, die iu nu ter tijt</l>
<l>Sullen vermoyen hier ten stonden,</l>
<l>Dat es waer, die ridders van der Tafelronden,</l>
<l n="10885">Die gemaket was ende gefundeert</l>
<l>By uwes vaders tyden ende geordineert,</l>
<l>Daer God die ziele af moet hebben nu,</l>
<l>Die zijn in haer lant, dat zeggic iu</l>
<l>Om die grote ontrouwe, die si zagen</l>
<l n="10890">In dit koninckrike van dage te dagen;</l>
<l>Want sint dat iu vader kranck was,</l>
<l>So dade men ie sint na das</l>
<l>In den lande anders niet dan quaet;</l>
<l>Des rumedensi dat lant, dat verstaet.</l>
<l n="10895">Maer dat moeste wesen alsoe,</l>
<l>Want God, Onse Here, woudet doe,</l>
<l>Ende wet wel, dat si nu te Carmelike</l>
<l><pb n="120"/>Zijn in dat koninckrike</l>
<l>Met Leodegans, den koninck vry,</l>
<l n="10900">Die out ende kranck es daerby</l>
<l>Want sijn wijf es doet nu;</l>
<l>Oec hevet hi ene dochter, seggic iu,</l>
<l>Ende niet meer kinder heeft haer vader,</l>
<l>Dier dat koninckrike blijft allegader;</l>
<l n="10905">Ende hi heeft groet lant te sinen doene</l>
<l>Onder hem ende den koninck Rioene,</l>
<l>Die koninck van den Giganten es</l>
<l>Ende van der herden lande daer ombe des;</l>
<l>Nieman en dar daer wandelen niet</l>
<l n="10910">Van den wonder dat daer gesciet.</l>
<l>Die koninck Rioen, dat zeggic iu,</l>
<l>Hi es machtech ende sere ontsien nu,</l>
<l>Ende heeft verworven nu ter stede</l>
<l>Twintich gekroende koninge mede,</l>
<l n="10915">Ende hevet hem te scande gedaen,</l>
<l>Die baerde af doen villen saen,</l>
<l>Ende heeftse in enen mantel gewracht</l>
<l>Ende doetse houden op enen scacht</l>
<l>Vor hem tot allen feesten met,</l>
<l n="10920">Als hi hof hout, daer hi et,</l>
<l>Dat alle diegene, die te dien</l>
<l>Hove komen, die baerde zien;</l>
<l>Ende hi sweert, dat hi winnen zal</l>
<l>Dertich koninge, die hi al</l>
<l n="10925">Haer baerde af zal sniden, eer,</l>
<l>Dat hi ophout emmer meer,</l>
<l>Ende an den mantel hangen dan;</l>
<l>Ende hi orloget den koninck Leodegan</l>
<l>Nu ter tijt van Carmelike;</l>
<l n="10930">Ende zijn lant komet an iu rike,</l>
<l>Ende verlieset Leodegan zijn lant,</l>
<l>So verliesdyt iuwe te hant;</l>
<l>Ende hi haddet lange nu ten stonden</l>
<l>Verloren, en daden die van der Tafelronden;</l>
<l n="10935">Want si houden alle die lande</l>
<l>Stoutelike tegen die viande;</l>
<l>Want die koninck es sere out,</l>
<l>Des radic iu, dat gy met gewout</l>
<l>Daer vaert dienen ene tijt;</l>
<l n="10940">Hi sal iu geven, des seker sijt,</l>
<l>Sine dochter tenen wive,</l>
<l>Die die scoenste es van live</l>
<l>Die nu levet ende daer oec al</l>
<l>Dat koninckrike op bliven sal;</l>
<l n="10945">En ontsiet iu van uwen lande niet,</l>
<l>Dat en sal hebben negeen verdriet,</l>
<l>Want elck van desen baroenen nu,</l>
<l>Die iu orlogen, zeggic iu,</l>
<l>Sal genoech te doene hebben, zij iu becant,</l>
<l n="10950">Ombe te bescermene hoers selves lant,</l>
<l>Dat hem niet [en] lusten sal dan,</l>
<l>Torlogene met anderen man;</l>
<l>Ende zi zullen uwen lande luttel goet</l>
<l>Mesdoen nu meer, zijt des vroet,</l>
<l n="10955">Dat en waer also of zi daerdor lyden;</l>
<l>Ende wetet wel, datsi ten tyden</l>
<l>En zullen hebben macht negene</l>
<l>Te winnen nochte beliggene gemene</l>
<l>Noch oec casteel noch oec stat;</l>
<l n="10960">Maer eer gy enwech vaert, zeggic iu dat,</l>
<l>So zuldy iu stede besetten thant</l>
<l>Ende iu borge ende iu lant</l>
<l>Herde wel met goeden lieden;</l>
<l>Ende met getrouwen mesnieden</l>
<l n="10965">Ende met selscutters, entie borge al</l>
<l>Wael doen spisen, ende daerna sal</l>
<l>Die eersebiscop Brixes</l>
<l>In alle kerken doen nades</l>
<l>Gebannen ende verwaten al</l>
<l n="10970">Die op dit lant iet doen sal,</l>
<l>Opten koninck ende op sine man;</l>
<l>Ende hi sal noch huden doen den ban</l>
<l>Selve, daert al die barone</l>
<l>Toehoeren, ende gebieden nae tgone</l>
<l n="10975">Al sinen papen datsi doen desgelike;</l>
<l>Gy sult noch tavent zien zekerlike,</l>
<l>Dat die coenste, die nu hier es,</l>
<l>Sal sijn in anxste, zijt zeker des;</l>
<l>Gy zult my vinden altoes gereet,</l>
<l n="10980">Als gy des te doene hebbet, God weet;</l>
<l>Ende als die baroene vor desen torre</l>
<l>Zijn gelogiert, dan zijt hiervore,</l>
<l>Als gy my roepen hoert ende creyieren</l>
<l>Dan vaert wt met uwer banieren,</l>
<l n="10985">Ende ridet op hem met groter vaert;</l>
<l>Zi zullen werden so sere vervaert,</l>
<l>Ende tebarentiert, datzi clene</l>
<l><pb n="121"/>Weer en sellen doen of negene;</l>
<l>Want zi sellen daer alle vlien".</l>
<l n="10990">Die koninck zeide Merlyne mettien:</l>
<l>"Dit es wel gesecht, by Onsen Heer,</l>
<l>God lone iu des rades herde seer,</l>
<l>Ick sal doen al dat gy wilt nu",</l>
<l>Dus ende die raet, dat seggic iu;</l>
<l n="10995">Nu sal ick swigen van desen</l>
<l>Ende van den ertsbiscope lesen.</l>
</div>
<div type="chapter"><head type="chapter">Hoe Merlijn Arturs viande dede vlien al met siner toverien. </head>
<l>Die aventure secht ons na des</l>
<l>Van den ertsbiscope Brixes,</l>
<l>Dat hi ginck ten cantelen staen;</l>
<l n="11000">Ende Artur dade hem wapenen saen,</l>
<l>Ende dadese op haer paerde sitten daer,</l>
<l>Ende Merlijn dade maken daernaer</l>
<l>Artur enen wonderliken drake,</l>
<l>Daeran gelach grote sake,</l>
<l n="11005">Opt inde van ener glavien, ende al roet</l>
<l>Was die drake die daerop stoet,</l>
<l>Ende wt sinen monde scoet vlamme ende vier</l>
<l>Ende hi hadde enen staert onghier</l>
<l>Gewrongen ende lanck ende smal.</l>
<l n="11010">Die drake was van silver al,</l>
<l>Men konde nier geweten wannen hi quam,</l>
<l>Hi was herde licht, als ict vernam,</l>
<l>Ende hi setten op enen scacht alsoe;</l>
<l>Daer sagen hem te wonder an doe</l>
<l n="11015">Alle, die daer waren gestaen.</l>
<l>Doe gaf hem die koninck Keyen saen,</l>
<l>Sinen drossate, ende in der manieren</l>
<l>Bleef hi ie sint van den goffenieren</l>
<l>Meester ende here; ende daerna alsoe</l>
<l n="11020">Waren bereit Arturs liede doe,</l>
<l>Ende alle die op [paerden] wale geseten,</l>
<l>Ende ontbeiden der ander als wijt weten.</l>
<l>Bander side quamen die baroene</l>
<l>Ombe dat palas na dien doene</l>
<l n="11025">Te beliggene, ende daden saen</l>
<l>Haer tenten daer alombe staen</l>
<l>In die prayerie na das,</l>
<l>Die scone, groet, ende effen was;</l>
<l>Ende doese die biscop sach te samen</l>
<l n="11030">Vraechdi ombe wat si daer quamen</l>
<l>"Alse gewapent, dat segget my".</l>
<l>Si zeiden: "wy komen hierby</l>
<l>Ombe dat wi willen winnen nu</l>
<l>Desen torre, dat seggewy iu,</l>
<l n="11035">Want wy willen datten negeen man</l>
<l>Houde, tenzij by ons lieden dan".</l>
<l>Doe dade die biscop swaerlike</l>
<l>Sinen ban ende ontsachlike</l>
<l>Ende vermaledyede al degene mede,</l>
<l n="11040">Van Godes halven, die ienege lede</l>
<l>Den lande, dat Artur hilt, die koninck,</l>
<l>Of houden soude na dien dinck</l>
<l>Doen wouden of doen souden daer.</l>
<l>Doe seiden die baroene daernaer</l>
<l n="11045">Si en gaven ombe sinen ban niet,</l>
<l>Maer si souden doen verdriet</l>
<l>Artur, waer sine konsten belagen</l>
<l>Ende oeck wten lande iagen;</l>
<l>Ende mochten sine metten handen vaen,</l>
<l n="11050">Hi en zoude der doet niet ontgaen".</l>
<l>Doe Merlijn hoerde haer overdade,</l>
<l>Die si seiden, wart hi te rade,</l>
<l>Dat hi makede ene toverie daer,</l>
<l>Daer hi mede dade ontsteken daernaer</l>
<l n="11055">Alle die tenten entie paweloene.</l>
<l>Doe worden vervaert so die baroene,</l>
<l>Ende so gescomfiert al te samen,</l>
<l>Dat si niet en wisten hoe si quamen</l>
<l>Wt hoeren tenten, ende liepen nederwaert</l>
<l n="11060">In die prayerie sere vervaert.</l>
<l>Daer wart menech al verbrant.</l>
<l>Doe riep Merlijn al te hant:</l>
<l>"Ontdoet die poerten ende trecket wt"!</l>
<l>Doe wart ginder groet geluet.</l>
<l n="11065">Die koninck Artur heeft dit gehoert</l>
<l>Ende track haestelike wter poert,</l>
<l>Scilt omb hals, helm vor hoet;</l>
<l>Ende volgeden hem met groter spoet</l>
<l>Sine liede gewapent fierlike,</l>
<l n="11070">Ende sloegen iu die ander koenlike,</l>
<l>Dat negeen van den anderen was,</l>
<l>Hi en wart gesconfiert van das;</l>
<l>Want zi en wisten niet, twaren,</l>
<l><pb n="122"/>Dat daer so vele liede inne waren</l>
<l n="11075">Metten koninge, die op hen reden</l>
<l>Met glavien, met groter stoutheden,</l>
<l>Ende doden daer herde vele nu;</l>
<l>Want si waren, dat zeggic iu,</l>
<l>Van den vier gesconfiert zeer.</l>
<l n="11080">Des koninges liede daden iu den heer</l>
<l>Datsi wilden, cleen ende groet,</l>
<l>Daer bleef menech man doet.</l>
<l>Daer proevede men so wael den iongen koninck</l>
<l>Dat hem allen wonderde der dinck.</l>
<l n="11085">Hi stac daer neder ridder ende paerde;</l>
<l>Dat moeste al vallen ter aerde</l>
<l>Wat iegen hem quam, te dier uren</l>
<l>En konste nieman iegen hem geduren.</l>
<l>Des hadden die ander koninge nijt</l>
<l n="11090">Ende trocken besiden ter tijt,</l>
<l>Ende zeiden datsi alle geonneert waren,</l>
<l>Mochte hi hem aldus ontvaren,</l>
<l>"Ende wy vrome ridders zijn sonderlinge</l>
<l>Gemage ende vriende onderlinge".</l>
<l n="11095">Doe zeide die koninck Ventres:</l>
<l>"Ick leveren iu saen, zijt seker des,</l>
<l>Doet ofte levendech nu ontrint,</l>
<l>Ende waer hi doet, so waer geint</l>
<l>Onse orloge ende onse saken,</l>
<l n="11100">Ende so mochten wi enen anderen maken".</l>
<l>"Vaert an hem!" zeiden die baroene,</l>
<l>"Ende hebdy onser iet te doene,</l>
<l>Wy zullen iu te hulpe komen naer".</l>
<l>Doe track die koninck Ventres daer,</l>
<l n="11105">Die een starck ridder was ende een groet,</l>
<l>Ende wael geleet, als ick verstoet;</l>
<l>Hi was ionck ende wael geacht,</l>
<l>Ende had in siner hant enen scerpen scacht</l>
<l>Ende reet in die scaer ter ure</l>
<l n="11110">Vaste na den koninge Arture.</l>
<l>Ende alsen die koninck Artur sach,</l>
<l>Keerdi op hem so hi ierst mach.</l>
<l>Hi hadde enen ongescavenen scacht,</l>
<l>Die hem daer te hant was gebracht</l>
<l n="11115">Met enen gebruneerden yser voren;</l>
<l>Hi sloech sijn paert daer metten sporen,</l>
<l>Ende reet iegen hem al dat hi mochte,</l>
<l>Dat hem allen groet wonder dochte;</l>
<l>Sine man ende sine vrient met</l>
<l n="11120">Waren om hem in anxte, dat wet,</l>
<l>Want si kenden den koninck Ventres,</l>
<l>Dat hi groet ende starck es,</l>
<l>Ende baden alle Gode seer,</l>
<l>Dat Hine hoeden moeste nu meer.</l>
<l n="11125">Daer vergaderden si met sulken nyde,</l>
<l>Dat die scilde braken te dien tyde;</l>
<l>Entie koninck Ventres brack ter ure</l>
<l>Sine glavie opten koninck Arture;</l>
<l>Entie koninck Artur stacken so weder</l>
<l n="11130">Dor die scouder, dat hi daer neder</l>
<l>Storte, ende hi vil onder sijn paert</l>
<l>Ende metten benen opwaert,</l>
<l>Maer hi en was anders gequetset niet.</l>
<l>Ende als die koninck Loth dit siet,</l>
<l n="11135">Was hi des erre; want hi was</l>
<l>Sijn maech, ende oeck ombe das</l>
<l>Si hadden twe gesuster beide;</l>
<l>Hi sloech metten sporen daer ter stede</l>
<l>Sijn ors, ende reet opten koninck Arture,</l>
<l n="11140">Die noch doe daer hilt ter ure,</l>
<l>Ende hadde sine glavie in der hant.</l>
<l>Doe hi dus sach komen gerant</l>
<l>Den koninck Loth, reet hi al sine macht,</l>
<l>Als die luttel ontsach sine cracht;</l>
<l n="11145">Si vergaderden met crachte ende staken</l>
<l>Sodat beide haer spere braken,</l>
<l>Ende daer deen den ander soude lyden,</l>
<l>Vergaderden si metten helmen ten tyden</l>
<l>Ende metten scilden ende metten lichamen</l>
<l n="11150">So anxtlike ende so sere te samen,</l>
<l>Dat die koninck Loth ter aerden vil daer</l>
<l>Ende averecht bleef liggende daernaer;</l>
<l>Maer Artur bleef in den gereide, des geloeft,</l>
<l>Maer sere was hi bedwelmet int hoeft.</l>
<l n="11155">Hier wart die vergaderinge groet</l>
<l>In beiden siden, want dat conroet,</l>
<l>Dat metten ses koningen komen was,</l>
<l>Si pijnden hem doe sere ombe das,</l>
<l>Hoe si den koninck Loth ter stede</l>
<l n="11160">Bescudden mochten ende Ventres mede;</l>
<l><pb n="123"/>Ende diegene die met Artur waren</l>
<l>Pijnden hem oec sere der karen,</l>
<l>Datsise behouden mochten ende vaen;</l>
<l>Te desen bescudde, sonder waen,</l>
<l n="11165">Wart gequetset menech man.</l>
<l>Sovele daden die barone nochtan</l>
<l>Ende diegene die met hem waren,</l>
<l>Datsi se bescudden ende daernare</l>
<l>Hermonteerden, heb ick vernomen.</l>
<l n="11170">Ende binnen desen was voerkomen</l>
<l>Die koninck Artur ende track sijn swaert</l>
<l>Ende voer weder te strydewaert,</l>
<l>Ende hem allen docht doen das,</l>
<l>Dat zijn swaert so clare was</l>
<l n="11175">Of daer dertich tortisen ontsteken waren;</l>
<l>Ende dit was datselve swaert, twaren,</l>
<l>Dat hi wten anebelte trac,</l>
<l>Entie letter die daerinne stont, die sprac:</l>
<l>"Dit swaert heet <hi rend="italic">Caliburnus</hi>".</l>
<l n="11180">Dat es hebreesch ende spreeckt aldus,</l>
<l>Ende iu Dietsce oec hetet wael</l>
<l>Dat versniden mochte stael</l>
<l>Ende yser; dit was waer,</l>
<l>Als men proeven sal hiernaer.</l>
<l n="11185">Doe Artur hadde getogen dat swaert,</l>
<l>Sloech hi enen ridder ter vaert,</l>
<l>Daer die strijt ten meesten was,</l>
<l>Sine scouder af, datsi nadas</l>
<l>Verre van den lichame stoet;</l>
<l n="11190">Die slach was so overgroet</l>
<l>Dat hi doersneet den ridder beide</l>
<l>Ende dat paneel van den gereide</l>
<l>Ende den rugge van den paerde,</l>
<l>Sodat si beide vielen ter aerde</l>
<l n="11195">Overhoop; ende alle die dat zagen,</l>
<l>Die tegen hem streden in den dagen</l>
<l>Waren gesconfiert ende sere vervaert</l>
<l>Van den slage, ende vloen achterwaert.</l>
<l>Doe sloech hi voert harentaer</l>
<l n="11200">Ende wracht wonder groet daernaer,</l>
<l>Ende vellede daer vele ende sloech doet;</l>
<l>Si waren alle in anxste groet</l>
<l>Ende vloen alle vor hem ginder.</l>
<l>Daer en was meerre no minder</l>
<l n="11205">Die siner dorste ontbeiden nu;</l>
<l>Si makeden hem plaetse, seggic iu;</l>
<l>Ende als die ses koninge sagen</l>
<l>Dat wonder ende die grote slagen,</l>
<l>Dat die koninck Artur ie lanck so meer</l>
<l n="11210">Op hem dade, voeren si seer</l>
<l>Tongemake ende droegen groten nijt</l>
<l>Opten koninck, ende zeiden ter tijt:</l>
<l>"Laet ons alle op hem varen</l>
<l>Tenen male al sonder sparen,</l>
<l n="11215">Ende laeten ons ter aerden werpen nu,</l>
<l>Anders en meesterwi des niet, seggic iu".</l>
<l>Doe loefden si dat alle ende namen daer</l>
<l>Grote scachte, ende reden daernaer</l>
<l>Op hem alle met haren scachten,</l>
<l n="11220">Ende staken op hem met krachten,</l>
<l>Op sinen scilt aldaer ter stede</l>
<l>Ende op sinen halsberch mede;</l>
<l>Maer sijn halsberch was so goet,</l>
<l>Dat hi haer steken al wederstoet,</l>
<l n="11225">Ende Artur was stout in der weer;</l>
<l>Maer si liepen op hem daer so seer,</l>
<l>Dat sine ter aerden metten orse,</l>
<l>Velden met krachte inder porse,</l>
<l>Ende si overreden hem daernaer</l>
<l n="11230">Ende bleven op hem houden daer</l>
<l>Ende sloegen hem herde sere doe.</l>
<l>Keye, sijn drossate, quam daertoe</l>
<l>Ende Antor ende Ulfijn met snelre vaert,</l>
<l>Ende pongierden alle derwaert</l>
<l n="11235">Hem te bescuddene, seggic iu,</l>
<l>Van den ses koningen, diene nu</l>
<l>Daer sloegen; maer Keye quam te hant</l>
<l>Ende stack den koninck Anguissant,</l>
<l>Die des koninck Arturs neve was,</l>
<l n="11240">Ende stacken met siner glavie na das</l>
<l>Dor den halsberch in die scouder mede</l>
<l>Dat hi ter aerden vil ter stede</l>
<l>Van sinen orse al verdovet;</l>
<l>Ende Antor stac, des gelovet,</l>
<l n="11245">Den koninck Carados op sine borst,</l>
<l>Dat dat yser dorginck sonder vorst</l>
<l>Over die syde; hi vil neder daernaer</l>
<l>Ende bleef in onmacht liggende daer;</l>
<l>Ende Ulfijn entie koninck Ventres</l>
<l n="11250">Reden met cracht te samen na des,</l>
<l><pb n="124"/>Sodat si beide ter aerden vallen</l>
<l>Ende haer orse op hem met allen.</l>
<l>Die koninck Ydier ende Bretel</l>
<l>Elck brac sijn speer op ander snel,</l>
<l n="11255">Entie koninck Loth was gerasteert</l>
<l>Opten koninck Artur, die hem weert</l>
<l>Ende onder hem opter aerden lach;</l>
<l>Daer gaf hem die koninck Loth menegen slach</l>
<l>Opten helm achter hovet,</l>
<l n="11260">Dat hine sere heeft verdovet;</l>
<l>Alse Keye, die drossate, dit gesach,</l>
<l>Dat sijn heer daeronder lach,</l>
<l>Datten die ander so falgierde,</l>
<l>Ick segge iu, dat hi derwaert pongierde</l>
<l n="11265">Ende sloech den koninck Loth sonder beiden,</l>
<l>Dat hi boech in sijn gereide.</l>
<l>Hi sloechen daer so sere na das,</l>
<l>Dat hi en wiste waer hi was,</l>
<l>Ende hi ter aerden moeste vallen doe.</l>
<l n="11270">Daer quamen si in beiden syden toe</l>
<l>Elck den sinen te bescuddene daer.</l>
<l>Daer wart die strijt groet ende swaer</l>
<l>Ende daer bleef doet in beiden siden</l>
<l>Menech mensch in dien tyden;</l>
<l n="11275">Ende Arturs liede daden so vele daer,</l>
<l>Dat sine weder brachten daernaer</l>
<l>Op sijn ors, entie ander mede</l>
<l>Hermonteerden daer ter stede</l>
<l>Haren here, maer eer si dies</l>
<l n="11280">Toe konsten komen, was haer verlies</l>
<l>Herde groet; want dat gemene volck al</l>
<l>Was op hem komen, groet ende smal,</l>
<l>Van der stat met cluppelen, met haken</l>
<l>Met glavien, met axen, met alrehande saken</l>
<l n="11285">Met yseren gaffelen ende met bogen,</l>
<l>Ende tgeruchte wart groet daer si togen</l>
<l>Ende omberingedense ende sloegense doet,</l>
<l>Man ende paert, cleen ende groet,</l>
<l>Si en vermeden nieman daer;</l>
<l n="11290">Wat hem voren quam vorwaer,</l>
<l>Was dat koninck, was dat ridder mede,</l>
<l>Si sloegent al doet, daer ter stede,</l>
<l>Met haren axen met haren colven daer;</l>
<l>Hem en dorste nieman komen naer;</l>
<l n="11295">Het dade quaet onder hem komen.</l>
<l>Si seggen oec ende hem beromen,</l>
<l>Si wilden alle eer bliven doet,</l>
<l>Eer si den koninck Artur, cleen no groet,</l>
<l>Enege scade lieten doen nu;</l>
<l n="11300">Si sloegen so zere, dat seggic iu,</l>
<l>Die ses koninge ende haer liede na dien,</l>
<l>Dat si doe alle moesten vlien.</l>
<l>Dus waren si verscamet seer,</l>
<l>Ende zwoeren, datsi nembermeer</l>
<l n="11305">Blide en worden noch ander saken</l>
<l>Daeraf en begeerden thebbene ter wraken,</l>
<l>Dan dat hovet van Artur, seggic iu.</l>
<l>Entie koninck Artur was verwermet nu</l>
<l>Ende herde erre om dese dinck mede,</l>
<l n="11310">Ende reet na hem nu ter stede</l>
<l>So verre vor al sijn volc, dat hi</l>
<l>Den koninck Ydier verhaelde daerby;</l>
<l>Doe hief hi dat zwaert ende meenden dat hovet</l>
<l>Daer ter stede nu hebben geclovet,</l>
<l n="11315">Maer sijn ors droech hem vorwaert</l>
<l>So verre, dat die slach ter vaert</l>
<l>Op des koninges Ydier paert quam daer,</l>
<l>Ende sloechen den hals af daernaer;</l>
<l>Doe viel ter aerden man ende paert.</l>
<l n="11320">Doe worden herde sere vervaert</l>
<l>Des koninck Ydiers mage aldaer,</l>
<l>Ende meenden dat hi gequetset waer,</l>
<l>Ende keerden weder te bescuddene daer.</l>
<l>Doe wart echt die strijt groet ende swaer</l>
<l n="11325">Want sine hadden gaerne bescut nu;</l>
<l>Ende Arturs liede, dat zeggic iu,</l>
<l>Haddene gaerne gevangen oec mede.</l>
<l>Daer namen die ses koninge ter stede</l>
<l>Van den lieden scade groet,</l>
<l n="11330">Want Artur sloecher vele doet,</l>
<l>Ende menech ors met sinen swaerde</l>
<l>Dade hi vallen daer ter aerde,</l>
<l>Sodat hi al bebloedet was mede,</l>
<l>Ende sijn ors ende scilt ter stede</l>
<l n="11335">Ende alle sine wapene ontrint gehende,</l>
<l>Sodat men daer geen teken an en kende;</l>
<l>Maer doch was bescut Ydier, die koninck,</l>
<l><pb n="125"/>Ende hermonteert na dien dinck.</l>
<l>Dus reden si enwech al gesconfiert;</l>
<l n="11340">Die koninck Artur niet en viert,</l>
<l>Hi en volgede na, ende jagedese daer,</l>
<l>Maer si ontvloen hem al vorwaer,</l>
<l>Entie ses koninge namen scade groet:</l>
<l>Sonder die daer bleven doet,</l>
<l n="11345">Verloren si al haer harnasch dier,</l>
<l>Dat daer verbernde an den vier</l>
<l>Sonder dat facelment van goude</l>
<l>Ende van silver, dat men gewoude.</l>
<l>Die koninck Artur hem track naer</l>
<l n="11350">Des daer vele bleef vorwaer.</l>
<l>Dus wart geindet die scoffelture;</l>
<l>Nu sult gy voert horen ter ure</l>
<l>Van Merlijns prophecien ter stede,</l>
<l>Ende van den koninck Artur mede.</l>
</div>
<div type="chapter"><head type="chapter">Van Merlijns prophecien, ende hoe hi die den koninck Artur ontbint. </head>
<l n="11355">Die historie tellet nu voert:</l>
<l>Als die koninck Artur hevet verhoert,</l>
<l>Dat die ses koninge sijn gevloen,</l>
<l>Liet hi myldelike deelen doen</l>
<l>Dat goet dat hi wan aldaer</l>
<l n="11360">By Merlijns rade, wet vorwaer,</l>
<l>Ende daernaer reet hi te Caredolwaert.</l>
<l>Doe hi daer quam, ontboet hi ter vaert</l>
<l>Waer dat hi wiste soudeniere,</l>
<l>Ende gaf hem cleder ende paerde diere</l>
<l n="11365">Ende have ende gelt derregelike</l>
<l>By Merlijns rade myldelike;</l>
<l>Ende zi zwoeren hem na dien dingen</l>
<l>Dat zi hem nembermeer af en gingen</l>
<l>Omb ene doet te stervene nu.</l>
<l n="11370">Doe Artur, die koninck, seggic iu,</l>
<l>Sine liede getogen hem hadde an,</l>
<l>In allen steden, waer hi kan,</l>
<l>Met sinen groten gichten mede</l>
<l>Ende met siner groter goedertierenhede</l>
<l n="11375">Ende met siner ontfermecheit, wet dat,</l>
<l>Dat boeck orcondet ons te meneger stat,</l>
<l>Dat hi der goedertierensten een was</l>
<l>Entie ontfermhertichste, als ict las,</l>
<l>Dien men iergen hadde vonden.</l>
<l n="11380">Hi dade vesten nu ten stonden</l>
<l>Sine borge ende stede, sonder waen;</l>
<l>Als hi dit al hadde gedaen</l>
<l>Voer hi te Logres in die poert,</l>
<l>Die nu heet Lonnen, weder ende voert,</l>
<l n="11385">Ende gaf daer lieden rente ende lant,</l>
<l>Die des waert waren, zij iu bekant.</l>
<l>Ende dit was op Onser Vrouwen dach,</l>
<l>Die in den September gelach,</l>
<l>Dat hi groet hof hilt aldaer;</l>
<l n="11390">Ende aldus beiagede hi vorwaer</l>
<l>Met vryen seggen ende dor miede</l>
<l>Datten minden al sine liede,</l>
<l>Ende datsi hem noit af en gingen;</l>
<l>Want sint gevielen so die dinge</l>
<l n="11395">Dat hi siner liede hadde te doene,</l>
<l>Ende dat si hem hielpen, als helde koene,</l>
<l>Als gy hierna wel sult verstaen.</l>
<l>Ende als hi so vele hadde gedaen,</l>
<l>Datten al sine gemene diet</l>
<l n="11400">Lief hadde, doe en liet hi niet,</l>
<l>Hi en makede selver daer metter hant</l>
<l>Twe hondert ridders die waren valiant.</l>
<l>Ende doe hi al dit hadde gedaen,</l>
<l>Ende sine borge ende stede sonder waen,</l>
<l n="11405">Wel gespiset hadde ende beset,</l>
<l>Doe nam hem Merlijn wt, dat wet,</l>
<l>Met Ulfine, die sijn raet was;</l>
<l>Doe zeide Merlijn ten koninge na das:</l>
<l>"Heer, ic wil iu leren hier ter steden</l>
<l n="11410">Ende openbaren welck zijn mine seden;</l>
<l>Here, in Nortomberlant, des zijt vroet,</l>
<l>Daer woent een helech heremite goet</l>
<l>In ener herde woester stat;</l>
<l>Entie goede man, wet dat,</l>
<l n="11415">Es mijn grote vrient ter noet,</l>
<l>Ende hi bescudde oec van der doet</l>
<l>Mine moeder"; doe telde hi al daer</l>
<l>Dat siner moeder gesciet was vorwaer,</l>
<l>Hoe mense bernen woude met vier;</l>
<l n="11420">Oec seidi hem van koninck Vertegier,</l>
<l>Hoe hine soecken dade verre</l>
<l>Omb sinen torre, des hi was erre</l>
<l>Dat hi brack dor die saken;</l>
<l>Doe zeidi hem van den tween draken,</l>
<l><pb n="126"/>11425  Daerna seidi hem van Ambrosis,</l>
<l>Die sint was geheten na dies</l>
<l>Pandragoen ombe enen drake,</l>
<l>Dat hi altoes voerde; dor die sake</l>
<l>Hiet men hem Pandragoen daerby,</l>
<l n="11430">Ende te Borgys in Berri</l>
<l>Was hem die name gegeven aldaer,</l>
<l>Ende was hy gevoedet, wet voerwaer.</l>
<l>Daerna teldi ne, hoe hi te voren zeide</l>
<l>Pandragoene ende Uter beide</l>
<l n="11435">Van Salesbire den strijt groet,</l>
<l>Daer Pandragoen in bleef doet,</l>
<l>Ende hoe dat hi wael was, in allen doene,</l>
<l>Met sinen vader Uter-Pandragoene,</l>
<l>Ende hoe hine liggen dade also wel</l>
<l n="11440">By sijnre moeder te Tintavel,</l>
<l>Ende hoe dat hine makede doer desen</l>
<l>Of hi die hertoge hadde gewesen</l>
<l>Haer man; "ende aldus, Here koninck,</l>
<l>Wordy gewonnen by desen dinck".</l>
<l n="11445">Hi zeide hem oec al openbaer,</l>
<l>Hoe Ulfijn makede die bruetlocht daer</l>
<l>Ende vrede, ende versoende daer mede</l>
<l>Des hertogen doet, aldaer ter stede;</l>
<l>Ende dat syne moeder hadde daer voren</l>
<l n="11450">Vijf dochter scone ende verkoren,</l>
<l>Entie drie die hertoge wan,</l>
<l>Entie twe waren van haren iersten man</l>
<l>Die koninck Loth heefter ene van des</l>
<l>Ende dander hevet die koninck Ventres.</l>
<l n="11455">Die derde hevet die koninck Oriens,</l>
<l>Die vierde hevet die koninck Brandens,</l>
<l>Die vader was van Anguisant met;</l>
<l>Die vijfte suster wonet, dat wet,</l>
<l>In enen cloester in ener prayerien,</l>
<l n="11460">Daer soe geleert heeft van astronomien;</l>
<l>Entes koninck Loths wijf hevet sone v,</l>
<l>Den enen wan hi an haren live</l>
<l>"An uwer suster, te Lonnen ter stede,</l>
<l>Doe gy sciltknape waret mede;</l>
<l n="11465">Entie outste van desen viven es</l>
<l>Gawijn geheten, sijt seker des,</l>
<l>Ende hi sal oec die getrouweste wesen,</l>
<l>Die oit gehoren wart vor desen</l>
<l>Sinen here, entie beste in allen sinnen</l>
<l n="11470">Ende dien gy meest sult minnen;</l>
<l>Want hi sal iu hogen ende eren overal,</l>
<l>Also lange als hi leven sal,</l>
<l>Want hi sal sijn, zij iu bekant,</l>
<l>Die iu sal winnen doen iu lant</l>
<l n="11475">En al uwe barone, dat seggic iu,</l>
<l>Want by der ontsienesse, wetet nu,</l>
<l>Van iu ende van hem, heb ick vernomen,</l>
<l>Suldy uwer stucken al boven komen,</l>
<l>Ende by sulken broeder, dien hi hevet [nu].</l>
<l n="11480">Die koninck Oriens, seggic iu,</l>
<l>Hevet enen sone, die scone es seer,</l>
<l>Ende es Ywen geheten, Heer,</l>
<l>Ende hi sal trecken van dogeden dan</l>
<l>Na Gawine, sinen neve, voertan;</l>
<l n="11485">Entie koninck Ventres hevet een kint,</l>
<l>Dat Galescins hetet, als men vint;</l>
<l>Dese sullen iu dienen tot in haer doet,</l>
<l>Gy zultse maken ridders groet</l>
<l>Selver metterhant; daerna dan</l>
<l n="11490">Sullensi menegen edelen man,</l>
<l>Overmiddes haer geselscap, na desen</l>
<l>Iu onderdanich doen wesen,</l>
<l>Ende omb iu grote vromechede,</l>
<l>Sullensi iu alle dienen mede.</l>
<l n="11495">Oec bander side, over die zee,</l>
<l>In clene Bertaengen, min no mee,</l>
<l>Wonen twe koninge, die gebroeder zijn,</l>
<l>Ende hebben te wive twe gesuster fijn;</l>
<l>Dese twe koninge sijn iu man,</l>
<l n="11500">Entie outste heet die koninck Ban</l>
<l>Ende es van Bonewick, sijt seker des;</l>
<l>Die ander heet koninck Bohort van Gannes.</l>
<l>Dese twe koninge sullen na desen</l>
<l>Kinder hebben, die sullen wesen</l>
<l n="11505">Some van desen der besten een</l>
<l>Dien die sonne oit besceen;</l>
<l>Dese twe gebroeder, verstaet my wel,</l>
<l>Hebben enen gebure quaet ende fel,</l>
<l>Die van den lande van Deserte es,</l>
<l n="11510">Ende grote scade sal doen na des,</l>
<l>Maer hi en kanse noch niet bedwingen,</l>
<l>Des hi droevech es ombe die dinge,</l>
<l>Want die gebroeder sijn so goet</l>
<l>Ende so getrouwe in haren moet,</l>
<l><pb n="127"/>11515  Dat men in al der werlt niet en vonde</l>
<l>Beter no getrouwer ter stonde;</l>
<l>"Dese wil ick", zeide Merlijn, "Heer,</l>
<l>Dat gy te hove ontbiedet nu meer,</l>
<l>Datsi komen te Lonnen nu binnen,</l>
<l n="11520">Want gy begeertse sien ende kinnen,</l>
<l>Ende doetse tAlrehelegen misse wesen</l>
<l>Te Lonnen; ende voert na desen,</l>
<l>Suldy ontbieden oec daernaer</l>
<l>Alle van desen lande daer,</l>
<l n="11525">Die iu onderdanich willen zijn nu,</l>
<l>Datsi hier komen tot iu;</l>
<l>Hier sal sulck ombe doget komen,</l>
<l>Ende sulck ombe quaet van hem some,</l>
<l>Maer die koninck Bohort entie koninck Ban,</l>
<l n="11530">Dese twe goede getrouwe man,</l>
<l>Sullen komen ombe getrouwechede;</l>
<l>Maket iu dan bekant daermede</l>
<l>Ende gevet hem mildeleke iu goet, Heer,</l>
<l>Ende biedet hem uwen dienst seer,</l>
<l n="11535">Dan zullensi iu manscap doen na des;</l>
<l>Ende als iu hof gesceden es,</l>
<l>So doet hem verstaen daernare,</l>
<l>Dat gy te Karmelike wilt varen</l>
<l>Toten koninge Leodeganne nu,</l>
<l n="11540">Ende biddet hem datsi varen met iu;</l>
<l>Si zijn getrouwe stoute baroene,</l>
<l>Gy sult haer hebben wael te doene,</l>
<l>Eer gy wederkeert van daer;</l>
<l>Ende als gy gekeert zijt, daernaer</l>
<l n="11545">Sult gy haer hier te doene hebben meer,</l>
<l>Dan gy te voren dadet oit eer,</l>
<l>Want die baroene van desen rike</l>
<l>Sullen willen calengieren gemeenlike</l>
<l>Dat lant, dat gy daerin zult komen niet;</l>
<l n="11550">Maer zi en zullen iu geen verdriet</l>
<l>Kunnen gedoen no gescaden mere,</l>
<l>Want dese twe koninge zullen dat weren</l>
<l>Ende vromeleke helpen iu.</l>
<l>Oec wil ick dat gy wetet nu,</l>
<l n="11555">Dat die seden nu zijn van my</l>
<l>Dat ick in bosschen geerne zy;</l>
<l>Dit komt my van naturen an,</l>
<l>Van den vader die my wan;</l>
<l>Want hi en achtede gene geselscap des</l>
<l n="11560">Thebbene die met Gode wael es;</l>
<l>Maer dor sinen wille ben ick daer niet nochtan</l>
<l>Also gerne als ombe Blasise dan,</l>
<l>Die een herde goet man es</l>
<l>Oec moechdy seker sijn des,</l>
<l n="11565">Dat gy altoes sult hebben my,</l>
<l>Welke tijt dats iu te doene sy,</l>
<l>Ic sal iu altoes sijn bereit;</l>
<l>Oec zuldy my dickewile zien gedweet</l>
<l>In ener ander gedane dan ick ben nu,</l>
<l n="11570">Ende dat zal sijn waerombe zeggic iu:</l>
<l>Ick en wil niet, dat my die liede al</l>
<l>Kinnen als ick iu spreken sal.</l>
<l>Oec wil ick dat gy my zweret hier</l>
<l>Ten Helegen, als een koninck fier,</l>
<l n="11575">Dat gy nembermeer segget dinck voert</l>
<l>Die gy in hemelecheden van my hoert;</l>
<l>Ende sechdy dat oec vorwaert iet,</l>
<l>Gy zult daeraf hebben verdriet".</l>
<l>Die koninck zwoer hem also houde,</l>
<l n="11580">Dat hy gene dinge doen en woude</l>
<l>Die hem letten zouden of deren</l>
<l>Of die hem iergen tegen weren;</l>
<l>Ende Merlijn geloefde hem sine vrientscap daer,</l>
<l>Ende dat hy embermeer daernaer,</l>
<l n="11585">Dienen hem soude sonder wanck,</l>
<l>Sodat si hem des souden weten danck.</l>
<l>Dus wart die vrientscap daer gestade</l>
<l>Beide van helpe ende van rade.</l>
<l>                Men dreef blyscap groet nadat</l>
<l n="11590">Te Lonnen in der goeder stat</l>
<l>Ombe haren niewen koninck, dor das</l>
<l>Dat hi milde ende goet was;</l>
<l>Want si zeiden alle voertan</l>
<l>Si en zagen noit so goeden man;</l>
<l n="11595">Ende dit was waer zekerlike,</l>
<l>Hi was die beste van aertrike</l>
<l>Entie koenste entie mildeste mede.</l>
<l>Doe daden die borger van der stede daer;</l>
<l>Ene quinteine rechten daernaer,</l>
<l n="11600">Daer die niewe ridders op bordeerden</l>
<l>Die feeste duerde achte dage, zeggic iu.</l>
<l>Die koninck bleef daer liggende nu</l>
<l>Ende bereide hem, daer ter stede</l>
<l>Sinen hof te houdene, ende oec mede</l>
<l><pb n="128"/>11605  Enwech te varene na siner feeste.</l>
<l>Hi ontboet daer minste ende meeste,</l>
<l>Die lant ochte goet hilden saen,</l>
<l>Dat zijt van hem quamen ontfaen.</l>
<l>Zulke quamen daer ende zulke niet;</l>
<l n="11610">Die daer niet en quamen die koninck onthiet,</l>
<l>Dat zy dat beteren zouden mede,</l>
<l>Alse hi des tijt hadde ende stede.</l>
<l>Doe sende die koninck Artur Bretelle</l>
<l>TUlfine met sinen geselle,</l>
<l n="11615">Datsi voeren ombe den koninck Ban</l>
<l>Ende ombe den koninck Bohort voertan.</l>
<l>Hi ontboet hem, dor siner mynnen</l>
<l>Datsi quamen te Lonnen binnen</l>
<l>Te sinen hove in Alrehelegen dage.</l>
<l n="11620">Ende Ulfijn ende Bretel, sonder sage,</l>
<l>Voeren zi daer heen saen na desen,</l>
<l>Want si hadden daer dicke gewesen,</l>
<l>Ende hem gedient ende lieve gedaen</l>
<l>By Uter-Pandragoens tyden, sonder waen:</l>
<l n="11625">Zi trocken over die zee ende quamen daer</l>
<l>In clene Bertanien thant daernaer,</l>
<l>Ende si voeren dor dat lant van Deserre daerby</l>
<l>Dat nu heet Borges in Berri.</l>
<l>Tien tyden woude die koninck Claudas</l>
<l n="11630">An hem dragen, sijt seker das,</l>
<l>Enen casteel, die was koninck Bans</l>
<l>Dien hi vesten dade tehants</l>
<l>Dor des koninck Claudas wille.</l>
<l>Elck woude seggen, lude ende stille,</l>
<l n="11635">Dat hi opten sinen stonde daer,</l>
<l>Ende hieraf quam een orloch zwaer,</l>
<l>Ende ombe wat verbode dat Claudas dede.</l>
<l>So en liet die koninck Ban ter stede</l>
<l>Den casteel niet te vestene entwint,</l>
<l n="11640">Des hem Claudas sere toernede sint;</l>
<l>Ende hierombe orlochden si beide daer</l>
<l>Also lange alsi leveden vorwaer.</l>
<l>Niet lang daernaer voer Claudas thant</l>
<l>Sonder ontseggen in koninck Bans lant,</l>
<l n="11645">Daer hi ane sere mesdede,</l>
<l>Ende dade hem oec grote scade mede</l>
<l>Van rove, dat hi nam in den lande,</l>
<l>Ende dorpe, die hi hem verbrande,</l>
<l>Ende sloech vele liede doet ter stede</l>
<l n="11650">Ende was sonder ontfermechede;</l>
<l>Maer an den castele, dien die koninck Ban</l>
<l>Vesten dade, daer en quam hi niet an;</l>
<l>Want hi en konder gene scade gedoen,</l>
<l>Daer lagen oppe stoute baroen</l>
<l n="11655">Met selfscoten ende met gescutte;</l>
<l>Ende al dat ten storme was nutte,</l>
<l>Hadde daer die koninck Ban opgedaen;</l>
<l>Daer was een goet man op, sonder waen,</l>
<l>Ende een getrouwe, die drossate was</l>
<l n="11660">Van al der borch, sijt seker das;</l>
<l>Graciaen hiet die goede man,</l>
<l>Hem hief een kint die koninck Ban,</l>
<l>Sodat hi sijn gevader es,</l>
<l>Ende dat kint hiet men Bannes,</l>
<l n="11665">Ombe [dat] die koninck Ban sijn peter was.</l>
<l>Sint gevil, zijt seker das,</l>
<l>Dat dit kint, doe hi wart groet,</l>
<l>Was een stout ridder ende een goet,</l>
<l>Ende dade met siner vromechede,</l>
<l n="11670">Dat hi bekant wart in meneger stede,</l>
<l>Daer dat boeck af zeggen zal hiernaer</l>
<l>Gelijck dat hem gesciede vorwaer.</l>
<l>Ic swige nu hier voert van desen</l>
<l>Ende sal van koninck Banne lesen.</l>
</div>
<div type="chapter"><head type="chapter">Van Merlijns prophecien, die hi den koninck Artur ontbint. </head>
<l n="11675">Die aventuer zegget nu voert:</l>
<l>Als die koninck Ban hevet verhoert</l>
<l>Die grote scade ende scande,</l>
<l>Dat Claudas dade in sinen lande,</l>
<l>Sonder ontseggen, des was hi erre</l>
<l n="11680">Ende ontboet sine liede na ende verre,</l>
<l>Ende quam an Claudas nu ten tyden,</l>
<l>Daer hi waende hemelick lyden,</l>
<l>Ende bestreet hem met moede groet;</l>
<l>In den vergaderen bleef menech doet.</l>
<l n="11685">Daer wart doen een vreselick strijt,</l>
<l>Die geduerde ene lange tijt,</l>
<l>Maer in dat inde bleef Claudas, dat wet,</l>
<l>Gesconfiert, ende sine liede met,</l>
<l>Want daer sloech doet so menech man</l>
<l n="11690">Selver metter hant die koninck Ban,</l>
<l><pb n="129"/>Datsi daer lagen met hopen groet.</l>
<l>Doe moeste vlien dor die noet</l>
<l>Selver die koninck Claudas,</l>
<l>Ende moeste daer laten sijn harnas,</l>
<l n="11695">Ende sine roef, entie gevane</l>
<l>Moesti daer laten voertane.</l>
<l>Oec was daer getogen bander syden</l>
<l>Die koninck Bohort in dien tyden</l>
<l>In des koninck Claudas lant</l>
<l n="11700">Ende haddet verstoert ende verbrant,</l>
<l>Ende vinck die hi konde nu</l>
<l>Ende verdiervet so sere, zeggic iu,</l>
<l>Dat men binnen vijftien mylen</l>
<l>Hues en hadde vonden ter wijlen,</l>
<l n="11705">Daer men inne mochte sculen met</l>
<l>Dat en waer in kerken, dat wet.</l>
<l>Dus was die koninck Claudas so mat,</l>
<l>Ende so sere verermet ombe dat,</l>
<l>Dat hy in langen tyden daerna</l>
<l n="11710">En dorste orlogen, als ict versta</l>
<l>Op haer negeen, sij iu bekant.</l>
<l>Die boden, die Artur hadde gesant</l>
<l>Ten koninck Banne ende koninck Bohoert,</l>
<l>Daer gy hier voraf hebbet gehoert,</l>
<l n="11715">Hem hadde nu groet wonder das,</l>
<l>Dat dit lant so woeste was,</l>
<l>Ende waeraf dit gesciet nu waer.</l>
<l>Sy reden doen daer zo naer,</l>
<l>Datsi quamen te Trebes,</l>
<l n="11720">Dat een sterck casteel es;</l>
<l>Dit was die casteel, daerombe began</l>
<l>Ierstwerf dat orloge tegen koninck Ban.</l>
<l>Dese casteel was sterck ende hoge mede;</l>
<l>Eleine, die koninginne ter stede,</l>
<l n="11725">Was daerinne op dese stont nu,</l>
<l>Die scone ende groet was, seggic iu.</l>
<l>Die scoenste, die men vant twaren,</l>
<l>Ende ionck alse van vijftien iaren,</l>
<l>Ende was niet lanck geleden dan</l>
<l n="11730">Datse te wive nam die koninck Ban;</l>
<l>Ende Bohort, zijn broeder, wet dat,</l>
<l>Hadde onlange oec zijn wijf gehat,</l>
<l>Die ionger was dan Eleyne,</l>
<l>Ende dese vrouwe hiet Eveine.</l>
<l n="11735">Ende Ulfijn ende Bretel nu quamen</l>
<l>Te Trebes, ende vrageden daer te samen</l>
<l>Na den koninge; doe seide men hem ter steden,</l>
<l>Dat hi tenen parlemente waer gereden</l>
<l>Tote Bonewick, daer zijn broeder es,</l>
<l n="11740">Die koninck Bohort, zijt zeker des,</l>
<l>Diene ontboden hevet daer;</l>
<l>Doe namen die boden orlof vorwaer</l>
<l>An Eleinen, der koninginnen;</l>
<l>Si sceden van haer met goeder minnen.</l>
<l n="11745">Doe voeren zi enwech daernaer</l>
<l>Al gewapent, wet vorwaer,</l>
<l>Want daer zi moesten varen</l>
<l>En was niet seker nu, twaren,</l>
<l>Daer zijn vele rovers inne, God weet,</l>
<l n="11750">Dus was daer te wanderne wreet,</l>
<l>Nochtan souder daer meer zijn,</l>
<l>En daden dese twe koninge fijn,</l>
<l>Die koninck Ban entie co. Bohoert.</l>
<l>Dus reden dese boden voert</l>
<l n="11755">Ontrint wael vijftien mylen;</l>
<l>Daer gemoeten si terselver wylen</l>
<l>Seven ridders, al zonder sparen,</l>
<l>Die van Claudas' geselscap waren,</l>
<l>Entie te Deserte in der stede</l>
<l n="11760">Lagen, ende wt ende in voeren mede,</l>
<l>Ende plagen te bespiene aldaer</l>
<l>Die opten wege voeren daernaer,</l>
<l>Ende namen datsi hadden te hant;</l>
<l>Maer nu was so verwoestet dat lant,</l>
<l n="11765">Datsi vonden te nemene niet,</l>
<l>Want die dorpliede, als men daer siet,</l>
<l>Waren in die stede getogen</l>
<l>Met al den goede, dat si mogen;</l>
<l>Ende als die seven ridders vernamen</l>
<l n="11770">Die boden, die daer gereden quamen,</l>
<l>Doe zeide die ene ten ander waert:</l>
<l>"Siet ginder twe scone paert,</l>
<l>Die gene twe ridders ryden,</l>
<l>Latewy se hier ons dus ontglyden,</l>
<l n="11775">Dat waer ons allen grote scande,</l>
<l>Si en zijn oec niet wt desen lande,</l>
<l>Want si en voeren der wapene niet,</l>
<l>Die men hier te dragene pliet".</l>
<l>Doe zeide die ene: "dat duncket my</l>
<l><pb n="130"/>11780  Goede liede, rike ende vry,</l>
<l>Want zi zijn wel te harnas,</l>
<l>Want haer orse zijn goet ende ras,</l>
<l>Si hebben met enen goeden heer gewesen".</l>
<l>Die ander seide: "wat raket ons van desen.</l>
<l n="11785">Varewy tot hem ende nemen daer saen</l>
<l>Haer paerde ende laetse te voete gaen".</l>
<l>Doe liet [hi] daer een lopen wt,</l>
<l>Ende makede met roepen groet geluet</l>
<l>Ende zeide: "gy heren, hoert! hoert!</l>
<l n="11790">Hout al stille ende ridet niet voert,</l>
<l>Sijt gy nu metten koninck Ban</l>
<l>Gy liet hier iu leven dan,</l>
<l>Of zijt gy metten koninck Bohort nu;</l>
<l>Maer zijt gy metten koninck Claudas nu,</l>
<l n="11795">Sone doewy iu gene scade,</l>
<l>Want wy hoeden hier die pade</l>
<l>Enten wech, ende ombedat moety</l>
<l>Tolle geven mynen gesellen ende my</l>
<l>Ende wet wel: gy selt vertollen ter stede</l>
<l n="11800">Iuwe orse ende uwe wapene mede,</l>
<l>Ende te voet dan hene gaen;</l>
<l>Daer moechdy des hiermede af staen;</l>
<l>Dat wy iu niet en doden mede</l>
<l>Ofte vaen alhier ter stede;</l>
<l n="11805">Maer gy dunckt ons goede liede wesen.</l>
<l>Dat wy iu quite laten mettesen".</l>
<l>Alse Ulfijn dengenen roepen hoerde,</l>
<l>Keerde hine ombe metten woerde,</l>
<l>Ende sach waer degene themwaert reet.</l>
<l n="11810">Doe antworde hi hem wel gereet:</l>
<l>"Heer, heer! zijt met gemake,</l>
<l>Gy komet noch tyde genoech omb die sake</l>
<l>Ick en weet niet wie gy zijt, God weet,</l>
<l>Maer gy zijt van talen wael wreet,</l>
<l n="11815">Entie ridder moet oevele varen</l>
<l>Die ander ridder roept nare</l>
<l>Omb tolle te nemen; want hi en es</l>
<l>Gene tolle sculdech, zijt zeker des;</l>
<l>Ende wetet wel, dat ic noit tolle en gaf</l>
<l n="11820">Ende en geve iu oec niet een kaf</l>
<l>Om genen man, dien ick noch zie,</l>
<l>So lange als ick hebbe by my</l>
<l>Mijn goede zwaert; maer ick wane dat gy</l>
<l>Ons proeven wilt, of wy daerby</l>
<l n="11825">Onse wapene zullen wtdoen nu,</l>
<l>Ende onse paerde dus geven iu</l>
<l>Ombe iu dregen ende ombe iu tale;</l>
<l>Gy en doet niet anders, duncket my wale,</l>
<l>Want my duncket, gy en zijt geen man</l>
<l n="17830">Die strides begert, maer nochtan</l>
<l>Sonder striden ende grote pine</l>
<l>En zuldy niet hebben onse wapine</l>
<l>Noch onse ors, dat zeggic iu,</l>
<l>Al roepdy zo vreselick op ons nu,</l>
<l n="11835">Gy zult den wasdom van uwer muten</l>
<l>In ene hellinckborse sluten,</l>
<l>Want mijn geselle segget hier nu,</l>
<l>Eer hi tolle sal geven iu,</l>
<l>Hem waer liever waer hi blint;</l>
<l n="11840">Entie oec sulken ridder mint</l>
<l>Die nu tolle eyschet ridders vry,</l>
<l>Verschoven so moet werden hi;</l>
<l>Ende kendick iu, ic en minde in nemmermeer</l>
<l>Ende gy hebbet oec gedaen, by Onsen Heer,</l>
<l n="11845">Grote gecheit nu ter tijt;</l>
<l>Ondanck hebdy, wie gy zijt,</l>
<l>Dat gy ridder zijt ende tolle wilt nemen,</l>
<l>Dit zoude negenen ridder temen".</l>
<l>Doe Bretel hoerde dese woerde.</l>
<l n="11850">Die Ulfijn hem daer antwoerde,</l>
<l>Loech hi sere ende hadde spel,</l>
<l>Ende oec bequam hem dat herde wel;</l>
<l>Entie ander riep: "tuwen groten lede</l>
<l>Hebdy dit nu gesecht ter stede,</l>
<l n="11855">Want gy zult daerombe, tuwen ombaten,</l>
<l>Beide iu hovede te pande laten".</l>
<l>Alse Ulfijn sach, dat hi hem nakede,</l>
<l>Ic zegget iu dat hi hem oec makede</l>
<l>Gereet te stride, zij iu bekant:</l>
<l n="11860">Hi nam zijn speer in die hant,</l>
<l>Ende nam den scilt ende deckeden daer,</l>
<l>Hi nam dat ors metten sporen daernaer,</l>
<l>Dat hem die spere dorwoet</l>
<l>Doer die rechter zide enen voet,</l>
<l n="11865">Entie ridder vil ter aerde</l>
<l>In ommacht neder van den paerde,</l>
<l>Ende Ulfijn track zijn speer daerwt,</l>
<l>Ende zeide ten ridder overluet:</l>
<l>"Nu hoert dese martsen wel</l>
<l><pb n="131"/>11870  Wildy van tolle nu iet meer el,</l>
<l>Dat zegget my eer ick hene ride;</l>
<l>Ende wildy oec meer nu ten tyden</l>
<l>Van tollen hebben hier van my,</l>
<l>Ic sal dat gerne geven dy,</l>
<l n="11875">Of wiltu my quyte scelden nu,</l>
<l>Berade dy, of ic ontride iu;</l>
<l>Maer gy zwiget so stille nu ter tijt,</l>
<l>Ic wane gy wale betalet sijt,</l>
<l>Na draget dese tolle in Claudas' hof,</l>
<l n="11880">Hi sal hem sere beloven daerof,</l>
<l>Ende hi sal wesen daerombe iu vrient</l>
<l>Want gy hebten nu wel gedient".</l>
<l>Na deser tale voer Ulfijn</l>
<l>Enwech na den geselle sijn,</l>
<l n="11885">Die deze ioeste al hevet gesien,</l>
<l>Ende pryseden in sinen herte van dien</l>
<l>Doe reden si beide henen nadas</l>
<l>Haerre straten al haren pas,</l>
<l>Entie zes ridder waren droevech ombedat</l>
<l n="11890">Dat haer geselle lach so plat</l>
<l>Opter aerden also gesteken;</l>
<l>Zi zwoeren alle si woudent wreken.</l>
<l>Doe sloecher twe met sporen na</l>
<l>Wt haren gesellen, als ic versta,</l>
<l n="11895">Wat haer paerde konden geloepen,</l>
<l>Ende begonsten sere roepen</l>
<l>Optie ander, die vorreden,</l>
<l>Ende dregeden hem sere ter steden.</l>
<l>Alse dit die twe ridders hebben gehoert,</l>
<l n="11900">Keerden si weder haer orse voert,</l>
<l>Ende rechten haer spere mede;</l>
<l>Ende Bretel hilt sijn speer ter stede</l>
<l>Al luttel hoge, dat zeggic iu,</l>
<l>Ende reet opten enen so zere nu,</l>
<l n="11905">Ende stacken metten spere soe</l>
<l>Boven den scilt optie kele doe,</l>
<l>Dat die halsberch scoerde daernaer,</l>
<l>Entie speer ginck hem daer</l>
<l>Dor die kele b ander side.</l>
<l n="11910">Die gene vil neder herde onblide</l>
<l>Van den orse optie aerde gestrecket</l>
<l>Ende was herde onsachte gewecket;</l>
<l>Ende Ulfijn gerakede den sinen soe,</l>
<l>Dat hine dor die borst stac doe,</l>
<l n="11915">Dat sijn speer bander syde</l>
<l>Metten houte quam ten tyde,</l>
<l>Ombedat dat yzer so scerp was.</l>
<l>Doe vil hi ter aerden nadas</l>
<l>Van den orse gewondet ter stede,</l>
<l n="11920">Ende metten hovede nederwaert mede.</l>
<l>Doe reet enwech Ulfijn ende Bretel</l>
<l>Al haren wech, dat wetic wel,</l>
<l>Ende lieten die ridder liggen daer.</l>
<l>Si voeren scimpende sonder vaer,</l>
<l n="11925">Ende en haesten hem niet seer.</l>
<l>Nu hadden die ander scade meer,</l>
<l>Entie vier gesellen die daer bleven,</l>
<l>Ick zegget iu datsi rouwe dreven,</l>
<l>Ende waren erre ende herde droeve;</l>
<l n="11930">Si en sagen niet wel haer behoeve,</l>
<l>Si zwoeren zi wouden dat wreken nu,</l>
<l>"Blevet ongewroken, zeggic in,</l>
<l>Wy en kregen des nembermeer ere".</l>
<l>Doe nam haerre twe daer elc zijn spere,</l>
<l n="11935">Ende reden doe ten andren waert</l>
<l>Wat gelopen mochte haer paert,</l>
<l>Ende riepen van verre daer:</l>
<l>"Gy moet hier nu betalen, twaer,</l>
<l>Ende gy zult bekopen, seggewy iu,</l>
<l n="11940">Dat gy onse gesellen nu</l>
<l>Gewondet hebbet ende afgesteken.</l>
<l>Als Ulfijn dit hoerde, begonste hi queken</l>
<l>Sijn speer ende keerde hem daer;</l>
<l>Ende Bretel, sijn geselle, daernaer</l>
<l n="11945">Keerde hem oec met snelre vaert,</l>
<l>Wat gelopen mochte sijn paert;</l>
<l>Si reden optie ander alsoe,</l>
<l>Dat haer scilde braken doe,</l>
<l>Ende dattie yser dorwoeden</l>
<l n="11950">Ende optie halsberge wederstoeden;</l>
<l>Maer si moesten die sadele rumen</l>
<l>Ende van den orse neder tumen;</l>
<l>Maer si braken beide haer speren wel</l>
<l>Op Ulfine ende op Bretel,</l>
<l n="11955">Entie ene brack die arm ter stede,</l>
<l>Entie ander den scinkel mede.</l>
<l>Echt reden si haren pas</l>
<l>Tharen wegewaert na das</l>
<l>Met gemake te Bonewickwaert.</l>
<l><pb n="132"/>11960  Nu waren die ander sere vervaert,</l>
<l>Die daer bleven en was maer twe</l>
<l>Nochtan zeidensi, datsi nembermee</l>
<l>Blyde en waren, zi en zoudense wreken</l>
<l>Diegene die af waren gesteken,</l>
<l n="11965">Ende some doet ende some gewont.</l>
<l>Si gereden hem terstont</l>
<l>Ende namen die speer in die hant,</l>
<l>Ende quamen sere na hem gerant,</l>
<l>Ende riepen van verre sere daer.</l>
<l n="11970">Die boden gelieten hem daernaer</l>
<l>Of zijs niet en hoerden, ende reden nu</l>
<l>An enen dal, dat zeggic iu,</l>
<l>Alsof si des niet wouden ontbeiden;</l>
<l>Die ander riepen sere ende zeiden:</l>
<l n="11975">"Gy scalke quaet ende oec fel,</l>
<l>Onse gesellen werden gewroken snel,</l>
<l>Gy latet hier dat lijf nu ten tyden,</l>
<l>Gy en moget ons niet ontryden;</l>
<l>Blode scalke, nu keert iu!"</l>
<l n="11980">Doe antworde hem Bretel nu:</l>
<l>"Al zijn wy blode, nochtan zuldy</l>
<l>Ons hier proeven eer dat gy</l>
<l>Van hier ons zult ontryden".</l>
<l>Doe keerdensi haer orse beide ten tyden,</l>
<l n="11985">Ende reden met speren derwaert;</l>
<l>Bretel reet vor met sterker vaert,</l>
<l>Op dengene, die vor was daer,</l>
<l>Ende Ulfijn reet opten ander daernaer</l>
<l>Die van der talen loech ende was blide,</l>
<l n="11990">Die zijn geselle gesecht hadde ten tyde.</l>
<l>Ende gene ridders braken beide</l>
<l>Hare speer, daer ic nu af zeide,</l>
<l>Op Ulfine ende op Bretel;</l>
<l>Maer zi gerakedense weder so wel.</l>
<l n="11995">Datsise staken terselver ure</l>
<l>Metten speren ten scouderen duere,</l>
<l>Dat men dat yser sach bander syde;</l>
<l>Si vielen van den orsen onblyde.</l>
<l>Doe zeide Bretel dese woert:</l>
<l n="12000">"Gy Heren, dese tolle die iu toe hoert,</l>
<l>Hebben wyne iu noch niet betaelt,</l>
<l>Dat es goet, dat gy uwe gesellen haelt,</l>
<l>Ende vraget of si des hebben haer deel;</l>
<l>Gy hebbet dat uwe nu geheel,</l>
<l n="12005">Ende wildy des meer, wy geven dat iu,</l>
<l>Wy en willen niet, dat gy nu</l>
<l>Ons beclaget over uwe tolle,</l>
<l>Wy en geven iu die borsen volle,</l>
<l>Dat gyse niet kont hene bringen".</l>
<l n="12010">Ulfijn loech van desen dingen,</l>
<l>Dat hy wel na gevallen was</l>
<l>Van sinen paerde, ende na das</l>
<l>Reden si haerre straten daer;</l>
<l>So redensi datsi daernaer</l>
<l n="12015">Te Bonewick quamen tenstonden,</l>
<l>Daersi herde vele liede vonden;</l>
<l>Si reden vaste ter borch waert.</l>
<l>Doe zi daer quamen beten si ter vaert</l>
<l>Ende gaven haer paerde thoudene daer naer</l>
<l n="12020">Enen sciltknechte, dien zi daer</l>
<l>Brachten met hem sonder meer;</l>
<l>Si daden haer helme of oec eer</l>
<l>Ende haer swaert ende scilde also wael,</l>
<l>Eer zi gingen in die sael;</l>
<l n="12025">Ende doe zi in die zael quamen,</l>
<l>Vrageden si ombe die koninge te samen</l>
<l>Van Bonewick ende van Gannes,</l>
<l>Ende mense hem wisede na des.</l>
<l>Des waren si blide, wet vorwaer,</l>
<l n="12030">Ombedatsise te samen vonden daer,</l>
<l>Ende beiden datsi wt zouden komen.</l>
<l>Dit hevet daer een ridder vernomen,</l>
<l>Die een herde wijs man was</l>
<l>Ende goet ende hoge, zijt zeker das,</l>
<l n="12035">Ende hiet Lionse van Parne mede;</l>
<l>Hi brachte met hem daer ter stede</l>
<l>Enen wysen ridder, hiet Pharien;</l>
<l>Dese quamen die boden besien</l>
<l>Ende vrageden hem wanen zi waren;</l>
<l n="12040">Die boden antworden hem daer nare:</l>
<l>"Gy Heren, gy zult weten saen,</l>
<l>Alse wy onse boetscap hebben gedaen</l>
<l>An dese twe koninge fier".</l>
<l>Si begonsten se te merken hier</l>
<l n="12045">Ende bekendense. Doe makedensi</l>
<l>Grote feeste, ic zegget iu wi:</l>
<l>Si haddense van langen dagen bekint,</l>
<l>Entie een den ander sere gemynt.</l>
<l>Doe zise sere hadden aldaer</l>
<l><pb n="133"/>12050  Wael ontfangen, doe vrageden si daernaer.</l>
<l>Ofsi die twe koninge gerne spraken?</l>
<l>Doe zeidensi waerombe "ende ombe die saken</l>
<l>Zijn wy komen hier in dat lant".</l>
<l>Doe namen si se beide by der hant,</l>
<l n="12055">Ende leidense in die kamer daernare</l>
<l>Daer die koninge beide inne waren;</l>
<l>Ende alsse die koninge hadde vernomen,</l>
<l>Zijn zi beide jegen hem gekomen;</l>
<l>Want zi wisten wel te voren,</l>
<l n="12060">Datsi nyemaer souden horen;</l>
<l>Ende Leontes zeide oec den koninge nu</l>
<l>Wie zi waren, dat zeggic iu,</l>
<l>Ende datsi se spreken zouden.</l>
<l>Doe si dit hoerden, also houde</l>
<l n="12065">Liepensi tot hem daernaer,</l>
<l>Ende namen se in hoer arme daer,</l>
<l>Ende hietense welkomen wesen;</l>
<l>Si daden se sitten gaen na desen</l>
<l>Op ene coetse by hem, sonder waen,</l>
<l n="12070">Ende vrageden na hare boetscap saen,</l>
<l>Daer si nu ombe sijn komen bloet,</l>
<l>"Want ten es niet sonder orber groet</l>
<l>Dat gy hier ombe komen zijt".</l>
<l>Doe vrageden voert ter tijt</l>
<l n="12075">Die twe koninge, of die Bertoene</l>
<l>Niet en hebben noch na haren doene</l>
<l>Enegen koninck tharen wille;</l>
<l>Wantsi wisten wael, lude ende stille,</l>
<l>Van den zwaerde, dat stac opten steen</l>
<l n="12080">Entie dat wttrac overeen</l>
<l>Dat hi haer koninck soude wesen.</l>
<l>Doe zeidensi hem na desen</l>
<l>Van beginne alle die dinge,</l>
<l>Hoe dat die zes koninge</l>
<l n="12085">Hen zetten iegen Artur mede,</l>
<l>Ende dat wonder dat Merlijn dede,</l>
<l>Entie grote vromecheit, sonder waen,</l>
<l>Die Artur selve hadde gedaen.</l>
<l>Doe zeidensi haer boetscap daernaer</l>
<l n="12090">Dat die koninck Artur openbaer</l>
<l>Ombe hem hevet gesent nu:</l>
<l>"By Merlijns rade, zeggewy iu,</l>
<l>Dat gy te sinen hove zult komen,</l>
<l>Want dat sal iu sere vromen;</l>
<l n="12095">Hi wil iu spreken ombe orber groet.</l>
<l>Nu nemet te samen uwe genoet</l>
<l>Ende laet ons uwe antworde weten saen;</l>
<l>Want gy en moget niet letten, sonder waen;</l>
<l>Die tijt es kort, des seker zijt".</l>
<l n="12100">Die koninge antworden doe ter tijt:</l>
<l>"Wy hebben orloge gehat groet,</l>
<l>Dat ons die koninck Claudas doet,</l>
<l>Ende wy hebben anxst, varewy met iu,</l>
<l>Dat die koninck Claudas zoude nu</l>
<l n="12105">In onse lant trecken daer nare</l>
<l>Wisti dat wy hier niet en waren,</l>
<l>Ende zoude ons grote scade doen dan".</l>
<l>Die boden zeiden: "by Sinte Johan,</l>
<l>Merlijn ontbiedet iu, ontsiet iu niet,</l>
<l n="12110">Dat iu nembermeer scade gesciet,</l>
<l>Also lange als gy in den dienste zijt</l>
<l>Des koninck Arturs nu ter tijt".</l>
<l>Alse dit die twe koninge hoerden,</l>
<l>Hadde hem wonder van den woerden,</l>
<l n="12115">Dat Merlijn zoude weten alle die dinge,</l>
<l>Die zouden gescien sonderlinge;</l>
<l>Ende op dese vorwaerde loveden si daer</l>
<l>Opten derden dach te treckene naer.</l>
<l>Die boden dankeden hem sere nu.</l>
<l n="12120">Men dade se ontwapenen, zeggic iu,</l>
<l>Ende haer orse oec wel te gemake.</l>
<l>Die koninck Ban sprac na der saken,</l>
<l>Hi en woude niet, dat zi iergen waren,</l>
<l>Ter herberge dan met hem, twaren;</l>
<l n="12125">Haer wapene ende haer scilde beide</l>
<l>Waren sere besien ter stede;</l>
<l>Ende haer speer die bebloedet waren,</l>
<l>Die twe sciltknapen hielden, twaren,</l>
<l>Daer dene af zeide: "dese twe boden,</l>
<l n="12130">Duncket my, hebben geweest in noden,</l>
<l>Si en hebben niet geseten stille</l>
<l>Vor ener kemenade tharen wille,</l>
<l>Want haer scilde ende haer spere</l>
<l>Zijn zo bebloedet in der were".</l>
<l n="12135">Doe vrageden hen die koninge daer,</l>
<l>Ende beswoerense met ede swaer,</l>
<l>Datsi hem zouden zeggen den fijn,</l>
<l>Waeraf haer scilde bebloedet sijn.</l>
<l>Doe telden zi alle die dinge te samen:</l>
<l><pb n="134"/>12140  Hoe op hen seven ridders quamen,</l>
<l>Die si bestonden; doe telden si voert</l>
<l>Gelijck gy vor al hebbet gehoert,</l>
<l>So dadensi dat hier al nu verstaen.</l>
<l>Doe zeiden die twe koninge saen:</l>
<l n="12145">"By mijnre trouwen, gy zijt wel waert,</l>
<l>Dat gy draget scilt ende zwaert,</l>
<l>Dat gy iu bescuddet so wel</l>
<l>Van zeven ondadegen ridders fel".</l>
<l>Men prysedese doe sere in den hof</l>
<l n="12150">Ende gaf hem daer groten lof;</l>
<l>Si worden gewiset van menegen daer.</l>
<l>Die koninge dadense wael daernaer</l>
<l>Te gemake van allen dingen,</l>
<l>Des si begerden sonderlinge,</l>
<l n="12155">Van eten ende van drinken mede;</l>
<l>Men dade hem grote ere na sede.</l>
<l>Die koninge feestierdense sekerlike</l>
<l>Die drie dage doe herde eerlike,</l>
<l>Want si konden dat herde waele.</l>
<l n="12160">Daer was gedient in der sale</l>
<l>Wael al dengenen die daer waren;</l>
<l>Men woude daer jegen nieman sparen.</l>
<l>Leonse van Parne ende Pharijn,</l>
<l>Die daer byeen geseten zijn,</l>
<l n="12165">Daden den boden grote ere nu;</l>
<l>Want hier vormals, seggic iu,</l>
<l>Haddensi hem dat dicke gedaen</l>
<l>In groet Bertanien, sonder waen,</l>
<l>By Uter-Pandragoen algader,</l>
<l n="12170">Die was des koninck Arturs vader.</l>
<l>Ende des derden dages oec daernaer</l>
<l>Gereiden hem die twe koninge daer</l>
<l>Als tArturs hove waert te vaerne;</l>
<l>Si ontboden Leonse van Paerne,</l>
<l n="12175">Die haerre beider maech was,</l>
<l>Ende Pharine oec, ende oec nadas</l>
<l>Den drossate van Bonewijck</l>
<l>Entien van Parne desgelijck,</l>
<l>Ende bevalen hem haer lant,</l>
<l n="12180">Ende hieten hem mede daer te hant</l>
<l>Datsi hem soccoers senden souden,</l>
<l>Haddenzi des te doene, of zi wouden,</l>
<l>"Want wy en weten niet na des,</l>
<l>Wat ons daer te gesciene es".</l>
<l n="12185">Hi togede Leonsen een vingerlijn daer:</l>
<l>"Dit waerteken", zeide hi daernaer,</l>
<l>"Alse wy dit hier senden dy nu,</l>
<l>So sendet ons soccoers bidden wy iu,</l>
<l>Also vele als wy hebben te doene;</l>
<l n="12190">Ende als gy siet den bode koene</l>
<l>Met desen vingerlijn, gelovet hem daer</l>
<l>Al dat hy u sal zeggen daernaer".</l>
<l>Te desen rade [en] was nieman met hen</l>
<l>Dan Leonse van Parnen</l>
<l n="12195">Ende Pharijn, suldy verstaen.</l>
<l>Alse al haer orber was gedaen,</l>
<l>Trocken si ende voeren over die zee,</l>
<l>Die wint en dade hem geen wee,</l>
<l>Ende reden over terselver ner.</l>
<l n="12200">Nu zwiget hier die aventuer,</l>
<l>Ende sal zeggen van Artur na des,</l>
<l>Die te Lonnen noch gebleven es.</l>
</div>
<div type="chapter"><head type="chapter">Hoe die koninck Artur den koninck Ban ontfinck, ende van enen tornoye.</head>
<l>Hier zegget die historie twaren:</l>
<l>Doe Ulfijn ende Bretel gesceden waren</l>
<l n="12205">Van den koninge Artuer,</l>
<l>Doe dade die koninck terselver uer</l>
<l>Sine borge ende sine stede nu</l>
<l>Mannen ende spisen, seggic iu,</l>
<l>Ende besorgen met allen dingen</l>
<l n="12210">By Merlijns rade sonderlinge,</l>
<l>Want hi wiste die waerheit al</l>
<l>Van den lieden groet ende smal,</l>
<l>Entie koninck getrouwede oec wel</l>
<l>Merline bet dan ieman el.</l>
<l n="12215">Doe dese dinck al was gedaen,</l>
<l>Quam Merlijn toten koninge saen</l>
<l>Ende zeide: "heer koninck, iu boden snel</l>
<l>Hebben iu boetscap gedaen wel,</l>
<l>Entie koninge alle, heb ic vernomen,</l>
<l n="12220">Sijn nu in die zee gekomen;</l>
<l>Nu gereidet daertoe", zeide Merlijn,</l>
<l>"Dat gy dese heren, die so edel zijn,</l>
<l>Al zijn zi uwe, hier wel ontfaet,</l>
<l>Want wetet dat wel ende verstaet:</l>
<l n="12225">Si zijn edeler vele nu ter tijt</l>
<l><pb n="135"/>Ende haer wijf, dan gy zijt".</l>
<l>Doe zeide die koninck: "Merlijn, ic bid iu</l>
<l>Dat gy ons wyset ende leret nu,</l>
<l>Want gy konnet dat bet dan ienech baroen</l>
<l n="12230">Ende al dat gy my heet, sal ic doen".</l>
<l>Doe zeide Merlijn tot hem na dat:</l>
<l>"Gy zult al die straten van der stat,</l>
<l>Al daer si komen zullen, verdecken doen,</l>
<l>Ende vrouwen ende joncvrouwen ende baroen</l>
<l n="12235">Ende selve mede jegen varen</l>
<l>Met groter geselscap souder sparen,</l>
<l>Blidelike ende versiert wale".</l>
<l>Doe vragede hine, na deser tale:</l>
<l>"Welke tijt zullensi komen, Merlijn?"</l>
<l n="12240">"In Sondage, here, sonder fijn,</l>
<l>Te primetijt, heb ick verstaen".</l>
<l>Doe zeide die koninck Artur saen:</l>
<l>"Ick sal hieraf doen al uwen wille,</l>
<l>Van al dat gy segget, lude ende stille".</l>
<l n="12245">Ende Merlijn leerde hem daernaer,</l>
<l>Wat hi laten ende doen zoude daer,</l>
<l>Ende zeggen vor die grote heren,</l>
<l>Daer hi mede blive in siner eren.</l>
<l>                Nu es die Zondach voert gekomen;</l>
<l n="12250">Die koninck Artur hevet met hem genomen</l>
<l>Den aertsebiscop Brixes</l>
<l>Ende grote geselscap, ende es na des</l>
<l>Met groter processien jegen hem gevaren</l>
<l>Ende hevet hem ontmoet, ende daer nare</l>
<l n="12255">Als die een den ander hevet gesien,</l>
<l>Voeren si te samene mettien,</l>
<l>Ende onderhelseden hem blidelike</l>
<l>Metten armen vriendelike,</l>
<l>Ende onderkusten hem na dat,</l>
<l n="12260">Ende voeren te samen in die stat.</l>
<l>Daer gaf die koninck Artur gave groet,</l>
<l>Cleder, paerde, orse, gout roet,</l>
<l>Gelijck hem Merlijn leerde eer;</l>
<l>Hierby wart hi gemint so seer</l>
<l n="12265">Met riken ende met armen vorwaer;</l>
<l>Ende menegen wonderde oec daernaer,</l>
<l>Wanen hem komen mochte dat goet,</l>
<l>Dat hi so mildelike geven doet.</l>
<l>Dus track hi aen hem al die vroede</l>
<l n="12270">Met hovescheit ende met sinen goede,</l>
<l>Datsi hem hulde zwoeren daer</l>
<l>Ende nembermeer begaven daernaer.</l>
<l>Doe die koninge quamen in die stat,</l>
<l>Ginck men dansen ende reyen nadat,</l>
<l n="12275">Die vrouwen entie joncfrouwen mede;</l>
<l>Entie koninge, ridders, na haren zede,</l>
<l>Joesteerden ene lange tijt.</l>
<l>Daer was vroude ende groet jolijt,</l>
<l>Al toter Vespertijt in der stede;</l>
<l n="12280">Die straten waren verdecket mede</l>
<l>Met sydenen clederen; weet vorwaer,</l>
<l>Het was scoen weder ende claer,</l>
<l>Want die winter [en] was noch niet komen</l>
<l>Ende daer te voren, heb ick vernomen,</l>
<l n="12285">En haddet in langen tyden geregent echt,</l>
<l>Des waren die straten droge ende slecht,</l>
<l>Ende met biesen bestroyet oek me</l>
<l>Daer was wiroeck ende oeck aloe</l>
<l>Ontsteken daer te meneger stat;</l>
<l n="12290">So goeden roke gaf nu dat,</l>
<l>Dat men dat roeck ter wile</l>
<l>Van daer over ene halve mile.</l>
<l>Aldus reden die koninge daer</l>
<l>Toter hoger kerken daernaer,</l>
<l n="12295">Daer die processie jegen hem quam</l>
<l>Met sange, als ick dat vernam,</l>
<l>Van Gode ende van Onser Vrouwen;</l>
<l>Optien dach dade daer met trouwen</l>
<l>Misse die aertsbiscop Brixes;</l>
<l n="12300">Ende als die misse gesongen es,</l>
<l>Ganck men daer ter hoger sale,</l>
<l>Daer was dat geordineert wale.</l>
<l>Die drie koninge ende Brixes mede</l>
<l>Saten ter tafelen, na der zede,</l>
<l n="12305">Ende Antor die den koninck Artuer</l>
<l>Opgehouden hadde toter uer.</l>
<l>Daer diende Keye, die drossate, zeggic iu,</l>
<l>Ende twe niewe ridders mede nu</l>
<l>Die des borchgraven kinder waren</l>
<l n="12310">Van Cardoel in Gales, twaren;</l>
<l>Die ene was geheten Lucanas</l>
<l>Ende Cornus sone, alse ict las,</l>
<l>Die wyse, entie ander met</l>
<l>Was geheten oec Griflet,</l>
<l n="12315">Ende Doys hiet sijn vader met,</l>
<l><pb n="136"/>Ende hadde forestier gewesen, dat wet,</l>
<l>Met Uter-Pandragoen, Arturs vader;</l>
<l>Dese dienden daer nu beide gader,</l>
<l>Ende Ulfijn ende Bretel, seggic iu,</l>
<l n="12320">Dese vier dienden met Keyen nu.</l>
<l>Dus wart daer gedient in der sale</l>
<l>Van menegen gerechte eerlick ende wale;</l>
<l>Na den etene wart gerechtet ten tyden</l>
<l>Ene quinteine daer men op soude ryden,</l>
<l n="12325">Die jonge ridders, ende borderen.</l>
<l>Doe liet men enen tornoy creyeren,</l>
<l>Ende ginck delen die ridders ten tyden;</l>
<l>Daer was er sevenhondert in elker siden</l>
<l>Ende drie hondert, hebbick vernomen,</l>
<l n="12330">Metten tween koningen gekomen.</l>
<l>Ende doe die tornoy vergaderen zoude,</l>
<l>Doe nam die koninck Artur also houde</l>
<l>Die twe koninge metter hant,</l>
<l>Ende leidese in ene kamer te hant,</l>
<l n="12335">Ende een clerck ginck mede na das</l>
<l>Die der tweer koninge broeder was,</l>
<l>Entie meer conste konde van astronomien</l>
<l>Ende oec by gerechter clergien,</l>
<l>Dan ienich man die levede doe,</l>
<l n="12340">Sonder Merlijn; mer wetet alsoe:</l>
<l>Merlijn en konde by gener clergien niet.</l>
<l>Maer by siner naturen, als men siet.</l>
<l>Dese drie dade die koninck Artur mettien</l>
<l>Ten verster liggen ende wtwaert zien,</l>
<l n="12345">Want die tornoy daer onder es.</l>
<l>Daer was oec die biscop Brixes,</l>
<l>Ende Antor. Deze lagen, zeggic iu,</l>
<l>Ten vensteren ende sagen wtwaert nu,</l>
<l>Daer die tornoy vergaderde al.</l>
<l n="12350">Daer wart geruchte ende groet gescal</l>
<l>Onder den ridderen in 't vergaderen daer.</l>
<l>Een ionck ridder sloech wt daer naer</l>
<l>Met sporen buyten den andren nu;</l>
<l>Griflet hiet dese, seggic iu,</l>
<l n="12355">Ende was van Cardoel geboren.</l>
<l>Sijn vader hiet Doys, alse wy dat horen;</l>
<l>Hi sat op een dapper ors Lybaert,</l>
<l>Ende jegen hem quam met snelre vaert</l>
<l>Een ridder, die van Bonewick was,</l>
<l n="12360">Ende was geheten Ladinas,</l>
<l>Ende hiet een vrome ridder in zijn lant.</l>
<l>Si ondersagen hem doe te hant,</l>
<l>Si namen die speer onder den arm,</l>
<l>Ende lieten lopen also warm;</l>
<l n="12365">Si hadden die scilde om den hals</l>
<l>Die orse makeden groet gemals,</l>
<l>Dat doende sere daer zi liepen nu;</l>
<l>Ende elc zoude gerne, zeggic iu,</l>
<l>Prijs beiagen van hen beiden.</l>
<l n="12370">Si quamen daer te samene gereiden</l>
<l>Metten speren, die scerp waren;</l>
<l>Die ene stac ten ander, twaren,</l>
<l>Dat die yser dor die scilde braken</l>
<l>Ende optie halsberge dor staken,</l>
<l n="12375">Die herde vast waren ende goet,</l>
<l>Daer dat yser op wederstoet;</l>
<l>Maer die spere braken ontwe</l>
<l>An zeven sticken ende oec mee,</l>
<l>Ende si scutten ende quamen tsamen</l>
<l n="12380">Metten paerden ende metten lichamen,</l>
<l>So sere, dat hem dochte daernaer</l>
<l>Dat hem die ogen vergingen daer;</l>
<l>Entie orse storten ter aerden nu</l>
<l>Ende vielen op hem, dat zeggic iu,</l>
<l n="12385">Ende lagen daer lange sonder spreken,</l>
<l>Dat hem die herten dochte breken;</l>
<l>Ende die se sagen zeiden al bloet,</l>
<l>Datsi beide waren doet;</l>
<l>Oec zeidensi alle diet zagen daer,</l>
<l n="12390">Si en zagen noit ioeste zo swaer.</l>
<l>Doe sloegen zi an beiden zyden derwaert</l>
<l>Elck den zinen helpen ter vaert,</l>
<l>Doe wart daer onder hen, zeggic iu,</l>
<l>Menech sper tebroken nu;</l>
<l n="12395">Al die tornoy vergaderde daer saen,</l>
<l>Daer wart menech scone ioest gedaen</l>
<l>Ende menech sper tebroken mede;</l>
<l>Alsi ontwe waren, trocken si ter stede</l>
<l>Haer swaert, ende gingen daermede houwen.</l>
<l n="12400">Daer wart menech sere te blouwen.</l>
<l>Daer was een ridder die Lucas hiet,</l>
<l>Die bottelgier, die menegen verdriet</l>
<l>Met wapenen dade in den tornoy,</l>
<l>Cranker vore hadde hem boy;</l>
<l n="12405">Hi was Grifletes neve mede</l>
<l><pb n="137"/>Die daer grote ioeste dede,</l>
<l>Lucas sloech daer man ende paert;</l>
<l>Wat hi gerakede, moeste ter vaert</l>
<l>Die aerde soecken, seggic iu;</l>
<l n="12410">Dese wrachte groet wonder nu:</l>
<l>Hi sloech hem af helm ende scilde</l>
<l>Wie dat tegen hem comen wilde</l>
<l>Die moeste verliesen ember iet,</l>
<l>Te wonderne daer menech besiet</l>
<l n="12415">Die slage die daer sloech Lucam.</l>
<l>Sterck was die tornoy, als ick vernam,</l>
<l>Rechte bi der sale ende goet</l>
<l>By ener reviere, die daer stoet,</l>
<l>Ende heet die Teemse, zeggic iu;</l>
<l n="12420">Daer was onder hem groet gehu,</l>
<l>Die ene iagede hier, die ander daer;</l>
<l>Daer stont die tornoy lange vorwaer</l>
<l>Dat men niet konde weten by enen eye,</l>
<l>Wie dat best hadde van den torneye.</l>
<l n="12425">                Ende binnen desen sijn verkomen</l>
<l>Die twe ridders, ende hebben genomen</l>
<l>Haer orse ende zijn gerosteert weder,</l>
<l>Die daer so lange lagen neder,</l>
<l>Ende zijn in den tornoy gereden;</l>
<l n="12430">Ende Griflet begonde nu ter steden</l>
<l>Met wapenen te wreken so vele,</l>
<l>Ende Lucas, zijn neve, dat wten spele</l>
<l>Die van Bonewick moesten gaen,</l>
<l>Want si moesten rumen saen</l>
<l n="12435">Den plaen; doe quamen si na des</l>
<l>Vierhondert ridders van Logres</l>
<l>Ende holpen die van Bonewick,</l>
<l>Ende bander side quam daer oec zekerlick</l>
<l>Vierhondert, die alle nu te samen</l>
<l n="12440">Die ene tegen die ander quamen;</l>
<l>Die ene stack op den ander daer</l>
<l>Ende braken haer speer, ende daernaer</l>
<l>Trocken si haer zwaerde saen</l>
<l>Ende gingen hem daeronder slaen.</l>
<l n="12445">Daer was die tornoy so lange durende</l>
<l>Ende ember te meer scurende;</l>
<l>Daer wart gedaen menech gemoet</l>
<l>In beiden syden sterck ende goet.</l>
<l>Daer waren ionge ridders vrome seer</l>
<l n="12450">Die vele pijnden ombe die eer.</l>
<l>Maer boven hem allen, ick wil gy dat wet,</l>
<l>Dade dat Lucas best ende Griflet.</l>
<l>Ende doe die none was geleden</l>
<l>Quam Keye versch ingereden:</l>
<l n="12455">Hi hadde onledich geweest nu,</l>
<l>Dat hi niet en konde komen, seggic iu;</l>
<l>Hi quam zelf zeste ten tornoye daer</l>
<l>Wel gewapent, wet vorwaer;</l>
<l>Scilt ombe hals, speer in hant</l>
<l n="12460">Quamensi in den tornoy gerant,</l>
<l>Ende Keye sloech in haer gemoet</l>
<l>Als een valke onder vogelen doet;</l>
<l>Elck velder twe ter aerden daer,</l>
<l>Eer die speren braken daernaer;</l>
<l n="12465">Ende als die speren ontwe waren,</l>
<l>Trocken zi haer zwaerde daernare,</l>
<l>Ende gingen houwen ende slaen,</l>
<l>Ende hebben daer so vele gedaen</l>
<l>Dat zise pryseden sere diet sagen;</l>
<l n="12470">Daer en dedet in al den dagen</l>
<l>Nieman so wael alse Keye dede;</l>
<l>Wat zoudic maken groet onlede,</l>
<l>Keye hadde den prijs alhier,</l>
<l>Ende Lucas, die bottelgier,</l>
<l n="12475">Ende Griflet, ende de Bloy Guinas,</l>
<l>Ende van der roetsen Maras,</l>
<l>Ende van den wilden foreste Tirant,</l>
<l>Ende die amoroise Bliant.</l>
<l>Dese achte ridders hadden den prijs</l>
<l n="12480">Van dier syden in alre wijs.</l>
<l>Bander syden dadet wel Ladinas,</l>
<l>Die van koninck Bannes partie was,</l>
<l>Ende Mores, ende van Trebe Gandijn</l>
<l>Ende Gracian, die borchgrave fijn</l>
<l n="12485">Ende Blios van den Kase na des,</l>
<l>Ende van Deserte Bliobleres;</l>
<l>Dit was sijn toename dor das</l>
<l>Ombedat hi van daer geboren was;</l>
<l>Maer doe dat orloge ierstwerf began</l>
<l n="12490">Tuschen Claudas enten koninck Ban,</l>
<l>Quam hi te Bonewick in den done</l>
<l>Want hi was koninck Bannes sustersone,</l>
<l>Entie koninck Ban haddese gegeven</l>
<l>Enen hogen manne, alst es bescreven,</l>
<l n="12495">Van Deserte, dat nu heet Berri;</l>
<l><pb n="138"/>Ende dit dade, ick segge iu, hi</l>
<l>Ombe ene sine suster, lude ende stille,</l>
<l>Die hi so lange hilt tsinen wille,</l>
<l>Dat hi daer een kint an wan,</l>
<l n="12500">Daer si af starf, ende voertan</l>
<l>Swiget dit boeck daer nu af mede;</l>
<l>Maer als dat tijt es ende oec stede,</l>
<l>Sal men noemen wael dit kint,</l>
<l>Want groet ridderscap dadet sint;</l>
<l n="12505">Maer dit boeck zwiget van al desen,</l>
<l>Ende zal voert van den tornoye lesen</l>
<l>Ende van dengenen die hadden den prijs:</l>
<l>Daer dadet wael Blioblerys,</l>
<l>Daer ick af sprac nu ter stonde,</l>
<l n="12510">Ende Madanis die blonde</l>
<l>Ende de Bloys Meliades</l>
<l>Ende die grote Placides</l>
<l>Ende Plantalis de Crea</l>
<l>Ende Jeeries ende daerna</l>
<l n="12515">Cristofles van der valeyen.</l>
<l>Dese waren van koninck Bans pertyen,</l>
<l>Ende Eggelijn van den dale</l>
<l>Calogrinas van Gorre, also wale,</l>
<l>Ende Crifalus ende Elias;</l>
<l n="12520">Dese zestiene, zijt zeker das,</l>
<l>Dadent so wtermaten wale,</l>
<l>Datsi die ander wten dale</l>
<l>Ende van den plane hadden gedreven</l>
<l>Daer die tornoy begonde neven.</l>
<l n="12525">Si daden den andren grote porse,</l>
<l>Si velleden daer vele van den orse;</l>
<l>Want die achte gesellen, daer ic iu</l>
<l>Hiervor af zeide, si waren nu</l>
<l>Wtgereden ombe haer helme aldaer</l>
<l n="12530">Versettene; want wet vorwaer,</l>
<l>Dat zi waren al dorhouwen.</l>
<l>Ende doe diegene nu aenscouwen,</l>
<l>Dat die hare achter gingen</l>
<l>Waren si erre van dien dingen,</l>
<l n="12535">Ende namen stercke speer ende groet,</l>
<l>Ende reden daer in dat conroet,</l>
<l>Daer die vergaderinge ten meesten was;</l>
<l>Ende Keye, die drossate, sijt seker das,</l>
<l>Hi reet vor alle die ander daer,</l>
<l n="12540">Hi was stout ende wael staende vorwaer,</l>
<l>Ende een herde goet ridder mede</l>
<l>Verloes daer mede in elke stede,</l>
<l>Ende in sine geselscap, wet vorwaer,</l>
<l>En woude nieman komen daernaer,</l>
<l n="12545">Daer si sochten aventuren,</l>
<l>Die des ontgaen mochten ter uren,</l>
<l>Wantsi duchten sine tonge seer,</l>
<l>Datsi daeraf mochten hebben onneer.</l>
<l>Entie quade zede, zonder waen,</l>
<l n="12550">Die Keye, die drossate, hadde ontfaen,</l>
<l>Haddi van siner voedmoeder nu,</l>
<l>Diene zogede, dat seggic iu;</l>
<l>Want sijn vader een goet man was,</l>
<l>Ende sijn moeder, zijt zeker das,</l>
<l n="12555">Was ene herde goede vrouwe</l>
<l>Ende herde hovesch ende getrouwe,</l>
<l>Ende herde mylde oec mede</l>
<l>Luttel sprekende teneger stede;</l>
<l>Dus en was hi na hem niet sint,</l>
<l n="12560">Maer elc geselle, diene wael kint</l>
<l>Ende sine zede wiste wale,</l>
<l>En hielden niet van sijnre tale;</l>
<l>Want men hem dicke seggen hoerde</l>
<l>Dat hi geen arch en hadde in die woerde</l>
<l n="12565">Ende in sine tale was oec mede</l>
<l>Dicwile grote spellechede,</l>
<l>Daer die liede ombe loechen seer;</l>
<l>Oec segget dat boeck van hem noch meer</l>
<l>Dat hi was in wandelingen</l>
<l n="12570">Der bester een in allen dingen.</l>
<l>Dit waren meest Keyen manieren.</l>
<l>Nu es hi komen, daer hi tornieren</l>
<l>Soude, als ic iu seide hier voren;</l>
<l>Hi sloech sijn ors metten sporen,</l>
<l n="12575">Ende ontmoete doe Ladinas,</l>
<l>Die dat herde wel dade vore das,</l>
<l>Ende pijnde hem sere achter te doene</l>
<l>Die van Logres, sterck ende koene;</l>
<l>Ende Keye hadde sijn speer gerecht</l>
<l n="12580">Ende quam op hem geslagen slecht,</l>
<l>Ende stacken opten scilt daernaer,</l>
<l>Dat sijn speer wederstont aldaer;</l>
<l>Opten halsberch, die goet was,</l>
<l>Dat ter aerden vil Ladinas;</l>
<l n="12585">Ende met derselver ioesten mede</l>
<l><pb n="139"/>Gerakede hi daer, terselver stede,</l>
<l>Graciane van Trebes,</l>
<l>Dat hi sijn ors ruemde na des</l>
<l>Ende ter aerden vallen moeste</l>
<l n="12590">Van den paerde, ter eerster ioeste.</l>
<l>Doe track hi zijn swaert ende riep daer</l>
<l><hi rend="italic">Clarence</hi> sere al openbaer;</l>
<l>Dat was koninck Arturs teken doe;</l>
<l>Ende doe dit diegene sagen alsoe,</l>
<l n="12595">Die ierstwerf tachter hadden gewesen,</l>
<l>Datsi bescut waren van desen,</l>
<l>Die zi meenden hebben gehat verloren</l>
<l>Keerdensi weder sonder toren,</l>
<l>Ende liepen sere op diegone ter steden</l>
<l n="12600">Die se te voren so onderdeden,</l>
<l>Ende dadent also wel doe, sonder waen,</l>
<l>Alsijt in dien dage hadden gedaen.</l>
<l>                Die ioeste, die Keye nu daer dede,</l>
<l>Sach koninck Ban ende co. Bohort mede,</l>
<l n="12605">Ende die koninck Artur al te gader,</l>
<l>Ende Antor mede, Keyen vader;</l>
<l>Dese gaven Keyen prijs groet,</l>
<l>Ende zeiden hi waer een ridder goet</l>
<l>Ende een stout ende oec koene.</l>
<l n="12610">Ende alse Lucas sach van desen doene,</l>
<l>Dat Keye daer so wel dede,</l>
<l>Voer hi hem te helpen mede;</l>
<l>Hi horte sijn ors met sporen daer,</l>
<l>Ende reet in den tornoy daernaer,</l>
<l n="12615">Daer die strijt alremeest was;</l>
<l>Daer hi quam ridende in den tas,</l>
<l>Stack hi Bliose van Case daer</l>
<l>So sere opten scilt vorwaer,</l>
<l>Dat hine daer ter aerden stack,</l>
<l n="12620">Sodat die speer ontwe brack.</l>
<l>Doe track hi sijn swaert ter stede,</l>
<l>Daer hi wonder mede dede;</l>
<l>Hi sloech daer slage herde groet.</l>
<l>Wie dat quam in zijn gemoet,</l>
<l n="12625">Hi moeste lytteken van hem dragen</l>
<l>Eer hi ontginck sinen slagen.</l>
<l>Die dat zagen prysedene daer,</l>
<l>Doe wart die tornoy herde swaer</l>
<l>Eer men die drie konde bescudden;</l>
<l n="12630">Si quamen toe met groten kudden,</l>
<l>Ombe hem te helpene die daer lagen,</l>
<l>Daer moesten si menegen slach verdragen,</l>
<l>Eersise geredden konden.</l>
<l>Doe quam Griflet te dien stonden</l>
<l n="12835">Ende sach waer Keye hadde gestaen,</l>
<l>Bliobleris ende met hem saen</l>
<l>Twe van sinen gesellen goet,</l>
<l>Ende daden Keyen grote noet;</l>
<l>Want Keye was allene ten tyden,</l>
<l n="12640">Ende si die beste van horen syden,</l>
<l>Ende Placidas nam hem metten helme daer,</l>
<l>Ende dadene sere nicken daernaer</l>
<l>Tot op sines paerdes hals gedweet.</l>
<l>Doe Griflet dit sach, horte hi gereet</l>
<l n="12645">Sijn ors voert ende stack Blioberise,</l>
<l>Ende ridder van hogen pryse,</l>
<l>Metten spere, dat zijn scilt</l>
<l>Ontwe brack, ochtet waer een vilt;</l>
<l>Dus stack hi hem daer, in die porse,</l>
<l n="12650">Dat hi vil van sinen orse,</l>
<l>Ende sijn speer brack ter steden.</l>
<l>Hi toech sijn swaert ende sloech daermede</l>
<l>Placidase opten helm alsoe,</l>
<l>Dat hi opten orse boech doe,</l>
<l n="12655">Ende hi sloechen ende wedersloech,</l>
<l>Ende dade hem sulck ongevoech,</l>
<l>Dat hi van den orse vil neder.</l>
<l>Doe verhief hem daer Keye weder,</l>
<l>Ende rechte hem op ende sach daernaer</l>
<l n="12660">Wiene so wael bescudde aldaer.</l>
<l>Doe sach hi wael dattet Griflet was,</l>
<l>Doe dachte hi in sinen moede na das,</l>
<l>Dat hijt hem hoechlick zoude lonen,</l>
<l>Dat hine bescudde van dengonen,</l>
<l n="12665">Alse hi des stade hadde ende macht.</l>
<l>Dus es Keye wter noet gebracht.</l>
<l>Ende en gevil niet lank daernaer,</l>
<l>Hi en loende Griflete dit vorwaer,</l>
<l>Alse ons dit boeck wael sal tellen;</l>
<l n="12670">Ende ombe dit so wordensi gesellen,</l>
<l>Ende wart deen den ander also kinnende</l>
<l>Ende namaels herde sere mynnende,</l>
<l>Ende bleven gesellen al hoer leven</l>
<l>Sonder nembermeer begeven.</l>
<l n="12675">Alse Griflet Keyen bescut hadde hier</l>
<l><pb n="140"/>Sach Keye vor hem den ridder fier</l>
<l>Sere varende, die hem groten pant</l>
<l>Hadde gedaen aldaer te hant;</l>
<l>Hi liep hem op met moede groet,</l>
<l n="12680">Ende sloechen daer hi vor hem stoet</l>
<l>Met sinen swaerde opten helm aldaer,</l>
<l>Dat men sach dat vier daernaer</l>
<l>Wten helme springen hoe</l>
<l>Tote in die lucht, ende daertoe</l>
<l n="12685">Sloech hine van den helme mede</l>
<l>Een groet sticke daer ter stede;</l>
<l>En hadde hi dat zwaert niet verkeert nu,</l>
<l>Hi haddene dodet, zeggic iu,</l>
<l>Of vermincket, dat wetic wel,</l>
<l n="12690">Want die slach was groet ende fel,</l>
<l>Dat hi neder op die scouder ginck</l>
<l>Ende dorsneet den halsberch na die dinck</l>
<l>Enten oert van den scilde mede,</l>
<l>Dattet swaert wederstont gerede</l>
<l n="12695">Op dat grote been van den arme daer;</l>
<l>Ende diegene vil daer vorwaer</l>
<l>Sere bloedende ter aerden neder.</l>
<l>Doe wart daer geruchte voert ende weder</l>
<l>Onder sine gesellen herde groet;</l>
<l n="12700">Want zi meenden dat hi doet</l>
<l>Hadde geweest diene vallen sagen.</l>
<l>Doe quamen zine gesellen toeiagen</l>
<l>Ombe hem te bescuddene daernaer;</l>
<l>Ende Keyen gesellen quamen oec daer.</l>
<l n="12705">Doe began daer die tornoy groet,</l>
<l>Ende anxtelike was daer die noet</l>
<l>Dengenen, die lagen onder voet;</l>
<l>Want die tornoy boven hem stoet</l>
<l>Lange stont; des waren si</l>
<l n="12710">Jammerlike vertreden daerby</l>
<l>Ende geslagen, ende geaffoleert daer,</l>
<l>Eer zi worden gereddet vorwaer.</l>
<l>Entie achte gesellen, als wy dat horen,</l>
<l>Die ons dat boeck noemde te voren,</l>
<l n="12715">Doe zi zagen die grote vergaderinge,</l>
<l>Voeren zi derwaert sonderlinge;</l>
<l>Dit zullensi achte doen becopen nu</l>
<l>Dien si daer ontmoeten, seggic iu,</l>
<l>Want zi stakense van den paerden</l>
<l n="12720">Ende dadense tumelen daer ter aerden</l>
<l>Nochtan warent die beste bander side.</l>
<l>Si begonden nu te desen tyde</l>
<l>Te slane, te houwene nu meer,</l>
<l>Dat des hem allen wonderde seer,</l>
<l n="12725">Dat so luttel goede liede daeran</l>
<l>Streden op so menegen man.</l>
<l>Dus wart daer vergadert die tornoy al</l>
<l>Van beiden syden, groet ende smal,</l>
<l>Ende daer was met wapine vele gedaen.</l>
<l n="12730">Dus duerde hi daer wel, sonder waen,</l>
<l>Tote vespertijt even sterck</l>
<l>Onder die sale in enen perck.</l>
<l>Die drie koninge, die in der sale</l>
<l>Lagen, ende al dat zagen wale,</l>
<l n="12735">Gingen doe nederwaert, sonder sparen,</l>
<l>Ende al die met hem daer waren,</l>
<l>Ende saten op haer paert gemene</l>
<l>Ende reden haestelike totten pleine,</l>
<l>Daer die tornoy was sterk ende groet,</l>
<l n="12740">Si sagen daer, dat elck hoep</l>
<l>Hem tegader hilt so vaste</l>
<l>Datse niet van enen baste</l>
<l>En konden gesien op dat sant,</l>
<l>Welck daer hadde die overhant.</l>
<l n="12745">Ombedit sceden die drie koninge daer</l>
<l>Den tornoy, ende zeiden daernaer</l>
<l>Dat waer wel tijt ende mate</l>
<l>Dat men dat tornieren late.</l>
<l>Doe scede die tornoy alsoe,</l>
<l n="12750">Ende elck voer tsiner herbergen toe,</l>
<l>Ende daden hem te gemake saen.</l>
<l>Si waren moede, sonder waen,</l>
<l>Entes en was geen wonder groet,</l>
<l>Want sulck was daer in groter noet,</l>
<l n="12755">Eer hi wten tornoye quam,</l>
<l>Van quetsinge dat hi daer nam.</l>
<l>Aldus es die tornoy gesceden daer,</l>
<l>Entie koninge reden daernaer</l>
<l>Te vesper; ende also saen</l>
<l n="12760">Als die Vesper was gedaen,</l>
<l>Voeren si doe te hovewaert,</l>
<l>Daer men eten ginck ter vaert,</l>
<l>Ende over der tafelen vragedensi</l>
<l>Wie van den tornoy die vromeste sy;</l>
<l n="12765">Daer wasser gevonden an Arturs syden</l>
<l><pb n="141"/>Achte die waren te dien tyden,</l>
<l>Gepryset vrome ende koene mede,</l>
<l>Daer elck met wapine wonder af dede.</l>
<l>Hieraf hilden si lanck parlement</l>
<l n="12770">Over etene doe wart gehent,</l>
<l>Want men gaf Keyen den prijs</l>
<l>Boven hem allen in alre wijs;</l>
<l>Daerna Grifflette den ridder fier,</l>
<l>Daerna Lucane, den bottelgier;</l>
<l n="12775">Dese daden dat alrebest, zeggic iu.</l>
<l>Daerna gingen die drie koninge nu</l>
<l>Entie aertsbiscop ende Antor te hant</l>
<l>Entie clerck Gwinebant,</l>
<l>Der twe koninge broeder, volgede naer,</l>
<l n="12780">Daer die koninck Artur vor ginck daer</l>
<l>In enen torre scoen ende waert,</l>
<l>Besyden daer ten boemgaerde waert</l>
<l>Op die Teemse, ene grote rivier,</l>
<l>Daer volgeden hem twe goede man scier,</l>
<l n="12785">Die quaet waren achterbleven;</l>
<l>Die koninck Artur ginck hem beneven.</l>
<l>Dene was Bretel, dander Ulfijn.</l>
<l>Die koninck sach op dese twe ridder fijn</l>
<l>Ende begonste lachene seer,</l>
<l n="12790">Want hem gedachte van wilen eer,</l>
<l>Van dat hem Merlijn zeide twaren,</l>
<l>Hoe dat si aen hem gerant waren,</l>
<l>Daer si sine boetscap daden hiervoren</l>
<l>In dat lant van Deserte, als gy moecht horen,</l>
<l n="12795">Dat nu Berri geheten es,</l>
<l>Doe si hem bescudden des,</l>
<l>Daerse seven ridder bestonden mede.</l>
<l>Die koninck beswoerse daer ter stede,</l>
<l>Datsi hem vertellen souden daernare</l>
<l n="12800">Hoe zi opten wege hadden gevaren.</l>
<l>Doe Ulfijn ende Bretel hoerden die woert,</l>
<l>Die ene sach opten ander voert,</l>
<l>Ende begonsten lachene zeer;</l>
<l>Doe seide Bretel: "koninck, heer,</l>
<l n="12805">Gy wetet dat also wael alse wy</l>
<l>Overmiddes Merlijn", zeide hy,</l>
<l>"Waertoe zouden wy iu dat seggen nu,</l>
<l>En hevet dat niet diegene gesecht iu,</l>
<l>Die also wel nu hieraf weet</l>
<l n="12810">Van al deser dinck dat ondersceet,</l>
<l>Alse wy doen?" Doe zeide aldaer</l>
<l>Die koninck Ban ende vragede naer,</l>
<l>Ende zeide: "here, nu secht my saen,</l>
<l>Wie hevet iu dit doen verstaen?"</l>
<l n="12815">Doe seide Artur: "Heer koninck, dat hevet</l>
<l>My gesecht een die wiseste die levet".</l>
<l>Doe vrageden daer die koninck Ban,</l>
<l>Waer nu waer die wyse man</l>
<l>Ende hoe hy hiet; die koninck zeide:</l>
<l n="12820">"Hy hetet Merlijn, na myner waerhede,</l>
<l>Ende es in ener kameren ende rastet hem nu;</l>
<l>Oec riet hi my dat ick sende omb iu".</l>
<l>Doe bat hem sere die koninck Ban,</l>
<l>Ofte hy mochte spreken den wysen man,</l>
<l n="12825">"Want ick hebbene begeert te ziene meer</l>
<l>Dan enegen man die levet, Heer,</l>
<l>Ombe dat wonder dat ick daeraf heb gehoert".</l>
<l>Artur zeide, hi soudene voert</l>
<l>Doen komen, dat hine zoude zien;</l>
<l n="12830">Doen sende hi Ulfine omb hem mettien.</l>
<l>Ende doe Ulfijn was enwech gegaen,</l>
<l>Quam Merlijn tegen hem saen;</l>
<l>Doe leidine toten koninge daernaer.</l>
<l>Merlijn vragede, waerombe hine ontbode daer;</l>
<l n="12835">Dat wetic nu wel in mynen moet,</l>
<l>Den koninck Ban haddes wonder groet,</l>
<l>Dat hi dus wiste alle dinck.</l>
<l>Doe zeide Merlijn toten koninck</l>
<l>Vele dat hem gesciet was mede</l>
<l n="12840">Ende van sinen wesene daer ter stede.</l>
<l>Doe quam voert Gwinebant,</l>
<l>Ende vragede Merline daer tehant,</l>
<l>Hoe hi dit wiste zonderlinge,</l>
<l>Hi vrageden herde menege dinge;</l>
<l n="12845">Want hi was goet clerck ende wael geleert</l>
<l>Ende in vele sciencien wael gefundeert;</l>
<l>Ende Merlijn berechte hem, sonder sagen,</l>
<l>Van al dat hi hem konde gevragen.</l>
<l>Herde lange geduerde daer overeen</l>
<l n="12850">Die dispitacie onder hem tween;</l>
<l>Sodat Merlijn seide, in al zynen merck</l>
<l>En sach hi noit so goeden clerck,</l>
<l>Noch die so diepe sprac gerede,</l>
<l>Noch Blasys, zijn meester, mede.</l>
<l n="12855">Doe vragede Gwinebant, zeggic iu,</l>
<l>Waerombe hine meester hete nu?</l>
<l>Merlijn zeide: "ick heeten om desen</l>
<l><pb n="142"/>Meester, omdat hi hevet gewesen</l>
<l>Miner moeder meester". Doe zeide hi mede</l>
<l n="12860">Den clerke algader sine kinthede,</l>
<l>Gelijck dit boeck voersegget claer.</l>
<l>Dus dispiteerdensi lange daer</l>
<l>Met wijsheden ende met woerden,</l>
<l>Dat diegene gerne hoerden,</l>
<l n="12865">Die daer waren; ende na desen</l>
<l>Lieten zijt dispiteren wesen,</l>
<l>Ende worden grote vriende daer.</l>
<l>Doe ginck Merlijn scire daernaer</l>
<l>Daer die twe koninge waren,</l>
<l n="12870">Ende zeide aldus te hem daernare:</l>
<l>"Gy zijt goede liede ende getrouwe seer;</l>
<l>Siet hier den koninck Artur, mijn heer,</l>
<l>Die iu here soude wesen nu;</l>
<l>Oec suldy beide, zeggic iu,</l>
<l n="12875">Iu lant van hem houden voertan,</l>
<l>Ende hi zoude iu oec vor alle man</l>
<l>Bescudden, als gy des haddet te doene".</l>
<l>Doe zeiden daer beide die baroene:</l>
<l>"Merlijn, nu tellet ons dan die dinck,</l>
<l n="12880">Hoe Artur koninck wart ende krone ontfinck,</l>
<l>Ende waerombe datten die baroene</l>
<l>Wederzeiden in allen doene".</l>
<l>Doe tellede Merlijn algader daer</l>
<l>Dat begin endet inde daernaer,</l>
<l n="12885">Ende hoe hem die baroene saen</l>
<l>Alle manscap daden, sonder waen,</l>
<l>Ende hoe sine kroenden na das,</l>
<l>Dat hem sint herde leet was;</l>
<l>Ende hoe zi alle vergaderden mede</l>
<l n="12890">Tote Karlion in die stede</l>
<l>Te half Ogeste, ende hoe hi daer</l>
<l>Hem alle gave gaf daernaer,</l>
<l>Ende hoe zise wederseiden al bloet,</l>
<l>Ende oec onwaert hadden groet,</l>
<l n="12895">Dat een also clene man</l>
<l>Over hem soude wesen koninck dan,</l>
<l>Ende oec over een so groten rike;</l>
<l>Want si meenden alle sekerlike</l>
<l>Dat hi Antoers sone hadde gewesen.</l>
<l n="12900">Doe vrageden die koninge na desen,</l>
<l>Of hi wel seker wiste das,</l>
<l>Dat hi Uter-Pandragoens sone was?</l>
<l>Doe telde hi algader ende en lietes niet,</l>
<l>Hoe die dinge waren gesciet;</l>
<l n="12905">Entie aertsbiscop ende Ulfijn</l>
<l>Seggen, dat dese dinge waer zijn.</l>
<l>"Merlijn", zeiden doe die baroen,</l>
<l>"Gy sult ons nu enen eet doen,</l>
<l>Dien wy iu seggen sullen, want wy</l>
<l n="12910">Weten wel, dat omb negeen dinck gy</l>
<l>Ons soudet liegen, al mochty winnen</l>
<l>Een koninckryke daermede binnen".</l>
<l>Doe zeide Merlijn: "ick weet wel nu</l>
<l>Wat gy nu wilt, dat zeggic iu:</l>
<l n="12915">Gy wilt, dat ick iu sweer na des</l>
<l>Dat ic iu zeide, of dat waer es".</l>
<l>Doe zegenden hem die koninge daer</l>
<l>Van groten wonder, dat hi vorwaer</l>
<l>Hare gedachten wiste also wale".</l>
<l n="12920">Doe zeide Merlijn na deser tale:</l>
<l>"Gy heren, ic sal iu dat gerne sweren</l>
<l>Morgen, en wildy des niet ontberen",</l>
<l>Dus scede daer dat Parlemint,</l>
<l>Die Heren gingen slapen sint,</l>
<l n="12925">Ende Merlijn ende Gwinebant</l>
<l>Gingen in ene kamer te hant,</l>
<l>Die hem sere onderminden nu;</l>
<l>Si spraken te gader, seggic iu,</l>
<l>Van menegen dingen, weet vorwaer.</l>
<l n="12930">Merlijn leerde hem daernaer</l>
<l>Menege scone dinck ende spel</l>
<l>Dat die clerck onthilt doe wel.</l>
<l>So vele leerdi hem in der nacht,</l>
<l>Dat hi daer vele wonder mede wracht</l>
<l n="12935">In grote Bertanien ende oec in dat clene,</l>
<l>Dat daer grote tale af ginck gemene,</l>
<l>Alse ons dat boeck hierna al,</l>
<l>Alse dat tijt es, wael zeggen sal.</l>
<l>Des morgens tijtlick es gegaen</l>
<l n="12940">Merlijn, die koninge te weckene saen,</l>
<l>Ende ontdade die venstere daer,</l>
<l>Dat die claerheit inquame naer,</l>
<l>Ombe datsi ontwaken souden daer mede,</l>
<l>Ende zi stonden op daer ter stede,</l>
<l n="12945">Ende gingen te misse eer iet lanck,</l>
<l>Die hem die aertsbiscop sanck.</l>
<l>In der kerken, doe die mysse was gedaen</l>
<l><pb n="143"/>Swoer daer Merlijn ten helegen saen,</l>
<l>Dat die koninck Artur waer, God weet,</l>
<l n="12950">Des koninck Uter-Pandragoens sone gereet.</l>
<l>Ende dat hine gewonnen hadde mede</l>
<l>An Ygernen terselver stede</l>
<l>Op die nacht, doe des morgens doet</l>
<l>Die hertoge bleef, wetet al bloet;</l>
<l n="12955">Ende dat hi waer gerecht [heer] oec mede</l>
<l>Van al den lande van Logres ter stede.</l>
<l>Ende doe die koninge hoerden den eet,</l>
<l>Dadensi daer manscap gereet</l>
<l>Den koninck Artur getrouwelike,</l>
<l n="12960">Ende hi ontfinck se herde hoveslike,</l>
<l>Ende ondercusten hem oec mede.</l>
<l>Die koninck Artur weende ter stede</l>
<l>Van groter oetmoet, seggic iu;</l>
<l>Daer was grote blyscap nu.</l>
<l n="12965">Si gingen in die sael daernaer,</l>
<l>Die tafelen waren gedecket daer;</l>
<l>Men ginck eten daer gereet,</l>
<l>Daer wart wael gedient, God weet,</l>
<l>Van menegen gerechte vor die Heren</l>
<l n="12970">Suverlike ende met groter eren.</l>
<l>Als die tafelen waren opgedaen,</l>
<l>Ginck elck, daer hi woude gaen;</l>
<l>Dansen, reyen, ende ander spele</l>
<l>Plach men daer ter feesten vele;</l>
<l n="12975">Ende wat elck spelen woude daer,</l>
<l>Des vant hi genoech vorwaer.</l>
<l>Nu swiget daventure van desen,</l>
<l>Ende sal voert van Merline lesen.</l>
</div>
<div type="chapter"><head type="chapter">Van Merlijns rade, ende hoe hi die boetscap dade des koninck Bans ende des koninck Bohortes.</head>
<l>Dus tellet voert die aventuer,</l>
<l n="12980">Dat Merlijn nam nu ter uer</l>
<l>Die drie koninge ende Bretel</l>
<l>Enten aertsbiscop also wel,</l>
<l>Ende Ulfijn ende Antor ende Keye met;</l>
<l>Dese nam hi tenen rade, dat wet;</l>
<l n="12985">Doe zeide hi tot hem allen nu:</l>
<l>"Ic houde iu vor herde wijs, zeggic iu,</l>
<l>En vor getrouwe ende herde goet,</l>
<l>Ende ic kenne iu gelijc gy selve doet.</l>
<l>Hier es die koninck Artur, die een ionc man es,</l>
<l n="12990">Ende met sinen baroenen, des sijt gewes,</l>
<l>Es hi nu oevele als gy wael ziet,</l>
<l>Ende en willene vor heer kinnen niet,</l>
<l>Alsi sculdech waren te doene al;</l>
<l>Des suldy doen dat ic iu raden sal,</l>
<l n="12995">Ende ic biddes iu dat gyne doet dan,</l>
<l>Want ic negenen beteren gedencken kan,</l>
<l>Dan ick hier sal geven iu".</l>
<l>Doe zeidensi alle: "wy willen nu</l>
<l>Doen algader dat gy ons raet".</l>
<l n="13000">Hi zeide: "gy heren, nu verstaet:</l>
<l>Hier es onse koninck, ende hevet nu</l>
<l>Negeen wijf, dat seggic iu,</l>
<l>Ende ick weet wael ene maget rene</l>
<l>Ende ene enege dochter allene,</l>
<l n="13005">Ende haer vader heet die koninck Leodegan,</l>
<l>Ende hi es een herde out man</l>
<l>Ende sonder wijf, ende oec mede</l>
<l>Es sine dochter nu ter stede</l>
<l>Die scoenste ene van Kerstenhede,</l>
<l n="13010">Ende oec ene die wiseste mede;</l>
<l>Ende si heet Jenover die scone,</l>
<l>Ende na siner doet blivet haer die krone</l>
<l>Ende dat koninckrike vorwaer,</l>
<l>Ende hi en sal maer leven seven iaer,</l>
<l n="13015">Ende hi hevet soccoers wael te doene,</l>
<l>Ende hi orloget tegen den koninck Rioene,</l>
<l>Die van den groten geslechte es,</l>
<l>Van den Giganten, sijt seker des,</l>
<l>Die rike sijn ende machtech zeer,</l>
<l n="13020">Ende es dat si winnen, och heer!</l>
<l>Dat koninckrike van Carmelyde,</l>
<l>Dat komet an uwes landes syde,</l>
<l>So wetic dan wael vorwaer,</l>
<l>Dat gy nembermeer, heer, daernaer</l>
<l n="13025">Iu lant en hout voert met geninden,</l>
<l>Gy en sult altoes orloge vinden</l>
<l>Also lange als si leven nu,</l>
<l>Heer koninck Artur, dat seggic iu,</l>
<l>En daden oec die van der tafelronde,</l>
<l n="13030">Die koninck soude onlange stonde</l>
<l>Tegen die Giganten hem verweren;</l>
<l><pb n="144"/>Daerombe so radic iu, gy heren,</l>
<l>Dat gy daer vaert onder iu</l>
<l>Alse soudier hem dienen nu</l>
<l n="13035">Een jaer ochte twe omtrent</l>
<l>Totdat gy met hem sijt bekent;</l>
<l>Ende gy en sult oec niet lange na desen</l>
<l>Daer dienen, gy en sult daer wesen</l>
<l>Van hem bet ende waerder mede</l>
<l n="13040">Dan ieman in sijn lant ochte stede;</l>
<l>Ende ic weet wael, dat hi den koninck Artuer</l>
<l>Bidden sal, dat hi ter uer</l>
<l>Sine dochter neme tenen wive daer;</l>
<l>Ende als hise gekroent hevet vorwaer,</l>
<l n="13045">Sullen dat die Gigante weten saen</l>
<l>Ende dan en sullensi, sonder waen,</l>
<l>Niet langer derren bliven dan</l>
<l>Noch in ener halver dachvaert an".</l>
<l>Doe antworde Merline die koninck Ban,</l>
<l n="13050">Ende zeide: "of wy dus voeren dan,</l>
<l>Wat zoude van onsen lande gescien,</l>
<l>Dat wy noch oevele hebben versien,</l>
<l>Ende wy hebben herde felle geburen,</l>
<l>Die ons oplopen tallen uren,</l>
<l n="13055">Ende onse lant woesten ende branden.</l>
<l>Oec hevet die koninck Artur thanden</l>
<l>Menegen viant ombe hem geseten</l>
<l>Die dit scire souden weten,</l>
<l>Dat wy wten lande waren;</l>
<l n="13060">Oec dochtemy grote dorheit, twaren,</l>
<l>Voeren wy ander lant bescudden nu,</l>
<l>Ende onse in aventuren lieten, zeggic iu".</l>
<l>"Here, here"! zeide Merlijn doe,</l>
<l>"Gy segget herde wale nu toe;</l>
<l n="13065">Maer dat doet goet, achterwaert gaen</l>
<l>Ombe vorder te springene saen,</l>
<l>Ende wetet dat wael: tegen enen penninck</l>
<l>Dien gy hier verliesen sult, heer koninck</l>
<l>Gy zult er twe hondert winnen daer;</l>
<l n="13070">Ende ic segget iu al openbaer</l>
<l>Gy en sult hier verliesen borch noch steen</l>
<l>Noch stat noch dorp noch veste negeen</l>
<l>Ende zult daer winnen een konincrike,</l>
<l>Dat bescermen sal ewelike</l>
<l n="13075">Dit lant ende verweren al,</l>
<l>Also lange als Artur leven sal".</l>
<l>Doe zeide echt die koninck Ban:</l>
<l>"Merlijn, gy zijt wyser daeran</l>
<l>Dan wy alle sijn, wetic wal,</l>
<l n="13080">Als gy ons radet doewy al,</l>
<l>Hiertoe te doene dan wy ons saen</l>
<l>Gereiden entie dinge anevaen.</l>
<l>Nu besiet, wanneer dat wy</l>
<l>Willen trecken". Doe zeide hi:</l>
<l n="13085">"Te halfvasten sonder beiden,</l>
<l>Ende daer binnen suldy iu bereiden,</l>
<l>Maer eer gy derwaert vaert, wetet wel,</l>
<l>Suldy hebben ene batalie fel</l>
<l>Tegen die baroene, seggic iu;</l>
<l n="13090">Die hem vergaderen al datsi mogen nu,</l>
<l>Ende met al der macht, die si mogen</l>
<l>Verkrigen, zullensi iu orlogen</l>
<l>Ende gy zult ontbieden, weet vorwaer,</l>
<l>Die gy hebben moget, verre ende naer,</l>
<l n="13095">Ende hemelick suldy trecken dan</l>
<l>In dat foreest van Bredigan;</l>
<l>Ende ontsiet iu niet, want sy</l>
<l>Sullen meer scade hebben dan gy".</l>
<l>"Merlijn", zeide doe die koninck Ban,</l>
<l n="13100">"Ende of ic ende mijn broeder dan</l>
<l>Om soccoers senden, zouden si</l>
<l>Iet te tyde komen?" - Doe zeide hy:</l>
<l>"Ia si, here" - "Ende wie machse dan</l>
<l>Halen?" - zeide doe die koninck Ban.</l>
<l n="13105">"Ic sal die boetscap doen", zeide Merlijn,</l>
<l>"Ende oec sal ic eer komen sijn</l>
<l>Dan een ander, dat zeggic iu;</l>
<l>Ende oec es dat te doene nu,</l>
<l>Want die strijt sal sijn gewisse</l>
<l n="13110">Te Sante Marien lechtmysse,</l>
<l>In den plane van Bredigan,</l>
<l>Ende uwen lieden, wetet vortan,</l>
<l>Staet te ridene dach ende nacht;</l>
<l>Oec wetet wael, dat ic hebbe geacht,</l>
<l n="13115">Dat ic morgen avent sal wesen</l>
<l>Te Gannes". Doe zi hoerden van desen mede;</l>
<l>Dat Merlijn zeide daer ter stede,</l>
<l>Hem wonderdes sere ende loechen</l>
<l>Si helseden Merline ende daden hem daer</l>
<l n="13120">Grote feeste, wet vorwaer.</l>
<l>Dus nam Merlijn orlof, seggic iu,</l>
<l>Ende zeide hi en hadde wat lette hem nu;</l>
<l>"Ontbiedet ridderen ende serianten, heer,</l>
<l><pb n="145"/>Also vele als gy moget embermeer,</l>
<l n="13125">Ende so gy hemelicst moget mede;</l>
<l>Ende gy sult doen voeren ter stede</l>
<l>Spyse ende vitalie genoech daeran</l>
<l>In dat dal van Bredegan.</l>
<l>Ende alse die vitalie es komen daer,</l>
<l n="13130">So doetse delen wel naer</l>
<l>Al den volke, want ic zegget iu,</l>
<l>Daer sal des wel te doene sijn nu,</l>
<l>Gevet hem te vijftien dagen spyse</l>
<l>Goet gesouten vleesch van pryse,</l>
<l n="13135">Doet hem dit geven sonder meer daeran,</l>
<l>Ende doet hem Keyen delen dan</l>
<l>Ende Bretelle ende Griflette</l>
<l>Ende Ulfine ende Lucam, sonder letten,</l>
<l>Dit doet so gy hemelekest kont".</l>
<l n="13140">Doe heeschede hi dat vingerlijn terstont,</l>
<l>Dat hi hadde an siner hant,</l>
<l>"Dat ic dat mach tonen in iu lant</l>
<l>Leoncen van Parne, uwen vrient,</l>
<l>Ende Phariene, die iu oec dient</l>
<l n="14145">Tenen waerteken, datsi nadat</l>
<l>My sullen geloven oec te bat,</l>
<l>Als ict hem tonen sal daernaer".</l>
<l>Si worden al verscricket daer,</l>
<l>Doe sijt hoerden, ende hen wonderdes seer,</l>
<l n="13150">Want zi meenden dat nieman meer</l>
<l>Dit en hadde geweten, zeggic iu,</l>
<l>Dan zi twe ende diegene nu</l>
<l>Die hi daer noemde, Leoncen ende Pharijn;</l>
<l>Dit dochte hem dat moeste wonder sijn.</l>
<l n="13155">Doe zeide die koninck Artur: "en zijt niet</l>
<l>Tonrusten van al, dat gyne doen siet,</l>
<l>Want [van] al dat men dencket, God weet,</l>
<l>Weet hi al dat hi wil gereet".</l>
<l>Doe zeiden die twe koninge: "nu</l>
<l n="13160">So laet dan gewerden met iu,</l>
<l>Sint dat hy so wijs nu es</l>
<l>Ende ons duncket oec wel die waerheit des</l>
<l>Dat hi iu boven alle die werelt mint;</l>
<l>Gy sult des te bet hebben dat gy dat kint</l>
<l n="13165">So sere, dat gy des noch menech werf</l>
<l>Gewaer sult werden als dat iu bederf".</l>
<l>Doe gaf hem die koninck Ban dat vingerlijn,</l>
<l>Ende doe sciet van daer Merlijn,</l>
<l>Ende al dat hi hem dus dede verstaen</l>
<l n="13170">Van hare hemelecheit, heeft hi gedaen</l>
<l>Ombedat hi daer mede beiagen wille</l>
<l>Hoerre beider vrienscap lude ende stille.</l>
<l>                Doe voer Merlijn te Blasise waert</l>
<l>Sinen meester, ende zeide hem ter vaert</l>
<l n="13175">Alle die dinge, groet ende clene,</l>
<l>Die onder hem gesciet sijn gemene.</l>
<l>Daerna telde hi hem, hoe hi sal varen</l>
<l>Ene boetscap doen, sonder sparen,</l>
<l>In clene Britanien, ende toende hem daer</l>
<l n="13180">Dat vingerlijn, ende zeide daernaer</l>
<l>Dattet sijn waerteken zoude wesen.</l>
<l>Doe screef dat Blasys al na desen,</l>
<l>Gelijck dat hem Merlijn zeide;</l>
<l>Doe sciet Merlijn, sonder beiden,</l>
<l n="13185">Van Blasyse, vroe ende blyde;</l>
<l>Ende des anderen dages te primetyde</l>
<l>Was hi te Gannes in der stat,</l>
<l>Ende zeide Leoncen ende Pharine dat,</l>
<l>Dat hem die koninge ontboden nu</l>
<l n="13190">"Al dat ick hier sal seggen iu,</l>
<l>Dat gy des my sult geloven mede".</l>
<l>Hi toende hem dat vingerlijn ter stede,</l>
<l>Ende doe zi zagen dat vingerlijn,</l>
<l>Geloveden zi al der talen fijn</l>
<l n="13195">Die hi hem zeide, clene ende groet,</l>
<l>Gelijck dat men hem ontboet.</l>
<l>Doe zi dit hoerden, ontboden si</l>
<l>Alle die liede, sodat zi daerby</l>
<l>Vergaderden vijftien dusent man daernaer</l>
<l n="13200">Ende wel gewapent, wetet vorwaer.</l>
<l>Dese quamen alle te Bonewick</l>
<l>Achte dage vor Kerstesdage sekerlick;</l>
<l>Ende Leonce ende Pharijn mede</l>
<l>Setten doe hoede in elke stede</l>
<l n="13205">Ende in die borge, die hem goet dochten,</l>
<l>Daer si tlant mede verweren mochten.</l>
<l>Ende hieraf een, hiet Lambegijs,</l>
<l>Die stout was ende hadde groten prijs;</l>
<l>Desen settenzi in die foreeste met</l>
<l n="13210">Van Gannes, ombedat hi dat bet</l>
<l>Ende stoutlike hoeden soude daer,</l>
<l>Dan een ander. Hem bat daernaer</l>
<l>Pharijn, sijn oem, dat hi dat nu</l>
<l>Wael hoede. "Gerne, oem! dat zeggic iu;</l>
<l n="13215">Ick salt so hoeden, ofdat God wout,</l>
<l><pb n="146"/>Dat gy daer gene scade af hebben sout".</l>
<l>Ende in den foreeste van Bonewick</l>
<l>Setten si Graciane desgelyck,</l>
<l>Den here van der hoger muer,</l>
<l n="13220">Ende bevelen dat hem ter uer.</l>
<l>Hi was vrome ende getrouwe mede,</l>
<l>Ende opten casteel van Trebe</l>
<l>Dadensi Gracianes sone scier,</l>
<l>Die geheten was Banier;</l>
<l n="13225">Hi was koninck Bannes pade;</l>
<l>Ende beide die koninge na stade</l>
<l>Waren in den casteel, zijt seker das,</l>
<l>Ombedat hi van den lande die vaste was.</l>
<l>Ende in koninck Bohortes casteel so es</l>
<l n="13230">Geset te hoedene Placides,</l>
<l>Leonces neve, die getrouwe was</l>
<l>Ende zeer vrome, zijt seker das,</l>
<l>Ende dese casteel hiet Mouleer.</l>
<l>Aldus besetten si dat lant eer</l>
<l n="13235">Eer zi sceden wouden van daer;</l>
<l>Alse dat wel beset was, daernaer</l>
<l>Doe voeren zi hene, nacht ende dach,</l>
<l>Wat dat elck geriden nach,</l>
<l>Want die mane scone sceen.</l>
<l n="13240">Ende Merlijn voer vor hem alleen,</l>
<l>Die dat heer leide vorwaer</l>
<l>Van den quaden nauwen wege daer</l>
<l>Tot dien daer si doe op quamen,</l>
<l>Daer si alle sceepten tsamen.</l>
<l n="13245">Entie koninck Artur bandersyde</l>
<l>Gereide hem sere die wile te stryde;</l>
<l>Gelijck dat hem Merlijn beval,</l>
<l>So dade hi sine sticken al.</l>
<l>Hi ontboet alle diegene nu,</l>
<l n="13250">Die hi verbidden mochte, zeggic iu.</l>
<l>Daer quam daer herde vele ter stede,</l>
<l>Ende meer dan hi meende mede,</l>
<l>Die van Logres quamen daer</l>
<l>Ombe die grote gave vorwaer,</l>
<l n="13255">Die hem die koninck hadde gegeven;</l>
<l>Sulke quamen hem oec beneven</l>
<l>Ombe den koninck te kennen, ende oec mede</l>
<l>Ombe sine doget, die hi dede,</l>
<l>Daer si dicke af hebben gehoert.</l>
<l n="13260">Ende alsi alle waren komen voert,</l>
<l>So waren daer wel tienduzent man</l>
<l>Wel tors ende wapine an,</l>
<l>Ende voetliede en woude hi negene;</l>
<l>Ende wagene algemene,</l>
<l n="13265">Daer men die spise op voerde alsoe,</l>
<l>Dadi by nachte varen doe</l>
<l>Ombedat hem Merlijn hadde geraden,</l>
<l>Dat hi dat hemelike soude begaden</l>
<l>Tote opten plaen van Bredegan.</l>
<l n="13270">Ende als daer komen waren sine man,</l>
<l>In dat foreest, daer dat hemelycst was,</l>
<l>Sloegen si haer tenten daerin na das,</l>
<l>Ende dit plaen was die hemelicste stat,</l>
<l>Die men iergen wiste vordat.</l>
<l n="13275">Ende alsosi gelogiert nu daer waren,</l>
<l>En konde nieman geweten twaren,</l>
<l>Waer si waren gevaren nu;</l>
<l>Ende banderside, dat zeggic iu,</l>
<l>So dade die koninck Artur een dinck,</l>
<l n="13280">Dat hem doe riet Ban, die koninck,</l>
<l>Dat Merlijn sere prijsde daernaer;</l>
<l>Want hi wiste vele openbaer</l>
<l>Van orlogene, des riet hi</l>
<l>Den koninck Artur, dat hi daerby</l>
<l n="13285">Op alle straten van sinen lande</l>
<l>Waerdesliede zoude setten meneger hande:</l>
<l>Waer dat daer ieman dor lede</l>
<l>Dat men hem vaen soude ter stede,</l>
<l>Ende sendene den koninge nadien.</l>
<l n="13290">Dit was, dat men niet en soude spien,</l>
<l>Waerhene dat si [gevaren] waren;</l>
<l>Oec dade hi verbieden daernare</l>
<l>Dat nieman en zoude in zijn lant</l>
<l>Ryden nergen, sij iu becant,</l>
<l n="13295">Vor dat Onser Vrouwen dach leden sy</l>
<l>Dat men kaersen draget, ende daerby</l>
<l>Die dat dade, conde men dat geweten nu,</l>
<l>Men soudene ontliven, zeggic iu.</l>
<l>                Dus hilt hem dat volc stille daer,</l>
<l n="13300">Ende hem wonderde sere daernaer</l>
<l>Wat dit dieden mochte doe,</l>
<l>Dat die koninck mochte gebieden soe;</l>
<l>Ende hierby was sine chivaetsie</l>
<l>So wael verholen in siner pertye,</l>
<l n="13305">Dat nieman en konde geweten twaren,</l>
<l><pb n="147"/>Waerhene datsi gevaren waren,</l>
<l>Sonder diegene die waren nu</l>
<l>Van des koninges rade, seggic iu.</l>
<l>                Nu zwiget dit boeck van desen</l>
<l n="13310">Ende sal van den ses koningen lesen,</l>
<l>Die waren gesconfiert te Karlioen,</l>
<l>Datsi met pinen daer ontvloen.</l>
</div>
<div type="chapter"><head type="chapter">Hoe nu tien koninge ende een hertoge den koninck Artur willen bestryden. </head>
<l>Dit boeck seghet ons nu, twaren,</l>
<l>Dat dese koninge erre waren</l>
<l n="13315">Omdatsi gesconfiert waren doen</l>
<l>Van Karlioen datsi ontvloen,</l>
<l>Daer si al hoer harnasch verloren.</l>
<l>Des haddensi groten toren,</l>
<l>Datsi nembermeer worden blyde</l>
<l n="13320">Si en haddent gewroken nu ten tyden</l>
<l>Opten koninck Artur, ende oec mede</l>
<l>"Op sinen tovenaer die ons dit dede".</l>
<l>Aldus sciedensi van Karlion nu</l>
<l>Gewont ende serech, zeggic iu;</l>
<l n="13325">Some moestensi op een leitiere</l>
<l>Liggen, daer men se op hene droech scire</l>
<l>Ombedatsi waren so gewont.</l>
<l>Si voeren clene dachvaert terstont</l>
<l>So lange datsi quamen daernaer,</l>
<l n="13330">In hoer lant; daer lagen si vorwaer</l>
<l>So lange datsi genesen waren.</l>
<l>Tinde van der maent daernare</l>
<l>Haddensi een groet perlement</l>
<l>Tuschen dat lant van Gorre ontrent</l>
<l n="13335">Ende dat lant van Scotlant mede;</l>
<l>Ende t perlement indede daer ter stede</l>
<l>Sodat elc daer ontbieden soude</l>
<l>Sine mage ende sine vriende houde,</l>
<l>Als hise krigen moge beide,</l>
<l n="13340">Entie hi hebben moge oec mede;</l>
<l>"Ende alse wy alle vergadert zijn ter uer</l>
<l>Sullenwi varen opten koninck Artuer,</l>
<l>Ende sullen hem nemen tlant</l>
<l>Of wy sullent verbernen thant,</l>
<l n="13345">Ende wy zullene daerwt veriagen</l>
<l>Ondanckes allen sinen magen.</l>
<l>Doe namensi dach, datsi wouden</l>
<l>Dat haer liede vergaderen souden</l>
<l>In die jegenode, wetet dan,</l>
<l n="13350">Onder den casteel van Bredigan.</l>
<l>                Doe sciet onder hem dat perlement,</l>
<l>Ende elck ontboet daer sine vrent</l>
<l>Ende alle die hi hebben konde;</l>
<l>Daer quam die hertoge Escans ter stonde</l>
<l n="13355">Van Cambenick wael te harnasch</l>
<l>Met ses dusent mannen rasch,</l>
<l>Ende wael tors ende elck mede</l>
<l>Hadde een teken gemaket ter stede</l>
<l>Van des hertogen wapene also houde,</l>
<l n="13360">Ombedat mense daermede kennen soude.</l>
<l>Daer quam die koninck oec nades</l>
<l>Tradelians van Norgales</l>
<l>Met sesdusent mannen gevaren,</l>
<l>Die alle tors ende gewapent waren,</l>
<l n="13365">Ende elck hadde een teken nu</l>
<l>Van hoers heren wapene, zeggic iu.</l>
<l>Dese geselscap was gepryset</l>
<l>Herde scone ende sere gewyset.</l>
<l>Daerna quam die koninck Brangores</l>
<l n="13370">Die van den lande van Gorre es</l>
<l>Met tween dusent mannen, die waren</l>
<l>Wael ende eerlijck gewapent twaren.</l>
<l>Daerna quam die koninck Clarioen;</l>
<l>Hi brachte daer wael in zijn doen</l>
<l n="13375">Twe dusent man gewapent valiant,</l>
<l>Die waren van Nortomberlant.</l>
<l>Daerna quam die koninck ter stede</l>
<l>Van den hondert ridders mede</l>
<l>Die vrome, stout, ende koene was;</l>
<l n="13380">Hi brachte daer wael te harnas</l>
<l>Vier dusent man, als ict vernam;</l>
<l>Daerna die koninck Loth quam</l>
<l>Ende brachte van Loenois ene pertye,</l>
<l>Ende oec mede van Orcanie,</l>
<l n="13385">Achte dusent man, daer elc af droech</l>
<l>Sines heren teken na sijn gevoech.</l>
<l>Daer quam Karados, die koninck</l>
<l>Van Estragorre, in ware dinck;</l>
<l>Sijn lant raket an Orcanie</l>
<l n="13390">An dene syde, ende bander pertye</l>
<l>Raket ant lant van Norgales;</l>
<l><pb n="148"/>Hi brachte met hem, sijt seker des,</l>
<l>Sevendusent ridders wel te gereke</l>
<l>Van allen dingen sekerleke.</l>
<l n="13395">Daerna so quam Anguissant,</l>
<l>Die koninck was in Scotlant,</l>
<l>Met sesdusent mannen met gewout,</l>
<l>Die fier waren ende stout</l>
<l>Ende wel gewapent daer ter stede,</l>
<l n="13400">Ende hadden haers heren teken mede.</l>
<l>Doe quam die koninck Uries,</l>
<l>Die van den lande van Gorre es,</l>
<l>Tiendusent man brachti daernare,</l>
<l>Die stout ende wael gewapent waren.</l>
<l n="13405">Daerna quam die koninck Ventres,</l>
<l>Die van den lande van Garloth es,</l>
<l>Met sesdusent ridders, die tallen tyden</l>
<l>Haren heren bereit waren in stryden.</l>
<l>Entie koninck Ydier van Cornuale</l>
<l n="13410">Quam met enen sconen tale,</l>
<l>Sesdusent man brachti daer.</l>
<l>Ende alle dese koninge, wet vorwaer,</l>
<l>Swoeren datsi nembermeer</l>
<l>Weder en keren, si en zullen eer</l>
<l n="13415">Artur doden ochte verdriven daernaer</l>
<l>Eersi meer keren van daer;</l>
<l>Want zi hebben liever te stervene nu</l>
<l>Eer si dat lieten, dat zeggic iu,</l>
<l>Dat Artur soude regneren in dat lant.</l>
<l n="13420">Doe senden si spiers al te hant,</l>
<l>Ombe bespiene waer Artur es;</l>
<l>Maer die die wege hoeden, sijt seker des,</l>
<l>Vingen se alle ende sendense daer</l>
<l>Den koninck Artur, diese daernaer</l>
<l n="13425">Dade in gevancnesse saen,</l>
<l>Dat sint nieman en conde verstaen,</l>
<l>Waer si gevaren waren sint.</l>
<l>Entie barone reden ontrint</l>
<l>So lange datsi quamen nu</l>
<l n="13430">Tote Bredigan, dat seggic iu,</l>
<l>In die jegenode vorwaer,</l>
<l>Si lagen herde blidelike daer,</l>
<l>Alse die dat al meenden te hant</l>
<l>Hebben gewonnen, ende senden in tlant</l>
<l n="13435">Haer ryders die niet en vonden,</l>
<l>Want die beesten ende al tgoet ten stonden</l>
<l>Was gevoert in die grote stede</l>
<l>Ende in die stercke borge mede;</l>
<l>Dit was bi koninck Bans rade gedaen</l>
<l n="13440">Ende zijns broeders, sonder waen,</l>
<l>Die goede wyse liede waren</l>
<l>Ende van orloge vele wisten twaren.</l>
<l>Ende als diegene sagen daernaer,</l>
<l>Dattet al dus gevlucht was daer,</l>
<l n="13445">Staken si tvier daerin ter stede</l>
<l>Ende verbarnden huse ende dorpe mede,</l>
<l>Die buyten veste stonden in tlant;</l>
<l>Die verbarndensi al te hant,</l>
<l>Si makedent woeste, daer si leden.</l>
<l n="13450">Doe moestensi wt haers selves steden</l>
<l>Ende wt horen lande doen komen spise,</l>
<l>Soudensise hebben na hoere wyse.</l>
<l>Ende alsi haers hadden genoech twaren,</l>
<l>Ende si alle vergadert waren,</l>
<l n="13455">Haddensi bi getale dan</l>
<l>Sestichdusent vromer man.</l>
<l>                Nu latic hieraf die tale bliven,</l>
<l>Ende sal iu voert van Merline scriven,</l>
<l>Ende van den lieden van Bonewick</l>
<l n="13460">Ende van Gannes desgelyck.</l>
</div>
<div type="chapter"><head type="chapter">Hoe Merlijn met dien van Bonewick te Logres quam. </head>
<l>Hier spreket die historie des,</l>
<l>Dat Merlijn ende Leonces,</l>
<l>Entie drossate van Bonewick,</l>
<l>Ende Pharien mede desgelyck,</l>
<l n="13465">So lange reden, datsi quamen</l>
<l>Ter roetsen in Poytau tsamen.</l>
<l>Daer gingensi nu tscepe ter vaert,</l>
<l>Ende voeren die zee nederwaert</l>
<l>So zi hemelickest mochten ter uer;</l>
<l n="13470">Si hadden den wint groet ter kuer</l>
<l>Ende zeilden so lange, datsi quamen</l>
<l>In dat bloye Britanien tsamen;</l>
<l>Ende waerombe dat doe alsoe hiet mede,</l>
<l>Sal ic iu tellen hier ter stede:</l>
<l n="13475">Dat gevil doe Troyen verstoert was,</l>
<l>Waren daer twe broeder, zijt seker das,</l>
<l>Entie ene met groten scatte ontreet,</l>
<l><pb n="149"/>Die sijn was, ende met hem, God weet,</l>
<l>Vele goeder liede, die vrome waren,</l>
<l n="13480">Ende quam in Engelant gevaren,</l>
<l>Ende dade ene stat daer maken sint,</l>
<l>Die geheten was Trinoicint</l>
<l>Dat es te seggene in griecxe woert</l>
<l>Niewe Troyen, hebbic gehoert,</l>
<l n="13485">Ombedatsi van Troyen quamen;</l>
<l>Ende om die ere van sinen name</l>
<l>Dadi heten Britanien dlant</l>
<l>Ombedat hi Brutus was genant.</l>
<l>Aldus hietent die gone die leefden doe,</l>
<l n="13490">Entie stat hieten si ember toe</l>
<l>Troyen in Britanien, als ict las,</l>
<l>Lange na dat Brutus doet was.</l>
<l>Daerna gevil sint ter stede,</l>
<l>Dat daer was een koninck mede,</l>
<l n="13495">Die Logres hiet, die dese stat</l>
<l>Sere beterde, ende ombedat</l>
<l>Dade hise heten na hem dor des,</l>
<l>Ende wart geheten Logres;</l>
<l>Ende dese name duerde haer al bloet</l>
<l n="13500">Thent na des koninck Arturs doet</l>
<l>Ende na der heren van der Tafelronde.</l>
<l>Ende na alder heren doet ter stonde,</l>
<l>Die by Mordrette doet bleven,</l>
<l>Alse iu hierna wael wert bescreven</l>
<l n="13505">Eer dit boec sal nemen inde,</l>
<l>Ende na al dese grote scinde</l>
<l>Dat al dese heren bleven doet,</l>
<l>So wart in den lande ene sterfte groet</l>
<l>Dat men die liede met hopen vant</l>
<l n="13510">In steden, in dorpen, in dat lant,</l>
<l>Die doet waren, ende oec mede,</l>
<l>Daer die ene den anderen groef ter stede,</l>
<l>Daer bleef hi selver liggende doet;</l>
<l>Ende dese swaer sterfte groet</l>
<l n="13515">Quam van ener quader lucht toe,</l>
<l>Die daer in den lande was aldoe;</l>
<l>Ende ombe dese grote sterfte mede,</l>
<l>So hiet men aldaer doe die stede</l>
<l>Bloye in Britanien lange daernare</l>
<l n="13520">Ombedat haer herte serech waren,</l>
<l>Ende vol van groten vernoye</l>
<l>Omde dit so was dat geheten Bloye;</l>
<l>Want Bloye is in hoerre tale</l>
<l>Rouwe ende seer, verstaet my wale,</l>
<l n="13525">Ende van herten gequetset seer;</l>
<l>Ende ombe dese saken so was dat eer</l>
<l>Bloye in Britanien geheten.</l>
<l>Nu doet ons voert die historie weten:</l>
<l>Die ander prince die van Troyen was</l>
<l n="13530">Ende ontvoer, als ic hier vor las,</l>
<l>Die hiet Cornius, ende diegone</l>
<l>Was groet, sterck, ende kone,</l>
<l>Ende alle die met hem waren;</l>
<l>Hi was van den Giganten, twaren,</l>
<l n="13535">Dese arriveerde in een lant</l>
<l>Dat hi van hem dade heten thant;</l>
<l>Na Cornius dade dat lant heten</l>
<l>Cornuwale, als wy dat weten;</l>
<l>Ende ombe thebbene pais ende vrede</l>
<l n="13540">Met sinen lieden, so dadi mede</l>
<l>Daer maken steden ende borge goet;</l>
<l>Ende van desen Cornius, als ic verstoet,</l>
<l>Ende van sinen geslechte quamen</l>
<l>Alle die Gigante tsamen,</l>
<l n="13545">Die menech quaet in Britanien deden,</l>
<l>Wantsi menech werf daerop streden</l>
<l>Alse gy hierna wael sult verstaen.</l>
<l>                Nu wil ic tminer jeesten gaen</l>
<l>Van Merlyne, daer ic hier vor af las,</l>
<l n="13550">Die noch in der zee was;</l>
<l>Ende die nu te lande zijn komen</l>
<l>Hebben haer harnasch genomen</l>
<l>Ende daden dat torse in malen daer,</l>
<l>Want Merlijn seide hem daernaer,</l>
<l n="13555">Datsi moesten, sonder sparen,</l>
<l>By nachte ende by dage varen,</l>
<l>Thent datsi quamen in die stede,</l>
<l>Daer si mochten logieren mede;</l>
<l>Ende si daden al dat hem Merlijn hiet,</l>
<l n="13560">Si en dorsten daer wederseggen niet.</l>
<l>Hi leidese in hemeleke wege nu</l>
<l>Ende verboet hem, dat zeggic iu,</l>
<l>Datsi geen geruchte en maken.</l>
<l>Des vierden dages na dien saken</l>
<l n="13565">Datsi wten scepe gingen,</l>
<l><pb n="150"/>Quamensi in waren dingen</l>
<l>Op dat plaen van Bredegan,</l>
<l>Daer si vonden Arturs man,</l>
<l>Daer men hem grote feeste dede</l>
<l n="13570">Ende ere, doe men se kende, mede.</l>
<l>Si sloegen tente ende paweloene</l>
<l>Ende rasten hem na haren doene,</l>
<l>Ende daden hem te gemake daer</l>
<l>Achte dage, ende rasten hen vorwaer;</l>
<l n="13575">Ende hem was spise genoech gegeven,</l>
<l>Datsi vrolike mochten leven.</l>
<l>Doe seide Merlijn totten ruwarden saen,</l>
<l>Die dat heer hadden bevaen:</l>
<l>"Gy heren, ic moet nu soecken varen</l>
<l n="13580">Die drie koninge, sonder sparen,</l>
<l>Want nieman die boetscap doen sal.</l>
<l>Also wael als ic, hebbic des geval".</l>
<l>Doe seide Ulfijn in spele ten tyden:</l>
<l>"Wachtet van den heer bandersyde,</l>
<l n="13585">Want ic hebbe horen seggen nu,</l>
<l>Datsi herde sere dregen iu".</l>
<l>"Dat weet ic wael", zeide Merlijn saen,</l>
<l>"Maer si en gekrigen my niet, sonder waen,</l>
<l>Oec eest recht, datsi my haten seer;</l>
<l n="13590">Want by Gode, onser aller Heer,</l>
<l>Sy en hebben negenen so groten viant</l>
<l>Noch so swaren hier in dat lant,</l>
<l>Alse ic hem ben ende sal sijn,</l>
<l>Also lange alsi den heren mijn,</l>
<l n="13595">Den koninck Artur willen scaden meerre;</l>
<l>Nu hoedet iu wael, ic biddes iu, heren,</l>
<l>Dat gy nieman, dat hetic iu,</l>
<l>Wten heer latet varen nu,</l>
<l>Want daer mochte groet scade af komen;</l>
<l n="13600">Des koninges viande, hebbic vernomen,</l>
<l>Liggen gelogiert met menegen man</l>
<l>In der jegenode van Bredegan,</l>
<l>Ende daer es er sestichdusent op orse al,</l>
<l>Ende van den onsen al dat getal</l>
<l n="13605">Es maer vijfentwintich dusent, twaren;</l>
<l>Ombedit moetewy wijsleke varen,</l>
<l>Ende met sinne als te voren,</l>
<l>Ochte dat waer al verloren".</l>
<l>Ulfijn zeide doe: "Here, tes waer,</l>
<l n="13610">Beter es dat daer een ander vaer".</l>
<l>"Dat en waer niet", zeide Merlijn saen,</l>
<l>Ic salse bet leiden sonder waen</l>
<l>Ende hemeliker in allen synnen,</l>
<l>Dat mense zien en sal no kinnen,</l>
<l n="13615">Dan ieman anders, dat seggic iu".</l>
<l>Doe beval hise te Gode nu,</l>
<l>Ende es so haesteleke hene gegaen,</l>
<l>Dat nieman daer en konde verstaen</l>
<l>Waer zi hene zijn gevaren;</l>
<l n="13620">Zi zegenden hem van wonder, twaren.</l>
<l>Doe dade Ulfijn dat heer daer</l>
<l>So nauwe hoeden, dat nieman daernaer</l>
<l>Wt en ginck niet enen voet;</l>
<l>So wael wasset daer nu behoet.</l>
<l n="13625">Dus lagensi daer nu te samen,</l>
<l>Datsi van den koningen niet vernamen.</l>
<l>Merlijn opten iersten quam</l>
<l>Te Logres, daer hi die koninge vernam,</l>
<l>Die rouwech ende onblide waren</l>
<l n="13630">Ombe tlant, datsi zagen verhaeren</l>
<l>Ende woesten ende bernen mede.</l>
<l>Nu es Merlijn komen gerede</l>
<l>So hemelec onder die koninge daer,</l>
<l>Datsi des niet en worden gewaer</l>
<l n="13635">Vor dien dat hi vor hem stoet;</l>
<l>Doe zeidensi hem van wonder groet,</l>
<l>Ende liepen tot hem ende helseden doe</l>
<l>Ende hadden grote blyscap soe,</l>
<l>Ende vrageden, hoe hi gevaren hadde nu:</l>
<l n="13640">"Herde wael", zeidi, "nu gereidet iu,</l>
<l>Ende laet ons ter heerwaert varen dan".</l>
<l>"Hoe?" zeide doe die koninck Ban,</l>
<l>"Zijn onze liede komen?" zeide hi.</l>
<l>"Merlijn sprac doe: "Here, ja si,</l>
<l n="13645">Ende liggen met des koninck Arturs man</l>
<l>In den plane van Bredegan,</l>
<l>Ende daer isser vijftiendusent by getale</l>
<l>Entie koninck Artur hevet wale</l>
<l>Tien dusent mede. Bandersyde</l>
<l n="13650">Sijn tien koninge komen ten stryde</l>
<l>Ende een hertoge, ende daeran</l>
<l>Sijn torse wael zestichdusent man".</l>
<l>"Nu helpe ons God!" zeide Antor doe,</l>
<l>"Want dat spel dunct my ongedeelt alsoe</l>
<l n="13655">Ende een ander sorge es daeran:</l>
<l>Dat zijn stoute ridders ende vrome man".</l>
<l>"Ten roket iu", zeide Merlijn tot hem</l>
<l><pb n="151"/>"By der trouwen, die ic iu schuldech bem</l>
<l>Ende Artur, mynen here, ende Blasys met,</l>
<l n="13660">Mynen meester, ic wil dat gy wet,</l>
<l>Dat ic by der hulpe van Gode dan</l>
<l>Ende by der konst, die ic noch kan,</l>
<l>Sal doen so vele, datsi tharen onvromen</l>
<l>In dat lant hier zijn komen,</l>
<l n="13665">Ende hem beter waer, twaren,</l>
<l>Datsi te huis bleven waren;</l>
<l>Want en esser negene so koene,</l>
<l>Hi en sal hebben genoech te doene</l>
<l>Eer hi sceiden sal van my;</l>
<l n="13670">Maer ic segget in oec, dat wy</l>
<l>Enen strijt zullen hebben groet</l>
<l>Enter onser sal bliven doet</l>
<l>Also luttel alse tachtentech vorwaer,</l>
<l>Enter hoerre sal bliven daer</l>
<l n="13675">Wael dusent ende hondert mede.</l>
<l>Nu bereidet iu volc ter stede,</l>
<l>Want wy moeten na den etene ryden;</l>
<l>Ende doet mede voeren ten tyden</l>
<l>Spise ons allen te vier dagen,</l>
<l n="13680">Ende haestet iu, hier [en] es geen langer</l>
<l>Doe si hoerden Merlijns woert,</l>
<l>Bereiden si hem haestleke voert dagen".</l>
<l>Bereiden si hem haestleke voert</l>
<l>Van al dat hem sal gebreken,</l>
<l>Ende dadent knapen in malen steken.</l>
<l n="13685">Si aten ende dronken, ende daernaer</l>
<l>Vragedensi Merline, of si daer</l>
<l>Haer wapene an souden doen nu;</l>
<l>"Neen, gy", zeidi, "ic zegget iu:</l>
<l>Si zouden iu te zwaer wesen</l>
<l n="13690">Gy en dorret iu van niemanne vresen,</l>
<l>Die iu arch sal doen, zeggic iu,</l>
<l>Ic sal iu sulken wech leiden nu".</l>
<l>Dus en wapendensi hem niet gint;</l>
<l>Ende na den etene gingensi sint</l>
<l n="13695">Ende cleden hem wael, wantet was</l>
<l>Cont weder, ende gevroren; dordas</l>
<l>Dedensi cleder genoech overeen.</l>
<l>Het was scone entie mane sceen</l>
<l>Ende haerre was veertich, als wy dat horen;</l>
<l n="13700">Ende Merlijn es nu gereden voren,</l>
<l>Entie drie koninge ende Antor mede</l>
<l>Volgeden Merline wael gerede.</l>
<l>Merlijn sat op een ors verheven</l>
<l>Dat hen die drie koninge geven</l>
<l n="13705">Ombe haer geselscap te werven alsoe,</l>
<l>Hi en hadde des orses niet te doene doe</l>
<l>Haddi gewilt, want daer en was</l>
<l>Geen ors zoo snel, zijt zeker das,</l>
<l>Noch die vogel in der lucht met,</l>
<l n="13710">Alse hi was, ic wil dat gijt wet.</l>
<l>Dus reden si dach ende nacht alsoe,</l>
<l>So lange dat si quamen doe</l>
<l>In grote wiltnesse, daer rasten si</l>
<l>Ende makeden vier ende dronken mede,</l>
<l n="13715">Ende rasten ende sliepen daer ter stede.</l>
<l>Alsi gegeten hadden ende geslapen daer,</l>
<l>Nam Merlijn die koninge daernaer</l>
<l>Ende Antor, ende leidese daer besyden,</l>
<l>Ende zeide tot Artur ten tyden:</l>
<l n="13720">"Here, gy zijt noch ionck sekerlike,</l>
<l>Ende gy hebbet een groet konincrike</l>
<l>Thoudene nu in uwe hande,</l>
<l>Entie baroene van uwen lande</l>
<l>En willen niet dat gy zijt haer heer,</l>
<l n="13725">Entie gemene liede meer</l>
<l>Soudent onwaert hebben mede</l>
<l>En dade dat gy te meneger stede</l>
<l>Iu gave hem hebbet gegeven nu;</l>
<l>Maer waerdy oit milde, so biddic iu,</l>
<l n="13730">Dat gy nu gevet mildeliken,</l>
<l>Ende laet iu gaven nu so bliken,</l>
<l>Datsi alle seggen, groet ende clene,</l>
<l>Dat gy die mildeste zijt allene,</l>
<l>Die in der werelt es ter stede,</l>
<l n="13735">Want gy en moget nergent mede</l>
<l>Iuwe liede bet trecken an iu,</l>
<l>Dan met gave, zeggic iu nu,</l>
<l>Want gy sult hebben al iu leven</l>
<l>Goedes genoech, dat gy moecht geven,</l>
<l n="13740">Hierombe ic sal iu zeggen dor wat:</l>
<l>Hier, daer wy zijn, licht die meeste scat</l>
<l>Die oit gesien wart, zeggic iu,</l>
<l>Maer gy en zulten niet nemen nu,</l>
<l>Vordat gy den strijt hebbet gewonnen</l>
<l n="13745">Des iu God wael sal gonnen,</l>
<l>Ende oec nemet waer al sint,</l>
<l>Dat gy dat sticke lants wael bekint,</l>
<l><pb n="152"/>Als gy daer wilt komen dat gy</l>
<l>Niet en verdwalet". Hi leiden daerby</l>
<l n="13750">Op dat lant, daer lach die scat;</l>
<l>Hi makede hem een teken ter stat.</l>
<l>Des hadde den koningen wonder groet</l>
<l>Dat Merlijn wysede daer dat goet.</l>
<l>Doe zaten si op ende reden dan</l>
<l n="13755">Tote in den plaen van Bredegan,</l>
<l>Daer dadensi des koninges tenten slaen</l>
<l>By enen borne, sonder waen,</l>
<l>Die so vele waters gaf,</l>
<l>Dat daer ene grote beke liep af,</l>
<l n="13760">So dat des die stat vele te beter was</l>
<l>Ende vele genoechliker, zijt zeker das;</l>
<l>Nochtan wasset herde kout mede,</l>
<l>Want doe si lagen daer ter stede</l>
<l>Was achte dage vor Onser Vrouwen dach,</l>
<l n="13765">Dat men die keersen te dragene plach;</l>
<l>Doe si gelogiert waren na der sake,</l>
<l>Dadensi hem herde wael te gemake,</l>
<l>Ende rasten hem drie dage mede</l>
<l>Ende bereiden hem daer wel ter stede.</l>
<l n="13770">Des vierden dages quam Merlijn gegaen,</l>
<l>Ende zeide hem: "nu es tijt, sonder waen,</l>
<l>Dat gy uwe batalie doet ordineren,</l>
<l>Ende welck dat zijn zullen die heren</l>
<l>Diese leiden zullen; want wy</l>
<l n="13775">Sullen komen op hem, dat zy</l>
<l>Van ons niet en sullen weten alsoe;</l>
<l>Ende dat sal zijn morgen vroe,</l>
<l>Vor den dage, twe uren mede;</l>
<l>Want wistensi onze komst gerede,</l>
<l n="13780">Si hebben so vele liede ter uren</l>
<l>Wy en mochten vor hem niet geduren;</l>
<l>Ende en hebbet gene sorge nu</l>
<l>Si en mogen niet geduren vor iu".</l>
<l>Doe wapenden hem al die heren</l>
<l n="13785">Ende men dade die batalie ordineren,</l>
<l>Ende men gaf Keyen, den drossate, nu</l>
<l>Des koninges Arturs teken, seggic iu,</l>
<l>Dat hijt soude voeren in den stryde</l>
<l>Want dat was sijn recht ten tyden</l>
<l n="13790">Entie ierste batalie haddi met;</l>
<l>Daer was inne Lucas ende Griflet,</l>
<l>Ende van der Roetsen Maras,</l>
<l>Ende van Blois Gwinas,</l>
<l>Van den wilden foreeste Drahans,</l>
<l n="13795">Entie amorose Behans</l>
<l>Ende Flandris de Blia;</l>
<l>Dese achte ridders, als ic versta,</l>
<l>Leiden dierste batalie met,</l>
<l>Daer wasser vier dusent ingeset.</l>
<l n="13800">Die ander batalie leide Bretel,</l>
<l>Die goet ende trouwe es, weet ic wel,</l>
<l>Ende vrome was in elker stede</l>
<l>Entiene wel konde gehelpen mede;</l>
<l>Daer souder vier dusent mede sijn.</l>
<l n="13805">Die derde scaer leide Ulfijn,</l>
<l>Die vele wiste van orlogen;</l>
<l>Hi was goet, getrouwe, ende vermogen;</l>
<l>Ende hier was inne Artur, die koninck,</l>
<l>Ende deser was, in ware dinck,</l>
<l n="13810">Vierdusent, ende die ter noet</l>
<l>Haren heren getrouwe waren ter doet;</l>
<l>Ende elke scaer voer allene na das</l>
<l>Suverlike enen clenen pas,</l>
<l>Ende Merlijn geleidese ende reet voren</l>
<l n="13815">Op een goet swart ors verkoren.</l>
<l>Daerna ordineerden die koninck Ban</l>
<l>Ende Bohort, sijn broeder, haer man;</l>
<l>Entie ierste scaer gaven si te leidene</l>
<l>Pharine, te berechtene ende te bereidene,</l>
<l n="13820">Ende gaven hem des koninges teken met,</l>
<l>Want hi was vrome ende wijs, dat wet,</l>
<l>Ende seker ende getrouwe ende koene;</l>
<l>Met hem was Ladinas, in dien doene,</l>
<l>Ende Mares van Bonewijc,</l>
<l n="13825">Ende Caudas van Trebe desgelijc,</l>
<l>Ende Blois van Casse ende Graciaen,</l>
<l>Ende Blioberis, hebbic verstaen,</l>
<l>Ende van Carmosijn Canes,</l>
<l>Madian, die blonde, ende Placides,</l>
<l n="13830">Ende Meliadus de Blois, die grote,</l>
<l>Ende Placalifer van der Benote,</l>
<l>Iedars die brune ende Cristofeles,</l>
<l>Ugelijn van den dale ende Gliales,</l>
<l>Galogregans van den lande van Gorre,</l>
<l n="13835">Ende Grisalus. Deze waren in porre</l>
<l>Ende ander ridder sovele nadas,</l>
<l>Datter vierdusent in der batalie was.</l>
<l><pb n="153"/>Die ander scaer leide Leonces</l>
<l>Van Parne, die wijs ende koene es,</l>
<l n="13840">Ende daer wasser vierdusent in vermeten</l>
<l>Wael bereit ende opgeseten.</l>
<l>Die derde leide koninck Bohort van Gannes</l>
<l>Daer der oec vierdusent in es,</l>
<l>Tors ende wael gewapent al.</l>
<l n="13845">Die vierde scaer leiden sal</l>
<l>Van Bonewijc die koninck Ban,</l>
<l>Ende hi was een die zekerste man</l>
<l>Die stoutste entie getrouweste met</l>
<l>Van al sinen heer, dat wet,</l>
<l n="13850">Ende in siner batalie waren wel</l>
<l>Vier dusent ridder sterck ende snel,</l>
<l>Die haren here niet totter doet</l>
<l>En zullen begeven dor gene noet.</l>
<l>Ende doe si dus bereit waren,</l>
<l n="13855">Sijn zi alle enwech gevaren,</l>
<l>Also als ic iu zeide vor das,</l>
<l>Met gemake enen clenen pas,</l>
<l>So lange dat middenacht es geleden;</l>
<l>Entie mane sceen scone ter steden</l>
<l n="13860">Maer dat was stille ende scone doe</l>
<l>Ende dat vroes sere ember toe,</l>
<l>Ende si reden so vele, hebbic vernomen,</l>
<l>Datsi by haer viande zijn gekomen</l>
<l>Dat sijs niet en wisten, zeggic iu.</l>
<l n="13865">Dus latic die tale hieraf nu,</l>
<l>Want ic moet iu voert bescriven</l>
<l>Die dinge, die die Sennen bedriven,</l>
<l>Entie van Scotlant waren ende van Ierlant</l>
<l>Die martsierden an der tien koninge lant</l>
</div>
<div type="chapter"><head type="chapter">Hoe die koninck Barnagas ende Magos ende Argos der tien koninge lant branden ende belagen.</head>
<l n="13870">Die aventure tellet ons das</l>
<l>Als die koninck Barnagas</l>
<l>Entie koninck Magos</l>
<l>Entie koninck Argos</l>
<l>Die neven waren des koninges met</l>
<l n="13875">Van den Sennen, die oem was, dat wet,</l>
<l>Hangys, dien die koninck Uter-Pandragoen</l>
<l>Doet sloech lange vor dit doen,</l>
<l>Als gy gehoert hebbet hiervoren;</l>
<l>Als dese drie koninge haer lant</l>
<l n="13880">Hebben gelaten, en zijn te hant</l>
<l>Op Artur gevaren, ontboden si</l>
<l>Al haer lant verre ende by,</l>
<l>Ende hebben nu vergadert wal</l>
<l>Sestichdusent man over al</l>
<l n="13885">Beide tors ende te voet mede;</l>
<l>Ende alle dage, van stede te stede,</l>
<l>So merede haer volck, zeggic iu;</l>
<l>Si hadden vele liede te voete nu.</l>
<l>Si voeren in dorpe ende in castele,</l>
<l n="13890">Daer si in wonen herde vele;</l>
<l>Ende in den steden, cleen ende groet,</l>
<l>Die si gewinnen mochten al bloet,</l>
<l>Si verstoerden se ende wonnen met</l>
<l>Al datsi vonden, ende oec wet</l>
<l n="13895">Datsi nieman en spaerden ter stede;</l>
<l>Manne, wijf, kinder mede</l>
<l>Sloegensi doet, gelijc honden;</l>
<l>Ende si belagen in dien stonden</l>
<l>Ene stat, hiet Windeberes,</l>
<l n="13900">Daer al dat volc in gevloen es;</l>
<l>Want die stat was groet ende wijt</l>
<l>Ende wael gevestet in dier tijt</l>
<l>Met twe paer muren, seggic iu;</l>
<l>Entie van den lande hadden daer in nu</l>
<l n="13905">Gevoert spise, na haer gevoech,</l>
<l>Vijf jaer te verteerne genoech;</l>
<l>Ende binnen der stat waren dan</l>
<l>Wel dertichdusent werachtiger man,</l>
<l>Die gewapent waren wel.</l>
<l n="13910">Si hadden menech assent fel</l>
<l>Van dengenen, die buten lagen,</l>
<l>Ende si en konden ze niet veriagen,</l>
<l>Ende si en konden niet gewinnen die stat;</l>
<l>Dus lagensi daer vor lange ombe dat,</l>
<l n="13915">Tot datse die koninck Artur nadas</l>
<l>Verdreef, doe hi versonet was</l>
<l>Iegen die baroene, diene orlogen nu.</l>
<l>                Dus latic dese liggen, seggic iu,</l>
<l>Ende sal iu voert van Artur tellen,</l>
<l n="13920">Die hemelijc voer met sinen gesellen</l>
<l>Tote tien koningen, sonder waen,</l>
<l>Als ic iu hiervor dade verstaen.</l>
</div>
<div type="chapter"><head type="chapter"><pb n="154"/> <hi rend="italic">Hoe die koninck Artur entie koninck Ban entie koninck Bohort, die elve baroene sconfierden.</hi></head>
<l>Hier vertellet voert die aventuer</l>
<l>Van den koninge Artuer,</l>
<l n="13925">Van ko. Bohort, van ko. Ban,</l>
<l>Doe si dus quamen ende haer man,</l>
<l>So en daden die elve baroene in der nacht</l>
<l>Niemanne doen negene sciltwacht,</l>
<l>Ende waren gaen liggen slapen,</l>
<l n="13930">Beide heren ende oec knapen;</l>
<l>Maer dat geluckede den heren wale,</l>
<l>Datsi te sa mene lagen al te male</l>
<l>In des koninges tente van den C. ridders doe,</l>
<l>Si en hadden van niemanne hoede daer toe;</l>
<l n="13935">Ende doe si ontslapen waren daer,</l>
<l>Gevil dat koninck Loth daernaer</l>
<l>Droemde dat hi sach omtrint</l>
<l>Enen vreeslicken storm ende wint</l>
<l>Verheven, zodat hi warp daer neder</l>
<l n="13940">Kercken, husen, wech ende weder,</l>
<l>In siner stat, heet Alberine,</l>
<l>Ende na den winde dochtem in scine,</l>
<l>Dat quam die meeste donre mede,</l>
<l>Van al der werlt, zodat ter stede,</l>
<l n="13945">Van anxte hem dochte die werelt beven;</l>
<l>Daerna, dochte hem, quam daer beneven</l>
<l>Een water vloyende zo vreselyck</l>
<l>Dat alle die huse desgelijc</l>
<l>Van der stat enwech vloten geheel</l>
<l n="13950">Ende van den lieden een groet deel,</l>
<l>Ende hi selver was in anxte mede,</l>
<l>Ombe verdrinckene in die stede,</l>
<l>Ende dat hi grote pine dogede, twaren,</l>
<l>Eer hi van daer konde ontvaren.</l>
<l n="13955">Met dat hi dus in anxte lach</l>
<l>Metten wonder, dat hi sach,</l>
<l>Ontspranck hi, ende segende hem daer,</l>
<l>Ende stont op, ende telde daernaer</l>
<l>Sinen gesellen sinen droem,</l>
<l n="13960">Ende bat hem, datsi des namen goem.</l>
<l>Doe vrageden sine gesellen daernaer,</l>
<l>Wanen dat groete weder komen waer</l>
<l>Entie tempeest ende dat oreest;</l>
<l>Van den bosche, zeide hi, meest</l>
<l n="13965">Dochte hem dat weder quam gereet.</l>
<l>Doe zeiden die ander: "God weet,</l>
<l>Wy mogen nu wael seker wesen</l>
<l>Dat wy costelike na desen</l>
<l>Hebben zullen moynesse groet!"</l>
<l n="13970">Si gereiden hem met groter spoet</l>
<l>Ende weckeden die ridders sint,</l>
<l>Ende hebbense alombe gesint,</l>
<l>Ende bevalen hem, datsi vernamen</l>
<l>Of iergen enege liede quamen</l>
<l n="13975">Gewapent, die hem scaden mochten,</l>
<l>Dat sijt alombe wael besochten.</l>
<l>Doe stondensi op ende wapenden daer</l>
<l>Herde wael ende waren daernaer</l>
<l>Alombe in dat lant, of si iet</l>
<l n="13980">Vernamen daer; oeck en letten niet</l>
<l>Die elve princen, si en daden mede</l>
<l>Haer wapene al an daer ter stede;</l>
<l>Ende Merlijn, die dit wiste eer,</l>
<l>Dade Arturs liede haesten te meer,</l>
<l n="13985">So dat si quamen ter steden</l>
<l>Daer diegene wt waren gereden,</l>
<l>Ende ontmoetense ten wtvaren daer,</l>
<l>Ende al en waren si niet wt vorwaer;</l>
<l>Ende doe si sagen dat grote heer</l>
<l n="13990">Wordensi verscricket seer,</l>
<l>Die daer quamen gewapent soe,</l>
<l>Ende si vrageden Merlyne doe,</l>
<l>Die vorquam, wie die liede waren.</l>
<l>Merlijn zeide: "ic segget iu, twaren:</l>
<l n="13995">Dat zijn des koninges Arturs liede,</l>
<l>Die hier komen, ende sine masniede,</l>
<l>Ende komen weren hier te hant</l>
<l>Die calengieren willen zijn lant,</l>
<l>Ende willense doden ochte vaen".</l>
<l n="14000">Alse dit diegene hebben verstaen,</l>
<l>Keerden si weder ende sloegen met sporen</l>
<l>Ende riepen dat men verre mochte horen:</l>
<l>"Verraden, verraden! dat zeggewi iu,</l>
<l>Gy Heren, gy ridders, wapent iu nu,</l>
<l n="14005">Want noit en was des so wael te doene</l>
<l>Want hier komen die viande koene.</l>
<l>Doe sprancker van den bedde vele daer</l>
<l>Die eer ten wapine vingen daer naer</l>
<l>Dan na haren clederen, zeggic iu,</l>
<l><pb n="155"/>14010  Ende dat quam hem herde wael nu,</l>
<l>Want zi vonden haer paerde gereet;</l>
<l>Haer knapen hadden gewaket, God weet,</l>
<l>Al meest tot des maels, wetet dat,</l>
<l>Wantsi hadden haer feeste gehat;</l>
<l n="14015">Want alse die heren zijn slapen</l>
<l>Hebben ierst haer feeste die knapen,</l>
<l>Ende alsi hoerden roepen alsoe</l>
<l>"Verraden, verraden!" liepen si toe,</l>
<l>Ende leiden haer gereide, God weet,</l>
<l n="14020">Ende holpen haer heren wapenen gereet</l>
<l>Die op haer paerde saten na dat gone</l>
<l>Ende ontreden; maer diegone.</l>
<l>Die op haren bedde lagen doe</l>
<l>Ende op haer coetsen oec alsoe,</l>
<l n="14025">Si en konden hem niet soseer</l>
<l>Gehaesten, des koninges liede waren eer</l>
<l>Hem opten halse, eer si hem konden</l>
<l>Gewapenen ende gereiden ten stonden.</l>
<l>Oec haddensi een ander noet,</l>
<l n="14030">Want Merlijn sende enen wint so groet</l>
<l>Op haren hals, dat daernaer</l>
<l>Al haer tenten moesten vallen daer;</l>
<l>Ende daer was so groet nevel mede,</l>
<l>Die so donker was ter stede,</l>
<l n="14035">Dat nieman den ander en konde sien;</l>
<l>Dit was een dinc die te dien</l>
<l>Se lette, want si ter stat</l>
<l>Niet en konden vergadren ombdat;</l>
<l>Ende als oec die knapen meenden daer</l>
<l n="14040">Horen heren die helme geven vorwaer</l>
<l>So en kondensise vinden niet.</l>
<l>Dus quamensi in swaer verdriet;</l>
<l>Want des koninck Arturs masniede</l>
<l>Entes koninck Bannes liede,</l>
<l n="14045">Entes koninck Bohortes mede</l>
<l>Quamen op hem daer ter stede</l>
<l>Ende sloegense al doet, wet vorwaer,</l>
<l>Diese verhalen mochten daer;</l>
<l>Want nieman en weerde hem, seggic iu.</l>
<l n="14050">Entie elve prinsen waren nu</l>
<l>Wtgetogen ten slechten velde</l>
<l>Buten al haren getelde</l>
<l>Ende haren paweloenen mede.</l>
<l>Doe dadensi blasen daer ter stede</l>
<l n="14055">Haer besunen, ombedatsi wouden</l>
<l>Datsi haer liede vergadren zouden</l>
<l>Ende tot hem daer quamen bydien.</l>
<l>So dadensi oec, die konden ontvlien</l>
<l>Van den vianden, die si nu</l>
<l n="14060">Wonden ende dodeden, zeggic iu,</l>
<l>Alse degenen, die hem niet</l>
<l>Ontfermeden, wat des gesciet.</l>
<l>Dus warensi in groter noet,</l>
<l>Ende si sloegen daer so vele doet,</l>
<l n="14065">Wael den derden deel, eer zi ten stonden</l>
<l>Den claren dach bekennen konden;</l>
<l>Ende alsi worden gewaer das</l>
<l>Dat haerre viande so vele was,</l>
<l>Gingensi vlien alle ter vaert,</l>
<l n="14070">Vaste tharen banieren waert,</l>
<l>Daer si die besunen hoerden blasen.</l>
<l>Si vloen rechte als liede die rasen,</l>
<l>Tote datsi ten tien koningen quamen</l>
<l>Die nu waren al te samen</l>
<l n="14075">Gerasteert an een wout</l>
<l>An ene rivier, met gewout,</l>
<l>Die clene was. Daer quamen hem toe</l>
<l>Wael tors so vele liede doe,</l>
<l>Datter wel twintichdusent was;</l>
<l n="14080">Ende twintichdusent, sijt seker das,</l>
<l>Vloen enwech, sy en wisten waer,</l>
<l>Die ene hier, die ander daer;</l>
<l>Want si en konden, in gener manieren,</l>
<l>Te tyde komen tharen banieren;</l>
<l n="14085">Want men volgede hem so snel daernare,</l>
<l>Ende so haestelick, datsi alle waren</l>
<l>Vervaert ende gesconfiert mede.</l>
<l>Dus vloensi tors ende te voet bede</l>
<l>Te woudewaert, dene hier dander daer.</l>
<l n="14090">Si clageden haren scade swaer</l>
<l>Ende waren rouwich seer,</l>
<l>Datsi verdwaelt waren van haren heer,</l>
<l>Ende daer bleeffer wael twintichdusent</l>
<l>In den tenten doet ter stede</l>
<l n="14095">Ende gewondet, dier luttel goet mede</l>
<l>Sal mogen genesen van der doet.</l>
<l>Alse die koninck Artur dat gesach,</l>
<l>Dat elc vlo, al dat hi mach,</l>
<l>Wtten tenten ende lieten se staen,</l>
<l n="14100">Doe vragede hi Merline saen</l>
<l>Wat hi doen soude nu meer.</l>
<l><pb n="156"/>Merlijn zeide: "ick zegget iu, heer,</l>
<l>Gy zult varen tenen passe nu</l>
<l>Van ener rivieren, zeggic iu,</l>
<l n="14105">Daer houden si met twintichdusent mede</l>
<l>Die daer ontbeiden nu ter stede.</l>
<l>Gy sult iegen hemlieden vechten dan,</l>
<l>Entie koninck Bohort ende koninck Ban</l>
<l>Sullen komen ten foreestewaert</l>
<l n="14110">Met haren lieden met snelre vaert,</l>
<l>Ende si en sullen van niemanne daer</l>
<l>Hoede hebben dan van iu, vorwaer,</l>
<l>Die si sien sullen vor hem nu,</l>
<l>Dan sullensi vechten iegen iu,</l>
<l n="14115">Entie koninck Ban sal komen dan</l>
<l>Met groten geruchte slaende an;</l>
<l>Ende uwe viande zullen vorwaert</l>
<l>So sere werden vervaert,</l>
<l>Datsi hem daerna herde clene</l>
<l n="14120">Ochte luttel weren sullen gemene.</l>
<l>Doe zeide die koninck Artur Merlijn:</l>
<l>"Nadat dijn wille dus sal sijn</l>
<l>So sullewy dat doen". Dus sciede daer</l>
<l>Die ene van den ander vorwaer.</l>
<l n="14125">Die koninck Artur voer, sonder waen,</l>
<l>Totter stede, daer hi saen</l>
<l>Die elve prinsen vant alsoe,</l>
<l>Die van niemanne meenden doe</l>
<l>Negeen onraste hebben gemene,</l>
<l n="14130">Dan van den koninc Artur allene;</l>
<l>Entien ontsagense niet vorwaer</l>
<l>Al hadder vele meer gewesen daer,</l>
<l>Entie koninck Ban ende sine liede</l>
<l>Voeren totten foreeste gerede,</l>
<l n="14135">Entie koninck Artur voer al dat hi mach den</l>
<l>Daer hi die barone liggen sach;</l>
<l>Ende Ulfijn leide sine liede over ener sy-</l>
<l>Ende dadese beten ende hem gorden ten tyden,</l>
<l>Haer ors ende haer wapene te recht setten.</l>
<l n="14140">Doe saten si op al sonder letten</l>
<l>Ende reden ten passewaert alsoe.</l>
<l>Als Keye ten passe quam, reet hi toe</l>
<l>In den hoep, entie ander mede</l>
<l>Sloegen in al daer ter stede</l>
<l n="14145">Tegen Keyen ende vergaderden daer,</l>
<l>In dat water, weet vorwaer;</l>
<l>Daer wart die strijt sterck ende groet,</l>
<l>Daer bleven vele liede doet,</l>
<l>Ende menech speer ende scilde mede,</l>
<l n="14150">Ende halsberge worden daer ter stede</l>
<l>Gescoert ende tebroken, zeggic iu,</l>
<l>Daer vielen die ridders in twater nu,</l>
<l>Entie scilde entie speer vorwaer</l>
<l>Vielen in dat water daer,</l>
<l n="14155">Dat die rivier sluesde daeraf;</l>
<l>Menegen slach men daer gaf,</l>
<l>Arme, bene, hande sloech men mede</l>
<l>Af; zulck wart gewondet ter stede</l>
<l>In dat hovet, daer die herne vloet wt;</l>
<l n="14160">Daer was van slagen groet geluet,</l>
<l>Die rivier wart van bloede roet</l>
<l>Van der batalien, die was so groet,</l>
<l>Dat die beke, wael twe mylen lanck,</l>
<l>Al met bloede was gemanck;</l>
<l n="14165">Ende Keye dade so vele daer</l>
<l>In den stryde, dat hi daernaer</l>
<l>Met des koninges teken dorbrack den strijt</l>
<l>Ende reet doer hem allen ter tijt,</l>
<l>Ende hielt so stercklike daer den pas</l>
<l n="14170">Ende so vromelike, zijt zeker das,</l>
<l>Dat al Arturs liede ter uren</l>
<l>Quamen, al wart dat hem te sure.</l>
<l>Als die hertoge Escans van Cambenic</l>
<l>Entie tien koninge des gelyc</l>
<l n="14175">Sagen, dat so luttel goeder liede daer</l>
<l>Hem so grote scande daden vorwaer,</l>
<l>Ende datter maer vier dusent was,</l>
<l>Si scameden hem so sere das,</l>
<l>Ende haddens in hoeren herten groet onneer,</l>
<l n="14180">Doe wordensi verbolgen soseer</l>
<l>Ende sloegen met sporen daer ten tyden</l>
<l>Ende vergaderden in hem met groten nyde;</l>
<l>Ende Keye ende sijn geselscap mede</l>
<l>Hielden hem daer in eender stede</l>
<l n="14185">So vaste, dat nieman hem aldaer</l>
<l>En konde dorbreken, wet vorwaer;</l>
<l>Maer swaerlike stont hem dat sere nu:</l>
<l>En hadde Bretel gedaen, zeggic iu,</l>
<l>Si hadden achterwaert moeten gaen;</l>
<l n="14190">Maer Bretel sloech over den pas saen</l>
<l><pb n="157"/>Met so groten geruchte ter wile,</l>
<l>Men mochtet gehoert hebben ene myle</l>
<l>Dat kraken van den sporen daer.</l>
<l>Daer wart batalie herde swaer,</l>
<l n="14195">Daer wart menech slach geslagen</l>
<l>Ende menech van den orse gedragen;</l>
<l>Daer worden geslagen slage groet,</l>
<l>Daer bleef menech ridder doet,</l>
<l>Dat scade was herde seer;</l>
<l n="14200">En hadde gedaen Artur, die heer,</l>
<l>Keye ende sine gesellen hadden nu</l>
<l>Tachter gegaen, dat zeggic iu;</l>
<l>Maer Artur, die koninck, ende Ulfijn</l>
<l>Quamen daerin, alse ridder fijn,</l>
<l n="14205">Daer si sere waren getroestet mede.</l>
<l>Artur sach wael daer ter stede,</l>
<l>Dat sine liede tachter waren daer,</l>
<l>Ende Griflet lach ter aerden vorwaer</l>
<l>Want een ridder hadde in der noet</l>
<l n="14210">Sijn ors onder hem gesteken doet,</l>
<l>Ende hi was te voet, ende sijn sweert</l>
<l>Haddi in der hant, daer hi hem mede weert</l>
<l>So koenlike ende so sere, dat wet,</l>
<l>Dat nieman sijns slages ontbeide daer met;</l>
<l n="14215">Ende Ulfijn die dit algader sach</l>
<l>Sloech met sporen, al dat hi mach,</l>
<l>In die vergaderinge, daer dander ter steden</l>
<l>Ombe hem te vane grote pine deden,</l>
<l>Hi bescuddene daer ene lange wile</l>
<l n="14220">Daer wart sijn ors terselver wile</l>
<l>Onder hem gesteken doet;</l>
<l>Des was hi erre ende metter spoet</l>
<l>Spranck hi op ende track sijn sweert,</l>
<l>Daer hi hem mede stoutelike weert;</l>
<l n="14225">Ende hi ende Griflet, wet vorwaer,</l>
<l>Weerden hem so coenlike daer,</l>
<l>Dat daer luttel ieman dorste toe komen.</l>
<l>Dit hevet dhertoge van Cambenick vernomen</l>
<l>Entie koninck Clarion van Northomberlant,</l>
<l n="14230">Ende zijn an hem gerasteert te hant,</l>
<l>Ende pijnden hem herde sere daernaer,</l>
<l>Ombe die twe te vaene aldaer.</l>
<l>Alse Bretel sach datsi waren te voet</l>
<l>Was hi droevech in sinen moet,</l>
<l n="14235">Want hi hadde herde lief Ulfine</l>
<l>Dat dadi hem daer herde wael in scine:</l>
<l>Hi nam een speer in die hant</l>
<l>Ende reet opten hertoge Escant,</l>
<l>Opten halsberch met sulken nyde</l>
<l n="14240">Dat hi hem twe wonden makede in die syde,</l>
<l>Ende dat bloet ran nederwaert</l>
<l>Ende hi vil van den orse ter vaert.</l>
<l>Alse dit sach die koninck Clarioen,</l>
<l>Was hi rouwech ende liet hem doen</l>
<l n="14245">Enen scerpen groten scacht,</l>
<l>Ende reet doe met groter cracht</l>
<l>Tot Bretel, want hi daer ter stede</l>
<l>Wilt gelden doen dat Bretel dede</l>
<l>Den hertoge, dien hi afstack daer;</l>
<l n="14250">Ende Bretel vorsach dit vorwaer,</l>
<l>Ende nam een speer die geheel was,</l>
<l>Ende reet themwaert oec nadas;</l>
<l>Daer vergaderdensi met sulken nyde</l>
<l>Dat haer spere braken ten tyden,</l>
<l n="14255">Ende daer deen den ander soude lyden</l>
<l>Daer rivelierden si tien tyden</l>
<l>Met helmen, met scilden, met lichamen,</l>
<l>Dat hem die ogen verkeerden tsamen</l>
<l>Entie orse storten onder hem daernaer,</l>
<l n="14260">Ende bleven lange liggende daer,</l>
<l>Sodat zi en wisten niet,</l>
<l>So wat hem [daer] was gesciet,</l>
<l>Ende hem allen, die dat sagen</l>
<l>Dochte, datsi doet lagen.</l>
<l n="14265">Doe sloegen daer die negen koninge toe</l>
<l>Ende daer quamen hem te gemoete doe</l>
<l>Achte ander bander syden,</l>
<l>Ende si vergaderden fierlick ten tyden</l>
<l>Die ene tegen den andren daernaer;</l>
<l n="14270">Doe wart afgesteken daer</l>
<l>Lucas die bottelgier ende Mares</l>
<l>Entie koninck Brangores</l>
<l>Entie koninck Ydier ende Anguissant</l>
<l>Entie koninck Uriens. Daer began te hant</l>
<l n="14275">Die batalie sterck ende groet,</l>
<l>Die lange duerde in groter noet</l>
<l>Ombedat elck daer den sinen</l>
<l>Gerne bescudde wter pinen;</l>
<l>Daer dede Keye wonder groet.</l>
<l><pb n="158"/>14280  Doe hi Griflete sach te voet</l>
<l>Neven Ulfine, dit was hem leet,</l>
<l>Hi hielt zijn swaert getogen gereet,</l>
<l>Ende hi sach den koninck Ventres te hant</l>
<l>Die Ulfine dade groten pant</l>
<l n="14285">Entiene gerne hadde gevaen,</l>
<l>Want hi hadden genomen saen</l>
<l>Vaste metten halse, ende gaf hem daer</l>
<l>Menegen slach, maer wetet vorwaer</l>
<l>Dat hem Ulfijn weerde seer.</l>
<l n="14290">Doe sloech daer Keye opten heer</l>
<l>Sulken slach opten helm daer,</l>
<l>Dat hine bogen dade daernaer</l>
<l>Thent dat artsoen van den gereide,</l>
<l>Doe sloech hi anderwerf, zonder beiden,</l>
<l n="14295">Ende derdewerf mede, des gelovet;</l>
<l>Doe wart die koninck so sere verdovet,</l>
<l>Datten Keye nam sonder letten</l>
<l>Ende presentierden daer Griflette,</l>
<l>Oec gaf hi hem sijn ors mede,</l>
<l n="14300">Daer Griflet op spranck ter stede</l>
<l>Ondankes sinen vianden, sonder waen.</l>
<l>Doe quam Keye an den koninck Loth saen</l>
<l>Ende sloechen met enen trintsone mede</l>
<l>Dat hine ter aerden vallen dede,</l>
<l n="14305">Dat hine sere quetsede doe.</l>
<l>Doe quam die koninck van den c. ridders toe</l>
<l>Ende bracht in siner geselscap, twaren,</l>
<l>Veertich ridders die wtgelesen waren</l>
<l>Van al dien die hy verkrigen konde;</l>
<l n="14310">Doe hi sach den koninck Loth ter stonde</l>
<l>Dien Keye af hadde gesteken;</l>
<l>Hi seide hi moestet ember wreken</l>
<l>Of hi waer luttel pryses waert.</l>
<l>Een eschen speer nam hi ter vaert,</l>
<l n="14315">Ende sat op een groet ors ende snel,</l>
<l>Dat horti voert met sporen wel,</l>
<l>Ende reet op Keyen met so groter kracht</l>
<l>Dat hine neder stac metten scacht,</l>
<l>So dat Keye ter aerden vil daer</l>
<l n="14320">Herde onsachte, ende daernaer</l>
<l>Nam hi dat ors ende gaf dat ter stede</l>
<l>Den koninck Lotte, die daerop sat gerede</l>
<l>Ende dankede des hem herde seer,</l>
<l>Dat hi hem dade daer die eer.</l>
<l n="14325">Doe Griflet sach Keyen te voet</l>
<l>Ende Lucane, was hi na wel verwoet</l>
<l>Ende nam een speer ongescaven,</l>
<l>Ende liet sijn ors hene draven,</l>
<l>Ende stack op enen ridder na das,</l>
<l n="14330">Die metten koninge van den c. ridders was,</l>
<l>Dat hi ter aerden vil aldaer</l>
<l>Ende den arm brack, ende daernaer</l>
<l>Bleef hi in onmacht liggende ter stede;</l>
<l>Ende Griflet nam dat ors gerede,</l>
<l n="14335">Ende gaf dat Keyen, zeggic iu,</l>
<l>Die des wael te doene hadde nu;</l>
<l>Entie koninck van den c. ridders mede</l>
<l>Entie koninck Loth daden daer ter stede</l>
<l>Sovele met wapine, datsi daer</l>
<l n="14340">Den koninck Ventres, wet vorwaer,</l>
<l>Brachten op een ors dat was</l>
<l>Marets, ende oec na das</l>
<l>Brachtensi den koninck Ydire</l>
<l>Op Gwinas ors van Blois scire,</l>
<l n="14345">Enten hertoge van Cambenicke</l>
<l>Brachtensi oec desghelike</l>
<l>Op Drians ors van den wilden foreeste;</l>
<l>Ende si brachten, segget die jeeste,</l>
<l>Den koninck Uriens op sines selves ors nu.</l>
<l n="14350">Doe si alle vergadert waren, zegic iu,</l>
<l>Swoeren si dat si souden wreken</l>
<l>Hoeren lachter, ocht sekerleken</l>
<l>Si souden eer alle bliven doet;</l>
<l>Doe sloegensi vaste in dat conroet.</l>
<l n="13355">Daer soude groet scade sijn gesciet</l>
<l>En waer Artur, die koninck, gekomen niet,</l>
<l>Diese herde seer verlichte daer.</l>
<l>Ende doe Artur sach daernaer</l>
<l>Dat Ulfijn stont te voet opter eerden</l>
<l n="14360">Met enen swaerde, ende hem so verweerde</l>
<l>Dien Griflet bescudde daer ter stede,</l>
<l>Ende Bretel lach op sijn ors mede</l>
<l>In aventuren van der doet,</l>
<l>Artur hadde een speer groet</l>
<l n="14365">Ende sloech in den rinck te hant</l>
<l>Ende ontmoete den koninck Tradeliant</l>
<l>Van Norgales, die tegen hem quam,</l>
<l>Al versch noch, als ic vernam,</l>
<l>Entie niet geweest hadde in den strijt.</l>
<l><pb n="159"/>14370  Artur reet op hem ter tijt,</l>
<l>Ende stacken zo opten scilt nadas</l>
<l>Ende opten halsberch, die niet en was</l>
<l>Vaste genoech, dat hine quetste daer;</l>
<l>Ende metten steke vil hi daernaer</l>
<l n="14375">Herde ongemakelike op die eerde,</l>
<l>Dat hem herde sere deerde,</l>
<l>Ende Arturs speer te sticken brack,</l>
<l>Ende ten orsewaert hi die hant stack,</l>
<l>Ende nam dat, en gaffet Ulfine daer,</l>
<l n="14380">Ende seide: "lieve vrient" daernaer</l>
<l>"Nemet dit ors, dit gevic iu,</l>
<l>Ende pinet iu leet te wreken nu".</l>
<l>Doe sat Ulfijn op ende zeide: "Heer,</l>
<l>God moete iu dancken deser eer".</l>
<l n="14385">Ende alsi daer op geseten was,</l>
<l>Reet hi in den strijt na das</l>
<l>Ende sloech daer in na die tale.</l>
<l>Die met Artur zijn, dadent daer wale</l>
<l>Entiegene nochtan bander syden</l>
<l n="14390">Hadden noch also vele ten tyden</l>
<l>Liede ten stryde dan Artur dede.</l>
<l>Si quamen nu so vreeslyc mede,</l>
<l>Entie batalie wart daer so groet,</l>
<l>Dat daer menech nu bleef doet,</l>
<l n="14395">Dat menege vrouwe beweende seer.</l>
<l>Hier dadet so wael Artur, die heer,</l>
<l>Dat sine alle kenden eer iet lanc</l>
<l>An sinen slagen, zi waren so stranc,</l>
<l>Want nieman en was daer onder die genoet,</l>
<l n="14400">Die van koenheden was so groet</l>
<l>Dat hi sines slages ontbeiden dorste,</l>
<l>Ridder, knechte, koninck, no vorste.</l>
<l>Doe die koninck metten c. ridders sach</l>
<l>Den koninck Tradeliante, die ter aerden lach.</l>
<l n="14405">Was hi rouwech, want hi hadden lief;</l>
<l>Een groet speer hi doe verhief</l>
<l>Ende sloech sijn ors, dat was snel,</l>
<l>Ende stack Antor opten helm so wel,</l>
<l>Dat Antor vil ter aerden nu;</l>
<l n="14410">Des was erre, dat seggic iu,</l>
<l>Die koninck; maer diegene, wetet dat,</l>
<l>Namen dat ors daer ter stat,</l>
<l>Ende gavent Tradeliante saen,</l>
<l>Die daerop meende sitten gaen;</l>
<l n="14415">Maer die koninck Artur quam aldaer,</l>
<l>Ende Keye, die hem volgede naer,</l>
<l>Ende calengierden dat ors te hant,</l>
<l>Dat diegene hilt in siner hant,</l>
<l>Die Tradeliante stont beneven.</l>
<l n="14420">Die koninck Artur hevet hem gegeven</l>
<l>Opten scilt enen slach soseer,</l>
<l>Dat hine clovede, min no meer,</l>
<l>Of dat een loef hadde gewesen;</l>
<l>Die slach ginck voert al na desen</l>
<l n="14425">Ende gaf hem daer ene grote wonde;</l>
<l>Doe ginck die slach neder ter stonde</l>
<l>Ende sloech den hals af den paerde;</l>
<l>Doe vielen si beide overhoop ter aerde;</l>
<l>Doe nam Keye dat ors gereit</l>
<l n="14430">Dat diegene brachte geleit,</l>
<l>Ende gaft sinen vader, die daer nu</l>
<l>Op es geseten, seggic iu,</l>
<l>Ende nam een speer ende stac na das</l>
<l>Marganore, die drossate was</l>
<l n="14435">Des koninges van den C. ridders mede,</l>
<l>Ende gerakeden so wael ter stede</l>
<l>Dor scilt, dor halsberch, ter scouderen in,</l>
<l>Dat hi tuymelde, meer no min,</l>
<l>Van den orse averecht alsoe.</l>
<l n="14440">Daer nam hi dat ors ende gaffet doe</l>
<l>Bretelle, die sere tonder was,</l>
<l>Ende halp hem op dat ors na das.</l>
<l>Doe hi hermonteert was daernaer,</l>
<l>Sach hi Lucane voer hem liggen daer,</l>
<l n="14445">In den meesten drange daer neder.</l>
<l>Doe keerde Bretel dat ors weder</l>
<l>Daer Griflet over hem hielt met kracht,</l>
<l>Ende bescudden met siner macht.</l>
<l>Doe Bretel sach dat hine daer</l>
<l n="14450">So vromelike bescudde vorwaer</l>
<l>Prijsde hine sere in dien tyden,</l>
<l>Want dergener van der ander syden,</l>
<l>Dier was twaelve, die al over hem waren,</l>
<l>Nochtan en konden sine alle, twaren,</l>
<l n="14455">Niet genemen in genen dingen</l>
<l>Noch van hem daer iet gebringen;</l>
<l>Ende alse Bretel dese vromecheit sach,</l>
<l>Reet hi derwaert al dat hi mach,</l>
<l>Ende sloech den iersten, dien hi gemoete daer,</l>
<l n="14460">Dat hi hem den helm clovede daernaer</l>
<l>Ende thovet mede toten tanden</l>
<l><pb n="160"/>Enen andren sloech hi daer te handen</l>
<l>Opten arm, dat hine dede</l>
<l>Op die aerde vallen, daer ter stede.</l>
<l n="14465">Metten scilde, sij iu bekant;</l>
<l>Den derden sloech hi daer te hant</l>
<l>Op die scouderen, dat hise hem daer</l>
<l>Altemale ontklede vorwaer.</l>
<l>Doe Griflet sach daer ter stat</l>
<l n="14470">Dat hi soccoers hadde nadat,</l>
<l>Sloech hi enen die syde van den hovede,</l>
<l>Dat hi se toten tanden clovede;</l>
<l>Diegene vil af, ende Griflet</l>
<l>Nam dat ors doe ongelet</l>
<l n="14475">Ende gaf dat Lucam, den bottelgier,</l>
<l>Die daerop sat als een ridder fier,</l>
<l>Die woude sinen toern wreken daer;</l>
<l>Hi nam sinen speer ende sloech daernaer</l>
<l>Anguissante, den koninck van Scotlant,</l>
<l n="14480">Die gerasteert hadde te hant</l>
<l>Mares van der Roetsen, dien hi</l>
<l>Menechwerf overreet, ende daerbi</l>
<l>Sloech Lucan dat ors metten sporen</l>
<l>Ende stack hem in den colre voren,</l>
<l n="14485">Dat hine quetsede in den hals daernaer,</l>
<l>Ende dadene ter aerden vallen daer,</l>
<l>So ongemacklick hi hem sceerde</l>
<l>Want hi hem aldaer frotseerde.</l>
<l>Als Mares sach, dat hi was</l>
<l n="14490">Van hem delivereret, nam hi nadas</l>
<l>Dat ors dat Anguissans hadde gewesen,</l>
<l>Ende sloech in den strijt na desen;</l>
<l>Ende hi vant Beliase ende Flandrine,</l>
<l>Die neven Anguissant in der pine,</l>
<l n="14495">Ende neven Driante, wetet twaren,</l>
<l>Ende beide sine gesellen waren.</l>
<l>Si pijnden sere, hoe sise mochten</l>
<l>Verlosen, maer daer si vochten</l>
<l>Was die strijt so groet ten stonden,</l>
<l n="14500">Datsi des niet gedoen en konden;</l>
<l>Nochtan vochtensi so seer</l>
<l>Datsi namaels met hoere weer</l>
<l>Beide die heren redden, seggic iu;</l>
<l>Maer dat quam daerby nu,</l>
<l n="14505">Dat die koninck Artur moeste varen</l>
<l>Bescudden Keyen, die tachter waren,</l>
<l>Ende Griflette, die die koninck Ventres</l>
<l>Entie koninck Loth entie koninck Brangores</l>
<l>Entie koninck Ydier hadden daer</l>
<l n="14510">Van haren paerden geworpen vorwaer;</l>
<l>Ende si en hadden niet meer, dat wet,</l>
<l>Soccoers dan Lucam; ende Maret</l>
<l>Ende Gwinase ende Driante</l>
<l>Ende Flandrine ende Beliante,</l>
<l n="14515">Dese hielden den strijt aldaer</l>
<l>Tegen die vier koninge, wet vorwaer,</l>
<l>Ende iegen viertich, die met hem waren.</l>
<l>Doe quam die koninck Artur daer gevaren</l>
<l>Want hi sach wael ter uren</l>
<l n="14520">Die sine en hadden niet mogen duren;</l>
<l>Doe vergaderdi in hem met groter kracht</l>
<l>Ende sloech daerin met sulker macht,</l>
<l>Alse of hi een lewe hadde gewesen;</l>
<l>Wat hi gerakede mettesen,</l>
<l n="14525">Was dat ors, was dat man, wet vorwaer,</l>
<l>Dat moeste die doet bekoren daer;</l>
<l>Ende te desen pongise sloech hi dan</l>
<l>Twintich die beste van den veertich man,</l>
<l>Die metten koningen waren komen;</l>
<l n="14530">Oec wondede hi sere, heb ic vernomen,</l>
<l>Den koninck Lotte opter stat;</l>
<l>Hi dede met wapene so vele na dat,</l>
<l>Datsi vlien gingen sonder vorste</l>
<l>Ende nieman zijns ontbeiden dorste.</l>
<l n="14535">Ende al dese wijle so was Griflet</l>
<l>Ende Keye gerasteert, dat wet,</l>
<l>Ende volgeden den koninge, die vacht nu</l>
<l>Alse een verbolgen lewe, seggic iu,</l>
<l>Hi en vant den strijt nember so groet,</l>
<l n="14540">Hi en dorreetse ende dorcroet;</l>
<l>Ende bander syde vacht Ulfijn ende Bretel</l>
<l>Ende Antor tegen den hertoge snel</l>
<l>Escante, ende den koninge Tradeliante</l>
<l>Ende iegen noch vier seriante;</l>
<l n="14545">Dat was die koninck Clarioen</l>
<l>Entie koninck Carados, die baroen,</l>
<l>Entie koninck van den C. ridders nu;</l>
<l>Maer die ander en hadden, zeggic iu,</l>
<l>Niet lange mogen geduren;</l>
<l n="14550">Want die koninge hadden ter uren</l>
<l>Vele liede ende dadense daer</l>
<l><pb n="161"/>Thent op Keyen batalie vorwaer,</l>
<l>Daer die koninck Artur groet wonder dede</l>
<l>Met wapenen, ende hier ter stede</l>
<l n="14555">Bleef die volcwijch staende dor das,</l>
<l>Want die koninck Artur selve daer was,</l>
<l>Die so vele dede in dien dagen</l>
<l>Dat hem allen wonderde, diet sagen.</l>
<l>En hadde gedaen sine vromechede</l>
<l n="14560">Si waren alle gesconfiert ter stede,</l>
<l>Want dat waren alle goede ridders nu,</l>
<l>Die daer tegen hem vochten, seggic iu;</l>
<l>Ende oec was dat daer herde naer,</l>
<l>Dat die koninck Artur soude daer</l>
<l n="14565">Hebben gehat grote scade doe,</l>
<l>En waer daer nu niet komen toe</l>
<l>Die koninck Ban entie koninck Bohoert</l>
<l>Ende Leonce ende Pharien quamen voert</l>
<l>Met so groten geruchte mede</l>
<l n="14570">Wten foreeste, dat daer ter stede</l>
<l>Dat wout donrede van luden daer.</l>
<l>Doe dit die ander vernamen naer</l>
<l>Wistensi wel, dat si al bloet</l>
<l>Scade nu souden nemen groet.</l>
<l n="14575">Doe togen die hoge liede ten tyden</l>
<l>Besyden der wiltnesse an ene syde,</l>
<l>Ende visierden wat si wouden doen.</l>
<l>Die koninck Loth zeide: "siet, gy baroen,</l>
<l>Wat gy wilt anegaen nu;</l>
<l n="14580">Maer ic sal hier blijven, seggic iu,</l>
<l>Also lange als ic vinde tween</l>
<l>Die met my blyven overeen,</l>
<l>Ende sal wreken mine scade ter stede</l>
<l>Ende mijn verdriet, mach ic, mede,</l>
<l n="14585">Want ic al verloren hebbe nu meer".</l>
<l>Die koninck van den C. ridders prijsdene seer</l>
<l>In zynen herte ende zeide doe saen:</l>
<l>"Also moet my God in staden staen,</l>
<l>Ic en sal mede doen aldus".</l>
<l n="14590">Doe zeide die koninck Caradus,</l>
<l>Hi zoude dat selve doen gerede;</l>
<l>Doe seiden dat al die ander mede.</l>
<l>"Nu wil ick iu seggen", zeide Loth die koninck</l>
<l>"Dat wi doen sullen met deser dinck:</l>
<l n="14595">Die reste van onsen baronen vorwaer</l>
<l>Sullen varen an die komen daer,</l>
<l>Entie vive zullen hier houden bliven</l>
<l>Ende tegen dese met stryde kiven,</l>
<l>Also lange alsi duren, zeggic iu;</l>
<l n="14600">Ende wi sullen varen nu</l>
<l>An genen wout met twaelfdusent man</l>
<l>Entiegene bestaen voertan;</l>
<l>Ende achte blive haerre hier ten tyden</l>
<l>Die tegen dese hier sullen stryden;</l>
<l n="14605">Ende wy sullen die ander varen slaen,</l>
<l>Datsi dese niet en bestaen</l>
<l>Noch ons niet [en] omberingen;</l>
<l>Ende wy sullen by desen dingen</l>
<l>Min scaden hebben dan of wy</l>
<l n="14610">Alle hier bleven". Doe zeidensi</l>
<l>Dat dit hem allen dochte goet,</l>
<l>Ende trocken een luttel over voet</l>
<l>Ende oversagen haer liede aldaer.</l>
<l>Doe namensi den koninck Loth daernaer</l>
<l n="14615">Enten koninck metten C. ridders mede</l>
<l>Enten koninck Anguissant ter stede,</l>
<l>Enten koninck Ydier desgelijck</l>
<l>Enten hertoge van Cambenyck</l>
<l>Met twaelfdusent goeder man,</l>
<l n="14620">Ende makeden zes batalien daeran,</l>
<l>Ende daden in elke batalie mede</l>
<l>Twedusent ridders totter stede,</l>
<l>Ende reden also datsi quamen</l>
<l>In dat inde van den bosche te samen</l>
<l n="14625">Ende tuschen der rivier nu ter stat,</l>
<l>Daer hem koninck Lot visierde vor dat;</l>
<l>Ende dit was oec die beste raet,</l>
<l>Dat men doen mochte na dattet staet,</l>
<l>Want si en hadden negeen anxt twaren</l>
<l n="14630">Dan van dien die vor hem waren.</l>
<l>Aldus hebben hem nu, God weet,</l>
<l>Die zes baroene wael bereet,</l>
<l>Entie vive bleven in der batalie daer,</l>
<l>Ende streden tegen Arturs liede vorwaer</l>
<l n="14635">Met groter kracht, ende van desen es</l>
<l>Een die koninck Brangores,</l>
<l>Entie koninck Uriens, entie co. Ventres met,</l>
<l>Entie koninck Clarioen, dat wet,</l>
<l>Entie koninck Tradelian.</l>
<l n="14640">Si hadden met hem achte dusent man;</l>
<l>Dese weerden hem alse liede stout</l>
<l><pb n="162"/>Ende alse vrome ridders met gewout.</l>
<l>Hier wart die batalie groet,</l>
<l>Die toten avende duerde bloet;</l>
<l n="14645">Ende bander syde quam koninck Ban,</l>
<l>Ende koninck Bohort, ende Leonce daeran,</l>
<l>Ende Pharien; dese leiden daer</l>
<l>Dierste batalie, wet vorwaer;</l>
<l>Ende tegen hem quam die koninck Ydier</l>
<l n="14650">Dese lieten lopen haer orse hier,</l>
<l>Ende onderstaken hem met crachten,</l>
<l>Dat men dat kraken van den scachten</l>
<l>Hoerde wael ene halve myle;</l>
<l>Hier wart so groet terselver wyle</l>
<l n="14655">Die strijt ende so anxtlike mede,</l>
<l>Daer blever vele doet ter stede;</l>
<l>Maer die koninck Ydier, hi was</l>
<l>Achterwaert gedreven, sijt seker das;</l>
<l>Want Pharien, entie met hem waren,</l>
<l n="14660">Sconfierdense; daertoe quam gevaren</l>
<l>Anguissant met sinen lieden, diese daer</l>
<l>Sere vertroeste, wetet vorwaer.</l>
<l>Doe wart die batalie groet;</l>
<l>Phariens liede waren in groter noet.</l>
<l n="14665">Doe quam Leonce met siner scaren</l>
<l>Ende halp Pharien, sonder sparen,</l>
<l>Die dat daer nu herde wael dede;</l>
<l>Ende doe si quamen daer ter stede,</l>
<l>So en hadden die ander geen doen</l>
<l n="14670">Maer si keerden achterwaert ende vloen</l>
<l>Toter scaren van Cambenick,</l>
<l>Diese verkoveren dade vromelick.</l>
<l>Doe riep die koninck met groter kracht</l>
<l>Sijn teken, ende sloech in die nacht,</l>
<l n="14675">Ende dade diegene keren te samen,</l>
<l>Die tegen hem gereden quamen,</l>
<l>Ende streden op die diese jageden daer,</l>
<l>Datsi alle moede waren daer naer.</l>
<l>Doe quam die koninck Bohort gedregen</l>
<l n="14680">Met groten banieren daertegen,</l>
<l>Daer dat velt af was van lasure</l>
<l>Ende van kele mede ter ure</l>
<l>Gebanderet met goude in belanck nu,</l>
<l>So men cleenlikes konde, seggic iu.</l>
<l n="14685">Hi quam met vijf banieren daer,</l>
<l>Daer die poniere af hingen vorwaer</l>
<l>Tote opter orse halse daerby.</l>
<l>Doene die koninck Loth sach, zeidi:</l>
<l>"Got, Here, hebt nu mijns genade!</l>
<l n="14690">Alse gewaerlike, als gy, vro ende spade,</l>
<l>Die iu dienen pleget behoeden;</l>
<l>Ic sie wael, dat wy nu in noeden</l>
<l>Van der doet hier alle sijn;</l>
<l>Want ick zie ginder een tekijn,</l>
<l n="14695">Dat des besten ridders es</l>
<l>Van der werlt, des sijt gewes,</l>
<l>Ende die noder den plaen rumet dan,</l>
<l>Tenwaer allene die koninck Ban;</l>
<l>Oec zijn alle ridders hasen ende vincken dat</l>
<l n="14700">Tegen die twe, mijns gedincken".</l>
<l>Doe die koninck van den C. ridders hoerde</l>
<l>Van den koninck Lotte, zeide hi ter stat</l>
<l>Ende vragede wie die goede ridder es?</l>
<l>Die koninck zeide doe: "heer, dat es</l>
<l n="14705">Die koninck Bohort van Gaunes;</l>
<l>Ick en weet wanen hi hier komen es".</l>
<l>"Hoe", zeide die koninck van den C. ridders nu,</l>
<l>"Hoe quam hi hier, des biddick iu,</l>
<l>Berechtet my des, ende welke tijt mede".</l>
<l n="14710">"Ick en weet", zeide die koninck Lot gerede,</l>
<l>"Maer sieten ginder komen al los".</l>
<l>"Ick en weet", zeide die koninck Carados,</l>
<l>"Wat wy doen zullen onder ons nu,</l>
<l>Maer ick wil hem tegenvaren, seggic iu,</l>
<l n="14715">Ende heb ic des te doene, so helpet my".</l>
<l>Doe zeiden diegene: "nu moet gy</l>
<l>In Godes geleide varen ter stede!"</l>
<l>Doe reet Carados ende scoerde mede</l>
<l>Alle die batalie, ende voer daer</l>
<l n="14720">Tegen koninck Bohortes batalie naer.</l>
<l>Ende alsi so na te samene quamen</l>
<l>Als een bogenscote, lietensi te samen</l>
<l>Herlopen, wat si mochten, ter were.</l>
<l>Daer bracker herde vele haer spere,</l>
<l n="14725">Daer wasser vele die sockeerden daer,</l>
<l>Daer lieter vele loepen vorwaer</l>
<l>Die misten. Doe track men die zweerde</l>
<l>Daer hem sulck sere mede weerde.</l>
<l>Daer wart die strijt vreeslick ende swaer.</l>
<l><pb n="163"/>14730  Doe quam die koninck Bohort daernaer</l>
<l>Tenen sinen paden, ende seide aldus,</l>
<l>Die geheten was Balarus:</l>
<l>"Voer mijn teken"; entiegene was</l>
<l>Een goet ridder, ende nadas</l>
<l n="14735">Nam hi dat teken. Doe zeide co. Bohoert</l>
<l>Tsinen baronen aldus voert:</l>
<l>"Nu laet sien wie dat wel sal doen".</l>
<l>Selve sloech [hi] in die baroen</l>
<l>Met sporen so vreeslick daernaer,</l>
<l n="14740">Dat al die aerde verdoende daer,</l>
<l>Ende stack den iersten die hi moet,</l>
<l>Metten spere, ende so dor croet,</l>
<l>Dat hine dor den lichaem stack</l>
<l>Ende sijn spere ontwe brack.</l>
<l n="14745">Doe track hi dat swaert ende began daer</l>
<l>So groet wonder werken naer,</l>
<l>Dat hem allen hadde groet wonder,</l>
<l>Dat hi met wapene dade bysonder.</l>
<l>Si worden alle vervaert nu</l>
<l n="14750">Ende makeden hem enwech, seggic iu,</l>
<l>Diegene diene sagen komen.</l>
<l>Coninck Carados hevet grote scade genomen</l>
<l>Eer die koninck van den C. ridders quam,</l>
<l>Die daer brachte, als ick vernam,</l>
<l n="14755">Twe dusent ridders, die vrome waren</l>
<l>Ende gedurich ten wapenen, twaren;</l>
<l>Doe si vergadert waren sekerlijck</l>
<l>So was die strijt even gelijck.</l>
<l>Maer die koninck Bohort, hi was</l>
<l n="14760">Boven hem allen, sijt seker das,</l>
<l>Ende wracht wonder groet ter stede;</l>
<l>Entie koninck Carados mede,</l>
<l>Entie koninck van den hondert ridders vorwaer,</l>
<l>Si daden grote scade daer,</l>
<l n="14765">Ende verhoeden haer liede van scaden wel</l>
<l>Want si waren dapper ende snel.</l>
<l>Dus duerde die strijt lange daeran;</l>
<l>Doe quam gehouwen die koninck Ban</l>
<l>In die batalie, alse die fiere,</l>
<l n="14770">Ende dade inslaen sine baniere,</l>
<l>Daer dat velt af was van lasure</l>
<l>Daer guldene cronen, al duer ende dure</l>
<l>In gesait waren; ende oec met</l>
<l>Hadde dit teken zes tongen, dat wet,</l>
<l n="14775">Die so lanck waren, als wy dat horen,</l>
<l>Dat si sloegen toten oren,</l>
<l>Des drossaten orse; wet vorwaer</l>
<l>So lanck hingen si nederwaert daer</l>
<l>Dat sij t al bedeckeden, op ende neder,</l>
<l n="14780">Also als dat waide voert ende weder.</l>
<l>Doe die baroene dit teken sagen,</l>
<l>Begonden si hem sere versagen,</l>
<l>Ende zeiden, si mosten rumen saen</l>
<l>Ocht si mosten sterven, sonder waen.</l>
<l n="14785">Altehant alse in sloech die koninck Ban</l>
<l>En hielden si den plaen niet voertan.</l>
<l>Doe vergaderde die koninck Lot aldaer</l>
<l>Met wenenden ogen, ende zeide daernaer:</l>
<l>"Wy hebben nu meer dat velt verloren".</l>
<l n="14790">Daer mochte men scilde ende spere horen</l>
<l>Breken daer ende sere craken,</l>
<l>Also alsise te sticken braken,</l>
<l>Ende wten swaerden dat vier springen.</l>
<l>Si gingen daer te gader dringen.</l>
<l n="14795">Doe koninck Ban an hem vergadert was,</l>
<l>Duerden si herde onlange na das,</l>
<l>Hy en dreefse optie vijf baroene,</l>
<l>Die nu streden alse die koene,</l>
<l>Tegen den koninck Artur mede.</l>
<l n="14800">Daer gesciede groet scade ter stede,</l>
<l>Want altehant als die koninck Ban</l>
<l>In die batalie quam voertan,</l>
<l>Dadi so grote scade daernaer,</l>
<l>Dat nieman [en] bleef te live daer,</l>
<l n="14805">Die sinen slagen niet ontvloe.</l>
<l>Hi reet die scaren dor alsoe,</l>
<l>Dat si nembermeer so sterck en waren.</l>
<l>Die koninck metten C. ridders quam gevaren</l>
<l>Entie koninck Lot ende Marganore;</l>
<l n="14810">Dese worden daer nu in rore,</l>
<l>Ende ontmoeten in midden der scaren</l>
<l>Den koninck Banne komen gevaren.</l>
<l>Doe sloech die koninck vaste alsoe</l>
<l>Metten hondert ridders hem daertoe;</l>
<l n="14815">Hi was een herde coene man</l>
<l>Hi voer daer opten koninck Ban,</l>
<l>Ende sloechen opten scilt daernaer,</l>
<l>Dat des een groet deel afginck aldaer.</l>
<l>Doe dit sach koninck Ban, die heer,</l>
<l n="14820">Hem vernoyede des slages seer;</l>
<l>Hi verhief sijn swaert na das</l>
<l><pb n="164"/>Conretoisen, dat herde goed was,</l>
<l>Ende meenden hebben geslagen daer,</l>
<l>Den koninck metten C. ridders vorwaer,</l>
<l n="14825">Opten helm, entie koninck ontsach</l>
<l>Herde sere des koninck Bannes slach,</l>
<l>Ende ontwelde metten hoede nu</l>
<l>Ende horte sijn ors, seggic iu,</l>
<l>Entie slach vil op dat paert</l>
<l n="14830">Achter in den sadel metter vaert,</l>
<l>Dat hi dorsloech die yserne coverture,</l>
<l>Ende tpaert mede, ter selver ure</l>
<l>Sloech hi dat dor ter aerden toe;</l>
<l>Daer vil die koninck ende tpaert alsoe</l>
<l n="14835">Beide overhoep, maer hi spranck op</l>
<l>Want hi dachte noch zulken clop</l>
<l>Tontfane, ende ginck na dat</l>
<l>Toten koninck Banne, daer hi sat</l>
<l>Op sijn ors, ende dorstact aldaer.</l>
<l n="14840">Doe des die koninck Ban wart gewaer,</l>
<l>Spranck hi daer ter aerden saen,</l>
<l>Ende es op sine voete gestaen;</l>
<l>Hi nam sinen scilt ende hielten daer</l>
<l>Vor hem te pointe, ende quam daernaer</l>
<l n="14845">Tote Aygnigire, die koninck was</l>
<l>Van den C. ridders, ende sloechen nadas</l>
<l>Opten helm, dat hi storte neder;</l>
<l>Hi greepen metten helme weder,</l>
<l>Ende haddes alder werelt quite gedaen;</l>
<l n="14850">Maer die koninck Lot quam daer toegegaen</l>
<l>Ende oec Marganor mede,</l>
<l>Ende Marganor stacken daer ter stede</l>
<l>Opten scilt, dat sijn speer brack;</l>
<l>Maer datten Marganor aldus stack,</l>
<l n="14855">Ontsette hem niet die koninck Ban;</l>
<l>Doe stacken die koninck Lot daeran</l>
<l>Opten helm met enen speer soe,</l>
<l>Dat daer die sparken wtvlogen doe.</l>
<l>Doe liet hi den koninck daernaer</l>
<l n="14860">Van den C. riddren, ende sloech daer</l>
<l>Den koninck Lot in den slaep ter stede</l>
<l>So sere dat hi moste vallen mede</l>
<l>Van den orse ter aerde nu.</l>
<l>Doe quam Marganor, zeggic iu,</l>
<l n="14865">Ende hadde zijn swaert in der hant;</l>
<l>Die koninck Ban liep hem op tehant,</l>
<l>Ende sloechen opten scilt nu</l>
<l>Dat des een groet deel brack, seggic iu;</l>
<l>Hi sloechen anderwerf nadat</l>
<l n="14870">Opten helm dor dat gat,</l>
<l>Daer die malien van der cofien nu</l>
<l>So dor hingen, dat zeggic iu,</l>
<l>Dat hi so verwermet was</l>
<l>Van den slage, dat hi dor das</l>
<l n="14875">Ter aerden van den paerde vil saen.</l>
<l>Ende binnen desen waren opgestaen</l>
<l>Die twe ander koninge, ende begonden daer</l>
<l>Die batalie anxtlike ende swaer</l>
<l>Tegen den koninck Ban ter stede.</l>
<l n="14880">Doe Marganor bekomen was mede,</l>
<l>Halp hine met al siner macht;</l>
<l>Maer die koninck Ban, met siner cracht,</l>
<l>Wondese alle drie herde seer,</l>
<l>Ende hi sloechse vele meer,</l>
<l n="14885">Dan si hem konden gedoen.</l>
<l>Daer moesten laten die baroen</l>
<l>Van hoeren bloede een groet deel nu;</l>
<l>Ende hadden sie iet langer, zeggic iu,</l>
<l>Daer geduert, si hadden saen</l>
<l n="14890">Herde grote scade ontvaen,</l>
<l>Want si waren daer bleven doet</l>
<l>Ocht si hadden hem dor die noet</l>
<l>Op moeten geven; maer die scaren</l>
<l>Quamen doe tuschen hem gevaren,</l>
<l n="14895">Ende sciedense doe, wien lief wien leet,</l>
<l>Des was die koninck Ban ere, God weet!</l>
<l>Doe quam die koninck Artur gevaren</l>
<l>Ende vant in sinen wech daernare</l>
<l>Den koninck Ban, die daer stont te voet</l>
<l n="14900">Ende met wapenen wonder doet</l>
<l>Van liede doet te slane nu</l>
<l>Ende van orse, seggic iu;</l>
<l>Daer lacher so vele ombe hem daer,</l>
<l>Dat nieman en konde hem komen naer;</l>
<l n="14905">Ende doe hi sach dat nieman mede</l>
<l>Tot hem [en] konde komen ter stede,</l>
<l>Es hi over die dode gelopen,</l>
<l>Die daer lagen met groten hopen;</l>
<l>Hi was een ridder, dapper ende groet</l>
<l n="14910">Ende wael geleet sonder genoet;</l>
<l>Hi liep hem op met moede swaer,</l>
<l>Dat si hen alle versageden daer;</l>
<l>Hi sloech in den hoep, waer hi mach,</l>
<l><pb n="165"/>Daer hi er meest te samene sach;</l>
<l n="14915">Mer alsi siner gewaer worden daer,</l>
<l>Makedensi hem alle enwech daernaer,</l>
<l>Ende daer en was nieman so koene,</l>
<l>Die nu voert, na desen doene,</l>
<l>Sines slages ontbeide nu ter tijt;</l>
<l n="14920">Dus hielt hi lange daer den strijt.</l>
<l>Nu komet die koninck Artur derwaert,</l>
<l>Wat gelopen mach sijn paert,</l>
<l>Ende sijn swaert in siner hant doe,</l>
<l>Sinen scilt vor sijn herte alsoe,</l>
<l n="14925">Ende hi was so nat van bloede nu</l>
<l>Datten negeen mensche, dat zeggic iu,</l>
<l>Hadde mogen kennen daer ter stede</l>
<l>No by tekene no by wapine mede.</l>
<l>Doe hi sach, dat te voet</l>
<l n="14930">Die koninck Ban onder die viande stoet,</l>
<l>Quam hi op enen ridder na das,</l>
<l>Die herde wael gereden was</l>
<l>Op een groet ors, ende sloechen daer</l>
<l>Opten helm enen slach so swaer,</l>
<l n="14935">Dat hi hem clovede daer sijn hovet</l>
<l>Toten buke toe, des gelovet;</l>
<l>Entie gene vil doet aldaer</l>
<l>Entie koninck Artur nam dat ors daer,</l>
<l>Ende zeide: "here, nu sit hierop saen,</l>
<l n="14940">Want sekerlike, sonder waen,</l>
<l>Onse viande sijn in een quaet gewat</l>
<l>Ende gy sultse tehant rumen dordat".</l>
<l>Doe sat daerop die koninck Ban,</l>
<l>Ende was daeraf een blide man,</l>
<l n="14945">Ende oec mede was hi herde blide,</l>
<l>Dat hi den koninck Artur vant ten tiden.</l>
<l>Doe begondensi so grouwelick</l>
<l>Te striden ende so vreselick,</l>
<l>Die ene dor den ander ter uren,</l>
<l n="14950">Dat nieman vor hem [en] konde geduren</l>
<l>Si en sloegense doet. Doe vloen si</l>
<l>Ende worden gesconfiert daerby,</l>
<l>Ende reden enwech toter riviere</l>
<l>Ende tuschen bosch daer blevensi sciere</l>
<l n="14955">Houdene alle, wet vorwaer,</l>
<l>Ende gaven hem biel aldaer</l>
<l>In dat enge; want si wisten wel</l>
<l>Datsi, in ernste ende in spel,</l>
<l>In dat rume verloren waren,</l>
<l n="14960">Daer mense beringen mochte twaren;</l>
<l>Si hielden hem tenen troppe doe</l>
<l>Dene an den ander vaste toe,</l>
<l>Ende hielden biel daer ten stonden</l>
<l>Gelijck die ever doet vor den honden.</l>
<l n="14965">Doe die koninck Lot entie koninck Ventres,</l>
<l>Die koninck Uriens, die koninck Bangores,</l>
<l>Entie koninck Carados, entie co. Tradeliant,</l>
<l>Die koninck Ydier, die koninck Anguissant,</l>
<l>Die koninck Clarioen, entie koninck met</l>
<l n="14970">Van den C. ridderen, dat wet,</l>
<l>Entie hertoge Escans vorwaer; -</l>
<l>Doe dese heren vernamen daer,</l>
<l>Dat die sconferture al te male</l>
<l>Op hem keerde in den dale,</l>
<l n="14975">Trocken si daer besyden metter spoet;</l>
<l>Ende Margaras, een ridder goet,</l>
<l>Die was met hem, seggic iu,</l>
<l>Daer dese waren vergadert nu;</l>
<l>Doe droegensi overeen daernaer,</l>
<l n="14980">Datsi den strijt moesten houden daer</l>
<l>Toten avende, of, wetet al bloet,</l>
<l>Si bleven daer anders alle doet.</l>
<l>Dit seide die koninck Lot ter stede,</l>
<l>Ende si volgeden des alle mede</l>
<l n="14985">Ende namen stercke spere daernaer,</l>
<l>Ende versetten haer helme ierst daer,</l>
<l>Ende voeren alle houden na das</l>
<l>In dat begin, daer lach die pas.</l>
<l>                Daer quam hem tegen die koninck Artuer</l>
<l n="14990">Entie koninck Ban oec wael stuer,</l>
<l>Die koninck Bohort, Leonce ende Ulfijn,</l>
<l>Bretel, Keye, Antor, ende Pharijn,</l>
<l>Ende Gwinas ende Driant,</l>
<l>Ende Flandrijn ende Beliant,</l>
<l n="14995">Entie drossate Anthanimes</l>
<l>Van Bonewick, ende na des</l>
<l>Quam Blaaris, Bohortes pade, mede</l>
<l>Metten groten teken daer ter stede,</l>
<l>Ende Mores, Graciaen, ende Ladinas,</l>
<l n="15000">Chanis, Blioberis, ende Caulas,</l>
<l>Meliades, Madeans, ende Placides</l>
<l>Plantalis, Rerogaes, ende Cristofles,</l>
<l>Aigilius, Calogrenas, ende Crisalus;</l>
<l>Dese vijf ende dertich quamen aldus</l>
<l><pb n="166"/>15005  Vor alle die ander slaende te hant</l>
<l>Scilt ombe hals, spere in hant,</l>
<l>Ende reden op hem ocht ene quinteine waer</l>
<l>Ende braken haer spere aldaer;</l>
<l>Si trocken die swaerde ende gingen steken</l>
<l n="15010">Ende slaen mede, maer dorbreken</l>
<l>So en kondensise niet ter uer.</l>
<l>Daer vacht so sere die koninck Artuer</l>
<l>Entie koninck Bohort ende koninck Ban</l>
<l>Ende sloegen doet so menegen man,</l>
<l n="15015">Dat die paerde woeden int bloet</l>
<l>Toten velgen, des sijt vroet,</l>
<l>Ende si en konden er niet so vele slaen</l>
<l>Datsise achterwaert konden doen gaen;</l>
<l>Ende als die voerste moede waren,</l>
<l n="15020">Quamen dachterste toe gevaren</l>
<l>Ende vochten so si best konden.</l>
<l>Daer lacher so vele doet ten stonden,</l>
<l>Dat die wech gestoppet daer was</l>
<l>Dat die ene ten ander nadas</l>
<l n="15025">Niet en konde genaken nu,</l>
<l>Ten waer over die dode, seggic iu.</l>
<l>Ende sint die koninge waren komen daer</l>
<l>Entie hertoge opten plasch vorwaer,</l>
<l>So en dorsten sine daer rumen niet,</l>
<l n="15030">Maer si leden pine ende verdriet</l>
<l>Ende anxt ende sorge ende noet,</l>
<l>Toten avende, herde groet.</l>
<l>Ende doe dat avent was vorwaer,</l>
<l>Voerensi toten foreeste daer</l>
<l n="15035">Over dat water, daer lach die pas,</l>
<l>Daer ryser ende hout in gedragen was;</l>
<l>Ende doe si aldus over waren</l>
<l>Enten anderen dus ontvaren,</l>
<l>Was die koninck Artur toernich seer,</l>
<l n="15040">Want hi meende, by Onsen Heer,</l>
<l>Die tien koninge hebben gevaen;</l>
<l>Daer voer hi op hem, sonder waen,</l>
<l>So fierlick ende so anxtlike met,</l>
<l>Dat men in al den dage, dat wet,</l>
<l n="15045">So quaet en sach in den strijt;</l>
<l>Entie ander trocken achter ter tijt.</l>
<l>Hem allen werende so lange, dat sy</l>
<l>Al over die rivier waren daerby.</l>
<l>Doe gingensi alle vlien daer,</l>
<l n="15050">Entie koninck Artur volgede hem naer</l>
<l>Over den pas, entie hi daer haelde,</l>
<l>Ic seg iu dat hi hem so betaelde,</l>
<l>Datsi nembermeer op en stonden;</l>
<l>Ende dit duerde so lange stonden,</l>
<l n="15055">Dat men van der nacht niet en konde sien.</l>
<l>Doe quam Merlijn binnen dien</l>
<l>Gereden op een ors ter uer</l>
<l>Ende riep op den koninck Artuer:</l>
<l>"Waer vaerdy, en hebdy des nu niet</l>
<l n="15060">Genoech gedaen? merket ende siet</l>
<l>Gy hebter so vele geslagen nu,</l>
<l>Dat daer van sestich dusent, seggic iu,</l>
<l>Maer vijftien dusent nu en leven,</l>
<l>Si en zijn gewondet of doet bleven,</l>
<l n="15065">Entie daer oec enwech nu varen</l>
<l>En sijn alle niet gesont, twaren;</l>
<l>Keert weder, tes herbergenstijt nu,</l>
<l>Laet rasten iu liede, dat hetic iu;</l>
<l>Si hebben des te doene sekerlike.</l>
<l n="15070">Nu maket al iu liede so rike,</l>
<l>Dattie armste embermeer</l>
<l>Rike blive ende een heer,</l>
<l>Ende sent thues koninck Bannes liede,</l>
<l>Ende koninck Bohortes, ende haer mesniede,</l>
<l n="15075">Sonder die hier bliven nu</l>
<l>Hoers dankes; ende oec seggic iu,</l>
<l>Dat iu viande zullen hebben vorwaer,</l>
<l>Genoech te doene dese naeste drie iaer,</l>
<l>Al en oerlogen si iu nembermeer;</l>
<l n="15080">Want die Sennen, wetet heer,</l>
<l>Sijn in haren lande, ende verstueren mede</l>
<l>Ende verbernen dorpe ende stede,</l>
<l>Ende zi hebben belegen, zijt seker des,</l>
<l>Die goede stat van Windeberes</l>
<l n="15085">Ende zi liggen daer vor, tors ende te voet,</l>
<l>Met tachtentich dusent mannen goet,</l>
<l>Ende wetet wel, datsi en zullen niet</l>
<l>Voert calengieren wat des gesciet</l>
<l>Noch iu orlogen voertmeer,</l>
<l n="15090">Si hebben sovele te doene eer,</l>
<l>Wantsi en zullen kunnen verdriven niet</l>
<l>Die in haer lant sijn vor dat gesciet</l>
<l>Vordat gyse selve verdriven sult daer.</l>
<l>Nu keert ende bereidet iu naer</l>
<l n="15095">Ende doet dat ic hebbe geheten iu;</l>
<l><pb n="167"/>Gy en hebt niet te beidene nu,</l>
<l>Ende ic moet varen te Blasise waert,</l>
<l>Minen meester, met snelre vaert,</l>
<l>Ende sal wederkomen tot iu</l>
<l n="15100">Te Sante Marien lechtmisse nu;</l>
<l>Ende pijnt iu wael te doene met".</l>
<l>Doe sciede hi so hemelike, dat wet,</l>
<l>Van daer, dat nieman geweten en konde,</l>
<l>Waer hi gevaren was ter stonde.</l>
<l n="15105">Dus voer hi te Blasisewaert na das</l>
<l>Die siner doe herde blide was,</l>
<l>Ende dien leet oec was mede,</l>
<l>Dat hi so onlange bleef ter stede;</l>
<l>Mer ombe dat hi dat rike enten koninck</l>
<l n="15110">Hilt staende, ende ombe dese dinck,</l>
<l>So was hem dat lief ter uren;</l>
<l>Doe telde hi em voert daventuren,</l>
<l>Die den koninck Artur sijn gesciet,</l>
<l>Des en liet hi achter niet,</l>
<l n="15115">Ende daerna van den koninck Ban;</l>
<l>Doe telde hi em voert daeran,</l>
<l>Hoe die Sennen komen waren</l>
<l>In der barone lant, sonder sparen,</l>
<l>Die den koninck Artur orlogeden nu.</l>
<l n="15120">Dit screef Blasys al, seggic iu,</l>
<l>In een boeck; hier zwigic des,</l>
<l>Ende sal iu voert nu doen gewes</l>
<l>Van den koninck Artur ter stede,</l>
<l>Ende van den tween koningen mede,</l>
<l n="15125">Ende van den lande van Carmeliden,</l>
<l>Ende van den aventuren die hem gescieden.</l>
</div>
<div type="chapter"><head type="chapter">Van Merlijns wonderlicheden.</head>
<l>Die historie telt nu sonderlinge,</l>
<l>Alse Artur hadde die tien koninge</l>
<l>Gesconfiert ende den hertoge,</l>
<l n="15130">Ende verdreven met orloge,</l>
<l>Als gy wel hebbet gehoert nu,</l>
<l>By Merlijns rade, seggic iu,</l>
<l>Ende by den tween koningen mede,</l>
<l>Des was Artur blide ter stede</l>
<l n="15135">Ombe sine victorie, ende quam daernaer</l>
<l>Toten tenten enten paweloenen daer,</l>
<l>Die noch lagen, voert ende weder,</l>
<l>Also alse Merlijn warp daer neder</l>
<l>Metten storme ende metten winde.</l>
<l n="15140">Men ginck se daer rechten met geninde</l>
<l>Ende gingen hem assieren daer;</l>
<l>Si daden sciltwachte doen daernaer</l>
<l>Phariene, Leoncen, ende Griflet</l>
<l>Ende Lucam, den bottelgire, met;</l>
<l n="15145">Ende Leonce ende Pharijn hoeden daer,</l>
<l>Opter side te boschewaert vorwaer,</l>
<l>Met vijfdusent mannen; ende Lucam</l>
<l>Ende Griflet hoeden, als ic vernam,</l>
<l>Mit vier dusent man, met stouter vaert,</l>
<l n="15150">Bander siden ten planewaert;</l>
<l>Entie drie koninge, in den tyden,</l>
<l>Entie met hem sijn waren blide,</l>
<l>Ende aten ende dronken wes si daer vonden,</l>
<l>Des daer genoech bleef ten stonden,</l>
<l n="15155">Dat daer die elve barone hadden gelaten,</l>
<l>Die daer gevloen waren haerre straten;</l>
<l>Dus rasten si toten morgen toe.</l>
<l>Daer dede Artur, die koninck, bringen doe</l>
<l>Al dat goet dat daer was bleven,</l>
<l n="15160">Ende ginck mildelyck enwech geven</l>
<l>Den enen meer den andren min;</l>
<l>Aldus so deelde hi dat gewin,</l>
<l>Perde, orse, ende lakene met;</l>
<l>Alrehande dinck, dat wet,</l>
<l n="15165">Dat daer was in der stonde,</l>
<l>Deelde men daer met goeder konde,</l>
<l>Datsi des behielden een twint niet.</l>
<l>Daerna elc van den tween koningen hiet</l>
<l>Sinen lieden thueswaert varen</l>
<l n="15170">Tot hem veertich, sonder sparen,</l>
<l>Entie wouden si met hem ter ueren</l>
<l>In dat lant van Carmelide vueren.</l>
<l>Pharien, Leonce, ende Graciaen</l>
<l>Leiden haer liede thueswaert saen</l>
<l n="15175">Ombe haer lant thoedene daer,</l>
<l>Dat hem Claudas, openbaer</l>
<l>No stille, negene scade doe.</l>
<l>Doe si in haer lant quamen soe,</l>
<l>Cochten si some rente ende goet,</l>
<l n="15180">Daer elc wael mede leven moet</l>
<l>Met eren, des nu zeker zijt;</l>
<l>Entie koninck Artur bleef nu ter tijt</l>
<l>In sinen lande, entie twe koninge mede</l>
<l>Te Bredegan al stille ter stede,</l>
<l><pb n="168"/>15185  Ende dageden daer, ende beiden boude</l>
<l>Merlijns, die daer komen soude.</l>
<l>In Onser Vrouwendage vorwaer,</l>
<l>Doe men gheten hadde, daernaer</l>
<l>Sagen si enen sterken dorper scier</l>
<l n="15190">Comen gaende opter rivier;</l>
<l>Die dorper sach doe ter stede</l>
<l>Vele entvogele, die daer lagen mede</l>
<l>In ener beke, die daer quam</l>
<l>Wt ener fonteinen, als ic vernam,</l>
<l n="15195">Die niet vervroren en was ter ueren,</l>
<l>Daer in badedensi na der naturen.</l>
<l>Die dorper scoet daer enen doet</l>
<l>Met enen bolte na zijn hoet;</l>
<l>Doe scoet hi echter na dat,</l>
<l n="15200">Ende scoet enen wedick daer ter stat;</l>
<l>Doe nam hi die vogele daer ter stede</l>
<l>Ende hinck se onder sinen gordel bede,</l>
<l>Ende ginck toten koningen mettien,</l>
<l>Die dit algader hebben gesien.</l>
<l n="15205">Die koninck Artur vragede hem also houde</l>
<l>Of hi die vogele verkopen woude;</l>
<l>Die dorper zeide doe: ja hi.</l>
<l>"Wat sal ic daer dan ombe geven dy?"</l>
<l>Die dorper hadde an twe hosen ruw</l>
<l n="15210">Van koyenleder, seggic iu,</l>
<l>Ende enen sorcoet ende een caproen</l>
<l>Van grawen laken van dorpers doen,</l>
<l>Ende was met enen swarten velle mede</l>
<l>Gevoedert, dat ruw was ter stede,</l>
<l n="15215">Ende hi ginck blotes hovedes doe,</l>
<l>Ende sijn haer stont hem daertoe,</l>
<l>Ochte dat borstele waren, opwaert,</l>
<l>Ende hi sceen een fel musaert;</l>
<l>Ende hi seide toten koninck Artuer:</l>
<l n="15220">"Ic en weet negenen koninck nu ter uer</l>
<l>Die scat onder der aerden hevet</l>
<l>Liggende, die so node gevet</l>
<l>Als gy doet; ende oevele moet hi varen</l>
<l>Die van enen armen manne, twaren,</l>
<l n="15225">En mochte maken enen riken man,</l>
<l>Die dat wael mochte verdienen voertan;</l>
<l>Ic geve iu die vogele, of gy dat gebiet</l>
<l>Dat ic niet meer goedes en heb dan gy siet,</l>
<l>Ende gy en hebbet nu dat herte niet</l>
<l n="15230">Dat gy my dat hondertste deel gevet iet</l>
<l>Van uwen goede, dat lichte sal</l>
<l>In der aerden nu verroten al</l>
<l>In den foreeste eer gijt zult halen".</l>
<l>Doe die koninge hoerden des dorpers tale</l>
<l n="15235">Doe zeidensi onder hen gereet:</l>
<l>"Welck Duvel hevet hem dit geseit"?</l>
<l>Doe riepen tot hem die koninck Ban:</l>
<l>"Segh, dorper, wie zeide di dit dan,</l>
<l>Dat dese scat in der aerden leght"?</l>
<l n="15240">"Nemet dese vogele", hevet hi gesecht,</l>
<l>"Ic wil gaen enwech nu".</l>
<l>"Trouwen, heer dorper, dat zeggic iu</l>
<l>Eer gy ons ontgaet", zeide die koninck,</l>
<l>"Moety ons berechten deser dinck,</l>
<l n="15245">Wie iu dit gesecht hevet dan".</l>
<l>"Dat zeide mi een wilt man,</l>
<l>Die hem heten doet Merlijn nu;</l>
<l>Oec zeide hi my, dat hi iu</l>
<l>Den scat gewiset hadde iu somen;</l>
<l n="15250">Oec sal hi heden tot iu komen".</l>
<l>Die wile dat si dus spreken daer,</l>
<l>Quam Ulfijn wt ener kameren naer</l>
<l>Tote daer die koninge waren gestaen</l>
<l>Ende iegen den dorper, sonder waen,</l>
<l n="15255">Spraken; entie koninck Artur zeide:</l>
<l>"Hoe mochtic geloven die waerhede</l>
<l>Dat Merlijn sprac iegen dy"?</l>
<l>"Ocht gy wilt", zeide die dorper vry,</l>
<l>"Gelovet des my, ende ocht gy en wilt nu,</l>
<l n="15260">So zijt des quijt, dat zeggic iu".</l>
<l>Doe Ulfijn hoerde die antwoerde,</l>
<l>Die hi den dorper spreken hoerde,</l>
<l>Doe wiste hi wael dattet Merlijn was;</l>
<l>Doe Merlijn sach datten nadas</l>
<l n="15265">Ulfijn kende, zeide hi, sonder waen:</l>
<l>"Vrient, nemet dese vogele saen,</l>
<l>Ende gevetse den koninge, uwen heer,</l>
<l>Die luttel op ieman achtet nu meer".</l>
<l>Doe zeide Ulfijn: "lieve vrient nu,</l>
<l n="15270">Dat hevet sulck heden gesproken tegen iu,</l>
<l>Die luttel goet achtet, wetet dat,</l>
<l>Nu ter wilen ombe enegen scat".</l>
<l>Ende hi began lachene sere doe,</l>
<l>Ende nam den dorper daer alsoe</l>
<l n="15275">Ende leiden daerboven nu,</l>
<l>Ende zeide: "ic hebbe te sprekene iu</l>
<l><pb n="169"/>Van vele sticken, ende gy zout</l>
<l>Vergolden zijn, als gy wout".</l>
<l>Doe sach Ulfijn opten koninck,</l>
<l n="15280">Ende loech sere ombe die dinck.</l>
<l>Doe zeide die koninck: "waerombe lachdy?</l>
<l>"Gy zult wael weten", zeide doen hi.</l>
<l>Doe leide Ulfijn in ene camer daer</l>
<l>Merline, ende hi zeide daernaer:</l>
<l n="15285">"Ulfijn, nemet dese vogele gereet,</l>
<l>Ende also blidelike moetse eten, God weet,</l>
<l>Iu here, als icse hem gerne geve nu;</l>
<l>Want hi enen armen man, zeggic iu,</l>
<l>Niet en achtet te helpene mede,</l>
<l n="15290">Die hem dat mochte lonen teneger stede".</l>
<l>Doe zeide Ulfijn: "dit es ierstewerf niet,</l>
<l>Dat gy hem holpet in zijn verdriet,</l>
<l>Ende noch zuldy hem helpen mede,</l>
<l>Ende kende hi iu here ter stede</l>
<l n="15295">Also wael als ic iu kenne nu,</l>
<l>Hi soude herde blidelick ontvaen iu".</l>
<l>Doe quam Bretel gaende voert,</l>
<l>Die verstaen hadde al dese woert,</l>
<l>Die Ulfijn den dorper sprac toe;</l>
<l n="15300">Entie antwoerde entie tale alsoe</l>
<l>Merkede hi van den dorper ter stede,</l>
<l>By enen rover ocht by enen morder mede</l>
<l>Bet gelikende dan enegen man,</l>
<l>Want hi was lelick te siene an;</l>
<l n="15305">Ende alse Bretel verhoerde dese tale,</l>
<l>So bekende hi Merline wale.</l>
<l>Doe loech hi onder sinen mantel daer,</l>
<l>Entie koninck Artur beswoeren naer,</l>
<l>Waerombe hi loech. Doe zeide Bretel:</l>
<l n="15310">"Here, die vogeler zalt iu seggen wel".</l>
<l>Doe loech die dorper, zonder beiden,</l>
<l>Ende hiet Ulfine dat hijt hem zeide.</l>
<l>Doe zeide Ulfijn: "Here, iu vrient Merlijn coninck</l>
<l>Soude hier huden comen sijn</l>
<l n="15315">Iu te sprekene". "Dat soude hi", zeide die</l>
<l>Waerombe zegdy hier nu dese dinck?</l>
<l>Ic zegget daerombe, dat gy een twint</l>
<l>Die liede nu niet so en kint</l>
<l>Alse gyse siet, als gy soudet nu</l>
<l n="15320">Met rechte kennen, zeggic iu,</l>
<l>Want gy hebbet tegen sulke liede vry</l>
<l>Grote vrientscap gemaket, ende als sy</l>
<l>Twe dage merren ochte dry</l>
<l>So en kendy se niet, duncket my,</l>
<l n="15325">Alsi weder vor iu komen, heer;</l>
<l>Des woudert my van iu herde seer".</l>
<l>Doe die koninck verstont Ulfine,</l>
<l>Was hi sere tebarentiert in scine,</l>
<l>Ende vragede Ulfine daer mettien,</l>
<l n="15330">Wien dat hi hadde gesien,</l>
<l>Dien hi niet en kende, "zegget my;</l>
<l>Ic wane my nieman quam so by</l>
<l>Dien ic twewerf hadde gesien,</l>
<l>Ick souden wael kennen nadien".</l>
<l n="15335">"Here", zeide Ulfijn, "gy hebbet noch heden</l>
<l>Sulken gesien by myner waerheden;</l>
<l>Haddyne wael gekent nu, heer,</l>
<l>Gy soudet hem gedaen hebben meer eer</l>
<l>Dat gy nu hebbet gedaen te dien".</l>
<l n="15340">Die koninck zeide: "wien heb ic gesien?"</l>
<l>Doe zeide Ulfijn: "zoudy iet kinnen</l>
<l>Merline, of gyne saget hier binnen?"</l>
<l>"Ja ic", zeide hi, "wat zoude ic el?"</l>
<l>"Nu besiet my dan", zeide hi, "herde wel</l>
<l n="15345">Desen man, of gyne iet kint?"</l>
<l>Die koninck zeide: "ic en kens niet een twint;</l>
<l>Ic en sachen noit, dat ict weet".</l>
<l>By Gode", zeide Ulfijn doe gereet,</l>
<l>"So hevet hi oevele bestadet nu</l>
<l n="15350">Menegen dienst, dien hi dor iu</l>
<l>Hevet gedaen, dat gyne kennet niet:</l>
<l>Want dat is Merlijn, dien gy hier siet,</l>
<l>Die iu wel gedient hevet mede,</l>
<l>Ende eer gedaen te meneger stede,</l>
<l n="15355">Ende iu geholpen hevet menechwerf</l>
<l>Met rade, met dade, al iu bederf".</l>
<l>Doe dit verstont die koninck,</l>
<l>Segende hi hem ombe dese dinck</l>
<l>Ende wart so verscrickt, dat hi voert</l>
<l n="15360">Niet en konde gespreken een woert,</l>
<l>Enten koningen wonderdes meer,</l>
<l>Ende zeiden: "wy en gesagen iu niet eer</l>
<l>Iu dusdaen gelaet als gy hebbet nu".</l>
<l>"Gy heren, des gelovic iu,</l>
<l n="15365">Dat gy my en zaget dusgedaen;</l>
<l>Nochtan ben ick Merlijn, sonder waen".</l>
<l><pb n="170"/>Doe zegenden hem die koninge daer;</l>
<l>Doe zeide Ulfijn tot hem daernaer:</l>
<l>"En zijt niet nu so verveert,</l>
<l n="15370">Hi sal te hant sijn anders gekeert,</l>
<l>Als hi wil, in sine gelike nu,</l>
<l>Als gyne ierstwerf zaget, zeggic iu,</l>
<l>En latet iu geen wonder wesen,</l>
<l>Hi sal iu genoech togen van desen".</l>
<l n="15375">Doe ginck Merlijn in ene camer daer,</l>
<l>Ende nam sine forme weder naer,</l>
<l>Ende al die wile, dat hise nam an,</l>
<l>Seide Ulfijn: "daer en levet geen man,</l>
<l>Die iet kan tegen Merlyne nu:</l>
<l n="15380">Hi verwisselt sine gedane, seggic iu,</l>
<l>Also dicke, als hi wil, van figuren,</l>
<l>Ende dat hevet hi al by naturen,</l>
<l>Niet by clergien, maer hevet dat al</l>
<l>Van sinen vader, groet ende smal;</l>
<l n="15385">Ende gy sulten dickewile sien met ogen,</l>
<l>Dat gy des niet en sult kennen mogen</l>
<l>Ende ombedat hi hem ontlitsen kan,</l>
<l>So en ontsiet hi negenen man;</l>
<l>Ende daer is oec menech genoet,</l>
<l n="15390">Diene wouden hebben gedoet,</l>
<l>Ende dit weet hi wel allesins</l>
<l>Want hi weet aller liede gepins".</l>
<l>Ende dit orkonde Gwinebant daer,</l>
<l>Dat al dese dinge waren waer,</l>
<l n="15395">Die der tweer koninge broeder was,</l>
<l>Als ic iu hier te voren las.</l>
<l>"Nu gawy weder", zeide Ulfijn saen,</l>
<l>"In die camer, daer hi in es gegaen;</l>
<l>Hi sal weder hebben sine gedane,</l>
<l n="15400">Die gy hem vor saecht hebben ane,</l>
<l>Doe hi hem bekondegede met iu".</l>
<l>Si gingen in die camer nu,</l>
<l>Ende vanden Merline daer ter stede</l>
<l>In der gedane, daer hem mede</l>
<l n="15405">Die liede daer kenden te voren.</l>
<l>Doe si dit sagen ende horen,</l>
<l>Liepensi tot hem ter stede</l>
<l>Ende kusten hem ende helseden mede,</l>
<l>Ende daden hem grote feeste daer,</l>
<l n="15410">Alse diene sere minden vorwaer.</l>
<l>Doe gingensi sitten onderlinge</l>
<l>Ende spraken daer van menegen dinge.</l>
<l>"Merlijn", zeide nu Artur die koninck,</l>
<l>"Hier weet ik wael in ware dinck</l>
<l n="15415">Dat gy die vogele gerne gavet my".</l>
<l>Merlijn begonde te lachene daerby</l>
<l>Ende zeide: "here, ik gondese iu wel".</l>
<l>Dus spraken si daer ende hadden spel</l>
<l>Tote Halfvasten, wet vorwaer.</l>
<l n="15420">Binnen desen tyden so quam daer</l>
<l>Ene scone ioncfrou, zijt seker das,</l>
<l>Die was geheten, als ic dat las,</l>
<l>Lysanor, ende was mede, zeggic iu,</l>
<l>Enes graven dochter, die hiet nu</l>
<l n="15425">Severin, maer hi was doet,</l>
<l>Ende si was geboren, wetet bloet,</l>
<l>Van enen castele, hiet Quinpecorentijn;</l>
<l>Ende dese maget, scoen ende fijn,</l>
<l>Was comen, ombe manscap te doene,</l>
<l n="15430">Gelijc dat daden ander baroene,</l>
<l>Den koninck Artuer, doe hi ter stede</l>
<l>Die elve barone gesconfiert hadde mede;</l>
<l>Want vele duchten hem doe,</l>
<l>En waren si hem niet komen toe,</l>
<l n="15435">Dat hi hem haer lant soude nemen nu,</l>
<l>Want negenen betren here, zeggic iu,</l>
<l>En mochtensi hebben, zeidensi.</l>
<l>Dus quamen si haer lant tontfane daerby.</l>
<l>Doe gevil dat die joncfrou quam</l>
<l n="15440">Daer die koninck lach te Bredegan,</l>
<l>Ende dagede nu sine liede daer.</l>
<l>Doe die joncfrou quam daernaer,</l>
<l>Voer si liggen met enen poerter nadas</l>
<l>In die stat, die herde rike was;</l>
<l n="15445">Ende doe die koninck die joncfrou sach</l>
<l>Dat daer so grote scoenheit aenlach,</l>
<l>Begonde hise minnen seer,</l>
<l>Also dat hi, by Merlijns leer,</l>
<l>By haer lach ende wan daeran een kint,</l>
<l n="15450">Dat Loete was geheten sint,</l>
<l>Entie sint een vrome ridder was</l>
<l>Ende geselle van der tafelronde nadas,</l>
<l>Ende dade menege vromechede,</l>
<l>Als iu dit boeck sal seggen mede;</l>
<l n="15455">Maer hier en sprekic van hem niet meer,</l>
<l>Ic moet spreken van Artuer, den heer,</l>
<l><pb n="171"/>Die hadde gelegen te Bredegan</l>
<l>Tote dat Halfvastene quam,</l>
<l>Doe nam hi orlof an die joncfrou saen,</l>
<l n="15460">Die met kinde was bevaen,</l>
<l>Ende voer in dat konincrike van Carmelide,</l>
<l>Entie twe koninge met hem ten tyden</l>
<l>Entie veertich ridder voeren mede;</l>
<l>Maer hieraf zwigic nu ter stede</l>
<l n="15465">Ende sal iu voert doen verstaen</l>
<l>Van den elven baronen, sonder waen.</l>
</div>
<div type="chapter"><head type="chapter">Van den elven baroenen, ende van den Sennen, die in horen landen lagen.</head>
<l>Die aventure seget hier; twaren,</l>
<l>Dat die elve baroene truerich waren</l>
<l>Om haer verlies, ende eerden hem sere</l>
<l n="15470">Ende zeiden, datse God, onse Here,</l>
<l>Hatede ombe enege sonde, sonder waen,</l>
<l>Die si an ieman hadden gedaen,</l>
<l>Ende ombedat was hem dit gesciet;</l>
<l>Dus voeren si clagende haer verdriet</l>
<l n="15475">Ende horen rouwe ende hoer verlies,</l>
<l>Ende si voeren al den dach dies,</l>
<l>Datsi en aten noch en dronken iet</l>
<l>Noch den dach te voren niet;</l>
<l>Want die batalie haddet hem benomen</l>
<l n="15480">Daer si nu wt sijn gekomen,</l>
<l>Endet was kout gevroren mede,</l>
<l>Ende si waren so moede ter stede</l>
<l>Van der pinen, die si hadden geleden,</l>
<l>Ende si hadden sere gereden,</l>
<l n="15485">Ende waren hongerech ende dorstech doe,</l>
<l>Datsi met groter pinen alsoe</l>
<l>Quamen te Sorant in ene stat,</l>
<l>Die rike ende scone was, wetet dat,</l>
<l>Ende vol van allen goede mede.</l>
<l n="15490">Des koninges Uriens was die stede;</l>
<l>Maer Bandemagus, zijn neve, zeggic iu,</l>
<l>Hieltse van hem ende hoedese nu,</l>
<l>Ende een deel daeraf, zijt gewes,</l>
<l>Daer was af here een, hiet Clamides,</l>
<l n="15495">Alse iu dit boeck hiervor zeide.</l>
<l>Diegene waren getrouwe beide</l>
<l>Ende stout ende koene, entie heren</l>
<l>Ontvingen se met groter eren.</l>
<l>Daer blevensi hem rustende nadat,</l>
<l n="15500">Ende daden hem te gemake in der stat,</l>
<l>Want si haddent wael te doene.</l>
<l>Daer wasser vele der baroene,</l>
<l>Die sere gewont waren nu</l>
<l>Ende in der stat bleven, zeggic iu,</l>
<l n="15505">Tote datsi genesen waren mede.</l>
<l>Des derden dages daerna ter stede,</l>
<l>Quamen boden van Carmelide</l>
<l>Ende van Cornuale ten tyden</l>
<l>Ende van Orcanien ende van Leones</l>
<l n="15510">Ende van al den landen, sijt seker des,</l>
<l>Daer si heren af waren alsoe,</l>
<l>Daer hem die boden af zeiden doe,</l>
<l>Dat die Sennen daer in nu waren,</l>
<l>Ende hadden al dat lant dorvaren</l>
<l n="15515">Ende verwoestet ende verbrant mede,</l>
<l>Ende dat nu lagen vor der stede</l>
<l>Windeberes die Sennen, ende hadden daer</l>
<l>Sovele liede, wet vorwaer,</l>
<l>Datse die van der stede niet</l>
<l n="15520">En konden verdriven, wat des gesciet.</l>
<l>Doe die baroene hoerden also</l>
<l>Die nyemaer, waren si des onvro</l>
<l>Ende oec tongemake seer,</l>
<l>Want daer en was negeen so koene heer,</l>
<l n="15525">Hi en was in anxte herde groet,</l>
<l>Ende si wisten wel die waerheit bloet,</l>
<l>Datzi in aventure waren alle</l>
<l>Van der doet ocht van groten mesvalle.</l>
<l>Si weenden som van rouwen daer,</l>
<l n="15530">Entie machtechste, wetet vorwaer,</l>
<l>Weenden in horen cameren nadien,</l>
<l>Daer se nieman en konde gesien.</l>
<l>Op enen dach gevil na des,</l>
<l>Dat die koninck Brangores,</l>
<l n="15535">Die een herde vroet man was,</l>
<l>Sende enen bode na das</l>
<l>Hemelick toten heren daer,</l>
<l>Ende datsi alle quamen daernaer</l>
<l>In ene sael des morgens vroe;</l>
<l n="15540">Die koninck Uriens was [daer] doe,</l>
<l>Die koninge ende ander liede mede</l>
<l>Quamen des morgens daer ter stede</l>
<l><pb n="172"/>Ende serech waren ende rouwech met,</l>
<l>Ende weenden so oec, dat wet,</l>
<l n="15545">Ende makeden rouwe ende mesbaer;</l>
<l>Dus stondensi lange stonde daer,</l>
<l>Datsi en spraken niet een woert</l>
<l>Van serecheden. Doe quam voert</l>
<l>Die koninck van Nortomberlant,</l>
<l n="15550">Ende sprack den koninck an te hant</l>
<l>Brangores: "here, ic ben hier komen nu</l>
<l>Ombe te wetene hier van iu,</l>
<l>Waerombe dat gy ontbodet my;</l>
<l>Ic en hebbe met nieman, dat wety,</l>
<l n="15555">Te doene, dan met iu, sonder waen;</l>
<l>Secht my uwen wille ende laet my gaen,</l>
<l>Want my en lustet te scempene nu</l>
<l>Nochte sprekene, dat zeggic iu".</l>
<l>Doe zeide die koninck Brangores:</l>
<l n="15560">"Hier en es nieman, sijt seker des,</l>
<l>Hi en hebdes also wel te doene, ter tijt,</l>
<l>Daer gy nu ombe ontboden sijt,</l>
<l>Alse gy doet, ende dadet wale</l>
<l>Dat gy begonnen hebbet die tale;</l>
<l n="15565">Ic salt iu seggen waerombe ic iu</l>
<l>Alle hier hebbe ontboden nu:</l>
<l>Gy heren", zeidi, gy hebbet gehoert,</l>
<l>Dat die Sennen zijn komen voert</l>
<l>Nu met herde groter macht;</l>
<l n="15570">Ende sijn komen van Angis geslacht,</l>
<l>Ende liggen nu in onse lant</l>
<l>Ende hebbent verheert ende verbrant,</l>
<l>Ende zijn komen vor Windeberes;</l>
<l>Si hebben dat belegen, sijt gewes,</l>
<l n="15575">An die syde van Cornuale;</l>
<l>Ende dese stat was, sonder fale,</l>
<l>Des koninck Norgans, die bleef doet</l>
<l>In den lesten strijde, die was groet,</l>
<l>Daer hem die koninck Uter-Pandragoen</l>
<l n="15580">In ener orsbare dede dragen doen;</l>
<l>Ende hem bleef maer ene dochter doe,</l>
<l>Die dat lant bleef houden alsoe;</l>
<l>Maer si haddet lange verloren, sonder waen,</l>
<l>En hadde een haer broeder gedaen,</l>
<l n="15585">Die haer broeder was gemene</l>
<l>Van hoerre moeder halven allene;</l>
<l>Ende hi was vrome ende vermeten</l>
<l>Ende was Gosengoes geheten,</l>
<l>Ende hi hielt haer lant ende manne mede</l>
<l n="15590">Met krachte ende met vromechede,</l>
<l>Ende dadese werden siner suster man</l>
<l>Ende helpen verweren dat lant daeran,</l>
<l>Ende sulcke tijt si verwonnen waren,</l>
<l>Sijn wi in aventuren ende varen</l>
<l n="15595">Ombe al te verliesene, sijt seker des,</l>
<l>Opdat onse lant niet bet en es</l>
<l>Behoet, dan dat nu es; ende ombe dat</l>
<l>Behoevet ons wel, dat wy ter stat</l>
<l>Enen haestegen raet hebben nu,</l>
<l n="15600">Hoe wy die Sennen, zeggic iu,</l>
<l>Mogen verdriven, wetet bloet,</l>
<l>Ochte wi sijn alle ontervet ocht doet,</l>
<l>Ende onse kinder embermeer;</l>
<l>Bander syde hebben wy verloren seer</l>
<l n="15605">Daer wy streden tegen koninck Artuer,</l>
<l>Ende oec en mogewy, nu ter uer,</l>
<l>Van al sinen lande nu mede</l>
<l>Negene hulp krigen ter stede,</l>
<l>Ende van den koninge bander syde</l>
<l n="15610">Leodeganne van Carmelide,</l>
<l>Die ons gerne holpe, hadde hi des macht,</l>
<l>Hi es belegen met groter kracht,</l>
<l>Want die koninck Rioen, wetet wel,</l>
<l>Die machtech es ende sere fel,</l>
<l n="15615">Orloget hem nu ende hevet gedaen</l>
<l>Twe iaer achtereen, sonder waen;</l>
<l>Ende bander syde van koninck Peles</l>
<l>Van Listenois, zijt seker des,</l>
<l>En mogewy oec, dat zeggic iu,</l>
<l n="15620">Negeen soccoers verkrigen nu;</l>
<l>Want hi hevet sinen broeder ter stede</l>
<l>An ener ziecheit, die hi hevet mede,</l>
<l>Daer hi nember af wert gesont</l>
<l>Tote der tijt ende toter stont,</l>
<l n="15625">Dat die Grael wert gewonnen gemene;</l>
<l>Ende oec van den koninck Alene</l>
<l>En mogewy hebben soccoers twint,</l>
<l>Want hi leget sieck, als men kint,</l>
<l>Ende en mach genesen vorwaer,</l>
<l n="15630">Vordat die beste ridder komet daer</l>
<l>Ende hem vraget, wat siechede</l>
<l>Hi hevet, ende na dat Grael mede</l>
<l><pb n="173"/>Moet hi vragen ende winnent met</l>
<l>Eer hi geneset; - dus eest geset.</l>
<l n="15635">Ghy heren, dus en kan ic niet</l>
<l>Gesien, waer wy mogen iet</l>
<l>Hulpe hebben, in negenen wegen,</l>
<l>Want die koninck Amagijn van Nortwegen</l>
<l>In Sorlois, die orloget nu</l>
<l n="15640">Caleos, der Gigantinnen sone, seggic iu,</l>
<l>Van den vremden eylande, dat wet,</l>
<l>Ende wil, dat hi sijn lant houde met</l>
<l>Van hem, ende orloget hem daerombe seer;</l>
<l>Ende van den Co. Brangine noch meer</l>
<l n="15645">Van den verlornen eylande, dat wet,</l>
<l>En hebbewy negeen hulpe met</l>
<l>No van den koninge Nodoamine</l>
<l>No van den koninge Clamedine</l>
<l>Van den beslotenen eylanden;</l>
<l n="15650">Ende ombedat ons negeen hulpe te handen</l>
<l>En komet, so duncket my goet</l>
<l>Dat elck in zijn lant vaer metter spoet,</l>
<l>Ende vergader alle sine liede mede,</l>
<l>Ende manne sine borge ende sine stede,</l>
<l n="15655">Ende doe voeren alt goet daerin</l>
<l>Van den lande meer no min,</l>
<l>Ende vare liggen selve nadat,</l>
<l>Eest in borch eest in stat</l>
<l>Daer die Sennen liden sullen vorwaer,</l>
<l n="15660">Ende weert se met sinen lieden daer;</l>
<l>Want dat en waer ons niet goet nu</l>
<l>Dat wy op hen voeren, seggic iu,</l>
<l>Want wy en hebben der liede niet</l>
<l>Dat wy se beduden mogen iet;</l>
<l n="15665">Daerombe dunket my dat beste wesen,</l>
<l>Dat wy doen aldus van desen,</l>
<l>Opdat gy dat lovet ende dincket goet;</l>
<l>Nu zeggic elck wat men best doet,</l>
<l>Want ic ben gereet, van desen al</l>
<l n="15670">Des men overeen hier dragen sal".</l>
<l>Doe antworde die koninck Clarioen</l>
<l>Van Nortomberlant, op dit doen:</l>
<l>"Here, gy hebbet wel gesecht nu,</l>
<l>Ic volge uwen rade, seggic iu,</l>
<l n="15675">Want dat es te doene, na dat staet,</l>
<l>Dat wy haesteleke hebben raet.</l>
<l>Ende my duncket goet, dat elc sinen wille</l>
<l>Hier nu zegge, lude ende stille,</l>
<l>Wat hem des goet dochte gedaen;</l>
<l n="15680">Want hier en es nieman, sonder waen,</l>
<l>Hi en sij sculdech te radene hiertoe,</l>
<l>Want es die ene ontset, so es also</l>
<l>Die ander int verlies ende gescint,</l>
<l>Want hi en sal des behouden twint".</l>
<l n="15685">Doe zeide die koninck Loth gereit:</l>
<l>"By Gode, gy hebbet waer geseit,</l>
<l>Gy wetet wael, doe wy hier quamen</l>
<l>Dat wy rouwech waren al te samen</l>
<l>Ende serech, ende en wisten wat zeggen</l>
<l n="15690">Doe gy dese tale begont voert leggen,</l>
<l>Daer gy wel gesecht hebt an mede,</l>
<l>Entie koninck, die ons onboet ter stede;</l>
<l>Ende wy sijn hier komen altemale</l>
<l>Ende hebben gehoert sine tale</l>
<l n="15695">Enter uwer een deel, dat wet;</l>
<l>Nu wil ic minen zin zeggen met:</l>
<l>Wy zijn hier alle van enen accoerde</l>
<l>Ende hebben gelovet met vasten woerde,</l>
<l>Dene den andren niet af te gane</l>
<l n="15700">Ende toter doet; daerombe voertane</l>
<l>Soude deen den ander raden daernare</l>
<l>Dinge die niet te begripen waren;</l>
<l>Want en vindewy in ons selven niet</l>
<l>Goeden raet, waer sullen wyne iet</l>
<l n="15705">Soeken mogen? want in allen lande</l>
<l>So en hebben wy niet dan viande,</l>
<l>Ende dat scijnt ons in deser manieren</l>
<l>Want si ons tallen steden asselgieren".</l>
<l>Doe zeide Carados, die koninck:</l>
<l n="15710">"Ons hevet gescadet sere een dinck,</l>
<l>Dat is dat orloge van Arture;</l>
<l>Ende welc Duvel mochte nu ter ure</l>
<l>Gedenken, dat hi soude komen gevaren</l>
<l>Tegen ons, die so mogende waren?"</l>
<l n="15715">Doe zeide die koninck Uriens saen:</l>
<l>"Dat weet ick wel: en hadde gedaen</l>
<l><pb n="174"/>Merlijn, die tovener, daer ter uren</l>
<l>En hadde hi vor ons niet konnen geduren;</l>
<l>Want hi wiste also wael vorwaer</l>
<l n="15720">Welke tijt dat wy souden komen daer,</l>
<l>Alse wy selven wisten onse dinck,</l>
<l>Des dade hi warnen den koninck</l>
<l>In der manieren dat wy</l>
<l>Alle waren bedrogen daerby,</l>
<l n="15725">Dat ons scijnt ende scynen sal</l>
<l>Want wy en hadden niet al</l>
<l>Onse liede verloren so saen</l>
<l>En hadde dat onweder gedaen,</l>
<l>Dat die Duvel Merlijn komen dede</l>
<l n="15730">By siner toverien, die hi kan, mede</l>
<l>Sodat nieman hem [en] kan gewachten</l>
<l>No by dage no by nachten".</l>
<l>Doe zeide voert die koninck Ydier:</l>
<l>"Gy heren, dochtet iu goet nu hier</l>
<l n="15735">Dat elc van ons in onze lant</l>
<l>Ontbode onse manne te hant,</l>
<l>Dat nieman [en] bleve daerin</l>
<l>Die wapene mach dragen meer no min</l>
<l>Sonder diegene, die borge ende stede</l>
<l n="15740">Souden wachten ende hoeden mede;</l>
<l>Ende alse wyse alle hebben tehant,</l>
<l>Varewy met crachte in onse lant,</l>
<l>Ende daer wy die Sennen ontmoeten</l>
<l>Laetse ons daer also groeten</l>
<l n="15745">Met onsen swaerden, datsi daernaer</l>
<l>En gerne nembermeer openbaer</l>
<l>Daerin en komen; dat dunket my beste,</l>
<l>Want vor Windeberes, die stercke veste,</l>
<l>Daer en sullewi niet varen nu</l>
<l n="15750">Want daer isser te vele, zeggic iu.</l>
<l>Aldus mogewi onse leet wreken,</l>
<l>Ende wil ieman iet anders spreken</l>
<l>Dat beter es, hi segget na des".</l>
<l>Doe zeide die koninck Brangores,</l>
<l n="15755">Die een goet vroet ridder was,</l>
<l>Enten rechte volgede nadas</l>
<l>Sonder valsceit telker stede,</l>
<l>Hi sprac met luder stemmen mede,</l>
<l>Sodat sijt alle hoerden daer:</l>
<l n="15760">"Elc hevet gesecht", sprac hi daernaer,</l>
<l>"Na synen beste sinen raet;</l>
<l>Die koninck Ydier, dat verstaet,</l>
<l>Hevet wael gesecht in ener manieren,</l>
<l>Die dat also mochte visieren</l>
<l n="15765">Als hi gesecht hevet, maer en es</l>
<l>Also niet berecht, sijt seker des,</l>
<l>Want wy en weten een twint niet</l>
<l>Van horen manieren die men daer pliet,</l>
<l>Ende hoe si riden nu in dat lant,</l>
<l n="15770">Ende onser es luttel goet te hant</l>
<l>Aldus te vaerne, want onversien</l>
<l>Mochtewy te hant komen te dien</l>
<l>Daer wy mochten sijn bedrogen;</l>
<l>Ende worden si boven ons vermogen,</l>
<l n="15775">Waer soudewy dan mogen vlien?</l>
<l>Dat en kan ic niet gesien;</l>
<l>Want al omb ende ombe, seggic iu,</l>
<l>So sijn onse viande nu;</l>
<l>Dus moeste wy doet bliven ochte gevaen</l>
<l n="15780">Ende ic en kan oec niet, sonder waen,</l>
<l>Geweten, waer wy mochten verkrigen</l>
<l>Soccoers alse men ons soude bewigen;</l>
<l>Geviele dat wy in aventuren waren</l>
<l>Van der doet, ende oevele twaren,</l>
<l n="15785">Soude die ene van ons heren</l>
<l>Den andren dan gesoccorreren;</l>
<l>Maer dat beste, zijt seker des",</l>
<l>Zeide doe die koninck Brangores</l>
<l>"Dat es dat elc te hues vaer mede.</l>
<l n="15790">Ende doe vesten borge ende stede,</l>
<l>Of die Sennen in den landen</l>
<l>Iet worden treckende, datsi te hande</l>
<l>Den borgen ende steden iet mochten scaden</l>
<l>Ende daerin niet en mogen varen;</l>
<l n="15795">Ende doet met vitalien ende met spisen</l>
<l>Iu borge ende steden in alre wisen</l>
<l>Vullen wael, sodat die Sennen daer</l>
<l>In den landen niet en vinden naer</l>
<l>Des si behoeven, dat verstaet,</l>
<l n="15800">Ende hebbet hierop goeden raet</l>
<l>Ende mallic zegge zijn beste nu".</l>
<l>Die koninck Ventres, zeggic iu,</l>
<l>Antworde hierop, ende hi was</l>
<l>Een vroet man, sijt seker das,</l>
<l n="15805">Entie gerne gelovede goeden rade,</l>
<l>Oec haettehi verraders entie quade;</l>
<l>Hi zeide: "here, gy hebt wel geseit</l>
<l>Ende oec accordere ic daermet gereit</l>
<l><pb n="175"/>Ende en weet genen betren daer an".</l>
<l n="15810">Doe seide die hertoge Escan,</l>
<l>Die een stout wijs man was:</l>
<l>"An desen raet, wetet wael das,</l>
<l>So houdic my oec; waer hi sot</l>
<l>Die hem wederseide, so helpe my God!"</l>
<l n="15815">Die koninck van den C. riddren seide daer:</l>
<l>"Dit es een goet raet ende gewaer</l>
<l>Ende sonder anxte, ende weet oec nu,</l>
<l>Warewy in onse lant, seggic iu,</l>
<l>Wy souden sekerre wesen dan</l>
<l n="15820">Dan ocht wy alle te samene daeran</l>
<l>Voeren; want haddewy soccoers noet,</l>
<l>Wie ware dan diese ons boet,</l>
<l>Ocht wy alle waren belegen?</l>
<l>Daerby dunckt my dat beste daer iegen,</l>
<l n="15825">Dat wy volgen Brangores raet,</l>
<l>Want nadien dattet ons staet</l>
<l>So en wetic genen so goeden;</l>
<l>Maer dat wi ons mede spoeden,</l>
<l>Dat men van ons [en] verneme niet,</l>
<l n="15830">Ocht eer dan wy werden verspiet".</l>
<l>Doe seide die koninck Anguissant,</l>
<l>Die koninck was van Scotlant:</l>
<l>"Desen raet [en] mach nieman nu</l>
<l>Verbeteren, dat seggic iu".</l>
<l n="15835">Dus accordeerden si alle daer</l>
<l>An desen raet, ende zeiden naer</l>
<l>Datsi hem haesten ende gereiden,</l>
<l>Want daer en waer negeen langer beiden.</l>
<l>Doe zeide die koninck Tradeliant</l>
<l n="15840">Van Nortgales al te hant:</l>
<l>"Gy heren, wy en mogen ons niet</l>
<l>Dus sere haesten, nu besiet,</l>
<l>Want onse liede en zijn noch niet al</l>
<l>Komen, datter komen noch sal;</l>
<l n="15845">Want die in den bosch vloen verborgen,</l>
<l>Doe wy waren in groter sorgen,</l>
<l>Si en derren noch komen niet</l>
<l>Ombe te scuwene meerre verdriet,</l>
<l>Ende oec en hebbewy maer vier dage</l>
<l n="15850">Hier gelegen, sonder sage,</l>
<l>Ende wy waren moede, sonder waen,</l>
<l>Want wy waren anxtlike bestaen,</l>
<l>Ende so hemelick oec mede,</l>
<l>Datsi op ons waren ter stede</l>
<l n="15855">Eer wy des iet wisten sonderlinge;</l>
<l>Ende al te male dese dinge</l>
<l>Dade ons Merlijn, die ons herde seer</l>
<l>Hatet; ende weet wael, hi sal noch meer</l>
<l>Ons alle letten, ende wy en konnen niet</l>
<l n="15860">Hem gescaden, wat des gesciet;</l>
<l>Ende hi weet oec alle dinge</l>
<l>Eer si gedacht sijn sonderlinge;</l>
<l>Entie koninck Artur en doet niet</l>
<l>Sonder hem; ende by hem es gesciet,</l>
<l n="15865">Dat die koninck Bohort ende koninck Ban</l>
<l>Artur nu quamen dienen voertan;</l>
<l>Ende dit sijn twe die beste mede,</l>
<l>Die men nu vonde in Kerstenhede;</l>
<l>Maer hem scadet sere die koninck Claudas,</l>
<l n="15870">Die machtech es, sijt seker das,</l>
<l>Entie ene scadet den ander met,</l>
<l>Daer en es geen vrede tuschen geset,</l>
<l>Maer vrede es tuschen hem nu daer;</l>
<l>Die koninck Ban ende sijn broeder vorwaer</l>
<l n="15875">Sijn noch metten koninck Artur, seggic iu,</l>
<l>Ick en weet wat zy denken te doene nu;</l>
<l>Daerombe en es niet so goet dan wy</l>
<l>Met gemake ons gereiden daerby,</l>
<l>Ende dat elc doe, dat sine man</l>
<l n="15880">Gereet sijn so hi ten besten kan,</l>
<l>Ende wy en mogen niet trecken vordesen,</l>
<l>Onse liede en sijn bet genesen</l>
<l>Ende comen; want ten waer niet goet</l>
<l>Dat sy achterbleven, des sijt vroet".</l>
<l n="15885">"Gy heren", zeide die koninck Urien,</l>
<l>"En sijt niet tongemake van dien,</l>
<l>Al en mogen die gewonde daerby</l>
<l>Niet trecken, gy sult se laten met my</l>
<l>Tote dat zy al zijn genesen,</l>
<l n="15890">Want ic en sal niet trecken van desen,</l>
<l>Ic sal hier bliven te miner stat</l>
<l>Ende mynen marisen, ic seg iu dat,</l>
<l>Ende mynen borgen, dat die Seynen</l>
<l>Niet en viuden onbewaert die pleynen".</l>
<l n="15895">Si hielden hem alle an desen raet,</l>
<l>Ende elc hem daer bereiden gaet</l>
<l>Alse te varene in hoer lant</l>
<l><pb n="176"/>Men dade die orse conreiden te hant</l>
<l>Entie scilde verwerven daer</l>
<l n="15900">Entie halsberge scuren naer</l>
<l>Entie speer oec ter stede,</l>
<l>Scerpe yser daerin doen mede</l>
<l>Entie helme bruneren doe.</l>
<l>Dus bereidensi hem daer alsoe</l>
<l n="15905">Ombedatsi niet en wisten vorwaer,</l>
<l>Welke tijt zijs te doene souden hebben daer</l>
<l>Ende tegen wat liede, God weet!</l>
<l>Des woudensi wel zijn bereet;</l>
<l>Ende doe si alle bereet waren</l>
<l n="15910">Alse te treckene, doe stont op daernare</l>
<l>Die koninck Lot, ende seide ter steden:</l>
<l>"Gy heren, sint dat wy moeten sceden,</l>
<l>Denket ombe wael te doene, radic iu,</l>
<l>God hoede iu! ic vaer hene nu,</l>
<l n="15915">Ende heb ic noet, so biddic iu met,</l>
<l>Dat gy komet ende niet en let,</l>
<l>Als ic iu ontbiede". Ende elc gelovede daer</l>
<l>Den andren te komene, ende daernaer</l>
<l>Gaf dene den ander een lijcteken,</l>
<l n="15920">Wantsi duchten hem sekerleken</l>
<l>Verraetnesse. Doe voer van daer</l>
<l>Die koninck Lot, weet vorwaer,</l>
<l>In sijn lant, ende elc van hem</l>
<l>Es daer gesceden meer no min,</l>
<l n="15925">Ende voeren daerna tharen landewaert.</l>
<l>Die koninck Lot voer welbewaert</l>
<l>Met sinen lieden, wel te harnas,</l>
<l>Dier wael vier dusent was,</l>
<l>Die hem in den strijt bleven vor nu.</l>
<l n="15930">Hi voer so lange, seggic iu,</l>
<l>Dat hi te Haterive quam</l>
<l>In Loenois, daer hi vernam</l>
<l>Sine liede, die seer vervaert waren</l>
<l>Van den Sennen, die hadden gevaren</l>
<l n="15935">In dat lant ende gerovet mede.</l>
<l>Doe si sagen haren heer ter stede</l>
<l>Waren si blide, ende daden hem daer</l>
<l>Grote feeste, ende daernaer</l>
<l>Versameldensi liede ende soudeniere</l>
<l n="15940">So vele dat hi er hadde sciere</l>
<l>Tien dusent sonder diegene, wet dat,</l>
<l>Die daer woneden in der stat,</l>
<l>Ende dier wael sevendusent was,</l>
<l>Ende die hoeden, sijt zeker das.</l>
<l n="15945">Aldus verweerden si ene lange tijt</l>
<l>Den koninck Lot, des seker sijt,</l>
<l>Sodat hem die Sennen clene</l>
<l>Scade deden ocht wel na negene.</l>
<l>Daerna voer doe van Soerhant</l>
<l n="15950">Die koninck Ventres al te hant</l>
<l>In sine stat, die Polle hiet,</l>
<l>Die nu was in swaer verdriet</l>
<l>Van den Sennen, want haer pas</l>
<l>In ener halver myle na was,</l>
<l n="15955">Ende ombedit voer hi liggen in die stat</l>
<l>Met vier dusent ridders, die hem na dat</l>
<l>Bleven waren in den stryde groet,</l>
<l>Daer der liede vele inne bleven doet.</l>
<l>Doe ontboet hi sine liede aldaer,</l>
<l n="15960">Scutten ende seriante, dat hi er naer</l>
<l>Vijftien dusent hadde mettengenen nu</l>
<l>Die die stat hoeden, zeggic iu;</l>
<l>Hi hielt hem tegen die Sennen wel,</l>
<l>Hi hadde dickewile strijt fel,</l>
<l n="15965">Ende dickewile verloes hi ende wan</l>
<l>Als men in stryde pliet dan.</l>
<l>Daerna voer te hues die koninck Clarioen</l>
<l>Met tweendusent mannen coen,</l>
<l>Die som gesont sijn, som gewont,</l>
<l n="15970">Die hem bleven waren ter stont,</l>
<l>In den strijt vor den koninck Artuer;</l>
<l>Hi voer so lange dat hi ter uer</l>
<l>Quam te Montrubie nadat;</l>
<l>Dat was ene vaste goede stat</l>
<l n="15975">Maer si was sere bedwongen dor das</l>
<l>Want der Sennen wech was</l>
<l>Enter Giganten, alsi gingen</l>
<l>Vandaer si lagen ter voederinge</l>
<l>In des koninck Arturs lant, dat wet,</l>
<l n="15980">Ende in Nortomberlant met.</l>
<l>Ende als hi daer quam, so ontboet hi</l>
<l>Ridders ende knapen, verre ende by,</l>
<l>Die tors waren ende herde snel,</l>
<l>Ende dier was achtedusent wel</l>
<l n="15985">Sonder die in der stat waren nu,</l>
<l>Dier was vier dusent, seggic iu;</l>
<l>Daer weerdensi hem ende dicke vochten</l>
<l><pb n="177"/>Tegen die Sennen, diese besochten.</l>
<l>Daerna voer te sinen lande waert</l>
<l n="15990">Die koninck Ydier met snelre vaert,</l>
<l>Met vier dusent mannen hem beneven,</l>
<l>Die hem in den stryde bleven;</l>
<l>Hi reet so lange oec nadas,</l>
<l>Dat hi quam daer gestaen was</l>
<l n="15995">Een casteel, die Mongla hiet,</l>
<l>Die dicke hadde groet verdriet,</l>
<l>Want hi lach by enen passe ten tyden</l>
<l>Daer die Sennen dicke overlyden;</l>
<l>Die casteel stont op ener rotse daer</l>
<l n="16000">So hoge, dat men sach vorwaer</l>
<l>Al dat lant over, ende hi was</l>
<l>Groet ende wijt, als ict las.</l>
<l>Onder den castele liep een riviere</l>
<l>Die groet was ende herde sciere,</l>
<l n="16005">Ende was geheten Koperne met;</l>
<l>Ende dat was daerombe, dat wet,</l>
<l>Ombe dat men daerinne vant ter stede</l>
<l>Manier van coper, wetet gerede;</l>
<l>Ende in den castele vant hi daer</l>
<l n="16010">Vele liede, ende oec daernaer</l>
<l>Ontboet hi mage ende vrient scire</l>
<l>Ende selfscutten ende soudenire,</l>
<l>Sodat daer veertien dusent waren</l>
<l>Mettien van den castele twaren.</l>
<l n="16015">Dus hoede die koninck die merse wel</l>
<l>Ende was dickewile den Sennen fel</l>
<l>Ende dede hem scade groet mede.</l>
<l>Oec dede die koninck daer ter stede</l>
<l>Die besten alle van den lande</l>
<l n="16020">Entie vitalie menegerhande</l>
<l>In den casteel voeren in die stade,</l>
<l>Sodat die Sennen negene scade</l>
<l>Conden gedoen, ende dat oec si</l>
<l>Negene vitalie vonden daerby.</l>
<l n="16025">Daerna sciet die koninck te hant,</l>
<l>Die van den hondert ridders es genant,</l>
<l>Met vier dusent ridders, die alle waren</l>
<l>Wel gewapent ende georset, twaren,</l>
<l>Ende voer te Malant in die stat,</l>
<l n="16030">Daer een herde edele vrouwe in sat,</l>
<l>Die wedue was ende ionc mede;</l>
<l>An die merse stont die stede</l>
<l>Van sinen lande, ende ombedat si</l>
<l>Dintrepasse naest stont, voer hi</l>
<l n="16035">Nu daerin, ombedat die Seynen</l>
<l>Te wanderne plagen by den pleynen;</l>
<l>Want die baroene van Malant</l>
<l>Entie vrouwe badent hem te hant,</l>
<l>Ende hi dadet dor horen wille met.</l>
<l n="16040">Dese hiet Agingmers, dat wet,</l>
<l>Ende was koninck, edel ende vry,</l>
<l>Hi hoede die lande verre ende by,</l>
<l>Sodat die Sennen, by sinen daden,</l>
<l>Den lande deden luttel scaden,</l>
<l n="16045">Want hi was altoes gereet</l>
<l>Te werene alse daer enich leet.</l>
<l>Daerna sciet van der stat Soerhant</l>
<l>Die koninck van Nortgales, Tradeliant,</l>
<l>Ende voer in sijn lant nadas,</l>
<l n="16050">Daer hi herde welcome inne was;</l>
<l>Want hi hadde scade gehat swaer</l>
<l>Van den Sennen, die aldaer</l>
<l>Gewandert waren; want haer pas</l>
<l>Meest aldaer te wanderne was</l>
<l n="16055">An ener roetsen, daersi te hande</l>
<l>Groten scade daden den lande;</l>
<l>Entie koninck ontboet in dien dagen</l>
<l>Alle die wapene mochten dragen;</l>
<l>Doe quamer so vele tot hem daer</l>
<l n="16060">Dat hi er hadde, wet vorwaer,</l>
<l>Wael sevendusent tors ende te voet,</l>
<l>Ende in der stat waren werachtich ende goet</l>
<l>Ses dusent man; hiermede weerde hi wel.</l>
<l>Die Sennen die waren daer herde fel;</l>
<l n="16065">Maer een casteel stont daer met gewout,</l>
<l>Dien Heer Godebrandes suster hout</l>
<l>Die Carnele was geheten;</l>
<l>Den wech, alse wi dat weten,</l>
<l>En konde die koninck Tradeliant niet</l>
<l n="16070">Dan Sennen benemen, wat des gesciet,</l>
<l>Hem en quame soccoers ende spise</l>
<l>Van den castele in alre wise;</l>
<l>Want hi was so vast ter ure</l>
<l>Nochtan en haddi veste no mure,</l>
<l n="16075">Sonder die lucht, daer hi mede was</l>
<l>So vaste besloten, zijt seker das,</l>
<l>Dat hi daermede was so beraden,</l>
<l>Dat hem nieman en konde gescaden;</l>
<l>Ende dit was met nygromancien</l>
<l><pb n="178"/>16080  Gemaket ende met gokelien,</l>
<l>Daer Carnele af konde meer</l>
<l>Dan ieman, die wiste eer,</l>
<l>Sonder Arturs suster Morgane</l>
<l>Ende Merlijns vriendinne Viviane,</l>
<l n="16085">Die hi minde herde sere doe,</l>
<l>Ende hadde haer geleert alsoe</l>
<l>Al die wonder van der werlt nu,</l>
<l>Alse dit boeck sal seggen iu</l>
<l>Hierna, als dat tijt es ende stede.</l>
<l n="16090">Ende by desen castele, wetet mede,</l>
<l>Hadden die Sennen haer soccoers daer</l>
<l>Dat mense niet mochte bringen vorwaer striden</l>
<l>Wten lande vor dien tyden,</l>
<l>Dat die koninck Artur op hem quam</l>
<l n="16095">Entie koninck Bohort ende koninck Ban,</l>
<l>Diese hier namaels verdreven dan.</l>
<l>Nu was hier na desen in porre</l>
<l>Die koninck Brangores van Estragorre</l>
<l>Met drien dusent man, ende voer na dat</l>
<l n="16100">Tote Estragorre in sine stat,</l>
<l>Die daer by der roetsen stoet.</l>
<l>Hi ontboet daer tors ende te voet</l>
<l>Vrient ende mage, so dat hi</l>
<l>Hem sesdusent hadde by,</l>
<l n="16105">Sonder die in der stat waren,</l>
<l>Dier was vier dusent, twaren;</l>
<l>Dese scaden den Sennen sere nu.</l>
<l>Dese koninck hadde, seggic iu,</l>
<l>Een herde edel wijf, die was</l>
<l n="16110">Des keysers dochter, als ict las,</l>
<l>Adrianus van Constantinople;</l>
<l>Dese was fier ende herde noble,</l>
<l>Ende was noch metten vader dan;</l>
<l>Ende si hadde gehat enen man,</l>
<l n="16115">Ende was wedue eer se Brangores</l>
<l>Te wive nam, ende hadde vor des</l>
<l>Den koninck gehat van Blakie</l>
<l>Ende oec mede van Bulgerie,</l>
<l>Ende si haddene maer vijf iaer;</l>
<l n="16120">Een scone kint bleef daernaer,</l>
<l>Dat scoenste een, dat mochte wesen,</l>
<l>Dat nu so groet was, als wy lesen,</l>
<l>Dat hi wael ridder mochte sijn nu,</l>
<l>Ende hiet Sagrimor, seggic iu,</l>
<l n="16125">Ende dade sint menege vromechede</l>
<l>In den lande van Logres, ende anders mede,</l>
<l>Alse dit boeck wael seggen sal.</l>
<l>                Nu liep dor die werelt al</l>
<l>So grote nyemaer van koninck Artuer,</l>
<l n="16130">Hoe vrome hi waer nu ter uer,</l>
<l>Hoe stout, hoe koene, hoe mylde,</l>
<l>Ende hoe goet hi waer ten scilde,</l>
<l>So datter Sagrimor dicke vor das</l>
<l>Te Constantinople, daer hi was,</l>
<l n="16135">Af hoerde spreken menege dinck,</l>
<l>Ende was van vijftien jaren een jongelinc.</l>
<l>Doe begeerde hi dickewile seer,</l>
<l>Dat hi van so goeden heer</l>
<l>Ridder mochte werden, als hi es,</l>
<l n="16140">Ende seide oec dickewile na des</l>
<l>Tegen sinen hemeliken raet,</l>
<l>Dat en mochte niet sijn, hoet gaet,</l>
<l>Die ridder worde van so goeden man,</l>
<l>Hi en soudes zijn leven sijn voertan</l>
<l n="16145">Te beter. Dit seide hi dicwile daer;</l>
<l>Ende als hem sijn oude vader daernaer</l>
<l>Vermaende, dat hi ridder soude wesen,</l>
<l>Want dat keyserike op hem na desen</l>
<l>Versterven soude na siner doet,</l>
<l n="16150">So antworde hi den keyser bloet,</l>
<l>Dat hi niet ridder werden en wille</l>
<l>Vor dat [hem] die koninck, lude ende stille,</l>
<l>Artur, die van Bertanien es heer,</l>
<l>Ridder make, des begeerde hi seer.</l>
<l n="16155">Doe gevil dat also hier naer,</l>
<l>Datten die keyser, wet vorwaer,</l>
<l>Wael bereide ende sendene alsoe</l>
<l>Toten koninck Arture doe,</l>
<l>Diene ridder makede sint.</l>
<l n="16160">Nu kere ick weder daeromtrint</l>
<l>Daer ic mine materie liet,</l>
<l>Daer ic van den koningen sciet,</l>
<l>Die van Soerhant thueswaert varen.</l>
<l>Na den koninge Brangores, twaren,</l>
<l n="16165">Es die koninck Carados dan</l>
<l>Gesceden met vier dusent man,</l>
<l>Ende voer te Margore nadas</l>
<l>In sine stat, die herde vaste was,</l>
<l>Die opter merse stont in dat lant</l>
<l n="16170">Van Estragorre ende Nortomberlant;</l>
<l>Die stat hilt hi, dat seggic iu,</l>
<l><pb n="179"/>Van sines wives halven nu,</l>
<l>Want hi haddese behuwet an haer</l>
<l>Ende Brangores gafsem daernaer</l>
<l n="16175">Ende groet lant mede nochtan,</l>
<l>Want hi sijn maech was ende sijn man;</l>
<l>Van siner moeder wegen mede</l>
<l>Haddine herde lief ter stede.</l>
<l>Die stat was sere bedwongen mede</l>
<l n="16180">Van den Sennen, die daer ter stede</l>
<l>Doe lagen, want si en was niet</l>
<l>Gemuret; maer, als men siet,</l>
<l>So lach al ombe een maras,</l>
<l>Daer si vele te sterker af was,</l>
<l n="16185">Sonder tener stat te landewaert,</l>
<l>Daer was ene intreie waelbewaert.</l>
<l>Doe Carados quam in die stede</l>
<l>Ontboet hi knapen ende ridder mede,</l>
<l>Dier hi wael sevendusent hadde nadat,</l>
<l n="16190">Sonder die waren in der stat;</l>
<l>Ende hi ontboet steenbickelaren</l>
<l>Ende dade die stat beteren, twaren,</l>
<l>Ende torren maken, daer men mede</l>
<l>Houden soude oec die stede.</l>
<l n="16195">Dus weerdi hem tegen die Sennen daer</l>
<l>Ende scade hem dicwile daernaer,</l>
<l>Daer si reden dor sijn lant,</l>
<l>Want hi was vroem ende valiant,</l>
<l>Ende liep hem op, als een lewe doet</l>
<l n="16200">Te siner spise, des sijt vroet.</l>
<l>Hi hoede die mersen herde wale,</l>
<l>Met sinen lieden, ende sine pale,</l>
<l>Sodat sy luttel goet mesdeden</l>
<l>Dat en worde gewroken ter steden.</l>
<l n="16205">Hi hielt dat orloge lange tijt</l>
<l>Tegen die Sennen, ende den strijt</l>
<l>Dicke verloes hi, ende oec wan;</l>
<l>Hi sloech hem af menegen man</l>
<l>Wetet wael, dat hi hem best hout</l>
<l n="16210">Tegen die Sennen met gewout,</l>
<l>Entie se meest scade als te voren,</l>
<l>Alse gy hier na wel sult horen.</l>
<l>Nu suldy horen van Anguissant,</l>
<l>Die here was van Scotlant:</l>
<l n="16215">Hi was die machtechste van allen mede</l>
<l>Van magen, entie rikeste ter stede</l>
<l>Entie jongeste van hem allen nu,</l>
<l>Die ic genomt hebbe, zeggic iu;</l>
<l>Maer van wapinen wisti min mede</l>
<l n="16220">Dan ienech van den andren dede.</l>
<l>Hi voer nu met sevendusent man</l>
<l>Wael tors van Soerhan,</l>
<l>Ende reet te Corenges na des</l>
<l>In sine stede, die vaste es</l>
<l n="16225">Ende herde rike; maer si hadde nu</l>
<l>Grote scade gehat, seggic iu,</l>
<l>Van den Sennen, die daer dicke leden</l>
<l>Ende dat lant hadden dorreden,</l>
<l>Want dat en was maer twintich milen</l>
<l n="16230">Scoetse van der groter stat ter wilen,</l>
<l>Windeberes, daer dat grote heer</l>
<l>Vor lach, daer men, min no meer,</l>
<l>Dat getal niet af en wist, twaren,</l>
<l>Van dien, die daer vergadert waren,</l>
<l n="16235">Entie elck dagelikes oec mede</l>
<l>Quamen beliggen daer die stede;</l>
<l>Ende als die koninck Anguissant komen es</l>
<l>In sine stede te Corenges,</l>
<l>Warens sine liede herde blide.</l>
<l n="16240">Daer woenden binnen te dien tyden</l>
<l>Sesdusent ridder, sonder poerter ter stede</l>
<l>Ende ander volc, dat men niet telt mede.</l>
<l>Doe dade die koninck ontbieden te hant</l>
<l>Ridder ende seriante in sijn lant,</l>
<l n="16245">So vele dat hi en hadde wale</l>
<l>Dertien dusent bi getale</l>
<l>Mettien, die hi bracht hadde mede,</l>
<l>Sonder die hi vant in der stede.</l>
<l>Dicwile street hi grote stride</l>
<l n="16250">Tegen die Sennen nu by tyden;</l>
<l>Hi wan dicke ende verloes met</l>
<l>Gelijc men doet in stryde, (dat wet);</l>
<l>Oec dade hi weder sine stede maken</l>
<l>Daer se vor die Sennen braken;</l>
<l n="16255">Aldus hielt hi sijn lant wel</l>
<l>Tegen die Sennen, al waren si fel.</l>
<l>Na desen reet dhertoge Escant</l>
<l>Met vier dusent lieden in sijn lant</l>
<l>Ende voer so lange dagelijc</l>
<l n="16260">Dat hi quam te Cambenijc</l>
<l>In sine goede stat sekerlike,</l>
<l><pb n="180"/>Die scone was ende herde rike,</l>
<l>Ende vol van allen goede mede.</l>
<l>Vier dusent man waren in der stede,</l>
<l n="16265">Die vrome ende scoene waren</l>
<l>Enten hertoge festeerden, twaren,</l>
<l>Want si waren bedwongen nu</l>
<l>Van den Sennen, seggic iu,</l>
<l>Die daer quamen van Arondeel,</l>
<l n="16270">Van den castele, die een deel</l>
<l>Stont by der merse van Cambenijc</l>
<l>Ende by der roetsen der Sennen desgelijc,</l>
<l>Die die koninck Artur hadde ten tyden</l>
<l>Doen warneren, doe hi te Carmelide</l>
<l n="16275">Voer toten hertoge Leodeganne.</l>
<l>Doe die hertoge, ende sine manne,</l>
<l>Quam in sine stat, ontboet hy</l>
<l>Ridder, seriante, verre ende by;</l>
<l>Sodat hi er vergaderde wale</l>
<l n="16280">Twalef dusent by getale,</l>
<l>Daer hi die Sennen orlogede mede,</l>
<l>Ende bescermede tlant ter stede,</l>
<l>Ende hadde menegen swaren strijt,</l>
<l>Daer hi in wan somege tijt,</l>
<l n="16285">Ende onderwilen verloes hi mede,</l>
<l>Alse men pleget te meneger stede:</l>
<l>Daer men orloget daer wint men alse nu</l>
<l>Ende alsenu verliest men, zeggic iu.</l>
<l>Aldus als gy hebbet vernomen</l>
<l n="16290">So zijn dese tien prinsen komen</l>
<l>Elck in sijn lant, ic zeg iu dat,</l>
<l>Entie koninck Uriens bleef in sine stat,</l>
<l>Ende ontboet sine liede daeran,</l>
<l>Ende vergaderde achtedusent man</l>
<l n="16295">Sonder die woneden in der stede,</l>
<l>Ende dier was sesdusent mede.</l>
<l>Ende Windeberes was oec daer</l>
<l>Wael in ener dachvaert naer,</l>
<l>Daer die Sennen vor lagen ter tijt.</l>
<l n="16300">Si hadden menegen pongys ende strijt</l>
<l>Tegen die Sennen, ende wonnen daer</l>
<l>Op hen menegen strijt swaer</l>
<l>Ende oec verlorensi dicke mede,</l>
<l>Datsi bescermeden lant ende stede;</l>
<l n="16305">Dus hieldensi dat lant lange tijt</l>
<l>In orlogen ende in swaren strijt,</l>
<l>Sodat men daer en erde no korn wan,</l>
<l>Ende tlant woeste wart daeran,</l>
<l>Sodat binnen vijf jaren daernaer</l>
<l n="16310">Die liede van den lande vorwaer</l>
<l>En leveden nergen mede nu</l>
<l>Dan dene den ander, zeggic iu,</l>
<l>Rovede ende nam met crachte mede;</l>
<l>Dus onthieldensi hem daer ter stede</l>
<l n="16315">Lange tijt, by dage by nachten,</l>
<l>Dat sy anders niet en wachten</l>
<l>Dan dene rovede opten ander daer.</l>
<l>Entie Sennen, wet vorwaer,</l>
<l>Orlogeden oec die lande seer,</l>
<l n="16320">Oec dedensi daerna noch meer:</l>
<l>Si voeren voederen in Arturs lande</l>
<l>Ende deden daer scade menegerhande,</l>
<l>Want daer en was nieman, diese daer</l>
<l>Weerde, dat en waer also vorwaer</l>
<l n="16325">Dat God, Onse Here, woude vorsien</l>
<l>Als hi oec dade seer nadien,</l>
<l>Want hi daer sende vrome joncheren,</l>
<l>Die dat lant zullen verweren</l>
<l>Toter tijt ende toter uer,</l>
<l n="16330">Dat die koninck Artuer</l>
<l>Comen sal van Carmelide,</l>
<l>Daer hi gevaren was tien tyden</l>
<l>Self veertechste van ridderen koene,</l>
<l>Omb een huwelyc daer te doene</l>
<l n="16335">An des koninges dochter Leodegan,</l>
<l>Die hi daer met wapine wan,</l>
<l>Ombedat hi daer den koninck Rioen</l>
<l>Verdreef als een degen koen,</l>
<l>Ende namaels oec nam sijn leven;</l>
<l n="16340">Ombe dit was hem Jenover gegeven</l>
<l>Tot enen wive in vrientlecheden.</l>
<l>Hier ende ic dit boeck ter steden</l>
<l>Ende sal een ander nu angaen</l>
<l>Van Gaweins kintheit, sonder waen,</l>
<l n="16345">Ende alle siner broeder oec mede,</l>
<l>Wat si daden in meneger stede</l>
<l>Eer si ridder worden weren,</l>
<l>Ende van Galescins, den heren,</l>
<l>Die vrome was ende herde scone,</l>
<l n="16350">Ende was des koninck Ventres sone,</l>
<l>Ende van Yweine ende vele ander tsamen;</l>
<l><pb n="181"/>Hoe dese begonden ende opquamen,</l>
<l>Dat sal iu dit boeck, groet ende smal,</l>
<l>Van beghinne berechten al.</l>
</div>
<div type="chapter"><head type="chapter">Van Gaweins kintheit ende siner broeder; ende wie des koninck Arturs suster kinder waren; ende hoe si sijn lant bescermeden, thent die koninck Artur quam van Carmelide. </head>
<l n="16355">In der soeter tijt van Meye,</l>
<l>Dat elc vogelijn menegerleye</l>
<l>Singet sinen soeten sanck,</l>
<l>Ende doe dat wout al gemanck</l>
<l>Met groenen love was bevaen,</l>
<l n="16360">Ende als die werlt daerby saen</l>
<l>Ontsteken ende ontsenget was van vroyden</l>
<l>Ende van blyscap al verloyde,</l>
<l>Entie soete crude ontspruten,</l>
<l>Die den winter lagen in [der] muten,</l>
<l n="16365">Doe die berge entie dale</l>
<l>Met bloemen bestroit waren wale</l>
<l>Ende bosch, heide, ende bome becleet</l>
<l>Met groenen loveren was bespreet,</l>
<l>Entie aerde dede verbaren</l>
<l n="16370">Die vruchte, die bedwougen waren,</l>
<l>Ende alrehande dinck gecomen voert</l>
<l>Dat den winter lach versmoert,</l>
<l>Dat die soete lucht doet openbaren</l>
<l>Entie tyden van den jare;</l>
<l n="16375">Ende als die niewe soete minne,</l>
<l>Die die jonge herte hebben inne</l>
<l>Van den sconen jongen joncfrouwen</l>
<l>Ende van den hoveschen gerakeden vrouwen,</l>
<l>Ende van den jongelingen daeran,</l>
<l n="16380">Ende van menegen hoveschen man,</l>
<l>Die t herte behagel hebben ende jolijt</l>
<l>Dor die soete nuwe tijt,</l>
<l>Die doe was angegaen; -</l>
<l>In deser tijt, heb ic verstaen,</l>
<l n="16385">Doe gevil dat Gawein</l>
<l>Ende Garies ende Agravein</l>
<l>Ende Gwerries, ende Galescins, twaren,</l>
<l>Entie in haer geselscap waren</l>
<l>Wouden varen ten koninck Arture;</l>
<l n="16390">Ende als iu sal tellen daventure</l>
<l>Alle dese kinder nu</l>
<l>Waren Arturs susterkinder, seggic iu;</l>
<l>Want Ygerne, koninck Arturs moeder,</l>
<l>Als ic iu sal maken vroeder,</l>
<l n="16395">Hadde twe dochter van horen man</l>
<l>Den hertoge, entie ene daeran</l>
<l>Hadde te wive die koninck Ventres;</l>
<l>Daeran wan hi enen sone na des,</l>
<l>Die Galescins was geheten,</l>
<l n="16400">Die seder was een ridder vermeten,</l>
<l>Als gy wel horen sult hierna;</l>
<l>Entie koninck Lot, alsic versta,</l>
<l>Hadde die ander dochter te wive,</l>
<l>Ende hi wan an horen live</l>
<l n="16405">Vier sone, entie ene hiet Gawein</l>
<l>Die ander Gwerries entie derde Agravein,</l>
<l>Entie vierde hiet Garies.</l>
<l>Si waren scone, sijt seker des,</l>
<l>Ende vrome alle te wapene daernaer,</l>
<l n="16410">Doe si opquamen, wet vorwaer.</l>
<l>Nu hoerde Galescins, Co. Ventres sone,</l>
<l>Sine moeder seggen dicke na datgone</l>
<l>Dat die koninck Artur waer sijn oem;</l>
<l>Doe nam hi des an haer goem,</l>
<l n="16415">Ende sochte enen bode, dien hi sende</l>
<l>An Gawine, sine neve, met genende,</l>
<l>Ende an sine broeder, wet vorwaer,</l>
<l>Dat hine quame spreken daernaer</l>
<l>Ter nuwer ferteit in Broserant,</l>
<l n="16420">Ende dat hi quame daer te hant,</l>
<l>So hi alrehemelecste kan,</l>
<l>Ende dade ember den raet daeran</l>
<l>Dat hi trecke, of hi mach,</l>
<l>Des derden dages na Paeschedach.</l>
<l n="16425">Dus reet die bode enwech, seggic iu,</l>
<l>So lange dat hi te Gales quam nu,</l>
<l>In die stat, daer die kinder waren,</l>
<l>Metter moeder; maer die vader, twaren,</l>
<l>Was te Hauterive in der stat,</l>
<l n="16430">Daer die Sennen lagen by dat.</l>
<l>Alse die bode te Gales quam</l>
<l>Ende hi Gawine daer vernam,</l>
<l>Dade hi den raet, dat hine sprac daer</l>
<l>Ende zeide hem, dat hem ontbode daernaer</l>
<l n="16435">"Galescins, iu neve; ende oec wet,</l>
<l><pb n="182"/>Dat gy iu broeder brenget met</l>
<l>Ende komet ter nuwer ferteit inne,</l>
<l>Also lief als gy hebt sine minne;</l>
<l>Hi sal daer ember iegen iu wesen,</l>
<l n="16440">Ende trecket des Paeschedages na desen</l>
<l>Opten derden dach nadien".</l>
<l>Doe die kinder hoerden van dien,</l>
<l>Waren si des blyde, ende zeiden doe,</l>
<l>Si souden daer alle komen alsoe,</l>
<l n="16445">Want si wisten wael, zijt seker das,</l>
<l>Dat sonder orbaer niet en was</l>
<l>Dat hise so haestelic ontbode daer.</l>
<l>Gawyn gaf een ors daernaer</l>
<l>Den bode, ende hiet hem also houde</l>
<l n="16450">Dat hi hem sinen neve groeten soude.</l>
<l>Die bode seide, hi soudet doen vorwaer</l>
<l>Ende es nu gesceden van daer,</l>
<l>Ende voer so lange doe nadas,</l>
<l>Dat hi quam daer Galescins was;</l>
<l n="16455">Ende doe hi quam tsinen joncheer,</l>
<l>Groete hine van Gawinshalven seer,</l>
<l>Ende seide, dat hi hem gelovede nu,</l>
<l>Ende sine broeder mede, seggic iu,</l>
<l>Datsi sullen ter nuwer ferteit al</l>
<l n="16460">Comen, hebbensi geval,</l>
<l>Opten dach, dat hise ter stede</l>
<l>Comen hiet, sonder enege bede.</l>
<l>Doe ginck hem Galescins bereiden</l>
<l>Met sinen gesellen, sonder beiden,</l>
<l n="16465">Ende voer ter nuwer ferteit daernaer,</l>
<l>Ende quam opten Paeschdach daer,</l>
<l>Ende ontbeide daer sine neven nu</l>
<l>So lange datsi quamen, seggic iu.</l>
<l>Daer dade dene den ander feeste groet,</l>
<l n="16470">Doe vragede Gawin waerombe hine ontboet</l>
<l>So haestelijc? "dat soude ic nu</l>
<l>Gerne weten hier van iu;</l>
<l>Want en hadde iu boetscap gedaen,</l>
<l>Wi waren nu anderswaer sonder waen,</l>
<l n="16475">Daer wy nu begeren te sine</l>
<l>Hemelike ende oec stillekine".</l>
<l>Als dat Galescins hoerde, doe zeide hi:</l>
<l>"Neve, waer wildy varen sonder my?</l>
<l>Gy en zoudt met rechten negene dinge</l>
<l n="16480">Doen, sonder my sonderlinge;</l>
<l>Segget my, waer gy varen wilt nu</l>
<l>Dan sal ic minen wille seggen iu;</l>
<l>Ende waerombe ic iu hier ontboet,</l>
<l>Sal ic iu seggen, cleen ende groet".</l>
<l n="16485">Gawyn seide doe: "bi Onsen Heer,</l>
<l>Ic wil varen nu voertmeer</l>
<l>Dienen enen den alrebesten man,</l>
<l>Den soetsten enten mildesten daeran,</l>
<l>Enten goedertierensten ende vroemsten mede,</l>
<l n="16490">Den edelsten van al Kerstenhede</l>
<l>Ende daer ic meer dogeden mede</l>
<l>Af hebbe gehoert, nu ter stede,</l>
<l>Dan ic iu oit seggen hoerde</l>
<l>Van ienegen manne, in waren woerde",</l>
<l n="16495">"God", zeide Galescius nu meer,</l>
<l>"Wie mach dit zijn, God, lieve Heer,</l>
<l>So moety geven, dat moet wesen</l>
<l>Daer ic iu omb ontboet vor desen".</l>
<l>"By Gode", zeide Gawyn voertan,</l>
<l n="16500">"Men soude niet verswigen sulken man</l>
<l>Maer hi soude genoemt sijn gereet</l>
<l>Vor alle goede liede, God weet;</l>
<l>Hi es geheten die koninck Artuer</l>
<l>Ende es iu oem, entie onse ter uer;</l>
<l n="16505">Maer met groten onrechte sekerlike</l>
<l>Orlogen hem die barone van den rike,</l>
<l>Diene met rechte minnen souden seer;</l>
<l>Ende dat kenne God, Onse Heer,</l>
<l>Dat ik swaert en gorde nembermeer,</l>
<l n="16510">Hi en hebbet my selven gegort eer".</l>
<l>Ende alse Galescins dit verhoerde,</l>
<l>En was hi nie so blide van woerde,</l>
<l>Ende greep Gawyne in sine arme doe</l>
<l>Ende helsedene van bliscapen alsoe,</l>
<l n="16515">Ende zeide hem, dat hine mede</l>
<l>Nergent omb anders ontboet ter stede</l>
<l>Dan ombe dese sticke openbaer;</l>
<l>Ende doe seide hi hem daernaer</l>
<l>Dat hi oit, sint dat sijn vader</l>
<l n="16520">Van der batalien komen was te gader,</l>
<l>Daer hi hiervor inne gesconfiert was,</l>
<l>Wille oec sint hadde, zijt seker das,</l>
<l>Dat hi ten koninck Artur varen woude.</l>
<l>Gawyn seide doe also houde,</l>
<l n="16525">Dat hijt heeft horen seggen al</l>
<l>Hoe dat gesciede, groet ende smal,</l>
<l>"Ende mijn moeder zeidet oec my</l>
<l><pb n="183"/>Hoe alle dinck gesciet sy".</l>
<l>Doe si lange hadden aldaer</l>
<l n="16530">Gesproken, doe visierden si daernaer,</l>
<l>Welke tijt si trecken wouden.</l>
<l>Si droegen overeen, dat si souden</l>
<l>Binnen veertien nachten trecken met.</l>
<l>Dus sciedensi daer ongelet,</l>
<l n="16535">Ende elc voer thueswaert hem bereiden</l>
<l>Al hemelyc, al sonder beiden,</l>
<l>Van orsen, van gereiden vorwaer,</l>
<l>Van sierheden scoene ende claer,</l>
<l>Ende van wapene mede nu,</l>
<l n="16540">Alse hem betaemde, zeggic iu;</l>
<l>Galescins nam met hem daernaer</l>
<l>Twehondert gesellen, vroem ende claer,</l>
<l>Wael gereden ende wael te harnas,</l>
<l>Entie besten mede, sijt seker das,</l>
<l n="16445">Die in alle sinen rike waren,</l>
<l>Ende es so hemelyc enwech gevaren,</l>
<l>Dat sijn vader niet en wiste nu,</l>
<l>Ende quam ter nuwer ferteit, zeggic iu,</l>
<l>Ende bleef daer so lange mede,</l>
<l n="16550">Dat Gawyn quam daer ter stede,</l>
<l>Ende sine broeder, die brachten daer</l>
<l>Vijf hondert man, dapper ende claer,</l>
<l>Ende wael gereden ende te harnas,</l>
<l>Ende wael alle, zijt seker das,</l>
<l n="16555">Hoger liede kinder, ridder ende knapen,</l>
<l>Die wael dienen konden met wapen,</l>
<l>Maer van den vijfhondert wasser zestich wel</l>
<l>Ridder, dapper ende snel,</l>
<l>Ende van dien, die Galescins brachte daer,</l>
<l n="16560">Wasser twintich ridder maer.</l>
<l>Doe si dus vergadert waren</l>
<l>Haddensi grote feeste, twaren,</l>
<l>Ende bereiden hem daer ter stede.</l>
<l>Daer droegen si overeen oec mede,</l>
<l n="16565">Datsi trecken wouden te Logres</l>
<l>In Bertanien, zijt seker des;</l>
<l>Daer soudensi ierst vernemen nu,</l>
<l>Waer die koninck, haer oem, es, zeggic iu.</l>
<l>Dus es Gawyn ende Gwerries</l>
<l n="16570">Ende Agravein ende Garies</l>
<l>Ende Galescins, met haren lieden</l>
<l>Ende met al horen masnieden,</l>
<l>Van der nuwer ferteit gesceden</l>
<l>Ende te Bertanienwaert gereden,</l>
<l n="16575">Ende voeren vier dage alsoe.</l>
<l>Des vijften dages stondensi op vroe</l>
<l>Ombe der hetten wille dordas,</l>
<l>Die in midden den dach was.</l>
<l>Dus redensi in der coelhede</l>
<l n="16580">Des morgens, doet scone was, mede</l>
<l>Si minden sere die soete tijt</l>
<l>Als die jonck waren ende jolijt,</l>
<l>Si waren noch, wetet, te doene niet</l>
<l>Grote pine, si waren, dat siet,</l>
<l n="16585">Wel gewapent alse knapen doe</l>
<l>Plagen te sine, ic segge iu hoe:</l>
<l>Elc hadde enen yserinen hoet</l>
<l>Op sijn hovet, vaste ende goet,</l>
<l>Ende haer swaerde hingen doen</l>
<l n="16590">An den gereide, an den artsoen;</l>
<l>Want dat lant en was niet alsoe</l>
<l>Seker, ombe der Sennen wille, doe</l>
<l>Ende dat was een vol lant</l>
<l>Van allen goede, dat men vant,</l>
<l n="16595">Ende was scade, zijt seker das,</l>
<l>Dat al sulc lant gedestrueert was</l>
<l>So lange tijt ende met onrechte.</l>
<l>Dese kinder, daer ic iu af berechte,</l>
<l>Reden te Logreswaert, al horen pas,</l>
<l n="16600">Ende onderwegen, zijt zeker das,</l>
<l>Vondensi den koninck Gwinebante</l>
<l>Enten koninck Walebrone ende Modelante,</l>
<l>Enten koninck Sornagut ende Soringante,</l>
<l>Enten koninck Kinehante;</l>
<l n="16605">Dese hadden dat lant van Logres</l>
<l>Gedestrueert. zijt zeker des,</l>
<l>Ende gerovet, ende voerden daer</l>
<l>Grote spise met hem vorwaer;</l>
<l>Sovele hadden genomen sy,</l>
<l n="16610">Dat lange haer liede mochten daerby</l>
<l>Genoech hebben gehat daermede,</l>
<l>Vleesch, broet, wijn, gerede;</l>
<l>Want si hadden gerovet ten stonden</l>
<l>Dhavene, daer si groet goet inne vonden,</l>
<l n="16615">Wantsi vondense al vol ter stede</l>
<l>Van spise ende van comenscap mede,</l>
<l>Sodatsi sevendusent somer aldaer</l>
<l><pb n="184"/>Ende vijfhondert wagene daernaer,</l>
<l>Ende seshondert kerren loeden mede.</l>
<l n="16620">Dat karren was so groet ter stede,</l>
<l>Dat onvertallic te seggene es;</l>
<l>Ende aldaer si voeren, zijt seker des,</l>
<l>Stoef die moude ongehier,</l>
<l>Ende si makeden so groet vier</l>
<l n="16625">In den dorpen, die die Senen</l>
<l>Ontstaken, daer si voeren henen,</l>
<l>Dat men wel mochte sien</l>
<l>Ene halve myle van dien</l>
<l>Waerheen datsi voeren mettesen.</l>
<l n="16630">Alse die kinder nakeden den resen,</l>
<l>Ende hoerden dat helpgeroep mede</l>
<l>Van den lantlieden ter stede,</l>
<l>Ombedatse die Sennen roveden daer</l>
<l>Ende verbranden; oec wet vorwaer</l>
<l n="16535">Datter daer wel tien dusent was,</l>
<l>Sonder dat voetvolc, die nadas</l>
<l>In dat lant liepen ende roefdent al; -</l>
<l>Doe die kinder hoerden dat gescal</l>
<l>Ende dat verdriet, die daer gescieden;</l>
<l n="16640">Doe vrageden die kinder den dorplieden</l>
<l>Waer die koninck Artur es.</l>
<l>Die dorpliede seiden na des,</l>
<l>Dat hi te Carmelide waer nu,</l>
<l>"Ende te Halfvasten, seggic iu,</l>
<l n="16645">Voer hi rechte derwaert;</l>
<l>Ende hi hevet hier also bewaert</l>
<l>Sine borge ende sine stade,</l>
<l>Dat hem nieman en kan doen scade.</l>
<l>Des sijn die Sennen so erre,</l>
<l n="16650">Dat sijt al verderven by ende verre,</l>
<l>Ende roven dat lant, als gy siet".</l>
<l>Doe die kinder hoerden, dat die koninck niet</l>
<l>In den lande en es, doe zeiden sy</l>
<l>Datsi wouden verweren daerby</l>
<l n="16655">Den roef, ende tlant houden daernaer</l>
<l>Tote dat die koninck, haeroem, komen waer.</l>
<l>Alse die dorpliede hoerden die woert</l>
<l>Vragedensi, wie si waren, voert.</l>
<l>Doe zeiden hem die kinder daernaer</l>
<l n="16660">Wie si waren. Des waren daer</l>
<l>Die dorpliede herde blide seer,</l>
<l>Want si hopeden, dat sine eer</l>
<l>Die koninck soude behouden thant,</l>
<l>Overmyds hem, ende oec sijn lant,</l>
<l n="16665">Ende van den koninge, overmyds hem,</l>
<l>Penseden si daer in horen sin,</l>
<l>Vrientscap zoude werden eer iet lanc;</l>
<l>Si wisten des den kindren groten danc</l>
<l>Ende prijsedense herde sere daer,</l>
<l n="16670">Ende si daden hem oec daernaer</l>
<l>In hoer geselscap, ende reden mede</l>
<l>Daer die kinder reden ter stede.</l>
<l>Enten kindren wies haer herte</l>
<l>Van den verdriete ende van den smerte,</l>
<l n="16675">Die die Sennen daer daden int lant,</l>
<l>Ende riepen op haer liede te hant:</l>
<l>"Gy edele barone, bereidet iu,</l>
<l>Laet ons desen roef bescudden nu,</l>
<l>Dien dese quade Sennen voeren;</l>
<l n="16680">Laet sien, wie sal hem wel roeren?"</l>
<l>Doe vergordensi hoer orse daer</l>
<l>Ende saten daer op, ende daernaer</l>
<l>Ordineerden die ridders haer scaren,</l>
<l>Die daer wel tachtentich waren,</l>
<l n="16685">Die vrome waren ende getrouwe;</l>
<l>Ende alse die lantliede dat scouwen,</l>
<l>Trocken daer an hem, des zijt vroet,</l>
<l>Wael vijfhondert tors ende te voet;</l>
<l>Ende alsi dus vergadert waren,</l>
<l n="16690">Voeren si alle gader daernare</l>
<l>Ende ontmoeten die kerren ter stede,</l>
<l>Ende hem vierdusent oec daermede,</l>
<l>Die die kerren geleiden daer;</l>
<l>Ende dat was nonedages vorwaer,</l>
<l n="16695">Ende was oec wtermaten heet,</l>
<l>Ende dat sant stoef gereet.</l>
<l>Daersi nu hene lieten draven</l>
<l>Daer die viande vorscaven,</l>
<l>Daer sloegensi iu met geruchte groet,</l>
<l n="16700">Ende wondedense ende sloegense doet.</l>
<l>Gawyn doeder sovele daer nu,</l>
<l>Dat hi bebloedet was, zeggic iu,</l>
<l>Van boven tote beneden toe;</l>
<l>Daer en sloecher nieman doe</l>
<l n="16705">Sovele, als hi dede, wetet vorwaer,</l>
<l>Want hi droech ene gyserne daer,</l>
<l>Daer hi met beiden handen sloech mede;</l>
<l><pb n="185"/>Wien hi gerakede daer ter stede,</l>
<l>Dien clovede hi toten gordele toe,</l>
<l n="16710">Ende sine broeder dadent oec wel doe,</l>
<l>Sodat nieman [en] dorste ontbeiden</l>
<l>Hoers slages; oec en woude niet sceiden</l>
<l>Galescins van Gawyne ter stede</l>
<l>Die wonder oec met wapene dede;</l>
<l n="16715">Hi sloech al doet dat vor hem quam.</l>
<l>Maer van dien wonder men noit vernam,</l>
<l>Dat Gawyn dede, want vor hem ter uren</l>
<l>En mochte yser noch stael geduren,</l>
<l>Noch wapene noch man negeen</l>
<l n="16720">Die so sterck was, maer nember een.</l>
<l>Hier dadent die kinder also wale</l>
<l>Dat van den vier dusent by getale,</l>
<l>Die den roef geleiden daer,</l>
<l>Niet meer dan twintich ontvoer daernaer</l>
<l n="16725">Ende vloen ten andren waert</l>
<l>Dier sevendusent was in der vaert;</l>
<l>Maer si en hadden som gene wapen,</l>
<l>Si hadden se doen trossen hoer knapen</l>
<l>Ombe der hetten wille, die was doen.</l>
<l n="16730">Doe dese twintich quamen gevloen,</l>
<l>Groet geruchte makedensi daernare,</l>
<l>Ende riepen datsi al verslagen waren.</l>
<l>Doe dit diegene hoerden vorwaer</l>
<l>Die die kerren leiden daer,</l>
<l n="16735">Riepen si daer te wapen nu</l>
<l>Die si daer hadden, zeggic iu;</l>
<l>Maer terde deel van hem, als men siet,</l>
<l>En hadden daer haer wapene niet;</l>
<l>Want die metten kerren waren voren</l>
<l n="16740">Haddense met hem, des haddensi toren,</l>
<l>Entie hadden die kinder gewonnen daer</l>
<l>Ende sondense metten dorplieden naer</l>
<l>Te Logreswaert binnen der stede;</l>
<l>Entie kinder volgeden oec mede</l>
<l n="16745">Den twintigen, die daer nu vloen,</l>
<l>Dat si quamen op diegene doen</l>
<l>Die hem daer wapenden metter vaert,</l>
<l>Daer sloegensi in ongespaert.</l>
<l>Daer wart die batalie nu groet,</l>
<l n="16750">Ende daer wart so grote noet,</l>
<l>Dat wonder was te ansiene</l>
<l>Tesen ingange, tesen gesciene</l>
<l>Sloech Gawyn als die koene</l>
<l>Met siner gisermen koninck Alebroene</l>
<l n="16755">Dat hine clovede toter borst toe;</l>
<l>Ende Galescins sloech mede doe</l>
<l>Den koninck Soringanne doet ter stede</l>
<l>Ende ander vele ridders mede.</l>
<l>Ende Agrawein sloech in die porse</l>
<l n="16760">Ende vellede menegen van den orse;</l>
<l>Gaheries, die jagede Gwinebande</l>
<l>Den koninck vor hem, al was dat scande,</l>
<l>Hi vlo van siner geselscap daer</l>
<l>Enen bogenscote verre vorwaer.</l>
<l n="16765">Dit was ombedat hi stac ter aerde</l>
<l>Gaheriesse van sinen paerde</l>
<l>Ende gewont hadde met sinen speer,</l>
<l>Maer hi en hadde daeraf gene deer.</l>
<l>Dit woude Gaheries wreken daer,</l>
<l n="16770">Maer Gwinebant ontvlo daernaer</l>
<l>Want hi siner niet dorste ontbeiden;</l>
<l>Want hi sach hem daer in dat sceiden</l>
<l>So vreselike slage slaen,</l>
<l>Dat hi des blide waer kondi ontgaen.</l>
<l n="16775">Dit boeck secht oec, hier ter stede,</l>
<l>Dat hi niet vele min met wapene dede</l>
<l>Dan sijn broeder Gawyn vorwaer,</l>
<l>Doe hi sine tijt hadde ende sine jaer;</l>
<l>Ende alsi sach datten Gwinebant</l>
<l n="16780">Ontwenkede, swoer hi te hant</l>
<l>Hi en ontvoer hem so nembermeer,</l>
<l>Hi en soude sinen broeder wreken eer;</l>
<l>Want hi meende dat hi doet waer,</l>
<l>Hi sloech sijn ors met sporen daernaer</l>
<l n="16785">Ende iagedene so verre nadas,</l>
<l>Dat hi verre van sinen lieden was;</l>
<l>Doe quamen tegen hem Gwinebannes liede</l>
<l>Al gewapent, ende elc daer tyde</l>
<l>Te strydewaert; ende Gaheries heeft verhaelt</l>
<l n="16790">Den koninck, ende riep nu: "betaelt!"</l>
<l>Mettien hevet hi dat swaert verheven</l>
<l>Enten koninck enen slach gegeven</l>
<l>Tuscen den helme enten scilt ter stede</l>
<l>Optie scouderen, dat hi daermede</l>
<l n="16795">Den arm metten scilde dade daer</l>
<l>Ter aerden vallen; ende daernaer</l>
<l>Wart die koninck versaget alsoe,</l>
<l><pb n="186"/>Dat hi iu onmacht ter aerden vil doe;</l>
<l>Doe keerde Gaheries nadat,</l>
<l n="16800">Ende was blide dat hi ter stat</l>
<l>Sinen broeder hevet gewroken an dien.</l>
<l>Desen slach hebben die Sennen gesien,</l>
<l>Ende wouden dit op hem wreken daer,</l>
<l>Entie koninck Gwinebant riep daernaer:</l>
<l n="16805">"Gy lateten iu oevele ontgaen".</l>
<l>Doe sloegen si al op hem saen,</l>
<l>Ende omberingeden ende staken mede</l>
<l>Met glavien op hem daer ter stede,</l>
<l>So datsi sijn ors doden daer</l>
<l n="16810">Ende velden hem ter aerden naer;</l>
<l>Maer hi spranc op sine voete doe,</l>
<l>Ende nam sijn swaert ende ginck hem to</l>
<l>Ende weerdene als een lewe daermede;</l>
<l>Daer en was negeen Senne ter stede,</l>
<l n="16815">Die hem dorste iet genaken</l>
<l>So verre als sijn swaert konde geraken,</l>
<l>Maer si scoten op hem, weet vorwaer,</l>
<l>Met speren, met swaerden, met kniven daer</l>
<l>So lange datsine op sine knien</l>
<l n="16820">Twewerf brachten mettien;</l>
<l>Hi en hadde niet mogen geduren</l>
<l>Hi en waer gevangen ocht doet ter uren.</l>
<l>En hadde gedaen een knape nu</l>
<l>Die sere quam roepende, zeggic iu,</l>
<l n="16825">Ende mesbarende in den pleyne,</l>
<l>Met sinen handen slaende op Gaweyne</l>
<l>Die gereddet hadde Garietten,</l>
<l>Sinen broeder op dat ors, sonder letten,</l>
<l>Dat hi ochte Sarnagut den koninck wan</l>
<l n="16830">Die knape riep: "Gaweyn, edel man,</l>
<l>Wat let iu? my duncket, seggic iu,</l>
<l>Dat gy Gaheries verliesen sult nu,</l>
<l>Gy en voerten bescudden, want hi es</l>
<l>So verre gevolget, zijt zeker des,</l>
<l n="16835">Enen koninge, dien hi nu sloech;</l>
<l>Des hevet hi nu sijn ongevoech,</l>
<l>Want menech Senne heveten nu</l>
<l>Omberinget; oec zeggic iu</l>
<l>Datsi zijn ors hebben gedoet.</l>
<l n="16840">Hi hevet soccoers groten noet;</l>
<l>Dat es scade blivet hi doet in den pleyn".</l>
<l>Alse dit verstont Gaweyn,</l>
<l>Haddi des rouwe ende riep seer</l>
<l>An Onse Vrouwe ende an Onsen Heer;</l>
<l n="16845">Ende seide: "Maria moeder vol alre doget,</l>
<l>Ic bidde iu, dat gy my verhoget</l>
<l>Van mynen broeder, dat icken niet</l>
<l>En verliese; want waer dat gesciet</l>
<l>Ic en worde nembermeer blide dan,</l>
<l n="16850">Ende nembermeer so en quame voertan</l>
<l>Scilt an mijn hals!" - Doe vragede hi</l>
<l>Den knape waer sijn broeder sy.</l>
<l>Ende hi wiseden hem ter stede</l>
<l>By enen bosche; doe riep gerede</l>
<l n="16855">Gaweyn sine gesellen na dien,</l>
<l>Ende zeide: "nu sal ic wael sien</l>
<l>Wie [mi] helpen sal ter stede".</l>
<l>Galescins tot Gawine doe zeide:</l>
<l>"Lieve neve, wat segdy nu?</l>
<l n="16860">Hier soude nieman ander bidden, zeggic iu,</l>
<l>Maer elc soude riden dat hi mochte</l>
<l>Si en sullen hem doet hebben als ic dochte</l>
<l>Eer wy daer comen, weet vorwaer".</l>
<l>Doe sloegen die kinder met sporen daer,</l>
<l n="16865">Ende Gaweyn reet vor, sij iu bekant;</l>
<l>Hi hadde ene giserme in der hant</l>
<l>Ende es in hem gereden daer,</l>
<l>Ende sloech op hem sulke slage naer</l>
<l>Metter gisermen, sonder vorste,</l>
<l n="16870">Dat nieman siner ontbeiden dorste;</l>
<l>Want wien hi gerakede bleef doet.</l>
<l>Sine gesellen reden in dat conroet</l>
<l>Ende velder so vele van den paerden.</l>
<l>Dat si met hoepen lagen ter aerden;</l>
<l n="16875">So lange vochten si ende streden,</l>
<l>Datsi Gaheries ter steden</l>
<l>Gestrecket vonden liggen onder voet,</l>
<l>Ende hadden hem den stalen hoet</l>
<l>Afgedaen entie coffie met,</l>
<l n="16880">Ende sijn hovet ontwapent, dat wet,</l>
<l>Ombe hem af te slane aldaer.</l>
<l>Doe bedachtensi hem naer</l>
<l>Dat sine levendich wouden vaen,</l>
<l>Enten koninck Barnagut senden saen,</l>
<l n="16885">Horen heren; want hi was</l>
<l>Koninck van den Sennen, ende ombdas</l>
<l>Bondensi hem sine hande recht</l>
<l><pb n="187"/>Opten rugge, ende leiden averecht.</l>
<l>Ende binnen dien daer quam Gawein</l>
<l n="16890">Ende sine broeder opten plein,</l>
<l>Ende sloegen op hem slage so groet,</l>
<l>Dat al moeste bliven doet,</l>
<l>Dat hem genakede daer ter stede.</l>
<l>Gawyn dat meeste wonder dede,</l>
<l n="16895">Dat ieman sach in genen dagen.</l>
<l>Doe dit diegene aldus sagen</l>
<l>Die sinen broeder hadden gebonden,</l>
<l>Gingensi vlien wat si konden;</l>
<l>Ende Gaheries sach Gawine doe,</l>
<l n="16900">Hi scamede hem dat hi lach alsoe</l>
<l>Ende spranc op; ende daernaer</l>
<l>Ontbondensi sine hande; doe nam hi daer</l>
<l>Sinen hoet ende settene nu</l>
<l>Op sijn hovet, dat zeggic iu,</l>
<l n="16905">Ende nam sijn swaert in sine hant,</l>
<l>Ende ginck hem weren, sij iu bekant;</l>
<l>Doe sach hi ombe ende vernam</l>
<l>Waer sijn broeder Agrawein quam,</l>
<l>Ende brachte hem een ors, ende seide:</l>
<l n="16910">"Broeder, nu sit op sonder beiden,</l>
<l>Dat was doerheit, dat gy so verre versocht</l>
<l>Van ons te vaerne, gy haddet verkocht</l>
<l>Des waert iu genoech, zeggic iu".</l>
<l>Hi sat op dat ors, ende daerna nu</l>
<l n="16915">Vergaderden die gebroeder haer liede,</l>
<l>Entie Sennen, met horen ongediede,</l>
<l>Bliesen haer trompen ende makeden daer</l>
<l>Haer batalien, wet vorwaer;</l>
<l>Entie kinder vergaderden aen hem doe</l>
<l n="16920">Entie dorpliede mede alsoe;</l>
<l>Ende som voerden si den roef groet</l>
<l>Te Logreswaert met groter spoet,</l>
<l>Ende was drie mylen van daer;</l>
<l>Si meenden altenen dat men hem naer</l>
<l n="16925">Volgen mochte van den Sennen nu;</l>
<l>Ter poerten quamensi, zeggic iu,</l>
<l>Ende riepen: "laet in"; doe vrageden daer</l>
<l>Die die poerten hoeden daernaer:</l>
<l>"Wies es dat goet?" - Doe zeiden si:</l>
<l n="16930">"Hier sijn komen kinder vry,</l>
<l>Gawyn ende sine broeder, dat wet,</l>
<l>Ende Galescins, haer neve, met,</l>
<l>Die es des koninck Ventres soen,</l>
<l>Ende hebben met hem sevendusent koen,</l>
<l n="16935">Die jonge liede sijn ende stout,</l>
<l>Ende seggen datsi met gewout</l>
<l>Hores omes lant sullen helpen houden</l>
<l>Ende nembermeer, bi horer scouden,</l>
<l>Horen oem en zullen begeven;</l>
<l n="16940">Si quamen ridende hier beneven,</l>
<l>Daer die Sennen dat goet voertan</l>
<l>Voerden enwech met vier dusent man.</l>
<l>Si sloegen doe in den hoep</l>
<l>Ende hebbense altemale doet,</l>
<l n="16945">Ende bescudden t goet aldaer</l>
<l>Ende gaven dat ons te voerne daernaer</l>
<l>Ter statwaert, ende si bleven daer an</l>
<l>Vechtende tegen sevendusent man,</l>
<l>Die alle volgeden den proye;</l>
<l n="16950">Ondoet die poerte met groter joye,</l>
<l>Ende voert hem helpen so doedy wale".</l>
<l>Alse die poerter hoerden dese tale,</l>
<l>Waren si des blide ende ontdeden</l>
<l>Haer poerten met groter haestecheden,</l>
<l n="16955">Ende lietense inkomen, ende daernaer saen</l>
<l>Gereidensi hem sonder waen</l>
<l>Ende wouden den kindren helpen daer.</l>
<l>Doe blies men een horen saen daernaer;</l>
<l>Ende als men dit hoerde in der stat daer</l>
<l n="16960">So vergaderde al dat volc nadat</l>
<l>Vor des borchgraven hues, ende beiden</l>
<l>Thent dat hi tot hem quam daernaer.</l>
<l>Dese borchgrave was getrouwe mede</l>
<l>Ende hiet Does van Cardoele, der stede,</l>
<l n="16965">Doe ginck hi daer die liede waren,</l>
<l>Daer vant hi hem sevendusent, twaren,</l>
<l>Wale gewapent ende tors mede.</l>
<l>Doe zeide hi tot hem: "gy sult in der stede</l>
<l>Som bliven, ombe die stat te bewaren,</l>
<l n="16970">Ende som sullen wy wtvaren;</l>
<l>Want wy en weten niet, wat wy gemene</l>
<l>Vinden, dat waer quaet lietewy allene</l>
<l>Onse stat". Doe seiden si daer</l>
<l>Toten borchgrave: "gy zegget waer,</l>
<l n="16975">Nu nemet so vele als gy selt".</l>
<l>Doe nam hi daer vier dusent getelt,</l>
<l>Ende drie dusent liet hi in der stede</l>
<l><pb n="188"/>Die stat te houdene mede.</l>
<l>Doe voer die borchgrave gereet</l>
<l n="16980">Daer men herde sere street;</l>
<l>Maer die Sennen en merkeden niet das,</l>
<l>Ombedat daer niet herde vele en was</l>
<l>Metten kindren, ende oec, twaren,</l>
<l>Ombedat die kinder jonck waren</l>
<l n="16985">Ontsagen si se te min ter stede,</l>
<l>Ende oec en haddensi maer tachtentich mede</l>
<l>Ridder daer, ende seshondert knapen,</l>
<l>Ende driehondert lantliede in die wapen,</l>
<l>Die an die kinder komen waren,</l>
<l n="16990">Die zeiden, datsi liever, twaren,</l>
<l>Te stervene hadden dan si hem afgingen;</l>
<l>Enter Sennen was, in waren dingen,</l>
<l>Sevendusent, entie koninck Modelant</l>
<l>Was derselver een, ende Gwinebant.</l>
<l n="16995">Dese makeden twe batalien naer,</l>
<l>Ende in elker batalien was daer</l>
<l>Drie dusent ende vijfhondert mede;</l>
<l>Dese vergaderden alle ter stede</l>
<l>Optie kinder, ende Gwinebant</l>
<l n="17000">Hadde een scerp yser in der hant;</l>
<l>Hi was groet, sterck, ende koene,</l>
<l>Hi quam so overmoedech in sinen doene,</l>
<l>Ocht hi se alle woude veriagen</l>
<l>Ende verblasen ende versagen;</l>
<l n="17005">Ende Gawyn, die vor hem allen was,</l>
<l>Hielt sijn speer, sijt seker das,</l>
<l>In siner hant ende quam hem tegen</l>
<l>Daer die gene quam geslegen</l>
<l>Ende Gawine op sine borst stac,</l>
<l n="17010">Dat sijn speer in sticken brac;</l>
<l>Maer sijn halsberch was daer so goet,</l>
<l>Dat hi des stekes daer wederstoet;</l>
<l>Ende Gawyn reet an hem daer</l>
<l>Ende gaf hem enen slach so swaer,</l>
<l n="17015">Dat hi lach op sijn artsoen,</l>
<l>Ende hadde hem niet ontkeert doen</l>
<l>Die giserme in der hant,</l>
<l>Also als hem die slach ontwant,</l>
<l>Hi hadde hem dat hovet geclovet</l>
<l n="17020">Al toten tanden, des gelovet;</l>
<l>Ende also als die slach scampede neder,</l>
<l>Sloech hi den orse also weder</l>
<l>Den hals af; doe vielen si</l>
<l>Beide ter aerden, dat ors ende hi.</l>
<l n="17025">Doe die Sennen zagen vallen horen heer,</l>
<l>Waren si rouwech herde seer,</l>
<l>Si meenden alle te hant</l>
<l>Dat hoer koninck doet waer Gwinebant;</l>
<l>Doe sloegensi alle derwaert</l>
<l n="17030">Ombe hem bescuddene ter vaert,</l>
<l>Ende Gawyn sloech in hem daer,</l>
<l>Ende si staken op hem daernaer</l>
<l>Met horen speren in allen sinnen;</l>
<l>Si dorstaken sijn ors daerbinnen,</l>
<l n="17035">Sodat sijn ors ter aerden vil doe</l>
<l>Ende hi spranc op ende ginck hem toe,</l>
<l>Ende sloech so vreeslick, sonder vorste,</l>
<l>Dat hem nieman genaken [en] dorste;</l>
<l>Ende sine broeder, ende sine gesellen mede,</l>
<l n="17040">Quamen daer toe slaende ter stede,</l>
<l>Ombe hem bescuddene daer.</l>
<l>Doe wart die strijt sterck ende swaer,</l>
<l>Ende Gawyn vernam an den Sennen doe,</l>
<l>Datsine wouden vaen alsoe;</l>
<l n="17045">Doe zeide hi: "by Gode, Onsen Heer,</l>
<l>Si en vaen my niet hudemeer,</l>
<l>Alwaer ick hier allene nu!"</l>
<l>Hi greep sine giserme, zeggic iu,</l>
<l>Met beiden handen, ende liep te hant</l>
<l n="17050">Daer hi enen Senne vant,</l>
<l>Die Agraweine, sinen broeder, doen</l>
<l>Hadde geboget op dat artsoen,</l>
<l>Ombe hem sijn hovet af te slane.</l>
<l>Heer Gawyn, die dit sach ane,</l>
<l n="17055">Was wel nae verwoedet ombedat;</l>
<l>Hi sette sine voete te gader ter stat,</l>
<l>Ende hief die giserme doe</l>
<l>Ombe den Senne te slane alsoe;</l>
<l>Ende als diegene den slach sach komen,</l>
<l n="17060">Heeft hi den scilt daer iegen genomen,</l>
<l>Ende Gawyn sloech nochtan den scilt</l>
<l>In tween sticken, dien hi vor hem hilt.</l>
<l>Entie slach ginc op die scouder doe</l>
<l>Ende sloechen ten gordele toe;</l>
<l n="17065">Diegene vil doet an dat sant,</l>
<l>Ende Gawyn spranc op dat ors te hant,</l>
<l>Ende riep die sine, ende seide mettien:</l>
<l><pb n="189"/>"Die hem wael proevet sal men wael sien,</l>
<l>Want ic zeg iu, sonder waen,</l>
<l n="17070">Des en macher een niet ontgaen</l>
<l>Noch in bosche noch in hagen;</l>
<l>Nu suldy voertmeer zien mijn slagen".</l>
<l>Mettesen reet Gawyn daerin,</l>
<l>Ende begonde te slane int begin</l>
<l n="17075">So vreeslick met siner giserme saen,</l>
<l>Datten nieman en konde ontgaen;</l>
<l>Wien dat hi gerakede nu,</l>
<l>Moeste sterven, dat zeggic iu.</l>
<l>Die nu Gawine verloren hadde mede,</l>
<l n="17080">Hi hadden wael gevonden ter stede</l>
<l>By den doden, die hi daer versloech</l>
<l>Dier daer te hope lagen genoech.</l>
<l>Doch daden die Sennen so vele daer,</l>
<l>Datsi Gwinebande daer naer</l>
<l n="17085">Geredden; doe nam hi saen</l>
<l>Een speer ende liet henegaen,</l>
<l>Ende quam op Agrawine gereden doe,</l>
<l>Die enen sinen neve hielt alsoe</l>
<l>Metten breidel, dat hine stac doet;</l>
<l n="17090">Des hadde Gwinebant rouwe groet,</l>
<l>Ende stac Agrawine daer ter stede</l>
<l>Onder die decke van den gereide mede</l>
<l>Dat den orse ten buke dorginc,</l>
<l>Ende dat vil doet, ombe die dinc,</l>
<l n="17095">Met Agrawine optie aerde alsoe;</l>
<l>Maer hi en quetste hem niet sere doe.</l>
<l>Ende alse Garies ende Gaheries</l>
<l>Ende Galescins dat sagen na des,</l>
<l>Dat Agrawein gevallen was,</l>
<l n="17100">Waren si herde droevech ombe das,</l>
<l>Want si meenden, dat hi doet weer;</l>
<l>Si sloegen derwaert herde seer</l>
<l>Ombe hem bescuddene van den vianden,</l>
<l>Ende Galescins sloech op Gwinebanden</l>
<l n="17105">Dat hine nicken dade doen</l>
<l>In sijn gereide opt artsoen,</l>
<l>Ende Garies sloechen daerna mede,</l>
<l>Dat hi hem den arm afvliegen dede</l>
<l>Van den lichame ter aerden daer;</l>
<l n="17110">Ende Garies sloechen daernaer,</l>
<l>Daer hi gebogen lach alsoe</l>
<l>Opt artsoen van den gereide doe,</l>
<l>Tuscen hals ende hoet mede,</l>
<l>Dat hem dat hovet vil ter stede</l>
<l n="17115">Ter aerden; doe nam Galescins daer</l>
<l>Den bueck ende warpen van den orse naer,</l>
<l>Ende namt ors ende gaft Agraweine</l>
<l>Die te voet stont in den pleine,</l>
<l>Die daer op es geseten alsoe,</l>
<l n="17120">Ende ginck den Sennen weder toe.</l>
<l>Daer began die strijt anxtlike baren</l>
<l>Onder die viere die daer waren,</l>
<l>Maer van Gawine en wisten si twent</l>
<l>Waer hi henen was gelent;</l>
<l n="17125">Want hi was so verre in die Sennen nu</l>
<l>Al vechtende gereden, zeggic iu,</l>
<l>Dat hi quaet te vindene was daer;</l>
<l>Ende als die Sennen worden gewaer</l>
<l>Dat die koninck Gwinebant doet was,</l>
<l n="17130">Worden si versaget na das,</l>
<l>Datsi niet en wisten wat doen</l>
<l>Ende keerden alle ende vloen</l>
<l>Op Madelans batalie ter vaert,</l>
<l>Alse die en wisten werwaert.</l>
<l n="17135">Ende alse Gawein sach, dat hi</l>
<l>So verre gevaren was daerby,</l>
<l>Dat hi niet en wiste ter stede</l>
<l>Waer sine broeder waren gerede,</l>
<l>Doe hilt hi al stille daernaer</l>
<l n="17140">Thent hi siner gesellen wart gewaer:</l>
<l>Doe die ene den andren sach daernaer,</l>
<l>Warensi des blide ende hilden daer</l>
<l>Tenen ringe, entie koninck Madelant</l>
<l>Quam met sesdusent Sennen te hant.</l>
<l n="17145">Daer soude groet scade sijn gesciet</l>
<l>Den lande van Bertanien ende groet verdriet,</l>
<l>Ten hadde soccoers van derstat gedaen,</l>
<l>Die hem quamen te helpen saen</l>
<l>Met vier dusent mannen gewapent wel</l>
<l n="17150">Op [haren] orsen, dapper ende snel;</l>
<l>Ende alse die kinder hebben vernomen</l>
<l>Dat teken van Logres komen,</l>
<l>Dat Does van Cardole voerde daer,</l>
<l>Wordensi des blyde vorwaer,</l>
<l n="17155">Doet hem die lantliede deden verstaen.</l>
<l>"Nu ierst sal men striden gaen",</l>
<l>Seide Gawyn ende sloech in daer,</l>
<l><pb n="190"/>Ende sine gesellen volgeden naer,</l>
<l>Entie van der stat quamen daertoe</l>
<l n="17160">Met stercken glavien inbrekende doe,</l>
<l>Dat daer menech dade sijn inde,</l>
<l>Daer si optie Sennen staken geninde.</l>
<l>Daer wart die strijt anxtlijck ende groet,</l>
<l>Daer bleef menech ridder doet;</l>
<l n="17165">Sodat die beken van bloede</l>
<l>Daer liepen met groten spoede,</l>
<l>Ende daer wart vliegende die moude</l>
<l>So dicke ende so menechvoude</l>
<l>Dat deen den ander onder hen beden</l>
<l n="17170">Niet en konde bekinnen daer si streden.</l>
<l>Dus duerde even sterck die strijt</l>
<l>Toter hoger Vespertijt,</l>
<l>In den plane van Logres.</l>
<l>Daer bleef menech doet, sijt seker des,</l>
<l n="17175">Ende verminket ende verwont.</l>
<l>Gawyn makede daer ter stont</l>
<l>Dat meeste wonder dat men oit vernam.</l>
<l>Dat volc, dat van Logres quam,</l>
<l>Sagen hem te groter vrouden an;</l>
<l n="17180">Want hi sloech daer neder ors ende man;</l>
<l>Sines slages en dorste nieman ontbeiden daer.</l>
<l>Die koninck Madelant hadde vorwaer</l>
<l>Afgesteken den borchgrave nu</l>
<l>Does van Cardole, seggic iu,</l>
<l n="17185">Ende hielten metten helme gevaen,</l>
<l>En woude hem dat hovet afslaen.</l>
<l>Doe quam daer Gawyn gereden toe,</l>
<l>Daer die van Logres sere vochten doe</l>
<l>Ombe horen borchgrave bescudden daer;</l>
<l n="17190">Maer nieman en konde hem genemen vorwaer,</l>
<l>So sterck was hi ende so groet;</l>
<l>Ende Gawyn quam in dat conroet</l>
<l>Ende sloech so vreeslick onder hem lieden</l>
<l>Datsi onder sine slage scieden,</l>
<l n="17195">Ende vloen vor hem alle daer;</l>
<l>Doe quam hi te Madelante naer</l>
<l>Ende hief sine gisarme met beiden handen</l>
<l>Ende sloech Madelante toten tanden</l>
<l>Dor den helm van brunen stale.</l>
<l n="17200">Madelant vil daer te dale</l>
<l>Van den orse ter aerden doet.</l>
<l>Doe was daer dat iagen groet,</l>
<l>Want die Sennen gingen alle vlien;</l>
<l>Alsi haren Heren doet liggen sien</l>
<l n="17205">Vloen si te Windeberes voert nu,</l>
<l>Daer dat ander heer lach, seggic iu;</l>
<l>Doe Does van Caredol gereddet was,</l>
<l>Jagedi die Sennen, sijt zeker das,</l>
<l>Stoutelike met sinen lieden naer;</l>
<l n="17210">Dus sloegen die kinder met Gode daer,</l>
<l>Ende metter hulpen van der stat,</l>
<l>Dat van tien dusent Sennen, wetet dat,</l>
<l>Maer vierdusent en bleef die ontvloen.</l>
<l>Daer duerde dat iagen ende dat doen</l>
<l n="17215">Tote in die nacht, ende daernaer</l>
<l>Trocken die ander ter statwaert daer.</l>
<l>Daer wart groet goet gewonnen, des gelovet,</l>
<l>Dat die Sennen hadden gerovet</l>
<l>Op die lantliede in allen synnen;</l>
<l n="17220">Dit voerde men al te Logres bynnen.</l>
<l>Enten kindren, wetet vorwaer,</l>
<l>Dede men groet ere daer,</l>
<l>Doe mense kende, wie si waren.</l>
<l>Men brachte vor hem al dat goet, twaren,</l>
<l n="17225">Ende seiden tote Gawine alsoe,</l>
<l>Si hielden hem vor haren heren daer doe,</l>
<l>Ende dat hi dit goet, lude ende stille,</l>
<l>Dele daer hi dat delen wille.</l>
<l>Doe zeide Gawijn: "wat des gesciet,</l>
<l n="17230">Boven den borchgrave en doe ic des niet,</l>
<l>Want hi kent die liede bet al,</l>
<l>Ende weet bet waer hijt geven sal</l>
<l>An arme an rike, dan ic doe nu</l>
<l>Diese niet en sach, dat zeggic iu;</l>
<l n="17235">Hi doe daermede al sinen wille,</l>
<l>Ic orlovet mynes deels lude ende stille".</l>
<l>Doe prijsden hem die liede herde seer</l>
<l>Ende zeiden: "daer en gebreke nembermeer</l>
<l>Goedes mans an, mach hi leven".</l>
<l n="17240">Aldus zijn daer die kinder bleven</l>
<l>In der stat van Logres ene tijt,</l>
<l>Ende beschermedense wael vorallen strijt.</l>
<l>Nu zwiget hiervan daventuer</l>
<l>Ende sal iu tellen van koninck Artuer</l>
<l n="17245">Ende van co. Bohort ende co. Banne,</l>
<l>Die voeren toten koninck Leodeganne.</l>
</div>
<div type="chapter"><head type="chapter"><pb n="191"/> <hi rend="italic">Hoe die koninck Artur entie koninck Ban entie koninck Bohort den koninck Leodegan holpen, zijn lant verweren tegen den koninck Rione.</hi></head>
<l>Die aventure zegget nu voert</l>
<l>Van Artur ende koninck Bohoert</l>
<l>Ende van co. Banne. Doe dese waren</l>
<l n="17250">Van Bredegan gesceiden, twaren</l>
<l>Voerensi te Carmelide; dus reden si daer</l>
<l>Datsi in Palmesondage vorwaer</l>
<l>Quamen in die stat Coronasse,</l>
<l>Die stont by enen groten marasse.</l>
<l n="17255">Daer voer Merlijn op een ors groet;</l>
<l>Hi en woude den koninck in gener noet</l>
<l>Laten, hi en wouden geraden;</l>
<l>Si volgeden alle Merlyne met staden,</l>
<l>Ende leidese tote vor Leodegans sale,</l>
<l n="17260">Die tongemake was, wetic wale,</l>
<l>Ende seer bedroevet, zeggic iu.</l>
<l>Want die koninck Rioen was getrocken nu</l>
<l>In sijn lant met vijftien koningen;</l>
<l>Ende si hadden gehat onderlinge</l>
<l n="17265">Enen strijt, daer Leodegan inne was</l>
<l>Gesconfiert; entie viande nadas</l>
<l>Belagen Deneblase, die goede stat,</l>
<l>Harde nouwe; ic zegge iu, dat</l>
<l>Hi daer so vele liede hevet gebracht,</l>
<l n="17270">Dat des koninges Leodegans macht</l>
<l>Niet en was tegen die diet.</l>
<l>Op ene tijt hem die koninck beriet</l>
<l>Metten ridders van der tafelronden,</l>
<l>Wat hi doen mochte ten stonden;</l>
<l n="17275">Ende al die wile, datsi hem daer</l>
<l>Aldus berieden, so quam hem naer</l>
<l>Die koninck Artur ende sine gesellen,</l>
<l>Ende daer was een ende veertich als wy tellen,</l>
<l>Ende Merlijn was die twe ende veertichste, dat wet;</l>
<l n="17280">Si waren rikelike gecledet met,</l>
<l>Ende waren alle ionge baseliere</l>
<l>Sonder die twe koninge; si waren mere</l>
<l>Onderdaen dan dander, ende ombdat</l>
<l>Gingensi voer, daer die koninck sat,</l>
<l n="17285">Die opstont als hi se hevet vernomen,</l>
<l>Want hem dochte, an haer komen,</l>
<l>Datsi hoge ende edele liede waren.</l>
<l>Doe sprac die koninck Ban daernare</l>
<l>Ende groette hem ende dander na desen,</l>
<l n="17290">Ende hi hietse weder wellekome wesen,</l>
<l>Opdatsi ombe goet quamen dan.</l>
<l>"Ombe goet?" zeide hi, die koninck Ban,</l>
<l>"By Gode, ombe geen erch, heer,</l>
<l>En zijn wy tot iu komen meer</l>
<l n="17295">Wt onsen lande; maer wy sijn nu</l>
<l>Iu komen dienen, dat zeg ic iu,</l>
<l>Opdat gy des begeert, ende oec moety</l>
<l>Ons allen geloven mede, dat gy,</l>
<l>Noch van uwent halven oec mede</l>
<l n="17300">Nieman vragen en sal, te gener stede,</l>
<l>Wie wy sijn ocht hoe wy heten,</l>
<l>Vordat wy iu dat selve laten weten;</l>
<l>Ende en wildy ons dus onthouden niet,</l>
<l>So varewy henen, wat des gesciet,</l>
<l n="17305">Want wy sullen volc vinden al,</l>
<l>Die ons dus onthouden sal,</l>
<l>Ende ombdat wy hebben horen seggen wel,</l>
<l>Dat gy onthoudet ridders snel</l>
<l>Ende soudenier, so komewy hier dan;</l>
<l n="17310">Nu ziet, ocht gijt dus wilt vangen an".</l>
<l>Doe antworde Leodegan, die koninck:</l>
<l>"Ic wil my beraden ombe dese dinck,</l>
<l>Ende en toernet iu niet", zeidi doen.</l>
<l>Doe riep hi te samene sine baroen</l>
<l n="17315">Van der tafelronden, ende vragedem des,</l>
<l>Welc hier af zijn raet nu es.</l>
<l>Doe zeiden die heren: "ons duncket goet</l>
<l>Dat gyse onthoudet, want haer moet</l>
<l>Ende haer gelaet toent wel in scijn,</l>
<l n="17320">Datsi koene ende stout zijn;</l>
<l>Ende biddet hem, datsi iu seggen tsamen,</l>
<l>So si ierst mogen, haer namen,</l>
<l>Ende wie si sijn ende wt wat landen".</l>
<l>Dus sciede die raet; doe ginc te hande</l>
<l n="17325">Leodegan daer die drie koninge stonden,</l>
<l>Ende zeide, "gy heren, na mijn orconden</l>
<l>Hevet my wonder herde goet,</l>
<l>Dat men iu namen niet weten moet,</l>
<l>Ende desgelikes en hoerde ic noit eer;</l>
<l n="17330">Maer gy duncket my so goet ende geheer</l>
<l><pb n="192"/>Ende van manieren so gedaen,</l>
<l>Dat ic iu wil gerne ontvaen</l>
<l>Vor heren ende myne gesellen nu;</l>
<l>Maer gy zult my by trouwen, zeggic iu,</l>
<l n="17335">Geloven dat gy my helpen zelt</l>
<l>Tegen al diegene met gewelt,</l>
<l>Die my letten willen ocht scade meren,</l>
<l>Dat gy dat na uwer macht zelt weren</l>
<l>Also lange als gy in myner geselscap zijt;</l>
<l n="17340">Voert biddic iu oec, te deser tijt,</l>
<l>Dat gy iu zelt, by uwer genaden,</l>
<l>So gy ierst moget, beraden,</l>
<l>Ende my zeggen wie gy zijt dan,</l>
<l>Want my geleget daer niet anders an</l>
<l n="17345">Dat ic des bidde, dat gy moget wesen</l>
<l>Selke liede, dat ic van desen</l>
<l>Grote scande mochte hebben nu,</l>
<l>Dat ic niet en dede vor iu</l>
<l>Dienen altoes na uwer waerde met;</l>
<l n="17350">Want by aventuren gy zijt bet</l>
<l>Geboren ende riker dan ic bem".</l>
<l>Doe antworden die drie koninge hem:</l>
<l>"Gy en selt ons doen negene dinge,</l>
<l>Des en sal ons wael genoegen sonderlinge".</l>
<l n="17355">Ende voert gelovede daer die koninck Ban,</l>
<l>Datsi hem zullen zeggen daeran</l>
<l>Haer namen, ende wie si sijn mede</l>
<l>Ende hem oec dienen in elker stede</l>
<l>Als des es tijt ende stonde, God weet;</l>
<l n="17360">Dus was daer gedaen die eet</l>
<l>Ende gesekert van den ridders valiant</l>
<l>In des koninges Leodegans hant.</l>
<l>Doe scieden die drie koninge van daer</l>
<l>Ende voeren in die stat naer,</l>
<l n="17365">Ende Merlijn leidese doe na das</l>
<l>In een borgers hues, die jonc was</l>
<l>Ende een goet man, maer niet rike</l>
<l>En was hi; maer zekerlike</l>
<l>Sijn herberge was scone ende suverleke</l>
<l n="17370">Ende wael gesiret ende te gereke,</l>
<l>Ende hiet Bliaris ende hadde een wijf,</l>
<l>Die goet was ende leide een reine lijf</l>
<l>Ende was geheten Lionel mede.</l>
<l>Doe die drie koninge ter stede</l>
<l n="17375">Quamen, doe hietse na desen</l>
<l>Die waert groet wellecome wesen,</l>
<l>Si beten ende gingen in die sael,</l>
<l>Die groet was ende getoevet wael,</l>
<l>Entie cnapen namen die paerde daer</l>
<l n="17380">Ende dadense wael te gemake naer.</l>
<l>Dus lagen si achte dage nu,</l>
<l>Datsi anders niet en daden, zeggic iu,</l>
<l>Dan si aten ende dronken mede,</l>
<l>Ende daden te gemake haer lede</l>
<l n="17385">Ende gingen te hove, als hem dochte goet,</l>
<l>Morgens ende avendes, des zijt vroet,</l>
<l>Dat hem die koninck Leodegan dede</l>
<l>Grote ere te meneger stede,</l>
<l>Dat men te wonder mochte ansien;</l>
<l n="17390">Ende dit en sal hem niet nadien</l>
<l>Dunken verloren, als hi se kint,</l>
<l>Dat hi hem gedaen hevet sint.</l>
<l>Binnen dien datsi dageden daeran,</l>
<l>So ontboet die koninck Leodegan,</l>
<l n="17395">Al sijn koninckryke doer, na dien doen,</l>
<l>Alle die wapene waren gewoen</l>
<l>Te dragene, datsi tot hem quamen</l>
<l>Ter opvaert, alse daerna te samen</l>
<l>Te varene op haer viande, God weet,</l>
<l n="17400">Ende hem daer te verwerene gereet.</l>
<l>Ende alsi alle so vergadert waren,</l>
<l>Dadese die koninck varen daernare</l>
<l>Onder die stat van Coronasse vorwaer,</l>
<l>Ende dadese alle logieren daer</l>
<l n="17405">In ene partie scone alsoe;</l>
<l>Daer wasser elve dusent doe,</l>
<l>Noch en warensi vorwaer</l>
<l>Niet half komen, die noch daer</l>
<l>Comen souden; ende in der stat</l>
<l n="17410">Wasser tien dusent, die altoes, wet dat,</l>
<l>In der stede woneden daer.</l>
<l>Ende al die wile, wet vorwaer,</l>
<l>Dat die koninck Leodegan ontboet sine liede</l>
<l>Op enen dinxedach, daer gesciede</l>
<l n="17415">Namiddach op enen Meyavont,</l>
<l>Dat die koninck Galeont</l>
<l>Entie koninck Pharions mede</l>
<l>Waren gevaren doe ter stede</l>
<l>Wten heer, met sestien dusent man,</l>
<l n="17420">Wael te harnas, ende voeren daeran</l>
<l><pb n="193"/>Ombe vitalie, dat lant al duer,</l>
<l>Die si doe hadden ter uer,</l>
<l>Si quamen vor Coronasse, die stede,</l>
<l>Al rovende, daer die koninck lach mede,</l>
<l n="17425">Leodegan, ende hadde daer nu</l>
<l>Sine liede ontboden, als ic zeide iu,</l>
<l>Die daer in der mersch lagen by;</l>
<l>Ende daer die liede hoerden dat gekry</l>
<l>Ende dat geruchte in der stede,</l>
<l n="17430">Dat diegene makeden mede,</l>
<l>Die den roef brachten daer,</l>
<l>Dat si gerovet hadden vorwaer</l>
<l>In den lande overal;</l>
<l>Doe si hoerden dat gescal</l>
<l n="17435">Entie van der stat worden gewaer</l>
<l>Dat viande sijn, die komen daer,</l>
<l>Liepensi ten poerten vaste doe,</l>
<l>Ende slotense allegader toe.</l>
<l>Dat daer negeen viant binnen</l>
<l n="17440">Comen en mochte in genen sinnen;</l>
<l>Entie ridder, die daer lagen,</l>
<l>Daer wi hier voeraf daden gewagen,</l>
<l>Gingen hem wapenen dapperlike daer</l>
<l>Ende saten op haer ors daernaer,</l>
<l n="17445">Ende reden ten poerten van der stat</l>
<l>Ende samelden hem binnen dat.</l>
<l>Daer quamen die ridder van der tafelronden</l>
<l>Al op gewapent te dien stonden</l>
<l>Ende theerscap van hem hadde een deel</l>
<l n="17450">Hervy, dien men hetet van Riveel,</l>
<l>Ende Madinus, die swarte, mede,</l>
<l>Ende Triales, die brune, ter stede;</l>
<l>Ende haerre was twehondert wale</l>
<l>Ende vijftich mede, by getale,</l>
<l n="17455">Die alle vrome ridder waren</l>
<l>Ten wapene, sodat men, twaren,</l>
<l>Negeen beter zoecken mochte;</l>
<l>Dese waren alle sonder vrochte</l>
<l>In ene batalie onder hem gescaert,</l>
<l n="17460">Wantsi en wouden onder niemans ruwaert</l>
<l>Wesen dan met hem selven allene.</l>
<l>Bander side bereiden hem gemene</l>
<l>Die ridders van der stat nadas,</l>
<l>Dier daer wel tien dusent was.</l>
<l n="17465">Die geleide die drossate na des,</l>
<l>Die geheten es Cleodales</l>
<l>Van Coronasse, ende ter heervaert</l>
<l>Plach hi te voeren des koninges standaert;</l>
<l>Maer sint die ridder van der tafelronden</l>
<l n="17470">In dat lant quamen, van dien stonden,</l>
<l>So en voerdene nieman dan Hervy;</l>
<l>Maer die drossate voerde daerby</l>
<l>Ene banier met kele ter stede,</l>
<l>Met kronen van goude gesaeit mede,</l>
<l n="17475">Entie banier voerde nu</l>
<l>Hervy, daerinne stonden, zeggic iu,</l>
<l>Vier kronen van goude, God weet;</l>
<l>Ende doe si alle waren gereet,</l>
<l>Beidensi des koninck Leodegans aldaer;</l>
<l n="17480">Ende doe hi komen was, reet hi daernaer</l>
<l>Onder Hervis standert saen.</l>
<l>Doe beide hi daer totdat si verstaen</l>
<l>Hebben, dat die Sennen komen</l>
<l>Al gebattelgiert, alsi vernomen</l>
<l n="17485">Hebben; dese dus komende daer</l>
<l>Gescaerdensi hem oec daernaer.</l>
<l>Entie koninck Artur was oec wale</l>
<l>Gewapent, ende met al te male</l>
<l>Sinen gesellen, ende oec mede</l>
<l n="17490">Op goede orse geseten ter stede;</l>
<l>Ende Merlijn woude Arturs baniere</l>
<l>Voeren, ende beval daer sciere</l>
<l>Hem allen, dat si hem volgen nare</l>
<l>Waer dat hi vor sal varen:</l>
<l n="17495">"Ende des en laet om negene dinge,</l>
<l>Gy en volget my alle sonderlinge".</l>
<l>Si zeiden, si en soudens laten niet</l>
<l>Omb negeen dinck dat gesciet.</l>
<l>Dus voerensi daer te gader nadat,</l>
<l n="17500">Die twe-ende-veertich gesellen, dor die stat,</l>
<l>Ende Merlijn voerde een teken daer,</l>
<l>Dat menechwerf des dages, vorwaer,</l>
<l>Te groten wonder was angesien,</l>
<l>Wat daer ane soude gescien;</l>
<l n="17505">Want hi voerde boven der banieren</l>
<l>Opdat inde in deser manieren</l>
<l>Enen clenen drake roet,</l>
<l>Die den staert hadde so groet,</l>
<l>Dat hi anderhalf gelacht was lanck</l>
<l n="17510">Ende gekronkelt al ombeganck.</l>
<l><pb n="194"/>Ende hi hadde die kele so wijt,</l>
<l>Dat allen diene sagen ter tijt,</l>
<l>Dochte die tonge aldaer ter stede</l>
<l>Vreeslyck altenen bernen mede,</l>
<l n="17515">Ende bi wilen voeren hem ongiere</l>
<l>Uten monde vlammen van viere,</l>
<l>Die boven in der lucht aldaer</l>
<l>Voeren bernende, wet vorwaer.</l>
<l>Dit sach menech te wonder an</l>
<l n="17520">Des dages, enten koninck Leodegan</l>
<l>Wonderdes meer dan ieman daer,</l>
<l>Ende dachte daerop sovele naer,</l>
<l>Dat hi hem daeraf vervaerde nu</l>
<l>Van groten wonder, seggic iu.</l>
<l n="17525">Mettien quamen der Sennen koninge daer,</l>
<l>Die buten der poerten waren vorwaer</l>
<l>Entie Gigante, ende nadat</l>
<l>Brakensi hore speer ter stat</l>
<l>Optie poerten van der stede,</l>
<l n="17530">Ende keerden nederwaert oec mede,</l>
<l>Daer die bome stonden in bloye,</l>
<l>Ende namen daer die scaep ende coye</l>
<l>Ende menech beeste; want hem daer</l>
<l>Nieman verboet, wetet vorwaer.</l>
<l n="17535">Ende Merlijn, die nu vorreet,</l>
<l>Quam tot voer die poerte gereet,</l>
<l>Ende zeide: "poerter, ondoe die poerte nu.</l>
<l>Ende laet ons wt, des biddic iu".</l>
<l>Die poerter zeide: "dat en mach niet wesen.</l>
<l n="17540">Die koninck en kome selve te desen,</l>
<l>Ende hetet my dat icse ondoe".</l>
<l>"Dit moet sijn", zeide Merlijn doe,</l>
<l>"Ter quader tijt dat ic des bidde dy</l>
<l>Want ic machteger hieraf ben dan gy,</l>
<l n="17545">Ende Merlijn greep den slegel daer</l>
<l>Van der poerten, ende trak hem naer,</l>
<l>Entie poerte voer op daer alsoe,</l>
<l>Ende si reden ute daertoe</l>
<l>Wien lief, wien leet, ende also saen</l>
<l n="17550">Alsi uter poerten waren, sonder waen,</l>
<l>So sloet die poerte na hem alsoe</l>
<l>Ende was also vaste besloten doe</l>
<l>Alsi te voren was mede,</l>
<l>Des wonderde herde sere ter stede</l>
<l n="17555">Den koninck Bohort ende koninck Ban</l>
<l>Ende segenden hem hierombe dan;</l>
<l>Ende Merlijn liet henedraven daer</l>
<l>Ende reet so sere, dat hi daernaer</l>
<l>Der Sennen verhaelde ene partye,</l>
<l n="17560">Die daer in der praierie</l>
<l>Enen roef hadden gedaen,</l>
<l>Dier was wel sevendusent, sonder waen.</l>
<l>Also vro alse Merlijn sach,</l>
<l>Sloech hi in hem al dat hi mach,</l>
<l n="17565">Ende sine geselscap volgede naer,</l>
<l>Ende vergaderde in hem allen daer</l>
<l>Met groter kracht, ende sloecher doet</l>
<l>Vele ende wondede in dat conroet,</l>
<l>Si haddense gesconfiert in korter wile</l>
<l n="17570">Dan men soude mogen [gaen] ene mile,</l>
<l>Ende namen dat goet, ende drevense ter vaert</l>
<l>Also vor hem ter statwaert.</l>
<l>Ende alsi vor die poerte quamen,</l>
<l>Onlanges daerna si vernamen</l>
<l n="17575">Die Gigante, dier wel was</l>
<l>Sestien dusent, zijt seker das,</l>
<l>Die so groten roef brachten daer,</l>
<l>Dat wonder was te siene vorwaer;</l>
<l>Ende doese Merlijn sach, zeide hy:</l>
<l n="17580">"Nu vaste alle volget my".</l>
<l>Si zeiden, zi zouden, zijt seker des,</l>
<l>Also vro alse Merlijn getrocken es,</l>
<l>Wispelde hi ende zeide sine woert,</l>
<l>Die also toter dinck behoert;</l>
<l n="17585">Ende altehant so quam een wint,</l>
<l>Ende so groet stof omtrint,</l>
<l>Dat onvertellech te seggene waer,</l>
<l>Ende dat stof vil daer maer</l>
<l>Optie Gigante, dat van dien</l>
<l n="17590">Dene den ander niet [en] konde sien,</l>
<l>Ende hem dochte dat daer te samen</l>
<l>Herde vele liede tegen hem quamen.</l>
<l>Daer sloegen die twe-ende-veertich gesellen</l>
<l>So menegen doet ende vellen,</l>
<l n="17595">Dat wonder was te siene an.</l>
<l>Doe geboet die koninck Leodegan,</l>
<l>Dat men die poerten daer ontslute;</l>
<l>Doe so voer daer ierstwerf ute</l>
<l>Die drossate met sevendusent man,</l>
<l n="17600">Ende vier dusent bleven in der stat voertan</l>
<l><pb n="195"/>Die die stat zullen houden daer;</l>
<l>Ende si namen den roef daernaer,</l>
<l>Dien Merlijn met sinen gesellen brachte</l>
<l>Ende voerdense in die stat met krachte;</l>
<l n="17605">Entie drossate Cleodales</l>
<l>Es nu komen daer Merlijn es,</l>
<l>Ende sloech in met groter kracht;</l>
<l>Daer wart gebroken menech scacht,</l>
<l>Entie swaerde hoerde men clinken</l>
<l n="17610">Men ginck daervan slagen scinken;</l>
<l>Maer van den twe-ende-veertich gesellen.</l>
<l>Daeraf mochte men wonder tellen.</l>
<l>Ende als der Gygante koninge sien,</l>
<l>Dat mense aldus bestont, mettien</l>
<l n="17615">Deelden si haer liede in tween daer;</l>
<l>Tien dusent bleeffer stridene naer</l>
<l>Tegen diegene die daer waren;</l>
<l>Entie ander sesdusent zijn gevaren</l>
<l>Tegen diegene van der tafelronden, </l>
<l n="17620">Dier was twehondert ende vijftich ten stonden;</l>
<l>Dese quamen metten koninge Leodegan.</l>
<l>Daer sloech deen in den ander dan;</l>
<l>Doe daden daer die van der tafelronden</l>
<l>So wael, dat men daer lange stonden</l>
<l n="17625">Af spreken sal; want si twehondert</l>
<l>Ende si vijftich al gesondert</l>
<l>Streden tegen sesdusent man;</l>
<l>Maer si hielden hem so vaste an,</l>
<l>Datse nieman [en] konde dorbreken</l>
<l n="17630">No dorriden no dorsteken.</l>
<l>Alse dit sach die koninck Riolens</l>
<l>Ende mede die koninck Placiens.</l>
<l>Hadde hem onwaert, dat si geduren</l>
<l>Mochten tegen hem ter uren</l>
<l n="17635">Ende swoeren datter haerre negeen</l>
<l>Ontgaen en souden overeen.</l>
<l>Doe sloegensi op hem daernaer,</l>
<l>Datsire wel xl velden daer,</l>
<l>Ende haddense gerne gequetset nu:</l>
<l n="17640">Maer haer gesellen, seggic iu</l>
<l>Bescuddense herde wel ter stede;</l>
<l>Ende ten selven pongyse mede</l>
<l>Was die koninck Leodegan, sonder waen,</l>
<l>Afgesteken ende gevaen,</l>
<l n="17645">Ende men voerdene met vijfhondert man</l>
<l>Toten koninck Rione voertan</l>
<l>Herde blydelike, ombedat sy</l>
<l>Hoer orloch inden, meenden daerby</l>
<l>Dat koninckrijke winnen mede.</l>
<l n="17650">Si haesten hem sere enwech ter stede;</l>
<l>Ende als die koninck sach, dat hy</l>
<l>Gevangen was, doe zeidi: "och my!"</l>
<l>Ende vil dicke in onmachte daer;</l>
<l>Want hi sach wel daernaer,</l>
<l n="17655">Dat hijt al verloren hevet nu.</l>
<l>Hi clagede ende weende, zeggic iu,</l>
<l>Ende hadden hem oec gevoert na dat</l>
<l>Ene grote mile van der stat.</l>
<l>Doe wart rouwe daer ende mesbaer,</l>
<l n="17660">Doe dat sine liede sagen daer</l>
<l>Dat hoer heer voer enwech ter stede.</l>
<l>Die twehondert ende vijftich mede</l>
<l>Streden nu sere ende anxtleke an</l>
<l>Ombe die sesdusent man,</l>
<l n="17665">Ende zeiden, sint daertoe comen waer,</l>
<l>Datsi moesten verkopen daer</l>
<l>Horen doet, si zouden hem so verkopen al,</l>
<l>Dat men daer embermeer af spreken sal.</l>
<l>Doe trocken si vaste tegader daer,</l>
<l n="17670">Dat mense niet mochte sceiden naer,</l>
<l>Ende gaven biel, gelijc dat doet</l>
<l>Een ever, ende sloegen menegen doet;</l>
<l>Entie in der stat opter muren lagen,</l>
<l>Ende dit grote wonder ansagen,</l>
<l n="17675">Weenden jamerlick ende seer;</l>
<l>Ende doe Jenovre sach horen heer,</l>
<l>Horen vader sach enwech voeren daer,</l>
<l>Makedesi so groet mesbaer,</l>
<l>Datsi hoer selve wel na ter stede</l>
<l n="17680">Hadde gedodet; ende doe si sach mede</l>
<l>Den strijt so groet, ende tonder soe,</l>
<l>Ende in so groten anxte doe</l>
<l>Hoer liede, des was si in vare</l>
<l>Ende Cleodales, die drossate mare,</l>
<l n="17685">Entie twe ende veertech gesellen mede</l>
<l>Sachsi tonder sere, ter stede,</l>
<l>Ende gewont ende tachter gedaen;</l>
<l>Maer die van der tafelronde, sonder waen,</l>
<l>Waren noch meer tonder seer,</l>
<l n="17690">Sodat die joncfrouw nembermeer</l>
<l><pb n="196"/>Horen vader en meende sien.</l>
<l>Doe si dus vochten scire mettien,</l>
<l>Voer Merlijn uten stryde daernaer</l>
<l>Met siner banieren, ende riep daer</l>
<l n="17695">Sine gesellen, diene volgeden saen;</l>
<l>Ende hi liet vaste henegaen</l>
<l>Wat sijn ors mochte gerinnen,</l>
<l>Ende verhaelde hierenbinnen</l>
<l>Die enwech voerden den koninck Leodegan,</l>
<l n="17700">Ende dier was vijfhondert man.</l>
<l>Doe sprac Merlyn te sinen gesellen daer:</l>
<l>"Gy, heren, besiet iu wel hier naer,</l>
<l>Dat ons die zijn in desen hoep</l>
<l>Negeen ontga, hi en sij doet;</l>
<l n="17705">Want ontgaet er iu ienich nu,</l>
<l>Gy zijt onteert, dat zeggic iu".</l>
<l>Doe sloegensi met sporen in</l>
<l>Met sulker kracht, in dat begin,</l>
<l>Datsi dat al doet sloegen daer,</l>
<l n="17710">Wat hem iegen quam vorwaer;</l>
<l>Ende in herde korter uren daeran</l>
<l>Hadden si dodet die seshondert man</l>
<l>Sonder vive, die hem ontgingen.</l>
<l>Doe vernam van desen dingen</l>
<l n="17715">Die koninck Leodegan, die here,</l>
<l>Verwonderde hem utermaten sere</l>
<l>Wie diegene waren, zeggic iu,</l>
<l>Die met so luttel lieden nu</l>
<l>So menegen man hadden verslagen.</l>
<l n="17720">Doe sach hi daer den drakenwagen</l>
<l>Dien Merlijn droech op siner banieren</l>
<l>Doe wisti wel dattet die sondenieren</l>
<l>Waren, die hi onthouden hadde ere;</l>
<l>Doe anbade hi Gode ende danktene sere</l>
<l n="17725">Dat hi hem sulken troest sende nu;</l>
<l>Ende Merlijn voer tot hem, seggic iu,</l>
<l>Ende Ulfijn ende Bretel ten stonden</l>
<l>Leodegan vonden aldaer gebonden;</l>
<l>Doe stondensi af ende ontbondene daer</l>
<l n="17730">Ende wapendene wel daernaer,</l>
<l>Ende holpen hem op een ors mede.</l>
<l>Doe zeide Merlijn daer ter stede:</l>
<l>"Dor God volget my! hier es te done".</l>
<l>Doe reet hi ter statwaert na datgone.</l>
<l n="17735">Daer vondensi die van der tafelronden</l>
<l>So sere vernedert in den stonden,</l>
<l>Datter er van tweenhondert ende vijftich man</l>
<l>Maer veertich en waren tors voertan,</l>
<l>Entie ander waren alle te voet,</l>
<l n="17740">Die vochten gelijc die ever doet,</l>
<l>Die biel gevet iegen die honde;</l>
<l>Ende Merlijn reet te dier stonde</l>
<l>So sere dat dorse dropen daer</l>
<l>Van zwete; ende daernaer</l>
<l n="17745">Vloech den drake in der maniere</l>
<l>Ute sinen monde vlammen van viere,</l>
<l>Dat diegene die in der stat lagen</l>
<l>Op muren ende op palasen wtsagen,</l>
<l>Si sagent van over ene halve mile</l>
<l n="17750">Dat vier van den drake ter wile.</l>
<l>Ende alsise sagen hem naken doe,</l>
<l>Wistensi wel dat waren alsoe</l>
<l>Die twe-ende-veertich soudeniere voertan,</l>
<l>Ende datsi hadden den koninck Leodegan</l>
<l n="17755">Bescut; des warensi alle blyde,</l>
<l>Ende Jenover was ten selven tyden</l>
<l>So blyde, doe si wiste na das</l>
<l>Dat haer vader komen was,</l>
<l>Datsi altemale verscoet</l>
<l n="17760">Ende haer hadde wonder alte groet,</l>
<l>Wie die ridders mochten wesen.</l>
<l>Nu es Merlijn komen na desen</l>
<l>Met sinen twe-ende-veertich serianten,</l>
<l>Ende es vergadert an die Giganten,</l>
<l n="17765">Die die ridders van der tafelronden</l>
<l>Sere onder hadden gedaen ten stonden;</l>
<l>Ende die twe-ende-veertich gesellen</l>
<l>Gingen die Giganten vellen;</l>
<l>Si sloegen so grote slage daer,</l>
<l n="17770">Dat mense ten palase hoerde naer.</l>
<l>Daer sloech nu die koninck Ban</l>
<l>Doet menegen stercken man,</l>
<l>Want helm no halsberch negeen</l>
<l>En was nember so sterck overeen,</l>
<l n="17775">Hi en sloecht al dor ter stede;</l>
<l>Sijn swaert was van so goeden snede,</l>
<l>Hi sloech des dages menegen slach</l>
<l>Dat die slach so sere wach,</l>
<l>Dat hi ridder ende ors dorsloech;</l>
<l n="17780">Ende Bohort, sijn broeder, droech</l>
<l><pb n="197"/>Een swaert, dat oec wel konde sniden,</l>
<l>Hi sloech oec menegen te dien tiden</l>
<l>Dat hine clovede mydden ontwee.</l>
<l>Maer die koninck wracht wonders mee</l>
<l n="17785">Dan men oit sach, sij iu bekant;</l>
<l>Hi hadde Caliburne in der hant,</l>
<l>Sijn goede swaert, was so noyael,</l>
<l>Dat konde sniden yser ende stael;</l>
<l>Wat hi daermede rakede ter steden,</l>
<l n="17790">Dat hadde al syne tijt geleden;</l>
<l>Ende hi pijnde hem te breken die porse</l>
<l>Ende reet so ver met sinen orse,</l>
<l>Dat hi quam opten koninck Caulant,</l>
<l>Die hem daer sere pijnde te hant</l>
<l n="17795">Die van der tafelronden onder te doene;</l>
<l>Hi was herde groet ende koene,</l>
<l>Ende te hant doene Artur sach,</l>
<l>Liep hi hem op, al dat hi mach;</l>
<l>Hi was vijftien voete lank ter ure</l>
<l n="17800">Artur hief sijn swaert Calibure</l>
<l>Ende sloechen tuscen den helm, ter stede,</l>
<l>Enten canteel van den scilde mede,</l>
<l>Met so groter cracht dat hi hem daer</l>
<l>Sijn hoeft afsloech, wetet vorwaer,</l>
<l n="17805">Ende dat ors liep metten buke alsoe</l>
<l>In den strijt onder die liede doe.</l>
<l>Desen slach sagen die opter muren</l>
<l>Ende ten vinster lagen ter uren</l>
<l>In der stat, ende prijsdene sere;</l>
<l n="17810">Maer die joncfrou Jenover prijsdene mere</l>
<l>Dan alle die ander, ende zeide maer</l>
<l>Dat sines gelikes niet en waer.</l>
<l>Groet was die batalie entie strijt</l>
<l>Vor die poerte van der stat, ter tijt,</l>
<l n="17815">Van den twe-ende-veertich gesellen nu</l>
<l>Ende van den ridders, dat zeggic iu,</l>
<l>Van der tafelronden, die nu streden</l>
<l>Tegen sesdusent Sennen, ter steden;</l>
<l>Si sloegen so vele ende vochten daer</l>
<l n="17820">Dat van den sesdusent Sennen vorwaer</l>
<l>En bleven nu maer vierdusent, die seer</l>
<l>Tongemake waren omb horen heer,</l>
<l>Den koninck, dat sine dus hebben verloren.</l>
<l>Die koninck Ban sloech nu voren,</l>
<l n="17825">Ende quam an den koninck Pharoen,</l>
<l>Dat die meeste man was doen</l>
<l>Van al den heer, entie sterckste mede;</l>
<l>Entie koninck Ban was ter stede</l>
<l>Sterck ende groet, ende hevet verheven</l>
<l n="17830">Sijn goede swaert, ende hem gegeven</l>
<l>Enen slach neven sijn ore,</l>
<l>Entie slach ginck nu dore</l>
<l>Al die scouder ende ribben mede</l>
<l>Ende clovedene toten gordele, ter stede,</l>
<l n="17835">Dat men hem lever ende longen sach;</l>
<l>Entie koninck Bohort gaf enen slach</l>
<l>Sarmadanne, die voerde die baniere,</l>
<l>Den arm af doe herde sciere,</l>
<l>Dat die arm entie banier mede</l>
<l n="17840">Beide optie aerde vielen ter stede.</l>
<l>Den slach sach die koninck Leodegan</l>
<l>Ende zeide: "in der werelt nu voertan</l>
<l>En zijn negene ridders, die mochten my</l>
<l>Bet helpen dan dese soudeniere vry;</l>
<l n="17845">God hevet se my angesant nu,</l>
<l>Dor siner doget wille, seggic iu".</l>
<l>Ende doe die Sennen haer baniere sagen</l>
<l>Ter aerden, ende haren here verslagen,</l>
<l>Vloen si alle, dene hier dander daer;</l>
<l n="17850">Entie van der stat, wetet vorwaer,</l>
<l>Voeren wt diegene helpen slaen,</l>
<l>Die daer dus sere vlien gaen.</l>
<l>Maer Merlijn en woude hem volgen niet</l>
<l>Ende voer in die batalie, die hi siet,</l>
<l n="17855">Daer Cleodales, die drossate, vacht</l>
<l>Als een lewe met groter cracht</l>
<l>Tegen die tien dusent, die leide daer</l>
<l>Die koninck Sorganus, wet vorwaer,</l>
<l>Entie koninck Sapharnis mede.</l>
<l n="17860">Alse Merlijn quam daer ter stede</l>
<l>Was Cleodales afgesteken,</l>
<l>Ende stont opter aerden ende hielt sijn teken</l>
<l>Coenlike op, als die des niet</l>
<l>En wil begeven, wat des gesciet;</l>
<l n="17865">Entie sine hielden ombe hem daer</l>
<l>Beringet, ende bescuddene daer,</l>
<l>Maer niet lange en haddet mogen sijn</l>
<l>En hadde gedaen Merlijn,</l>
<l>Die in hem sloech ter stede,</l>
<l n="17870">Ende sine gesellen, die hem volgeden, mede.</l>
<l><pb n="198"/>Die op goeden orsen saten doe;</l>
<l>Entie koninck Leodegan volgede embertoe</l>
<l>Waer si vorreden, wet vorwaer;</l>
<l>Dus vergaderdensi an die Giganten daer.</l>
<l n="17875">Doe wart die strijt so over stranck,</l>
<l>Men hoerde van den swaerden dat geclanck</l>
<l>Wael ene halve myle verre.</l>
<l>Men sach daer vallen, sonder merren,</l>
<l>Toter aerden die gewonden;</l>
<l n="17880">Men sach die orse lopen ten stonden,</l>
<l>Sonder here, die nieman en wilde,</l>
<l>Ende albebloedet, entie scilde</l>
<l>Sach men daer liggen dorhouwen te dale.</l>
<l>Daer dadent die twe-ende-veertich so wale,</l>
<l n="17885">Dat men daer embermeer af sal spreken,</l>
<l>Si daden menegen dat herte breken;</l>
<l>Si sloegen al doet dat vor hem quam,</l>
<l>Si makeden menegen oec so lam,</l>
<l>Dat hi liggende bleef aldaer.</l>
<l n="17890">Ende ombe haer grote daden vorwaer</l>
<l>So es wael recht dat mense, twaren,</l>
<l>By namen nome, wie si waren,</l>
<l>Die dese grote vromechede</l>
<l>Daden hier ende anderswaer mede:</l>
<l n="17895">Dierste was die koninck Ban,</l>
<l>Hi was die vroemste ridder dan</l>
<l>Die by sinen tijden was;</l>
<l>Dander daerna, zijt zeker das,</l>
<l>Dat was die koninck Bohort mede,</l>
<l n="17900">Die vader was der dogetsaemhede;</l>
<l>Die derde was die koninck Artuer,</l>
<l>Die was een die stoutste gebuer</l>
<l>Sinen vianden, die mochte wesen,</l>
<l>Ende also als wy van hem lesen,</l>
<l n="17905">So was hi moeder der vromechede</l>
<l>Ende suster van aller mildechede,</l>
<l>Ende dat kint der wetenheit,</l>
<l>Der eren, ende der hovescheit.</l>
<l>Die vierde was Antor ter ure</l>
<l n="17910">Die ophilt den koninck Arture.</l>
<l>Die vijfte was Bretel van der Mesleye</l>
<l>Die seste Ulfijn, die sevende Keye</l>
<l>Die achtede Grifflet, die negende Lucan,</l>
<l>Die tiende Mares, die elfte Gwinnan,</l>
<l n="17915">Die twaelfte Drians, die dertiende Belias</l>
<l>Die veertiende Flandris, die vijftiende Ladinas</l>
<l>Die sestiende Claudas die rode met,</l>
<l>Die seventiende Bliot, die achtiende Maret,</l>
<l>Die negentiende Blioberes,</l>
<l n="17920">Die twintechste Canet es,</l>
<l>Die een ende twintechste was Meliadas,</l>
<l>Gwinadan die twe ende twintechste was,</l>
<l>Die drie ende twintechste Bladite die Gaye</l>
<l>Die vier ende twintichste Cristofles die fraye,</l>
<l n="17925">Die vijf ende twintichste Plantales,</l>
<l>Die ses ende twintichste Lantoles,</l>
<l>Die sevenentwintichste Choles ende Ursijn,</l>
<l>Die achtentwintichste Aygijn,</l>
<l>Die negen en twintichste Calogrenant,</l>
<l n="17930">Die dertechste die begeerde Grisolant,</l>
<l>Die xxxj<hi rend='sup'>e</hi> Breonder met,</l>
<l>Die xxxij<hi rend='sup'>e</hi> was Lambalet,</l>
<l>Die xxxiij<hi rend='sup'>e</hi> die stoute Kahenni,</l>
<l>Die xxxiiij<hi rend='sup'>e</hi> Maragni,</l>
<l n="17935">Die xxxv<hi rend='sup'>e</hi> Agenan,</l>
<l>Die xxxvj<hi rend='sup'>e</hi> was Modan,</l>
<l>Die xxxvij<hi rend='sup'>e</hi> Clarot was,</l>
<l>Die xxxviij<hi rend='sup'>e</hi> Osenan nadas,</l>
<l>Die xxxviiij<hi rend='sup'>e</hi> was heer Galet,</l>
<l n="17940">Die veertechste was Gongier die Cale met;</l>
<l>Baryt, des koninck Bohortes pete, was</l>
<l>Die een ende veertechste, ende nadas</l>
<l>Was Merlijn die twe ende veertechste man,</l>
<l>Entie koninck Leodegan</l>
<l n="17945">Was die drie ende veertechste mede,</l>
<l>Die van hem niet scede ter stede,</l>
<l>Sint dat sine verloesten vorwaer,</l>
<l>Als gy hiervor gehoert hebbet claer.</l>
<l>Entese drie ende veertech quamen</l>
<l n="17950">Den drossate te hulpe altsamen</l>
<l>Van Carmelide, die vrome was;</l>
<l>Dat sceen daer wael, zijt seker das,</l>
<l>Want hi ombe sterven nocht ombe leven</l>
<l>Die banier niet en woude begeven,</l>
<l n="17955">Nocht ombe negene mesdaet, sonder waen,</l>
<l>Die hem die koninck hadde gedaen,</l>
<l>Leodegan, also als ic hier nu</l>
<l>Te deser tijt sal zeggen iu.</l>
<l>Die koninck Leodegan hadde een wijf,</l>
<l n="17960">Die edel ende scone was, sonder blijf,</l>
<l>Die hi wan met siner vromechede,</l>
<l>Die hi dade in meneger stede</l>
<l><pb n="199"/>Daer hi oec diende in langen termyne</l>
<l>Met wapene ombe den koninck Sorpine,</l>
<l n="17965">Die koninck was van Arragoen,</l>
<l>Ende van den castele ende Provensen doen:</l>
<l>Ende omb den groten dienst, dien hi hem dede,</l>
<l>Gaf hi hem al dat lant entie dochter mede.</l>
<l>Wantsi was ene enege joncfrouwe,</l>
<l n="17970">Scone enten vader getrouwe,</l>
<l>Ende op haer stont te bliven al</l>
<l>Dat konincrike, groet ende smal;</l>
<l>Ende van den konincrike quam hem daer</l>
<l>Groet soccoers, die hem vorwaer</l>
<l n="17975">Sijn orloge halp inden al,</l>
<l>Alse iu dit boec wael seggen sal.</l>
<l>Ende als die co. Leodegan ten tyden</l>
<l>Sijn wijf brachte te Carmeliden,</l>
<l>Brachtesi met haer ene scone joncfrouwe,</l>
<l n="17980">Die zijn drossate minde met goeder trouwe,</l>
<l>Ende hi bat sinen here, den koninck, alsoe</l>
<l>Dat hise hem tenen wive gave doe,</l>
<l>Want hi hem lange hadde gedient</l>
<l>Ende hadde gewesen alse sijn vrient</l>
<l n="17985">In Provensen ende anderswaer mede</l>
<l>Dicke in sinen dienst ter stede,</l>
<l>Ende van desmaels haddese die drossate</l>
<l>Met herten geminnet bovenmate,</l>
<l>Entie koninck, diene minde met trouwe,</l>
<l n="17990">Gaf hem gerne die joncfrouwe;</l>
<l>Ende doese die drossate hadde daer</l>
<l>Onlangs getrouwet, satsi daernaer</l>
<l>Tener tafelen by anderen vrouwen,</l>
<l>Entie koninck, beganse anscouwen,</l>
<l n="17995">Endesi dochte hem so scone wesen,</l>
<l>Dat hise begonde minnen na desen,</l>
<l>Ende oec seghet dit boec datsi was</l>
<l>Die scoenste vrouwe, daer men af las,</l>
<l>Ende aldus bleef dit lange alsoe</l>
<l n="18000">Dat daer die koninck niet en dade toe</l>
<l>Daerna gevil op enen Sinte Jans dach,</l>
<l>Dat hi den drossate, so hi ierst mach,</l>
<l>Sende in ene reyse vermogen</l>
<l>Tegen die Sennen diene orlogen;</l>
<l n="18005">Ende sijn wijf was nu bleven</l>
<l>Metter koninginnen, diese haer beneven</l>
<l>Gerne hadde, wantsi mindese sere.</l>
<l>Doe gevil Leodeganne, den here,</l>
<l>Dat hi lach by sinen wive,</l>
<l n="18010">Ende wan een kint an haren live,</l>
<l>Dat Jenover wart geheten naer.</l>
<l>Nu was die koninginne vorwaer</l>
<l>Ene goede vrouwe ende wettich sere</l>
<l>Ende diende gerne Onsen Here,</l>
<l n="18015">Ende ginck te mettene alle tijt,</l>
<l>Des gebrac selden, des seker zijt,</l>
<l>Si en hadde dan sieck gewesen;</l>
<l>Ende opten selven nacht van desen</l>
<l>Dattie koninck die dochter wan,</l>
<l n="18020">Ginck si des morgens te mettene dan;</l>
<l>Ende alsi tot des drossaten wive quam,</l>
<l>Vant sise slapende, als ic vernam,</l>
<l>So vaste, dat si se liet liggen doe,</l>
<l>Ende ginck allene enwech alsoe</l>
<l n="18025">Thaerer capellenwaert, ende in hoere hant</l>
<l>Haren Salter, zij iu becant;</l>
<l>Ende alle die wile si enwech es gegaen,</l>
<l>Stont op die koninck daerna saen,</l>
<l>Ende ginc tot des drossaten wive mede;</l>
<l n="18030">Hi lescede die kersen alle ter stede,</l>
<l>Doe ginck hi liggen neven haer;</l>
<l>Alsi ontspranc ende wart gewaer,</l>
<l>Dat hise woude minnen doe,</l>
<l>Si woude roepen, hi sprac haer toe,</l>
<l n="18035">Ende zeide, hi zoudese slaen doet,</l>
<l>Si lieten gewerden, clein ende groet;</l>
<l>Aldus en dorste si roepen niet</l>
<l>Ende haer weren haer niet en diet,</l>
<l>Hi en dade al sinen wille daernaer;</l>
<l n="18040">Daer wan hi oec ene dochter an haer.</l>
<l>Dus wan hi twe dochter, wet vorwaer,</l>
<l>Ene an sinen wive ende ene aldaer.</l>
<l>Ende alse die koninginne oec bleef</l>
<l>Van horer dochter, als ic bescreef,</l>
<l n="18045">Vant men op haren scouderen staen</l>
<l>Een teken als ene crone gedaen;</l>
<l>Ende also saen als die koninginne</l>
<l>Bleven was, in den beginne,</l>
<l>So bleef des drossaten wijf ter stede</l>
<l n="18050">Van ener sconer dochter mede,</l>
<l>Ende was so gelijc in allen sinnen</l>
<l><pb n="200"/>Der dochter van der koninginnen,</l>
<l>Dat mense niet en hadde, sonder waen,</l>
<l>Onderkent, en hadde dat teken gedaen.</l>
<l n="18055">Ende men hietse beide Jenover daer,</l>
<l>Ende waren beide, wet vorwaar,</l>
<l>Opgevoedet te samene alsoe;</l>
<l>Ende doe die koninginne doet was, doe</l>
<l>Nam die koninck des drossaten wijf</l>
<l n="18060">Ende hieltse tegen den drossate stijf,</l>
<l>Ende sloetse in enen torre daernaer,</l>
<l>Ombedat hi niet en woude vorwaer</l>
<l>Dat die drossate sprake tegen haer.</l>
<l>Aldus so liet hise vijf jaer</l>
<l n="18065">Ende als ment den drossate verweet</l>
<l>Ende hem lasterde, ende zeide gereet,</l>
<l>Waerombe hi metten koninge bleve,</l>
<l>Diene aldus te spotte dreve,</l>
<l>Doe antworde hi also houde,</l>
<l n="18070">Dat hine niet begeven en woude,</l>
<l>Hi en hadde sijn orloch eer geint,</l>
<l>Ende hi en waer boven komen omtrint</l>
<l>Van allen sticken, ende noch alsoe</l>
<l>Hielt hi sijn wijf ember doe,</l>
<l n="18075">Die wile dat die koninck Artur daer was;</l>
<l>Nochtan en woude hem dordas</l>
<l>Die drossate in den orloge begeven niet.</l>
<l>Nu sal ic iu voert seggen daer ict liet,</l>
<l>Daer die drossate onder den Seynen</l>
<l n="18080">Metter banieren stont in den pleyne</l>
<l>Te voet, daer die drie ende veertich quamen,</l>
<l>Ende alsi den drossate te voet vernamen,</l>
<l>Mochte mense vreeslick zien gebaren;</l>
<l>Daer en mochte hem nieman ontvaren</l>
<l n="18085">Dien si mochten daer geraken.</l>
<l>Si gingen menigen dode maken.</l>
<l>Die orse liepen daer achter velde</l>
<l>Daer men die ridders ave velde;</l>
<l>Daer namen die Sennen scade groet.</l>
<l n="18090">Eer men den drossate uter noet</l>
<l>Brachte, so was daer menech man</l>
<l>Doet geslagen in den dan;</l>
<l>Daer moesten die Sennen achtergaen,</l>
<l>Ende als Sorganes hevet verstaen</l>
<l n="18095">Ende Sarphanes die scade groet,</l>
<l>Dat die hare aldus bleven doet,</l>
<l>Ende si noch al so vele liede hadden nu</l>
<l>Dan die Kerstene, seggic iu,</l>
<l>Dadensi haer tamboeren doen slaen,</l>
<l n="18100">Ende haer basune doen blasen saen,</l>
<l>Ombe haer liede vergaderne daer;</l>
<l>Ende Sorganis, haer koninck, daernaer</l>
<l>Battelgierde sine liede, seggic iu.</l>
<l>Die wile hi dit dede nu,</l>
<l n="18105">Quam Keye, die drossate, ende Lucam</l>
<l>Ende Griflet, met enen moede gram,</l>
<l>Ende braken die batalie ontwee,</l>
<l>Ende elck van desen voerde mee</l>
<l>Een sterck speer ende groet;</l>
<l n="18110">Ende Keye reet in dat conroet,</l>
<l>Ende stac den koninck Sornagwine</l>
<l>Met enen speer, ende dede hem pine,</l>
<l>Want hi gerakeden opten scilt,</l>
<l>Dat hi moeste over tilt</l>
<l n="18115">Tumelen wten gereide int gras.</l>
<l>Hi vil so sere, dat hi was</l>
<l>In ommacht ene lange stont,</l>
<l>Ende sine liede, sij iu kont,</l>
<l>Meenden dat hi doet waer;</l>
<l n="18120">Ende Lucam ende Griflet daernaer</l>
<l>Elck stac den andren in den scoet,</l>
<l>Dat hi niet meer op en stoet.</l>
<l>Als die Sennen sagen van Sornagwine,</l>
<l>Dat hi daer lach in dodes scine,</l>
<l n="18125">Ombedat hi so lange stille lach,</l>
<l>Sloech elck derwaert wat hi mach,</l>
<l>Ombe hem bescuddene daernaer;</l>
<l>Entie drie gesellen hielden daer</l>
<l>Boven hem, entie Sennen woudene nu</l>
<l n="18130">Daerop helpen, seggic iu;</l>
<l>Maer die drie weerden dat daer alsoe,</l>
<l>Datsi des niet en konden komen toe.</l>
<l>Daer wart Sornagins, die here,</l>
<l>Vertorden utermaten sere</l>
<l n="18135">Van den orsen, eer hi daer</l>
<l>Gereddet mochte sijn vorwaer.</l>
<l>Ende Merlijn hevet nu vernomen</l>
<l>Gene drie gesellen, ende es komen</l>
<l>Metter banieren derwaert,</l>
<l n="18140">Wat gelopen mochte sijn paert;</l>
<l><pb n="201"/>Ende Cleodales, die drossate, was</l>
<l>Gereddet, daer ic hiervor af las,</l>
<l>Ende volgede mede Merline,</l>
<l>Metten drie ende veertich in die grote pine,</l>
<l n="18145">Daer die strijt staende was meest.</l>
<l>Sine liede, die dit hebben vereest,</l>
<l>Reden hem na ende hebben alsoe</l>
<l>Alle die Sennen dorbroken doe;</l>
<l>Ende alle die wile, dat dit gesciede,</l>
<l n="18150">So quamen des koninck Caulans liede</l>
<l>Ende des koninck Pharaons mede</l>
<l>Gevloen op Sornagwine ter stede,</l>
<l>Ende opten koninck Sapharins met;</l>
<l>Ende daer so wordensi nu belet,</l>
<l n="18155">Datsi vorder niet en vloen,</l>
<l>Ende bleven aldaer houdene doen,</l>
<l>Ende keerden hem ombe met hem daer.</l>
<l>Doe wart die strijt so swaer,</l>
<l>Datsi des koninck Leodegans liede</l>
<l n="18160">Achter deden te dien tyden</l>
<l>Ende bogescote, horen wy tellen;</l>
<l>Maer die drie -ende-veertich gesellen</l>
<l>En rumeden nie plaetse daernaer</l>
<l>Wat men op hem sloech daer;</l>
<l n="18165">Maer so vele daden die Sennen nu,</l>
<l>Datsi den koninck Sornagu</l>
<l>Geredden, die tachteren was.</l>
<l>Daer wart die strijt verswaert dor das</l>
<l>Dat hi hem gerne soude wreken,</l>
<l n="18170">Ombe dat hi was afgesteken.</l>
<l>Hi sloech met sporen in ter stede</l>
<l>Ende sine liede volgeden hem mede,</l>
<l>Ende hi omberingede die drie endeveertich daer</l>
<l>Ende liep hem vreeslick op vorwaer.</l>
<l n="18175">Ende als Merlijn dit gesach</l>
<l>Sloech hi met sporen, al dat hi mach,</l>
<l>Ende dorbrac die batalie alsoe,</l>
<l>Ende sine gesellen volgeden hem doe</l>
<l>Coenlike, sodatsi daer naer</l>
<l n="18180">Braken bander syde dor die scaer,</l>
<l>Ende daer ontmoeten si ten stonden</l>
<l>Die heren van der tafelronden</l>
<l>Die alle waren hermonteert</l>
<l>Ende quamen te stridewaert gelaseert</l>
<l n="18185">Daer dat teken was van den drake;</l>
<l>Doe sloegensi in ombe dese sake</l>
<l>Ende holpen den drie ende veertich wel.</l>
<l>Nu wart daer die strijt fel;</l>
<l>Want al dat tegen hem quam daer</l>
<l n="18190">Moeste daerde soeken vorwaer.</l>
<l>Daer wart menech speer te breken,</l>
<l>Doe ginck men metten swaerden steken;</l>
<l>Daer wart gegeven menech slach,</l>
<l>Die anxtlijck was ende sere wach.</l>
<l n="18195">Daer vacht Cleodales, die drossate, seer;</l>
<l>Maer dat en besloetne min no meer,</l>
<l>Want hi ende sine liede, twaren,</l>
<l>Van der plaetse gedreven waren</l>
<l>Toter statwaert, want Sapharijn,</l>
<l n="18200">Die koninck, dede hem sulken fijn</l>
<l>Met sinen lieden, sonder waen,</l>
<l>Datsi des niet en konden ontstaen.</l>
<l>Ende alsdat diegene hebben vernomen</l>
<l>Die uter stat waren gecomen,</l>
<l n="18205">Daer ic te voren af zeide iu,</l>
<l>Dat haer drossate moeste nu</l>
<l>Die plaetse rumen, doe redensi</l>
<l>Tegen hem ende stonden hem by,</l>
<l>Ende vergaderden an die Sennen daer</l>
<l n="18210">Ende sloegen er wel dusent daernaer</l>
<l>Van den paerden ter aerden neder,</l>
<l>Die some nembermeer opstonden weder;</l>
<l>Daer verkoverden hem Cleodales liede nu.</l>
<l>Daer wart dat geruchte so groet, zeggic iu,</l>
<l n="18215">Dat ment mochte, te dier wile,</l>
<l>Horen over ene halve myle.</l>
<l>Ende bander syde vochtensi sere ten stonden</l>
<l>Die ridders van der tafelronden</l>
<l>Entie drie ende veertich gesellen goet,</l>
<l n="18220">Die Sornagwine wederstoet</l>
<l>Met vijfdusent mannen vreselike.</l>
<l>Maer dese ridders sekerlike</l>
<l>En hadden niet lange mogen nu</l>
<l>Tegen die vijfdusent geduren, zeggic iu,</l>
<l n="18225">Want en wasser maer drie hondert daer</l>
<l>Achte myn, wet vorwaer.</l>
<l>Ende doe Merlijn sach dese dinge</l>
<l>Riep hi tot hem die drie koninge,</l>
<l>Ende zeide: "edel heren, wat est dat gy doet,</l>
<l n="18230">Dat ic dese Sennen nu sien moet</l>
<l><pb n="202"/>Datsi vor iu so lange geduren?</l>
<l>Hier en sijn maer tien Gigante ter uren,</l>
<l>Ende waren die gesconfiert nu,</l>
<l>So waerdy delivreret, zeggic iu".</l>
<l n="18235">"Waer sijn si?" zeide doe die koninck Ban;</l>
<l>Doe zeide Merlijn: "nu siet voertan</l>
<l>Waer Ulfijn, Keye, ende Bretel,</l>
<l>Ende Lucam ende Griflet also wel,</l>
<l>Ginder stryden tegen hem nu;</l>
<l n="18240">Volget my, ick salse wisen iu".</l>
<l>Doe sloech Merlijn dat ors met sporen</l>
<l>Datten tehant droech daer voren,</l>
<l>Daer die strijt herde groet was</l>
<l>Ende anxtlike mede, sijt seker das,</l>
<l n="18245">Ende daer die vijfridders tegen die tiene</l>
<l>Streden met herde stercker pine.</l>
<l>Entie koninck Ban, die herde koene was,</l>
<l>Reet vor die ander alle nadas,</l>
<l>Ende ontmoete den koninck Sornagu,</l>
<l n="18250">Die een swaert brachte getogen nu,</l>
<l>Dat geverwet was met bloede.</l>
<l>Doe sloech op hem met sulken spoede</l>
<l>Die koninck Ban opten helm alsoe,</l>
<l>Dat hi ter aerde moeste vallen doe,</l>
<l n="18255">Hi sloech hem af lippe ende nese;</l>
<l>Van den slach haddi sulken vrese,</l>
<l>Dat hi creet, ende ginck vlien</l>
<l>Wat hi mochte, ende mettien</l>
<l>So sloech die koninck Bohort mede</l>
<l n="18260">Den koninck Margaryse ter stede</l>
<l>Opten helm, des gelovet,</l>
<l>Dat hi hem clovede daer sijn hovet</l>
<l>Toten tanden toe gereet;</l>
<l>Entie koninck Artur, God weet,</l>
<l n="18265">Sloech Falente opten helm daer</l>
<l>Enen slach, die was so swaer,</l>
<l>Dat hi den helme een sticke afsloech;</l>
<l>Die slach ginck neder ende droech</l>
<l>Hem den scinkel af daer,</l>
<l n="18270">Doe vil hi van den orse daernaer;</l>
<l>Ende Ulfijn sloech Balame doet,</l>
<l>Ende Bretel Cadroke in der noet,</l>
<l>Ende Keye versloech Dandevare,</l>
<l>Ende Lucam Terrine daernare,</l>
<l n="18275">Ende Griflet Menadoppe,</l>
<l>Ende Galagrenans Cadoppe,</l>
<l>Ende Blioberis Donate daernaer.</l>
<l>Ende doe die Sennen dit sagen daer,</l>
<l>Datsi haer resen daer sloegen doet,</l>
<l n="18280">Haddensi des vrucht so groet,</l>
<l>Datsi lange hielden stille alsoe;</l>
<l>Ende zi zeiden onder hem doe,</l>
<l>Dat "niet goet comen en es</l>
<l>Onder al sulke liede, zijt zeker des,</l>
<l n="18285">Want dat en zijn gene liede in scijn,</l>
<l>Maer ic wane dat Duvele uter Hellen zijn;</l>
<l>Tegen haer slagen [en] kan niet geduren</l>
<l>No wapene no man no paert ter uren,</l>
<l>Si en clovent overmydden tsamen".</l>
<l n="18290">Doe die drie ende veertich dit vernamen</l>
<l>Entie gesellen van der tafelronden,</l>
<l>Datsi dus versaget stonden,</l>
<l>Liepensi hem op met so groter cracht,</l>
<l>Datsise int vlien hebben gebracht,</l>
<l n="18295">Ende vloen alle, wat si conden, gereet,</l>
<l>Tote daer die koninck Sapharin street</l>
<l>Tegen Cleodales den drossate fier;</l>
<l>Ende als si waren vergadert scier,</l>
<l>Wasser daer wel twaelf dusent mede.</l>
<l n="18300">Doe liepensi opten drossate, ter stede,</l>
<l>So vreeslike ende so utermaten,</l>
<l>Dat hi die plaetse moeste laten,</l>
<l>Ende wart achtergedreven nadat</l>
<l>Toter poerten van der stat.</l>
<l n="18305">Doe si dit in der stat sagen,</l>
<l>Begondensi hem so sere versagen,</l>
<l>Dat haer teken moeste rumen nadas,</l>
<l>Ende dat noch der Sennen so vele was,</l>
<l>Want der hare maer sevendusent es,</l>
<l n="18310">Enter Sennen twaelfdusent, sijt gewes;</l>
<l>Oec waren si vervaert ten stonden</l>
<l>Ombe die ridders van der tafelronden</l>
<l>Ende ombe die twe-ende-veertich soudeneren</l>
<l>Ende ombe den koninck, haren here,</l>
<l n="18315">Want sine wisten waer si waren.</l>
<l>Die Sennen quamen vreeslick gevaren</l>
<l>Optie ander vor die stede.</l>
<l>Daer wasser in beiden siden mede daernaer,</l>
<l>Dusent nedergeslagen daer,</l>
<l n="18320">Entie drie-ende-veertich ridders</l>
<l><pb n="203"/>Daer si die Sennen deden vlien,</l>
<l>So en lietse Merlijn niet volgen dien,</l>
<l>Maer dadese daer al stille houden,</l>
<l>Ombedatsi hem verblasen souden,</l>
<l n="18325">Ende dade se beten daer ter stede</l>
<l>Ende hoer orse vergorden mede;</l>
<l>Si daden alle dat hi hem hiet.</l>
<l>Als dit Hervy van Riveel siet,</l>
<l>Dat die drie-ende-veertich stille hielden daer,</l>
<l n="18330">Dade hi die van der tafelronden daernaer</l>
<l>Al stille houden ende beten ten tyden,</l>
<l>Want si wouden sonder hem niet ryden</l>
<l>Ende si vergorden oec haer paerde ter stede</l>
<l>Ende setten haer helme te poente mede.</l>
<l n="18335">Daerna quam die koninck Leodegan</l>
<l>Tote Merline, ende sprac hem an:</l>
<l>"Here", zeidi, "es dat iu wille nu,</l>
<l>Dat die goede liede komen met iu</l>
<l>In dat geselscap?" Merlijn zeide: "Heer,</l>
<l n="18340">By Gode, gaet, ende ic begeer dat seer,</l>
<l>Want wy zullen des verbetert wesen</l>
<l>Als wy vergadert zijn". Ende na desen</l>
<l>Zeide hem des die koninck groten danc,</l>
<l>Ende keerde weder eer iet lanc</l>
<l n="18345">Tote Hervine, die droech die baniere,</l>
<l>Ende zeide hem dese dinge sciere,</l>
<l>Datsi souden komen saen</l>
<l>"Ginder daer die ridder staen,</l>
<l>Ende dat sy ende gy nu zult wesen</l>
<l n="18350">In ener geselscap voert na desen.</l>
<l>Hervy zeide: "es dat haer wille, Heer,</l>
<l>So begeerwy haer geselscap seer".</l>
<l>"Ja dat", zeide die koninck doe,</l>
<l>"Ic hebbe des hem gevraget ember toe;</l>
<l n="18355">Nu sijt vorwaert gesellen mere,</l>
<l>Dat radic wel by Onsen Here".</l>
<l>Hervy zeide: "van hem, by Gode,</l>
<l>Soudewy die geselscap ontseggen node".</l>
<l>Dus saten si op in beiden syden,</l>
<l n="18360">Ende voeren in ener geselscap ten tyden,</l>
<l>Ende Merlijn voer, met siner baniere,</l>
<l>Vor die ander die hem volgeden sciere.</l>
<l>Ende al die wile dat dit gesciede,</l>
<l>Was Cleodales ende sine liede</l>
<l n="18365">Herde sere tonder binnendien,</l>
<l>Sodat si som gingen vlien;</l>
<l>Ende doe si sagen komen den drake,</l>
<l>Dien Merlijn brachte, dor die sake,</l>
<l>Des warensi utermaten blide;</l>
<l n="18370">Hem vloech uten monde tien tyden</l>
<l>Vlamme ende vier, ende dat sant vloech</l>
<l>Ende stoef in die lucht hoech;</l>
<l>Ende doe dat vier vergaderde daeran,</l>
<l>Doe sceen dat al bernen dan,</l>
<l n="18375">Die lucht metten sande daernaer.</l>
<l>Doe die vrouwen, die lagen daer,</l>
<l>Opten muren, van daer nu sagen</l>
<l>Merline daer komen ingeslagen</l>
<l>Metten drake, doe riepensi:</l>
<l n="18380">"Ha, ha! heer drossate, waer zydy?</l>
<l>Denket ombe waeldoen ter vaert,</l>
<l>Ende siet ter donker valeyen waert,</l>
<l>Wat troeste daer komet nu".</l>
<l>Cleodales sach ombe nu,</l>
<l n="18385">Ende sach ter valeyen waert;</l>
<l>Daer sach hi komen, dat hi begaert</l>
<l>Lange tijt hevet, God weet;</l>
<l>Hi dankede Gode ende riep gereet</l>
<l>Sine liede, ende dadese houden daer</l>
<l n="18390">Al ombe hem, ende zeide naer:</l>
<l>"Siet, ginder komet ons soccoers groet,</l>
<l>Dat ons sal losen uter noet,</l>
<l>Gy moget nu wel sijn te gemake".</l>
<l>Doe die liede sagen den drake,</l>
<l n="18395">Ende tsoccoers dat hem quam daer,</l>
<l>Men derf niet vragen, wet vorwaer,</l>
<l>Ochtsi blide waren van dien!</l>
<l>Ende Cleodales sloech in mettien</l>
<l>Met sinen lieden in die Sennen doe,</l>
<l n="18400">Als ocht geweest hadde des morgens vroe</l>
<l>Also gerasc ende anxtleken</l>
<l>Ginck hi noch die scaren breken</l>
<l>Opten troest van den drake,</l>
<l>Ende Merlijn quam met sinen gemake</l>
<l n="18405">Tote by den Sennen, wetet dat,</l>
<l>Ende recht by der poerten van der stat</l>
<l>Sloech hi met sinen gesellen in</l>
<l>So anxtlike in dat begin,</l>
<l>Dat si daer daden ter aerden storten,</l>
<l n="18410">Ende met slagen ende met horten,</l>
<l><pb n="204"/>Meer dan drie hondert, sijt gewes,</l>
<l>Ende si en fineerden oec niet vordes</l>
<l>Eer dan si quamen bandersyden,</l>
<l>Daer die drossate was tien tyden.</l>
<l n="18415">Ende doe si an hem vergadert waren,</l>
<l>Riep Merlijn an die sine daernare:</l>
<l>"Gy heren, nu ierst sal men sien al</l>
<l>Wie dat hier best doen sal;</l>
<l>Ic hebbe iu hier te proevene bracht,</l>
<l n="18420">Hier sal ic merken uwe kracht".</l>
<l>Ende als die koninck Artur hoerde</l>
<l>Merline spreken dese woerde,</l>
<l>Doe zeidi ten koninck Banne ter vaert:</l>
<l>"Ic en sach nie so goeden viliaert</l>
<l n="18425">Alse Merlijn es". Doe zeide Merlijn:</l>
<l>"Laet iu scempen nu maer sijn,</l>
<l>Ende scempet al dese weke genoech,</l>
<l>Gy sults dan wael hebben iu gevoech,</l>
<l>Dene tegen dander, wet vorwaer".</l>
<l n="18430">Doe sloegen si dorse daernaer</l>
<l>Ende reden in die viande nadas,</l>
<l>Daer haerre doen alremeest was.</l>
<l>Daer begonde die strijt nu groet,</l>
<l>Daer bleef menech Senne doet;</l>
<l n="18435">Daer dadet die koninck Artur so wale</l>
<l>Ende dogede sovele te dien male,</l>
<l>By toedoen dat daer Merlijn toe dede</l>
<l>Datten te wonder daer ter stede</l>
<l>Alle die van den heer besagen,</l>
<l n="18440">Hoe hi die pine mochte gedragen,</l>
<l>Die hi daer dade te dier stont.</l>
<l>Joncfrou Jenover, sij iu kont,</l>
<l>Des koninck Leodegans dochter vorwaer,</l>
<l>Leide haer hande tsamene daer</l>
<l n="18445">Ende bat onsen lieven Here,</l>
<l>Dat Hine bescermen moeste voertmere</l>
<l>Van scanden, van scaden, ende van der doet.</l>
<l>Dit bat si daer met ernste groet,</l>
<l>Ende weende van groter ontfermecheden</l>
<l n="18450">Ombe die pine, die hi hadde leden</l>
<l>Al den dach, daer si dat sach doe,</l>
<l>Ende noch dade maer ember toe;</l>
<l>Des hadde haer wonder al te groet,</l>
<l>Dat hi so jonc waer ende so goet.</l>
<l n="18455">Hi sloech met sinen goeden swaerde</l>
<l>Menech hovet af, dat vil ter aerde,</l>
<l>Hande, arme, bene mede;</l>
<l>Ridder dorclovede hi daer ter stede</l>
<l>Ende orse, ende scilde, ende helme met</l>
<l n="18460">Grosseerde hi daer te sticken, dat wet.</l>
<l>Hi vacht so sere, dat sijn helm nu</l>
<l>Al te sticken was, seggic iu,</l>
<l>Sodat hem die rant daer sint</l>
<l>Van den helme ombe den hals hinc;</l>
<l n="18465">Maer hi hadde goede bescudders daer an</l>
<l>Den koninck Bohort ende koninck Ban,</l>
<l>Die altenen te dien tyden</l>
<l>Vaste waren by siner syden,</l>
<l>Ende wrachten oec sulc wonder mede,</l>
<l n="18470">Met steken, met slagen, daer ter stede,</l>
<l>Dat die Sennen, in dien dagen</l>
<l>Niet en dorsten beiden hare slagen;</l>
<l>Entie dranck en was nember so groet,</l>
<l>Si dorbraken se met slagen groet;</l>
<l n="18475">Ende oec mede die van der tafelronden</l>
<l>Daden dat daer wael tien stonden.</l>
<l>Dus was groet die strijt na dat</l>
<l>Van Tornasse, die grote stat;</l>
<l>Daer was menech scone ridderscap gedaen</l>
<l n="18480">In beiden syden, sonder waen;</l>
<l>Entie strijt hadde geduret daer</l>
<l>Van des morgens, wetet vorwaer,</l>
<l>Al tot der demster nacht toe;</l>
<l>Maer van der none so wart doe</l>
<l n="18485">Die strijt alremeest vorwaer,</l>
<l>Want van sestien dusent Sennen daernaer</l>
<l>So en esser maer negendusent gebleven.</l>
<l>Doe swoer Sapharijn, by allen die leven</l>
<l>Ende by al sinen goede mede,</l>
<l n="18490">Hi ne sciede nembermeer van der stede,</l>
<l>Hi en soude hem wreken an diegene saen,</l>
<l>Die die sine aldus verslaen.</l>
<l>Doe riep hi Clarele ende Sortibande,</l>
<l>Ende Gaydone ende Mediande,</l>
<l n="18495">Ende Tenebande ende Morise,</l>
<l>Ende Malore. Dese ridder van pryse</l>
<l>Waren sine naeste mage daer;</l>
<l>Dese waren stout ende openbaer,</l>
<l>Ende hi bemaende hem daer saen,</l>
<l n="18500">Dat si hem in staden souden staen.</l>
<l><pb n="205"/>Hi seide: "men sal wale sien nu,</l>
<l>Wie goet ridder es onder iu".</l>
<l>Daer nam elc enen nuwen scacht,</l>
<l>Ende reden daer in met groter cracht</l>
<l n="18505">Wat haer orse gelopen konden.</l>
<l>Sapharijn stac Hervi tien stonden,</l>
<l>Dat hi ter aerden vallen moeste;</l>
<l>Hi stac oec, terselver ioeste,</l>
<l>Antor metten orse daer neder;</l>
<l n="18510">Daerna stac hi Griflette weder</l>
<l>Ene wonde dor den halsberch daer,</l>
<l>Sodat hi vallen moeste naer;</l>
<l>Ende elck die met hem daer quam</l>
<l>Stac daer enen neder, als ic vernam,</l>
<l n="18515">Maer si en quetseden hem niet so hier.</l>
<l>Van desen was een die bottelgier,</l>
<l>Lucam daer vallen moeste nu;</l>
<l>Die ander Gwinans, seggic iu,</l>
<l>Die derde Gales, die vierde Merangys</l>
<l n="18520">Die vijfte Keye, die seste Blioberys,</l>
<l>Die sevende Winemers, die achtede met</l>
<l>Was Brecians; ombedit, dat wet,</l>
<l>So wart ginder een groet gehu,</l>
<l>Entie strijt was groet daer nu.</l>
<l n="18525">Si pijnden hem dese doet te slane,</l>
<l>Maer si en konden daer niet komen ane.</l>
<l>Al waren si te voet si waren stout,</l>
<l>Ende weerden hem met groter gewout;</l>
<l>Maer dat hadde onlange mogen geduren</l>
<l n="18530">En waer Merlijn niet komen ter uren;</l>
<l>Want Sapharijn pijnde hem daernaer,</l>
<l>Hoe hise mochte gedoden daer.</l>
<l>Hi es op Leodeganne nu gereden,</l>
<l>Ende stacken met enen speer ter steden</l>
<l n="18535">Dor den scilt, ende also als hy</l>
<l>Den speer neder droech daerby,</l>
<l>Stac hine dor die slippe mede</l>
<l>Van den halsberch, daer ter stede,</l>
<l>Dat die sper ginc dor dat ors alsoe;</l>
<l n="18540">Daer vielensi beide ter aerden doe.</l>
<l>Doe die van der stat sagen vorwaer,</l>
<l>Dat haer heer ter aerden lach daer,</l>
<l>Warensi vervaert daerby,</l>
<l>Si meenden dat hi doet sy.</l>
<l n="18545">Doe sloegen si alle derwaert,</l>
<l>Ende alse Artur dat gewaert</l>
<l>Van den Gigante, die daer nu weder</l>
<l>Vier so goede ridder stac neder,</l>
<l>Swoer hi, dat hi hem proeven soude</l>
<l n="18550">Tegen hem nu met gewoude;</l>
<l>Hi nam een speer in die hant.</l>
<l>Doe sprack die koninck Ban te hant:</l>
<l>"Here, wat wildy doen hiermede?</l>
<l>Gy en moget niet ryden nu ter stede</l>
<l n="18555">Tegen desen vreesliken Gigant,</l>
<l>Gy zijt te jonck, zij iu bekant,</l>
<l>Dat gy soudet tegen hem josteren</l>
<l>Gy en moget iu tegen hem niet verweren,</l>
<l>Maer ic sal tegen hem varen nu".</l>
<l n="18560">"By Gode, heer, ic sweert hier iu",</l>
<l>Sprac Artur, hier sal nieman varen</l>
<l>Dan ic selve, want ic segget iu twaren,</l>
<l>So hi stercker ende meerre es tontsien,</l>
<l>So ic my bet proeven sal an dien;</l>
<l n="18565">Want nembermeer en mocht ic weten</l>
<l>Wat ic waer, no my vermeten,</l>
<l>En proevedic my an desen niet".</l>
<l>Ende alse Merlijn dit nu siet,</l>
<l>Riep hi: "quade, blode ridder! wi</l>
<l n="18570">Houdy stille? waerombe en doedy</l>
<l>Niet dat gy hebbet begonnen nu?</l>
<l>Gy sijt vervaert, duncket my an iu".</l>
<l>Doe die koninck Artur dit verstoet,</l>
<l>Scamedi hem, ende sloech metter spoet</l>
<l n="18575">Dat ors metten sporen, ende reet derwaert saen.</l>
<l>Die koninck Ban zeide, sonder waen,</l>
<l>Te Merline: "gy doet grote sonde,</l>
<l>Dat gyne doet varen nu ter stonde</l>
<l>Tegen den groten Duvel dan".</l>
<l n="18580">Merlijn zeide: "daer en es negeen anxt an,</l>
<l>Maer nemet speer ende volget hem daer,</l>
<l>Ende iu broeder ende Ulfijn naer".</l>
<l>Si daden alle drie die dinck,</l>
<l>Ende volgeden Artur, den koninck.</l>
<l n="18585">Ende alse Sapharijn Artur hevet vernomen,</l>
<l>Es hi overmoedech tegen hem gekomen;</l>
<l>Ende alsi daer byeen quamen,</l>
<l>Lietensi dorse loepen tsamen</l>
<l>Wat datsi gelopen konden.</l>
<l n="18590">Dene stack dander daer ten stonden</l>
<l><pb n="206"/>Optie scilde, datsi braken doe</l>
<l>Ende te sticken vielen daertoe;</l>
<l>Ende Sapharijn brac sijn speer daer</l>
<l>Tot siner hant toe vorwaer,</l>
<l n="18595">Ende quetsede Artur in die side,</l>
<l>Maer en scade hem niet sere tien tyden;</l>
<l>Maer die koninck Artur stac hem weder gereet</l>
<l>Met sulker kracht, dat hi dorreet</l>
<l>Den halsberch enten lichaem beide,</l>
<l n="18600">Dat hi doet vil uten gereide;</l>
<l>Ende also als hy overleet,</l>
<l>Brac hi sinen speer gereet.</l>
<l>Dese joeste sach Jenover nu,</l>
<l>Die in ener venstre lach, zeggic iu,</l>
<l n="18605">Op enen palase by der muren;</l>
<l>Si lovede ende prysede nu ter uren</l>
<l>Den jongen man, ende vragede seer</l>
<l>Wie dat waer die vrome heer,</l>
<l>Die haren vader hevet onthouden daer:</l>
<l n="18610">"By Gode, hy scijnt wel openbaer</l>
<l>Van groten ende van goeden lieden,</l>
<l>Ware hi komen van onnutten gediede,</l>
<l>Hi en hadde den arbeit niet dorren bestaen,</l>
<l>Dien hi al den dach hevet begaen,</l>
<l n="18615">Hine hadde dan geweest, wetet gerede,</l>
<l>Van al te hogen herten mede;</l>
<l>Ende sine gesellen oec, sonder waen,</l>
<l>Hebbent daer al te wale gedaen,</l>
<l>So dat mense prysen sal embermeer.</l>
<l n="18620">Die koninck Ban, als ic iu zeide eer,</l>
<l>Ende sine gesellen volgeden Arture</l>
<l>Daer hi was gevaren vuere,</l>
<l>Elck hadde een speer in der hant,</l>
<l>Ende zijn in den strijt gerant.</l>
<l n="18625">Daer stac die koninck Ban Sortibande,</l>
<l>Dat hi ter aerden vil te hande,</l>
<l>Ende oec nembermeer op en stont;</l>
<l>Entie koninck Bohort, sij iu kont,</l>
<l>Stac daer doen doet Clariele,</l>
<l n="18630">Ende Ulfijn stac doet Gastinele;</l>
<l>Ende ter selver joesten so reet deen</l>
<l>Moriase daer neder van hem tween,</l>
<l>Entie ander Modianne,</l>
<l>Entie derde Sortibanne.</l>
<l n="18635">Dese bleven alle doet opt velt.</l>
<l>Entie koninck Artur was gestelt</l>
<l>An Maleure ende an Ferant,</l>
<l>Die boven Antor hielden te hant</l>
<l>Ombe hem daer doet te slane;</l>
<l n="18640">Dene hielten metten helme ane</l>
<l>Entie ander sloegen sere daernaer</l>
<l>Met ener gisarmen. Doe verhief daer</l>
<l>Die koninck Artur sijn goede swaert,</l>
<l>Ende sloech Maleure metter vaert</l>
<l n="18645">Dat hovet af; ende als dit sach nadas</l>
<l>Ferant, die sijn maech was,</l>
<l>Doe verhief hi sine gisarme daer,</l>
<l>Alse den koninck te slane daernaer</l>
<l>Op sinen helm met gewelt.</l>
<l n="18650">Doe droech die koninck sinen scilt</l>
<l>Daertegen, ende Ferant sloechen daer</l>
<l>In so menegen sticken daernaer,</l>
<l>Dat hi vloech te dale doe,</l>
<l>Entie slach ginck neder alsoe</l>
<l n="18655">Ende gerakede den koninck daer ter stede</l>
<l>Op sine scouder, dat hi mede</l>
<l>Boech op dat gereide noch mee,</l>
<l>Entie gisarme brac ontwee.</l>
<l>Doe rechte hem die koninck op,</l>
<l n="18660">Ende gaf hem op dat hovet enen clop</l>
<l>Metten swaerde so overgroet,</l>
<l>Dat [hi] hem toten tanden woet;</l>
<l>Entie gene vil doet daer nu.</l>
<l>Van den slage wart groet gehu</l>
<l n="18665">Optie Sennen, die sere verveert</l>
<l>Waren, doe si sagen gesconfeert</l>
<l>Haren heren ende verslagen,</l>
<l>Ende si nembermeer hulpe en sagen</l>
<l>Dan Grandane, die haer baniere</l>
<l n="18670">Droech, ende daer koninck Ban an sciere</l>
<l>Doe vergaderde, ende sloechen daer</l>
<l>Optie scouder, dat hine daernaer</l>
<l>Ontledede al metter baniere,</l>
<l>Sodat si ter aerden vil sciere.</l>
<l n="18675">Doe vloen alle die daer waren;</l>
<l>Daer wart groet geiach nu, twaren;</l>
<l>Van der vespertijt totten avende toe</l>
<l>Jagedensise, ende ginder doe</l>
<l>Tote in die nacht, dat donker was,</l>
<l n="18680">Si sloegen er so vele, sijt seker das,</l>
<l><pb n="207"/>Dat van sestien dusent Sennen, twaren,</l>
<l>Maer vijfdusent en mogen ontvaren,</l>
<l>Dander bleven alle doet ocht gevaen;</l>
<l>Entiegene, die waren ontgaen,</l>
<l n="18685">Voeren toten koninck Rioene,</l>
<l>Ende telden hem van haren doene,</l>
<l>Hoe die koninge alle waren doet,</l>
<l>Ende al te male haer conroet,</l>
<l>"Sonder wy, die zijn ontgaen".</l>
<l n="18690">Doe swoer die koninck Rioen saen,</l>
<l>Dat hi nembermeer sceide dan</l>
<l>Hi en soude den koninck Leodegan</l>
<l>Doet hebben ochte gevaen.</l>
<l>Ombedit hevet hi ontboden saen</l>
<l n="18695">In Denemarken, op enen dach,</l>
<l>Daer zijn meeste heerscap lach,</l>
<l>Datsi daer brachten, arm ende rijke,</l>
<l>Ende spise mede desgelike,</l>
<l>Tote tween jaren genoech voertan</l>
<l n="18700">Te tweenhondertdusent man.</l>
<l>Dat lant van Denemarken ter tijt</l>
<l>Was herde groet ende herde wijt,</l>
<l>Daer hoerden vele lande doe ane:</l>
<l>Sassen, Almanien, ende Polane,</l>
<l n="18705">Hongerie, Vinegie, ende Vrieslant;</l>
<l>Dit was al onder sine hant,</l>
<l>Ende noch meer, wetet vorwaer,</l>
<l>Wasser die hem tins gaven daer,</l>
<l>Ende daertoe oec, tot al desen,</l>
<l n="18710">Woude hi so groten heer wesen,</l>
<l>Dat hi al die werlt woude dwingen</l>
<l>Entie Sennen die hi hadde doen bringen,</l>
<l>Die hi in allen lande hadde gesent,</l>
<l>Die daer die lande roveden omtrent;</l>
<l n="18715">Dat was ombedat die baroene</l>
<l>Van den lande souden hebben te doene</l>
<l>Genoech met hemselven, zeggic iu,</l>
<l>Enten koninck Leodegan niet helpen nu;</l>
<l>Ombedit haddise over al gesent,</l>
<l n="18720">Datsi die lande roveden omtrent,</l>
<l>Ende si haddens oec wael die macht</l>
<l>Elken lande te doene met kracht.</l>
<l>Niet lang nadat koninck Rioen ontboet</l>
<l>Sine heren te komene ende sine genoet</l>
<l n="18725">Wt al sinen landen, wetet vorwaer,</l>
<l>Eer iet lanck so quamen daer</l>
<l>Dat hire hadde, tors ende te voet,</l>
<l>Twehondertdusent ende vijftich, sijt vroet,</l>
<l>Vor die stat te Deneblase nu;</l>
<l n="18730">Ende daer waren mede, zeggic iu,</l>
<l>Twintich gecroende koninge ter stede,</l>
<l>Ende hi was die een ende twintichste mede;</l>
<l>Ende si hadden gebracht so vele spisen,</l>
<l>Datsi en darven in gener wysen</l>
<l n="18735">In meneger tijt ombe vitalie varen;</l>
<l>So vol planteit haddensi, twaren,</l>
<l>Met hem wt twintich koninckriken;</l>
<l>Daer was so goet tijt zekerliken,</l>
<l>Dat des nieman nu geloven soude.</l>
<l n="18740">Menechwerven, met groten gewoude</l>
<l>So dade proeven die koninck Rioen,</l>
<l>Ocht hi die stat konde ondergedoen;</l>
<l>Maer hi en konde niet ene blase</l>
<l>Gescaden der stat van Deneblase,</l>
<l n="18745">Si was so vast in allen sinnen;</l>
<l>Also lange alsi tetene hadden binnen,</l>
<l>Sone haddensi geen anxt daeran.</l>
<l>Si hadden den koninck Leodegan</l>
<l>Dicke ontboden, dat hi quame daer</l>
<l n="18750">Ende hi se bescudde, want si vaer</l>
<l>Ende menege anxt hadden groet;</l>
<l>Entie koninck hem weder ontboet,</l>
<l>Dat hi genoech nu hadde te doen;</l>
<l>Maer waer hi verledeget hi soude scoen</l>
<l n="18755">Komen, ende hem in staden staen</l>
<l>Entie stat ontsetten, kondi, saen.</l>
<l>Hier zwiget dit boeck van den koninck Rioene</l>
<l>Ende van algader sinen doene,</l>
<l>Ende sal nu seggen voert ter ure</l>
<l n="18760">Van den koninge Arture.</l>
</div>
<div type="chapter"><head type="chapter">Hoe die koninck Artur ende Jenovre hem ierst werf onderminden.</head>
<l>Hier zeghet daventure, twaren,</l>
<l>Dat die van der stat blyde waren</l>
<l>Ombedat die Sennen waren doe</l>
<l>Verslagen ende verdreven toe,</l>
<l n="18765">Enter hare in der noet</l>
<l>So luttel waren bleven doet,</l>
<l><pb n="208"/>Ende datsi dus oec waren gesconfiert,</l>
<l>Dade Merlijn mede, dat hi visiert,</l>
<l>Entie twe-ende-veertich mede ten stonden</l>
<l n="18770">Entie ridders van der tafelronden.</l>
<l>Nu zeget dit boeck hier ter stede:</l>
<l>Doe si alle verjaget waren mede,</l>
<l>Keerdensi met blijtscap in die stat.</l>
<l>Doe die koninck Leodegan vernam dat,</l>
<l n="18775">Quam hi tegen die twe-ende-veertich daer</l>
<l>Ende dade hem grote feeste naer;</l>
<l>Ende doe si alle vergadert weren,</l>
<l>Dede die koninck daer presenteren</l>
<l>Den twe-ende-veertich, zijt seker das,</l>
<l n="18780">Al dat goet datter gewonnen was,</l>
<l>Ende zeide, dat waer haer met rechte,</l>
<l>Si haddent gewonnen met gevechte,</l>
<l>"Wy en hebbent gewonnen, cleen no groet;</l>
<l>Oec hebdy my van der doet</l>
<l n="18785">Bescut ende van gevencnisse mede".</l>
<l>Si dankedens den koninge daer ter stede,</l>
<l>Ende zeiden zi en woudens niet ontvaen</l>
<l>"Daer komet noch tijts genoech, sonder waen,</l>
<l>Dat wy gifte zullen nemen,</l>
<l n="18790">Maer gevet dat nu anders, na iu betemen".</l>
<l>Doe zeide die koninck Leodegan;</l>
<l>"Sintemeer dat gy des niet voertan</l>
<l>Nemen en wilt, so nemet gy</l>
<l>Ende deelet waer dat iu wille sy".</l>
<l n="18795">Merlijn seide ten drien koningen doe,</l>
<l>Datsi dat goet namen alsoe.</l>
<l>Doe namen sijt, ende deeldent daer</l>
<l>Na Merlijns rade, wetet vorwaer,</l>
<l>Sodat des hemselven en bleef niet</l>
<l n="18800">Dat eens penninges waert was iet;</l>
<l>Des wordensi geprijset seer,</l>
<l>So beiagedensi groet eer,</l>
<l>In al den lande, daer ter stede,</l>
<l>Ombe haer grote daet ende mildechede,</l>
<l n="18805">Dat men nergen af en sprac vorwaer,</l>
<l>Dan van hem lieden openbaer.</l>
<l>Si daden so by Merlijns rade nu,</l>
<l>Dattet elc moste prysen, seggic iu;</l>
<l>Ende Artur gaf sinen waerde mede</l>
<l n="18810">Ende siner waerdinnen, daer ter stede,</l>
<l>So vele goedes, datsi daernare</l>
<l>Altoes rike liede waren.</l>
<l>Doe dit gewin gedeelt was,</l>
<l>Zeide die koninck Leodegan nadas</l>
<l n="18815">Toten twe-ende-veertich soudenieren,</l>
<l>Dat hi en woude, in gener manieren,</l>
<l>Voertmeer si en souden bliven nu</l>
<l>In siner herbergen, seggic iu,</l>
<l>Ende gesellen wesen voert ten stonden</l>
<l n="18820">Der heren van der tafelronden.</l>
<l>Dus warensi daer nu ontvaen;</l>
<l>Men dade die heren ontwapenen saen.</l>
<l>Doe sprac die koninck Leodegan daer</l>
<l>Siner dochter, datsi ginge naer</l>
<l n="18825">Ende pareerde, ende name voertan</l>
<l>Twe silverine beckene, ende ginge dan</l>
<l>Ende wiesce die heren met warmen borne.</l>
<l>Si was derwaert saen nu vorne, </l>
<l>Maer die koninck Artur en woude niet</l>
<l n="18830">Dat sine dwoege, wat des gesciet,</l>
<l>Vor dat Leodegan ende Merlijn daer</l>
<l>Beide hem hieten doen. Daernaer</l>
<l>Ginck si hem wasscen den hals sijn,</l>
<l>Ende oec mede sijn anscijn,</l>
<l n="18835">Ende drogedet met ener sconer dwale.</l>
<l>Daerna ginck si wasscen wale</l>
<l>Die ander koninge, wet vorwaer.</l>
<l>Entie ander Jenover, die was daer</l>
<l>Des drossaten wives dochter mede,</l>
<l n="18840">Si dwoech die ander heren ter stede</l>
<l>Ende haren vader, den koninc, met.</l>
<l>Doe ginck die ander Jenover, dat wet,</l>
<l>Die des koninck Leodegans dochter was</l>
<l>Van sinen wive, ende nam nadas</l>
<l n="18845">Drie mantele, ende hincse daernaer</l>
<l>Den drien koningen ombe den hals daer.</l>
<l>Doe was die koninck Artur voertan</l>
<l>Een utermaten scone man,</l>
<l>Ende Jenover besachen sere daerby</l>
<l n="18850">Ende hi haer weder; doe zeide si</l>
<l>Onder haer tanden: "der ioncfrouwen</l>
<l>Mach wael te moede zijn, by mynre trouwen,</l>
<l>Daer sulc een ridder begeerte hadde inne,</l>
<l>Dat hi an haer woude soecken minne,</l>
<l n="18855">Ende met rechte mochte si oec mede</l>
<l><pb n="209"/>Blyscap driven in elker stede</l>
<l>Die minnen woude alsulc een man,</l>
<l>Ende met rechte soudese voertan</l>
<l>Vermaledyen God entie werlt mede,</l>
<l n="18860">Die sulken manne minne ontseide,</l>
<l>Ende nembermeer waer si eren waert,</l>
<l>Diene ombe mynne iet beswaert".</l>
<l>Mettien waren die tafelen geleit</l>
<l>Ende dat eten was al bereit;</l>
<l n="18865">Doe dade die koninck Ban sitten gaen</l>
<l>Den koninck Artur vor hem saen,</l>
<l>Tuscen hem ende sinen broeder nu,</l>
<l>Wantsi daden hem daer, seggic iu,</l>
<l>Al die ere die si mochten an.</l>
<l n="18870">Dit merkede die koninck Leodegan,</l>
<l>Die daer ter selver tafelen sat;</l>
<l>By der eren, die zi hem daden ter stat,</l>
<l>Dachte hi dat hi haerre alre here was,</l>
<l>Ende hem wonderde oec sere nadas,</l>
<l n="18875">Wie die here mochte sijn.</l>
<l>Hierombe hadde hi groten fijn,</l>
<l>Dat hi dat wiste, wie hi waer,</l>
<l>Ende sine gesellen oec daernaer;</l>
<l>Dit liete hi hem vele costen ter stonde.</l>
<l n="18880">Doe gingen sitten die van der tafelronde</l>
<l>Neven die soudenier, want in een</l>
<l>Droegensi van vrientscape onder hem tween.</l>
<l>Die koninck Leodegan dachte doe:</l>
<l>"God, Here", zeidi, "of dat mochte sijn alsoe,</l>
<l n="18885">Dat dese scone vrome jonge man,</l>
<l>Dien si daer alle dienen voertan,</l>
<l>Mine dochter getrouwet hadde ter stede;</l>
<l>Want ic weet wael die waerhede,</l>
<l>Dat in so jongen manne, so hi es,</l>
<l n="18890">Niet [en] mochte zijn, des ben ic gewes,</l>
<l>Also vele groter vromecheden</l>
<l>Als ic an hem gesien hebbe heden,</l>
<l>En waer hi van groter konne niet,</l>
<l>Ocht dat es een geest, als men siet,</l>
<l n="18895">Dien God hier gesant hevet mede,</l>
<l>Ende sine gesellen oec ter stede</l>
<l>Ombe dit lant bescermene met,</l>
<l>Ende sterkene Godes wet".</l>
<l>Doe dachte hi ombe dat wonder, dat hi dede doe</l>
<l n="18900">Ende alle sine gesellen oec mede;</l>
<l>Hi dachte, hoe hi uter poerten reet,</l>
<l>Die vaste stont besloten toe;</l>
<l>Hi dachte voert, sonder waen,</l>
<l>Hoe hine verloste daer hi was gevaen,</l>
<l n="18905">Haer twe-ende-veertich tegen vijfdusent man,</l>
<l>Ende daerna al den dach voertan</l>
<l>Anxtelike seer gestreden hevet.</l>
<l>Dus dachti hierombe dat hi begevet</l>
<l>Al sijn eten ende siner gaste mede,</l>
<l n="18910">Ende bleef sittende also ter stede.</l>
<l>Dit merkede Hervy van Rivel daer,</l>
<l>Dien dat leet was, ende daernaer</l>
<l>Stont hi op ende ginck toten koninck,</l>
<l>Ende zeide hem hemelijc dese dinck:</l>
<l n="18915">"Here", zeidi, "ic en sach iu nie eer</l>
<l>Mesgrypen an negeen dinck so seer</l>
<l>Als gy iu nu ter wilen doet,</l>
<l>Gy zoudet nu maken blydegemoet</l>
<l>Dese heren, maer gy sittet nu</l>
<l n="18920">Ocht gy sliepet, ende droemde iu</l>
<l>Gy en zoudet iu dus niet gelaten".</l>
<l>"Hervi", zeidi doe, "by karitaten,</l>
<l>Ic dachte omb den edelsten, zijt seker des,</l>
<l>Enten besten, die in der werelt es,</l>
<l n="18925">Enten vroemsten, ende ic en konde my</l>
<l>Niet onthouden, ic en moeste daerby</l>
<l>Denken, ende omb dese dinck zeggic iu,</l>
<l>En zoude men my niet blamen nu".</l>
<l>Hervi zeide: "dat mach wael wesen,</l>
<l n="18930">Maer pinset daerombe genoech na desen,</l>
<l>Als gy des stade hebbet ende respijt;</l>
<l>Maer nu en eest geen denkens tijt</l>
<l>Doer feeste ende blyscap deser heren,</l>
<l>Die wel waert sijn aller eren".</l>
<l n="18935">Dus liet die koninck dat denken varen</l>
<l>Ende sijn dochter Jenover, twaren,</l>
<l>Diende vor Artur ende scenkede hem nu,</l>
<l>Ende knielde vor hem, seggic iu,</l>
<l>Die wile dat hi drinken soude,</l>
<l n="18940">Ende hi sach op haer also houde</l>
<l>Met vriendeleken ogen te hant;</l>
<l>Si was die scoenste, die men vant;</l>
<l>Si stont in horen rocke al bloet,</l>
<l>Ende op haer hovet een hoet</l>
<l n="18945">Daer menech dier steen an stont;</l>
<l>Si hadde enen hals scoen ende ront</l>
<l>Entie scoenste vlechten mede</l>
<l><pb n="210"/>Die haer sloegen, daer ter stede,</l>
<l>Toten gordele nederwaert;</l>
<l n="18950">Haer anscijn dat was so verclaert</l>
<l>Rodelec mynlic met witten gemene</l>
<l>Gemenget, dat natuer negene</l>
<l>Daer an gebrac; noch an hoer lede</l>
<l>An hande, an voete, an vinger mede,</l>
<l n="18955">Noch an lichame, wat helpet messaket,</l>
<l>So en sach men negene bet geraket;</l>
<l>Ic en kan haer scoenheit niet volprysen,</l>
<l>Nochtan was si in alre wysen</l>
<l>Ember also volkomen ende volmaket</l>
<l n="18960">In hovesceden, ende also wel geraket</l>
<l>In goedertierenheit ende in mildecheden</l>
<l>In dogeden ende in soetecheden</l>
<l>Ende in gestadecheit van sinne,</l>
<l>Dit ende meer hadde si al inne</l>
<l n="18965">Dat ic al niet geseggen en kan.</l>
<l>Die koninck Artur sachse doen an</l>
<l>Die niet scoenre [en] mochte wesen,</l>
<l>Gelijc als wy van haer nu lesen:</l>
<l>Haer borsteline waren ront ende clene</l>
<l n="18970">Alse twe appelkine gemene,</l>
<l>Ende haer lijf was witter dan die snee;</l>
<l>Wat machic an haer prysen mee?</l>
<l>Si en was te mager no te vet</l>
<l>Maer tuscen den beiden, dat best set.</l>
<l n="18975">Die koninck merkedese doe herde seer,</l>
<l>Ende dachte an haer ie lanc ie meer;</l>
<l>Hi dachte so vele an haer nadat,</l>
<l>Dat hi sijns etens al vergat;</l>
<l>Maer hi keerde sine ogen van haer,</l>
<l n="18980">Dat des nieman soude werden gewaer.</l>
<l>Die ioncfrou nam doe den nap, God weet,</l>
<l>Ende zeide: "jonchere, drincket gereet;</l>
<l>Wistic nu wael hoe gy hiet,</l>
<l>Ic noemde iu also ende anders niet;</l>
<l n="18985">Drinket ende [en] scaemt iu niet sint,</l>
<l>Ende en sijt niet versaget een twint,</l>
<l>Want, by Gode, ten wapenen en zijdy</l>
<l>Niet versaget, duncket my;</l>
<l>Dat sceen wael heden, zeggic nu,</l>
<l n="18990">Daer er vijfdusent sagen na iu".</l>
<l>"Ioncfrou", zeidi, "gy seght uwen wille,</l>
<l>Van den dinck zwigic stille,</l>
<l>Maer ic drinke gerne, scone maget vry,</l>
<l>Van uwer hant, ende God late my</l>
<l n="18995">Des verdienen sonder uwe noet,</l>
<l>Dat gy my desen dienst nu doet".</l>
<l>"Here", zeide si, "gy en hebt des noch niet</l>
<l>Te beginnen, of gy dat gebiet,</l>
<l>Maer gy hebt my hondertwerf voertan</l>
<l n="19000">Meer vergouden dan ic iu kan;</l>
<l>Want daer vergoudijt wel, sonder waen,</l>
<l>Daer mijn vader was gevaen</l>
<l>Ende gyne verloestet uter noet;</l>
<l>Ten andren male, daer gy staket doet</l>
<l n="19005">Die mynen vader hadde ter aerden</l>
<l>Gesteken met sinen paerde,</l>
<l>Daer gy iu ombe aventuerdet sere,</l>
<l>Eer gy bescuddet mynen here;</l>
<l>Daer dady, here, met wapenen soe</l>
<l n="19010">Dat al dat heer vor iu vloe;</l>
<l>Ay, wie sach oit so jongen man,</l>
<l>Als gy zijt, die dat dorste vangen an,</l>
<l>Dat gy daer vinget an gerede".</l>
<l>Die koninck Artur liet haer ter stede</l>
<l n="19015">Seggen van desen, al dat si wille,</l>
<l>Ende sach vor hem ende sweech stille,</l>
<l>Ende nam den cop ende dranc alsoe,</l>
<l>Ende zeide: "joncfrou, staet op daertoe,</l>
<l>Gy hebbet lange genoech gedient nu,</l>
<l n="19020">Gaet sitten, joncfrou, des biddic iu".</l>
<l>Haer vader zeide: "dat en mach niet wesen".</l>
<l>Dus diendesi voert na desen</l>
<l>Van menegen gerechte, dat daer quam;</l>
<l>Ende doe die maeltijt inde nam</l>
<l n="19025">Entie amlaken op sijn gedaen,</l>
<l>Doe sprac die koninck Ban saen</l>
<l>Tot koninck Leodegan, daer hi sat nu:</l>
<l>"Here, my wondert sere van iu,</l>
<l>Want men hout iu herde vroet,</l>
<l n="19030">Dat gy iu dochter niet beraden doet,</l>
<l>Die groet ende scone es mede,</l>
<l>Dat gyse nu niet en gevet ter stede</l>
<l>Enen vromen machtegen man,</l>
<l>Die iu holpe bescermen voertan</l>
<l n="19035">Iuwe lant tegen iuwe viande nu,</l>
<l>Want my dunket wel te hoerne an iu,</l>
<l>Dat gy niet meer kinder, hoe dat gaet,</l>
<l><pb n="211"/>En hebbet, daer op te blivene staet</l>
<l>Dit lant, dan haer allene".</l>
<l n="19040">Die koninck Leodegan sprac na datgene:</l>
<l>"By Gode, here, dat doet my torloge swaer,</l>
<l>Dat my hevet gedaen seven iaer</l>
<l>Die koninck Rioen van Denemarke,</l>
<l>Die my hevet georloget stercke,</l>
<l n="19045">Dat ic daer nie sint toe konde komen</l>
<l>Al had ics my gehat ondernomen,</l>
<l>Ende oec en quam my nieman toe,</l>
<l>Dien icse geven woude alsoe;</l>
<l>Maer quame my toe een ionc baseleer</l>
<l n="19050">Die machtech waer, totdat hi meer</l>
<l>Ontsien waer dan ic nu bem,</l>
<l>Ende mijn orloge trac an hem,</l>
<l>Ic gave hem mine dochter te wive</l>
<l>Ende mijn rike na minen live;</l>
<l n="19055">Ende, by Onsen Here, ic seg hier iu:</l>
<l>Ic woudet also waer, als ic pinse nu,</l>
<l>So soude mine dochter gehuwet sijn</l>
<l>In drien dagen, na den wille mijn,</l>
<l>An enen den besten baseleer,</l>
<l n="19060">Enen ioncman, dien ic sach niet eer</l>
<l>Ende ten wapenen die beste mede;</l>
<l>Oec onthoude ic, na der waerhede,</l>
<l>Dat hi hoger man es dan ic sy".</l>
<l>Doe loech Merlijn een luttel daerby,</l>
<l n="19065">Ende zeide toten koninck Bohort al stille,</l>
<l>Dat hi dit zeide ombe Arturs wille.</l>
<l>Doe sweech die koninck Ban ter stede</l>
<l>Ende sprac van andren dingen mede,</l>
<l>Ende liet bliven dat woert van dien.</l>
<l n="19070">Die koninck Leodegan merkede mettien</l>
<l>Datsi der talen niet en rochten,</l>
<l>Ende gaf daerombe een groet sochten,</l>
<l>Ombedat hem dochte, datsi niet</l>
<l>En achten van den huwelike iet,</l>
<l n="19075">Ende hi sach die grote feeste mede,</l>
<l>Die men den koninck Artur dede</l>
<l>Overal van den twe-ende-veertich soudenieren</l>
<l>Ende datsi hem dienden in aller manieren</l>
<l>Ende onderhorich gelijc horen here.</l>
<l n="19080">Dit wonderde den koninc Leodegan sere,</l>
<l>Ende wart bedroevet seggic iu,</l>
<l>Entie ioncfrou wart oec nu</l>
<l>Artur so sere minnende nadat,</l>
<l>Datsi hoers selves sciere vergat,</l>
<l n="19085">Ende si woude oec wael na desen,</l>
<l>Dat hi haer geselle mochte wesen</l>
<l>Ende haer man, si hadden liever nu</l>
<l>Dan ieman die levet, seggic iu.</l>
<l>Die historie segget ons, dat si was</l>
<l n="19090">Die vroetste entie scoenste, sijt seker das,</l>
<l>Entie beste geminnetste mede,</l>
<l>Die doe was in Kerstenhede,</l>
<l>Sonder Clarine, die was ter ure</l>
<l>Des koninck Percides wijf van Casinure,</l>
<l n="19095">Ende des koninck Pelles dochter nadas,</l>
<l>Die van Listenois koninck was,</l>
<l>Die nichte was des koninges des visscers met</l>
<l>Entes koninges mede, dat wet,</l>
<l>Die altoes zieck [was] van wonden;</l>
<l n="19100">Dene koninck hieraf hiet, ten stonden,</l>
<l>Alein van den vasten eylanden,</l>
<l>Die tlant van Listenois hielt in handen;</l>
<l>Alse dese koninck was van den wonden</l>
<l>Altoes sieck in sinen stonden,</l>
<l n="19105">Entie rike visscer geheten was</l>
<l>Die gewondede koninck, als ict las</l>
<l>Want hi was gewondet in sine dye,</l>
<l>Ende in siner kintheit, secht men my,</l>
<l>Dat hi Broen was geheten,</l>
<l n="19110">Maer hi hiet die rike visscer, als wijt weten,</l>
<l>Ombedat hi enen visc vinck,</l>
<l>Dien hi sette na die dinck</l>
<l>Optie tafle van den helegen Grale,</l>
<l>Als men hier na sal seggen wale.</l>
<l n="19115">Dese rike visscer hadde den Grael in hoeden,</l>
<l>Alse iu die historie vor bevroede,</l>
<l>Dien hem gaf Joseph van Aramathien</l>
<l>Met hem te voerne ende siner pertien;</l>
<l>Ende hi was vader des koninck Pelles</l>
<l n="19120">Des koninck Aleyns; ende tlant van Listones</l>
<l>Haddensi gewonnen daerna,</l>
<l>Sint dat si scieden van India.</l>
<l>Dese twe koninge hielden tlant;</l>
<l>Des koninck Pelles dochter, sij iu bekant,</l>
<l n="19125">Si hadde in hoede den Grael;</l>
<l>Si was scone ende utermaten noyael</l>
<l>Ende wonede metten oudervader</l>
<l><pb n="212"/>Ende hielt den Grael altenengader</l>
<l>Totedat Galaat quam, die dat wan,</l>
<l n="19130">Alse iu dit boeck hier namaels dan</l>
<l>Verklaren sal, hoe die Grael nam ende.</l>
<l>Nu eest goet dat ic wende</l>
<l>Ende kere ten twe-ende-veertich gesellen,</l>
<l>Daer ic hier voraf liet mijn tellen.</l>
<l n="19135">Doe die tafelen waren opgedaen,</l>
<l>Als ic hier voer dade verstaen,</l>
<l>Nam Merlijn die drie koninge besiden,</l>
<l>Ende zeide: "wety wat nu ten tiden</l>
<l>In Bertanien gesciet es?"</l>
<l n="19140">Doe zeide die koninck Artur na des:</l>
<l>"By Gode, Merlijn, dat wistic gerne".</l>
<l>"Ic segget iu, here, ende niet te scerne,</l>
<l>Daer hevet geweest vor Logres nu</l>
<l>Ene grote batalie, seggic iu,</l>
<l n="19145">Van den Sennen, die tlant aldaer</l>
<l>Gerovet hadden, wet vorwaer,</l>
<l>Ombelanc dat oever ende optie zee;</l>
<l>Ende alsi metten rove oec mee</l>
<l>Vergadert waren met tien dusent man</l>
<l n="19150">Ende te Windeberes voeren voertan,</l>
<l>So quamen vijf kinder op hem in scijn,</l>
<l>Die alle vive uwe neven sijn".</l>
<l>Ende doe telde hi daernare</l>
<l>Hoe si alle vive gesceden waren</l>
<l n="19155">Van horen vader ende moeder mede</l>
<l>Sonder haer weten; oec teldi ter stede</l>
<l>Hoe si die poerten bescudden al,</l>
<l>Ende haer doen, groet ende smal,</l>
<l>Teldi hi den drien koningen daer,</l>
<l n="19160">Ende hoe si ontvaen waren naer</l>
<l>Van der stat, ende hoe si zeiden</l>
<l>Hoe si hore ridderscap saen ontbeiden</l>
<l>Totedat die koninck Artur, haer oem,</l>
<l>Haerre so vele wil nemen goem,</l>
<l n="19165">Dat hise selve ridder make.</l>
<l>"Laet varen", zeide Merlijn, "nu die sake</l>
<l>Voert te denken van iu lant,</l>
<l>Gy hebbet daer nu so goeden warant,</l>
<l>Gy ne dervet nember sorgen nu;</l>
<l n="19170">Sijt blyde ende denket, seggic iu.</l>
<l>In weldoen nu vorwaert meer,</l>
<l>Want uwen lande komet te helpen, heer,</l>
<l>Van Constantinopele des keysers sone,</l>
<l>Die met hem bringet jonge barone,</l>
<l n="19175">Dat edeler liede kinder sijn nu;</l>
<l>Dese snllen iu dienen, seggic iu,</l>
<l>Ende si willen iu dienen ombe die saken dinck,</l>
<l>Dordat gy se ridder zult maken,</l>
<l>Ende vele ander sullen komen omb die</l>
<l n="19180">Ende ombe dit suldy werden, heer koninck,</l>
<l>Boven alle die werelt gehoget nu".</l>
<l>"Merlijn", zeide die koninck, "ic biddes iu,</l>
<l>Segget my hoe die kinder heten,</l>
<l>Die meest hieraf zijn vermeten".</l>
<l n="19185">"Here, die ene hetet Gawein,</l>
<l>Dander Garies, die derde Agrawein,</l>
<l>Die vierde hetet Gaheries,</l>
<l>Entie koninck Lot haer vader es,</l>
<l>Ende haer moeder iu suster mede;</l>
<l n="19190">Entie vijfte hieraf ter stede,</l>
<l>Hetet Galescins, ende es</l>
<l>Sone des koninck Ventres</l>
<l>Ende oec uwer suster kint, vorwaer;</l>
<l>Entie seste, die komen es daer,</l>
<l n="19195">Hetet Sagrimor, ende es mede</l>
<l>Des koninges dochter sone, ter stede,</l>
<l>Van Constantinopele; ende alle dese</l>
<l>Sullen iu dienen, daer ic af lese,</l>
<l>Ende noch menech ander here,</l>
<l n="19200">Die nu iu viande zijn herde sere".</l>
<l>Ende alle die wile dat Merlijn daer</l>
<l>Den koninge dit zeide, quamen naer</l>
<l>Alle die gesellen, die des blide waren,</l>
<l>Doesi hoerden dese niemaren.</l>
<l n="19205">Doe sciedensi entie ridders mede,</l>
<l>Die daer waren in der stede,</l>
<l>Tharer herbergen waert saen,</l>
<l>Ende bleven daer, sonder waen,</l>
<l>Ene lange tijt, ende daden niet el,</l>
<l n="19210">Dan eten ende drinken, ende hadden spel.</l>
<l>Enten koninck Leodegan quam daernaer</l>
<l>Menech man te hulpe vorwaer</l>
<l>Ende binnen der wilen datsi daer lagen,</l>
<l>So gesciede in dien dagen</l>
<l n="19215">Den baronen, daer ic af hier vor zeide,</l>
<l>Menege grote pijnlechede,</l>
<l>Als ic iu hier vertellen sal, eer</l>
<l>Ic van Leodeganne spreke meer.</l>
</div>
<div type="chapter"><head type="chapter"><pb n="213"/> <hi rend="italic">Van den koninck Tradeliant van Scotlant, ende van den koninck metten hondert ridders, ende van den Sennen.</hi></head>
<l>Ons segget daventure tehant:</l>
<l n="19220">Als die koninck Tradeliant</l>
<l>Van sinen gesellen gesceden was,</l>
<l>Als ic hier te voren las,</l>
<l>So haddi vergadert twaelfdusent man,</l>
<l>Daer hi sijn lant mede hoede voertan</l>
<l n="19225">Tegen die Sennen; daerna gevel</l>
<l>Op ener aventstonde also wel,</l>
<l>Dat hem een sijn spie zeide dan,</l>
<l>Dat wael twintechdusent man</l>
<l>quamen dor zijn lant getogen</l>
<l n="19230">Met groten getrecke also vermogen.</l>
<l>Doe vragede die koninck: "nu zegget my,</l>
<l>Te welker steden komen sy?"</l>
<l>"Tuscen der roetsen ende Arondeel".</l>
<l>Die koninck ontboet sine liede een deel,</l>
<l n="19235">Datsi hem wapenen ende volgen hem naer.</l>
<l>Dit dadensi sciere, wetet vorwaer.</l>
<l>Doe volgeden hem tiendusent wale,</l>
<l>Doe redensi hemelyc in enen dale,</l>
<l>Des morgens in der dageraet vroe,</l>
<l n="19240">Daer die Sennen gelogiert lagen doe.</l>
<l>Doe deeldensi haer liede na das</l>
<l>In tween, ende Pollidemas,</l>
<l>Die neve was des koninges mede,</l>
<l>Leide dene scaer ter stede,</l>
<l n="19245">Entie koninck leide dander daernare.</l>
<l>Doe die scaren gesceden waren,</l>
<l>Voer Pollidemas ter roetsen waert,</l>
<l>Daer die Sennen lagen bewaert,</l>
<l>Entie koninck voer tot Arondeel,</l>
<l n="19250">Dat was des koninck Arturs casteel,</l>
<l>Die wael was besorget vorwaer,</l>
<l>Eer Artur enwech voer van daer.</l>
<l>Ende Pollidemas es so verre komen,</l>
<l>Dat hi die tenten hevet vernomen,</l>
<l n="19255">Daer si in lagen ende rasten nu</l>
<l>Op haer bedde, seggic iu;</l>
<l>Ende si en daden opter morgenstont</l>
<l>Negene sciltwachte, sij iu kont,</l>
<l>Ende Pollidemas sloech in hem daer</l>
<l n="19260">Ende doede daer menegen, wet vorwaer,</l>
<l>Op sinen bedde; entie op konden komen,</l>
<l>Hebben daer die vlucht genomen</l>
<l>Beide tors ende te voet, ter stede,</l>
<l>Ten casteelwaert, van desen mede</l>
<l n="19265">Die der Sennen was; ende oec twaren</l>
<l>Sijn si som in den bosc ontvaren</l>
<l>Die daerby stont, God weet;</l>
<l>Ende Pollidemas volchdem gereet,</l>
<l>Ende versloecher tiendusent daer,</l>
<l n="19270">Eer si ter roetsen quamen vorwaer.</l>
<l>Doe Carnillen ridders worden gewaer,</l>
<l>Die den casteel hoeden aldaer,</l>
<l>Si waren alle doe opgestaen,</l>
<l>Ende alsise dus sagen doet slaen</l>
<l n="19275">Haer liede, gingen si hem wapenen daer</l>
<l>Ende trocken wt te velde daernaer;</l>
<l>Ende daer wasser met die gevloen quamen</l>
<l>Wel tien dusent nu te samen.</l>
<l>Doe si alle vergadert waren,</l>
<l n="19280">Sijn si tegen die viande gevaren,</l>
<l>Entie ander op hem weder daernaer,</l>
<l>So wart die strijt groet ende swaer;</l>
<l>Ende alle die wile dat dit was,</l>
<l>Voeren die van Arondeel wt nadas,</l>
<l n="19285">Dier wel hondert waren, seggic iu</l>
<l>Ende zijn an die vitalie komen nu,</l>
<l>Die Pollidemas bescut hadde daer,</l>
<l>Ende voerdense in haren casteel daernaer</l>
<l>Also vele als sire begeerden doe,</l>
<l n="19290">Ende sloten die poerten toe</l>
<l>Ende sagen hoe vergaen zoude die strijt.</l>
<l>Die koninck Tradeliant quam tier tijt</l>
<l>Te sinen neve ende halp hem daer;</l>
<l>Want die Sennen, wet vorwaer,</l>
<l n="19295">Hadden hem gewapent nu meer,</l>
<l>Ende hem toernde herde seer,</l>
<l>Datsi den groten scade namen.</l>
<l>Dus sijn si vergadert daer te samen</l>
<l>Met so groter kracht, ter steden,</l>
<l n="19300">Datsi den koninck achter deden,</l>
<l>Entie koninck en konde oec mede</l>
<l>Tegen hem gehouden negene stede;</l>
<l>Ende worden gedreven tot Arondeel,</l>
<l>Daer blevensi houden onder den casteel,</l>
<l><pb n="214"/>19305  Ende daer worden hem oevele doe</l>
<l>Des koninges liede, ic seg iu hoe,</l>
<l>Want van tiendusent man vorwaer</l>
<l>En blever maer vijfdusent daer;</l>
<l>Entie koninck was tachter herde seer,</l>
<l n="19310">Ende hadde die strijt geduert iet meer,</l>
<l>Hi waer daer nu gesconfiert saen.</l>
<l>Dit hevet die co. metten C. riddren verstaen,</l>
<l>Ende quam derwaert met vier dusent man</l>
<l>Ende gemoete in sinen wege dan</l>
<l n="19315">Des co. Tradeliant liede gevaren</l>
<l>Die vloen ende gesconfiert waren.</l>
<l>Doe vragedi werwaert datsi vloen,</l>
<l>Ende zeiden hem die waerheit doen,</l>
<l>Hoe dat die koninck Tradeliant</l>
<l n="19320">Op dat sconfieren nu bleef te hant</l>
<l>Den castele van Arondele by.</l>
<l>Doe riep hy: "God, Here, helpet my,</l>
<l>Dat ik te tyde mach komen daer!"</l>
<l>Hi sprac tsinen lieden: "nu volget my naer",</l>
<l n="19325">Ende sloech sijn ors met sporen,</l>
<l>Ende reet al dat hi mochte voren</l>
<l>Ombe te tyde te komene daer;</l>
<l>Si hadden gesconfiert geweest vorwaer</l>
<l>En hadden die van Arondeel gedaen</l>
<l n="19330">Ombedat si Kersten- waren, sonder waen,</l>
<l>Entie ander Heiden, seggic iu,</l>
<l>Want die Sennen waren ongelovich nu;</l>
<l>Ombedit holpen si die Kerstene- mede</l>
<l>Met vier dusent serianten ter stede,</l>
<l n="19335">Ende troesteden den koninck Tradeliant</l>
<l>Wantet waren ridder valiant,</l>
<l>Die van Arondeel daer quamen.</l>
<l>Maer doe si den koninck daer vernamen</l>
<l>Van den hondert ridders, doe wart groet</l>
<l n="19340">Die strijt, ende sloegen daer doet</l>
<l>Vier dusent in dat vergaderen daer.</l>
<l>Die strijt wart so groet ende so swaer,</l>
<l>Ende daer bleef doe so menech doet,</l>
<l>Dat men daer reet in dat bloet</l>
<l n="19345">Over den hoef van den orsen;</l>
<l>So vele sloegen sire in der porsen,</l>
<l>Dat daer der Sennen maer vj<hi rend='sup'>m</hi> quamen,</l>
<l>Ende als die Sennen dit vernamen,</l>
<l>Worden si versaget nu,</l>
<l n="19350">Si en wisten negenen troest, seggic iu,</l>
<l>Dan vlien; dat dochte hem dat naeste.</l>
<l>Doe gingen si vlien met groten haeste</l>
<l>Toten castele van der roetsen waert,</l>
<l>Ende hem volgede, met groter vaert,</l>
<l n="19355">Die koninck van den C. ridders nadas</l>
<l>Ende Tradeliant ende Pollidemas</l>
<l>Entie ander, die met hem waren daer,</l>
<l>Ende sloegen er so vele doet daernaer,</l>
<l>Dat daer van den vj<hi rend='sup'>c</hi> die daer vloen</l>
<l n="19360">Maer twe te live bleven doen.</l>
<l>Entie van den casteel Arondeel,</l>
<l>Doe si vluchtich sagen algeheel</l>
<l>Die Sennen, bleven si houden daer</l>
<l>Ende en volgeden hem niet naer;</l>
<l n="19365">Ende riet hem een, hiet Ywin</l>
<l>Metten witten handen, hi zeide mettien:</l>
<l>"Laet se hem volgen, ende nemewy dat goet</l>
<l>Dit dunket my dat beste, dat men doet".</l>
<l>Doe daden si dat, en namen daer</l>
<l n="19370">Silver, gout, paerde, spise vorwaer,</l>
<l>Ende voerden dat opten casteel daer nu</l>
<l>Sovele, dats hem nu sint, seggic iu,</l>
<l>En gebrac te negenen tyden,</l>
<l>Also lange alse geduerde dat stryden;</l>
<l n="19375">Entie twe koninge, daer ic af zeide eer,</l>
<l>Die den Sennen volgeden seer,</l>
<l>Daden den Sennen anxte groet</l>
<l>Ende sloegener herde vele doet,</l>
<l>Eer si quamen in den torre nu;</l>
<l n="19380">Maer als si in waren, seggic iu,</l>
<l>En dorstensi niet bliven naer</l>
<l>Ombedat gescot datsi scoten daer,</l>
<l>Ende hem dochte beter dat keren;</l>
<l>Ende aldus voeren enwech die heren.</l>
<l n="19385">Entie koninck Tradeliant</l>
<l>Dankede den koninck sere te hant</l>
<l>Van den hondert ridders daernaer,</l>
<l>Dat hi hem te hulpe quam daer</l>
<l>Ende so wael stont in staden,</l>
<l n="19390">Doe hi so sere was verladen,</l>
<l>Ende hi zeide ten koninge saen:</l>
<l>"En hadden die van Arondeel gedaen,</l>
<l>Ic hadde doet geweest daer ter stede</l>
<l>Ocht gevaen, ende mine liede mede;</l>
<l n="19395">Ic mach hem des danken ende iu,</l>
<l>Dat ic mijn lijf behielt hier nu.</l>
<l><pb n="215"/>Die koninck van den C. ridders zeide daer:</l>
<l>"Here, wy mogen zien openbaer,</l>
<l>Dat onse Here genadech is met,</l>
<l n="19400">Want hi der siner niet [en] verget;</l>
<l>Waer si sijn, ende by aventuren</l>
<l>Hi wil lichte nu ter uren</l>
<l>Dat wy sine marteler werden hier;</l>
<l>Daerombe sent hi op ons die Sennen fier</l>
<l n="19405">Ende si hier ie lanc ie meer komen;</l>
<l>Ende oec heb ic dickewile vernomen,</l>
<l>Dat wy by nieman van onsen lande</l>
<l>En werden bescut van desen bande,</l>
<l>Des laet ons verkopen onse doet</l>
<l n="19410">Dor die minne Onses Heren groet,</l>
<l>Ende ic zoudet anders korten, zeggic iu,</l>
<l>Woude men mynen raet doen nu".</l>
<l>"Hoe es dat?" zeide Tradeliant.</l>
<l>"Ic zegget iu, here", zeide hi te hant:</l>
<l n="19415">"Dat men ontbode alle die baroene,</l>
<l>Ende elck brachte, tsinen doene,</l>
<l>So vele liede als hi konde, mede</l>
<l>Tote Windeberes, vor die stede,</l>
<l>Ende alse wy vergadert hadden al onse man,</l>
<l n="19420">Gingen stryden optie Sennen dan</l>
<l>Ombe Onsen Here, ende blevewy daer</l>
<l>Doet, so sijn wy alle daernaer</l>
<l>Onses Heren marteler; ende beter es</l>
<l>Een goet inde, zijt zeker des,</l>
<l n="19425">Dan lange te levene met onneren".</l>
<l>Tradeliant zeide: "maecty iu sceren?</l>
<l>Ende gy wet wel tegen enen man,</l>
<l>Die wy hebben, si hebbender dan</l>
<l>Twintech ende meer daer tegen met;</l>
<l n="19430">Maer ic wille wel, dat gijt wet,</l>
<l>Willent die ander dus vangen ane,</l>
<l>Ic ben bereit dit te bestane".</l>
<l>"By Gode", zeide die koninck daernaer</l>
<l>Van den C. ridders, "ic wil vorwaer</l>
<l n="19435">Mine boden senden an die baroen,</l>
<l>Ochtsi dese dinck nu willen doen,</l>
<l>Ende dat sijt my laten weten thant".</l>
<l>"In Godes name!" zeide Tradeliant,</l>
<l>"Ic volges dat gy draget overeen".</l>
<l n="19440">Dus voerensi daer onder hem tween</l>
<l>Tote daer die strijt hadde gewesen</l>
<l>Onder Arondeel vor desen.</l>
<l>Daer vondensi genoech van allen dingen</l>
<l>Des men gedenken mochte sonderlinge;</l>
<l n="19445">Daer nam elc dat hi woude nu,</l>
<l>Men deelde niet anders, zeggic iu.</l>
<l>Doe scieden die koninge daernaer;</l>
<l>Tradeliant voer te Noergales daer</l>
<l>Met vijfdusent man, die hem bleven waren</l>
<l n="19450">Ende Agwiners voer daernare</l>
<l>Met sevendusent mannen te Maloant;</l>
<l>Ende doe hi quam in sijn lant,</l>
<l>Sende hi boden ten tien baronen saen,</l>
<l>Als ic iu hier voer dade verstaen;</l>
<l n="19455">Maer dit boec swiget hier ter stede</l>
<l>Van den boden ende van den koningen mede,</l>
<l>Ende sal seggen van Anguissant,</l>
<l>Die koninck was in Scotlant.</l>
</div>
<div type="chapter"><head type="chapter">Van den koninck Anguissant, ende van den koninck Uryens, ende van den Sennen.</head>
<l>Die historie zeget nu ter stede</l>
<l n="19460">Van den koninck van Scotlant mede,</l>
<l>Dat hi so vele liede hadde nu</l>
<l>Datter twaelfdusent was, zeggic iu,</l>
<l>Ende op enen maendach daerna gevel,</l>
<l>Dat der Sennen vijf ende twintich dusent wel</l>
<l n="19465">Reden tuscen Toringen mede</l>
<l>Ende Lamwijck, ene goede stede,</l>
<l>Daer haer provande soude komen doen,</l>
<l>Die Mabon brachte ende Orioen</l>
<l>Ende Sorbores ende Maglores.</l>
<l n="19470">Dese bewaerden die provande na des</l>
<l>Ende voerdense te Windeberes mede,</l>
<l>Daer dat grote heer lach vor der stede.</l>
<l>Si verbranden die dorpe aldaer</l>
<l>Daer si voeren verre ende naer,</l>
<l n="19475">Si doeden wijf, kinder, ende man</l>
<l>Waersise vonden ende quamen an.</l>
<l>Dit vernam die koninck Anguissant</l>
<l>Ende dede sine liede wapenen te hant</l>
<l>Twe myle vor den dage wel</l>
<l n="19480">Ende quam ombe primetijt; daer gevel,</l>
<l>Dat hi die Sennen hevet vernomen</l>
<l>Met brande ende met rove komen,</l>
<l>Ende si hoerden dat gekrijt</l>
<l>Ende dat helpgeroep ter tijt</l>
<l n="19485">Van den lieden die si verslaen.</l>
<l>Anguissant reet derwaert saen</l>
<l><pb n="216"/>Met sinen hoepe, daerinne was</l>
<l>Wel sevendusent, sijt seker das.</l>
<l>Ende Gandijn van Walefroi quam daerna</l>
<l n="19490">Met sevendusent man, als ic versta,</l>
<l>Entie achterhoede daer.</l>
<l>Die koninck reet in dat heer daernaer</l>
<l>Van den Sennen, dat seggic iu,</l>
<l>Ende versloecher daer wel nu</l>
<l n="19495">Meer dan tien dusent sonder fijn,</l>
<l>Onder hem ende sinen neve Gandijn,</l>
<l>Eer die Sennen vergaderen konden.</l>
<l>Dese Gandijn was groet ten stonden</l>
<l>Ten wapene, oec was hi mede</l>
<l n="19500">Daer men menege vromecheit dede</l>
<l>Vor den casteel van Brulant nadas</l>
<l>Die miner vrouwen Lorien was,</l>
<l>Die hi met krachte woude winnen</l>
<l>Ende hebben tener vriendinnen,</l>
<l n="19505">Ende vor die stat te Gandestroet met,</l>
<l>Die heer Gawyn bescudde, dat wet,</l>
<l>Met siner vromecheit, als ic versta,</l>
<l>Als iu dit boeck sal seggen hierna;</l>
<l>Maer hier latic van hem staen tehant,</l>
<l n="19510">Ende sal seggen van den koninck Anguissant,</l>
<l>Die tegen die Sennen sere street nu</l>
<l>Ende haddese tachter gedaen, seggic iu.</l>
<l>Maer als die koninge komen waren</l>
<l>Met horen lieden toe gevaren,</l>
<l n="19515">Die ic hier voer noemde iu,</l>
<l>Die metten twintechdusent quamen nu;</l>
<l>Doe waren die Kerstene tachter seer,</l>
<l>Nochtan weerden si hem met groter eer,</l>
<l>Maer niet lange en mochte dat duren</l>
<l n="19520">Want den Sennen quam tallen uren</l>
<l>Volkes genoech, sijt seker des,</l>
<l>Want dat en was van Windeberes</l>
<l>Maer tien scottese mylen, ende ombdat</l>
<l>Quam des volkes so vele ter stat,</l>
<l n="19525">Dat die Kerstene onder moesten gaen</l>
<l>Want van veertien dusent volkes, sonder waen,</l>
<l>So en blever maer tien dusent te live daer,</l>
<l>Ende en hadde gedaen daernaer</l>
<l>Ene aventure, die nu gesciede</l>
<l n="19530">Hi waer daer bleven ende al sine liede.</l>
<l>Dat geviel dat die koninck Uriens nu</l>
<l>Ende sijn neve Bandemagu,</l>
<l>Datsi voeren uter stat Sorhant</l>
<l>Daer hi Jonette inne liet te hant</l>
<l n="19535">Met vier dusent mannen, ombedathi woude</l>
<l>Dat hi die stat hoeden soude.</l>
<l>Dese Jonet was Arturs suster sone,</l>
<l>Hi was vrome ende herde scone,</l>
<l>Ermesint hiet sijn moeder met</l>
<l n="19540">Ende Bandemagus sone was</l>
<l>Van sinen lesten wive, sijt seker das;</l>
<l>Dese twe en waren niet out</l>
<l>Ende hoeden die stat met gewout;</l>
<l>Ende met desen tween hoede die stede</l>
<l n="19545">Ywen Overdoem oec mede,</l>
<l>Die des koninck Uriens sone was,</l>
<l>Enten hi wan oec vor das</l>
<l>An des drossaten wijf van Gorre,</l>
<l>Die hi oec hilt in enen torre,</l>
<l n="19550">Ombe haer scoenheit, wael vijf iaer,</l>
<l>Ende doe wan hi dit kint daernaer;</l>
<l>Daerna moeste hise laten gaen,</l>
<l>Want men te banne hadde gedaen</l>
<l>In allen kerken, ende ombe die dinck</l>
<l n="19555">So moestese doe laten die koninck;</l>
<l>Maer dat kint nam hi met hem doe,</l>
<l>Ende gaf hem groet goet daertoe,</l>
<l>Ende dedet met Ywene den groten nu,</l>
<l>Die zijn getrouwede sone was, seggic iu,</l>
<l n="19560">Ende bevalne hem ombe trouwe daer,</l>
<l>Want hi mindene sere vorwaer;</l>
<l>Ende omdat hi in overspele gewonnen es,</l>
<l>Hiet menne Ywen overdoem doer des,</l>
<l>Entie ander hiet Ywen die grote,</l>
<l n="19565">Die sint, doen hi hoerde die genote</l>
<l>Van den koninck Artur, sinen ome, spreken</l>
<l>So ne woude hi sint zekerleken</l>
<l>Van nieman ridder werden, na der ure,</l>
<l>Dan van sinen ome, den koninck Arture.</l>
<l n="19570">Dit zeide hi hemelijc te meneger stede</l>
<l>Tegen sinen broeder ende ander liede mede,</l>
<l>Ende oec tegen sinen raet;</l>
<l>Ende alse sijn broeder dit verstaet</l>
<l>Zeide hi dit oec te meneger stede.</l>
<l n="19575">Dese drie broeder ende Meliogans mede</l>
<l><pb n="217"/>Bleven hoedende die stat nu,</l>
<l>Entie koninck Uriens, zeggic iu,</l>
<l>Ende Brandemagus sijn neve met</l>
<l>Quamen nu ridende ongelet,</l>
<l n="19580">Daer Anguissant gesconfiert was;</l>
<l>Doen die koninck Uriens gewaer wart das,</l>
<l>Was hi des erre herde sere,</l>
<l>Ende dat toende wael die here,</l>
<l>Want hi sloech in met tiendusent man</l>
<l n="19585">Die hi met hem brochte daeran,</l>
<l>Dier in den vergadren menech bleef doet;</l>
<l>Daer wart die strijt anxtlye ende groet.</l>
<l>Hier namen groten scade, God weet,</l>
<l>Die Sennen, ende als Anguissant weet,</l>
<l n="19590">Dat hem die koninck te hulpe es komen,</l>
<l>Hevet hi sine liede genomen</l>
<l>Ende hevetse vergadert die waren gevloen</l>
<l>Ende quam hem te hulpe als een lioen.</l>
<l>Doe began die strijt van ierst</l>
<l n="19595">Die Kerstene worden sere verfierst,</l>
<l>Ende sloegen menegen Heidene doet;</l>
<l>Aldus die strijt so lange stoet</l>
<l>Datse die nacht sceden dede;</l>
<l>Doe voer elc te siner stede</l>
<l n="19600">Van desen koningen al te hant.</l>
<l>Die koninck Uriens voer te Sorhant,</l>
<l>Maer die Sennen bleven liggende op dat velt</l>
<l>In horen wapene met gewelt,</l>
<l>Wantsi vruchten verraetnesse, seggic iu,</l>
<l n="19605">Entie drie koninge, die daer quamen nu</l>
<l>Den Sennen te hulpe in der noet,</l>
<l>Die waren nu geslagen doet.</l>
<l>Nu doet ons dit boeck hier verstaen</l>
<l>Van den koninck Uriens, sonder waen,</l>
<l n="19610">Dien nu gevil een aventure</l>
<l>Daer hi thueswaert voer ter ure:</l>
<l>Also als hi henen zoude ryden</l>
<l>Vant hi houdende daer besyden</l>
<l>Wel vier dusent Sennen, die gesceden waren</l>
<l n="19615">Hiervoer van der groter scaren,</l>
<l>Ombedat si eer ten heer zouden wesen.</l>
<l>Die koninck Uriens sach na desen,</l>
<l>Waer die Sennen saten ende aten,</l>
<l>Daer dat scone was, by ener straten;</l>
<l n="19620">Si meenden wael seker wesen nu.</l>
<l>Die koninck Uriens ende Bandemagu,</l>
<l>Sijn neve, zagen in den tenten daer</l>
<l>Groet lecht bernen ende claer;</l>
<l>Doe voeren si daer ende vrageden saen,</l>
<l n="19625">Wie die tenten daer hadde doen slaen.</l>
<l>Si zeiden: "die koninck Barnagus</l>
<l>Hevetse hier doen slaen aldus".</l>
<l>Si waren ongewapent daer.</l>
<l>Die koninck Uriens riep daernaer</l>
<l n="19630">Tsinen lieden: "vaste, haestet hem toe".</l>
<l>Si gingen die tenten vellen doe,</l>
<l>Die tafelen vellen, die spise storten;</l>
<l>Van den slagen, van den horten</l>
<l>Daer bleef doe menech Senne doet.</l>
<l n="19635">Ic wane haerre daer luttel ontstoet,</l>
<l>Alse veertich van vierdusent mede;</l>
<l>Si bleven alle doet ter stede</l>
<l>Ocht gevaen eer dat ten dage quam;</l>
<l>Die mane sceen scone, als ic vernam,</l>
<l n="19640">Ende en konden hem verbergen niet,</l>
<l>Des quamen si in swaer verdriet.</l>
<l>Doe nam die koninck ende sijn neve daer</l>
<l>Al den roef ende voerdene daernaer</l>
<l>Tote Sorhant in die goede stede,</l>
<l n="19645">Daer si nu bliscap hadden mede.</l>
<l>Niet lang daerna gevil nadat,</l>
<l>Doe si dus waren in der stat</l>
<l>Dat daer boetscap quam van Gawine</l>
<l>Ende van Garies ende Agrawine,</l>
<l n="19650">Ende van Galescins, datsi sonder verlof</l>
<l>Sijn gerumet haers vaders hof,</l>
<l>Dat des vader no moeder en wisten niet</l>
<l>Hoe dese dinge nu sijn gesciet,</l>
<l>Noch geen van horen vrienden mede,</l>
<l n="19655">Ende zijn te Logres in der stede</l>
<l>Gereden, ombe ridder werdene daer</l>
<l>Van den koninck, openbaer.</l>
<l>Merlijn [en] es daer niet in dat lant,</l>
<l>Hi es toten koninge Leodegant.</l>
<l n="19660">Dit was daer gerecht vorwaer,</l>
<l>Maer die kinder willen daernaer</l>
<l>In den lande nu algader bliven</l>
<l>Ende dat lant hoeden ende bedriven,</l>
<l>Tote dat haer oem wederkomet nu,</l>
<l n="19665">Ende hise ridder make, seggic iu.</l>
<l>Oec seide men hem, datsi groet goet</l>
<l>Hadden gewonnen, daer si sloegen doet</l>
<l><pb n="218"/>Der Sennen een groet deel in dat lant.</l>
<l>Dese niemaer liep daer tehant,</l>
<l n="19670">Sodat Jonet hoerde dese woert</l>
<l>Ende quam tsiner moeder voert,</l>
<l>Ende zeide: "lieve moeder, ic wil varen nu</l>
<l>Toten koninck Artur, zeggic iu,</l>
<l>Ende ombe hem te dienen mede</l>
<l n="19675">Alse minen oeme, in elker stede,</l>
<l>Of dat iu wille sij, vrouwe, verstaet</l>
<l>Ic en willes niet, sonder uwen raet,</l>
<l>Nu raet mi, moeder, des biddic iu;</l>
<l>Want mijn vader hevet Bandemagu,</l>
<l n="19680">Sinen neve, sijn goet gegeven,</l>
<l>Ende dat hem van iu es bleven,</l>
<l>En kan hi mi genemen niet;</l>
<l>Also lange, Vrouwe, als gy gebiet,</l>
<l>So en mach hijt nu niet ontkeren.</l>
<l n="19685">Nochtan, vrouwe, by Onsen Heren</l>
<l>Al soudict al verliesen, zeggic iu,</l>
<l>Ic sal te minen neve varen nu</l>
<l>Dienen den koninck minen oem.</l>
<l>Nu nemet mijns, vrouwe, eerlijc goem</l>
<l n="19690">Dat ic suverlic moge komen daer,</l>
<l>Want ic hebbe liever, wet vorwaer,</l>
<l>Daer te stervene dan hier ter stede</l>
<l>In gevancnesse liggene mede</l>
<l>Als een vogel in ener gyole doet.</l>
<l n="19695">Nu biddic iu, Vrouwe, dor oetmoet,</l>
<l>Dat gy my uwen wille secht nu".</l>
<l>Doe si dit hoerde, dat zeggic iu,</l>
<l>Datsi weende van blytscepen</l>
<l>Sodat si niet en konde gespreken,</l>
<l n="19700">Doe si sach, dat hem dat herte alsoe</l>
<l>Na synen hogen geslachte trac doe,</l>
<l>Daer si selve af komen was.</l>
<l>Doe sprac si tot Jonet nadas:</l>
<l>"Lieve kint, wildy my laten dan</l>
<l n="19705">Ende uwen vader, ombe enen man</l>
<l>Dien gy niet en wetet, wat hi es?"</l>
<l>"Vrouwe", zeidi, "des sijt gewes,</l>
<l>Hi es iu broeder ende mijn oem, God weet,</l>
<l>Want al die werlt, secht, gereet,</l>
<l n="19710">Ende oec zijn mine neven nu daer;</l>
<l>Ende blivic nu hier, wetet vorwaer,</l>
<l>Ende ic hem niet en helpe sijn lant</l>
<l>Verweren, ic waer embermeer gescant,</l>
<l>Gelijc dat myne neven nu doen;</l>
<l n="19715">Ende weet oec wael: ombe geen ocsoen,</l>
<l>Wien lief, wien leet, ic en blive hier niet".</l>
<l>Alse die Vrouwe dit nu siet,</l>
<l>Dat hi ember varen wil daer,</l>
<l>"Lieve kint", zeide si, "wet vorwaer,</l>
<l n="19720">Dat gy hemelijc moet varen nu;</l>
<l>Nu kies al hemelijc die met iu</l>
<l>Varen, ic wil iu, sonder beiden,</l>
<l>Herde eerlijc doen bereiden</l>
<l>Van orsen, van gelde, van al,</l>
<l n="19725">Sodat iu niet gebreken [en] sal".</l>
<l>Doe versach hem Jonet van gesellen,</l>
<l>Oec ginc hijt sinen broeder tellen,</l>
<l>Ywen Overdoem, die zeide doe:</l>
<l>"Ic wil met hem varen alsoe".</l>
<l n="19730">Die moeder dadese hemelijc bereiden</l>
<l>Ende hondert gesellen met hem leiden,</l>
<l>Ende in den iersten slape oec mede</l>
<l>Dadesine enwech varen ter stede,</l>
<l>Ombedat nieman weten soude.</l>
<l n="19735">Doe geleidene dor die woude</l>
<l>Een ionchere, hiet Frangolet,</l>
<l>Die al die wege kende, dat wet;</l>
<l>Ende Jonet was van desen male nu</l>
<l>Geheten Ywein die grote, zeggic iu,</l>
<l n="19740">Ende dat was sijn gerechte name met;</l>
<l>Maer in siner kintheit hiet men hem Jonet.</l>
<l>Hier latic dese varen nu,</l>
<l>Ende sal vorwaert tellen iu</l>
<l>Van den koninck Ventres, ter stede,</l>
<l n="19745">Ende van Doriles enten Sennen mede</l>
</div>
<div type="chapter"><head type="chapter">Van den koninck Ventres, ende van Doriles, hoe si die Sennen verdreven.</head>
<l>Daventure seghet hier ter stede:</l>
<l>Doe die koninck Venter wiste gerede</l>
<l>Dat sijn sone enwech was,</l>
<l>Wart hi so erre, dat hi nadas</l>
<l n="19750">Jegen sijn wijf niet spreken woude</l>
<l>In ener maent, no gene vroude</l>
<l>En mochte hi sien no horen ter stont.</l>
<l>Doe geviel op enen donredages avont</l>
<l><pb n="219"/>In den Meye, dat een bode quam daer,</l>
<l n="19755">Die hem zeide, wetet vorwaer,</l>
<l>Van ener groter sconferturen tehant,</l>
<l>Die hevet gehat die koninck Anguissant,</l>
<l>Ende dat hi doet waer bleven saen</l>
<l>En hadde die koninck Uriens gedaen,</l>
<l n="19760">Die hem wael te hulpe quam daer.</l>
<l>Doe quam een ander bode naer,</l>
<l>Die hem zeide, hoe die koninck Tradeliant</l>
<l>Die Sennen hadde gesconfiert te hant</l>
<l>Ende doetgeslagen oec, dat wet;</l>
<l n="19765">Entie koninck metten C. ridders met</l>
<l>Quam hem te hulpe, ende wonnen ter stat</l>
<l>Groet goet ende groten scat.</l>
<l>Des was hi blide in dene zyde</l>
<l>Datsi dus wonnen in den stryde,</l>
<l n="19770">Ende in die ander was hi droeve met</l>
<l>Ombe datsi verloren hadden, dat wet.</l>
<l>Doe dachte hi, dat hi oec ter uren</l>
<l>Nu wil varen ende soecken aventuren</l>
<l>Tuscen Soreloes ende Nortgales,</l>
<l n="19775">Daer een groet trepas tuscen es.</l>
<l>Ende alsi quamen buten der stat,</l>
<l>Sach hi verre vor hem nadat</l>
<l>Groet vuer ende groet geluet,</l>
<l>Ende al die lantliede liepen wt.</l>
<l n="19780">Dat sceen ochtet al versinken soude,</l>
<l>Daer si quamen met gewoude.</l>
<l>Doe vragede die koninck wat daer waer.</l>
<l>Doe zeiden hem die liede maer,</l>
<l>Dat al die Sennen, die in der werlt zijn,</l>
<l n="19785">In sijn lant waren comen in scijn,</l>
<l>"Ende si verbernen alle die lande</l>
<l>Ende si geredden hem vor Brysolande</l>
<l>Optie rivier van Saverne geheel</l>
<l>By den water, vor den casteel,</l>
<l n="19790">Ende ontbeiden haerre carinen daer,</l>
<l>Ende daer es met hem, wet vorwaer,</l>
<l>Die koninck Magondres ende Pompins</l>
<l>Die neve was des koninck Hangins</l>
<l>Entie [koninck] Galens ende Pinogres,</l>
<l n="19795">Met hem veertiendusent, sijt seker des;</l>
<l>Ende dese destrueren al iu lant".</l>
<l>Als die koninck Ventres dit bekant</l>
<l>Dat hi ember sal hebben strijt,</l>
<l>Riep hi met luder stemme ter tijt</l>
<l n="19800">Op sine liede, zijt seker des:</l>
<l>"Nu sal ic sien wie vromech es".</l>
<l>Die koninck hadde daer twaelfdusent man,</l>
<l>Daeraf makedi twe scaren dan,</l>
<l>In elke wasser sesdusent vorwaer.</l>
<l n="19805">Doe beval hi Dorilase daernaer</l>
<l>Dene scaer te leidene also,</l>
<l>Die een vroem ridder was doe</l>
<l>Entes koninges neve was herde naer;</l>
<l>Dander scaer leide die koninck aldaer.</l>
<l n="19810">Doe reet Doriles ende quam</l>
<l>So verre, dat hi die Sennen vernam,</l>
<l>Die doeden man, kinder, ende wijf</l>
<l>Ende roveden ende branden, sonder blijf,</l>
<l>Al datsi vonden, zijt seker das,</l>
<l n="19815">Ende dier wel veertiendusent was;</l>
<l>Maer si en waren niet al te gader doe</l>
<l>Noch oec wael gewapent soe,</l>
<l>Ende Doriles sloech in hem daernaer</l>
<l>So vreeslijc, dat hi haer aldaer,</l>
<l n="19820">Eer die koninck Ventres tot hem quam,</l>
<l>Wael tiendusent haer leven nam;</l>
<l>Entiegene, die ontvloen te hant,</l>
<l>Liepen ten castele van Briolant,</l>
<l>Daer die vier koninge lagen;</l>
<l n="19825">Ende Doriles sloecher, in dat jagen,</l>
<l>So vele, dat van veertiendusent man</l>
<l>Maer driehondert en bleven voertan.</l>
<l>Ende doe diegene, die daer lagen,</l>
<l>Haer liede aldus zagen jagen</l>
<l n="19830">Riepensi: "wapent iu, wapent iu!" gewelt</l>
<l>Maer niet so vro en kondensi nu</l>
<l>Hem gewapenen, die ander en zijn met</l>
<l>Op hem daer komen, ende si hebben gevelt</l>
<l>Vijfhondert tenten, ende oec mede</l>
<l n="19835">Tiendusent man verslagen ter stede.</l>
<l>Doe began men die trompen blasene daer</l>
<l>Entie Sennen vergaderden naer,</l>
<l>So datter wel sestichdusent was,</l>
<l>Doe quamen die vier koninge nadas,</l>
<l n="19840">Met vier scaren geslagen toe</l>
<l>Op des koninck Ventres liede doe;</l>
<l>Ende Doriles die quam hem tegen,</l>
<l>Ende brachte een speer gedregen,</l>
<l>Ende reet opten koninck Galant,</l>
<l n="19845">Entie koninck op hem weder te hant;</l>
<l><pb n="220"/>Ende hi sloech Doriles ter stede</l>
<l>Dat sijn speer brac gerede</l>
<l>Ende quetsedene luttel daer;</l>
<l>Ende Doriles stack en weder naer</l>
<l n="19850">Opten scilt, dat hi ginck doer,</l>
<l>Ende doer den halsberch makede een scoer</l>
<l>Dat die speer doer den lichaem woet</l>
<l>Meer dan vierdehalve voet,</l>
<l>Entie koninck vil daer doet.</l>
<l n="19855">Alse dit den Sennen [wart] bloet,</l>
<l>Dat haer koninck lach doet vorwaer,</l>
<l>Sloegensi op Doriles daernaer</l>
<l>Vreeslike; maer Doriles</l>
<l>Weerde hem wel, zijt seker des.</l>
<l n="19860">Daer wart die strijt vreeslic ende groet,</l>
<l>Daer bleef menech Senne doet,</l>
<l>Want die koninck Ventres</l>
<l>Onder die pavelioene nu komen es,</l>
<l>Tuscen den bosc entie riviere,</l>
<l n="19865">Ende velledese daerna alle sciere,</l>
<l>Ende sloech doet, dat hi daer inne vant;</l>
<l>Want si waren, sij iu becant,</l>
<l>Al meest ongewapent daer;</l>
<l>Si waren alle doet bleven vorwaer</l>
<l n="19870">En hadde gedaen die koninck Pignores,</l>
<l>Die hem te hulpe komen es</l>
<l>Daer, met sevendusent man;</l>
<l>Doe wart die strijt groet voertan</l>
<l>Maer die koninck Ventres dade so vele</l>
<l n="19875">Met wapene daer in den nijtspele,</l>
<l>Dat hi die sevendusent sconfierde nades,</l>
<l>Ende doet sloech den koninck Pignores;</l>
<l>Doe waren die Sennen [versaget] sere.</l>
<l>Doe quam die koninck Popims ter were</l>
<l n="19880">Met sevendusent man ten stryde.</l>
<l>Doe wart die koninck Venter ten tyden</l>
<l>Achtergedaen ene bogescote wel</l>
<l>Van den tenten; doe wart daer fel</l>
<l>Die strijt; doe riep die koninck Ventres:</l>
<l n="19885">"Fy, gy ridder, vliedy dor des?</l>
<l>Weret iu, wy en mogen ons nembermere</l>
<l>Bet verkopen iu meerre ere</l>
<l>Dan op iu viande, die Heyden sijn;</l>
<l>Offert hier iuwen lichaem fijn</l>
<l n="19890">Onsen Here, die den Sinen</l>
<l>Ombe ons liet toter doet pinen".</l>
<l>Doe si den koninck dus hoerden spreken</l>
<l>Sijn si so vaste in een gestreken</l>
<l>Tegen die viande, datsi se niet</l>
<l n="19895">En konden dorbreken, wat gesciet.</l>
<l>So lange hieldensi hem alsoe,</l>
<l>Dat die Sennen alle doe</l>
<l>Worden verwermt, ende oec mede</l>
<l>Tenden horen adem, daer ter stede;</l>
<l n="19900">Ende Doriles hadde oec bander side</l>
<l>Des koninck Galens liede in den stryde</l>
<l>So mat gemaket, datsi vloen,</l>
<l>Tote op des koninck Pompins liede doen,</l>
<l>Doe wordensi strydende alle daer</l>
<l n="19905">Op des koninck Ventres liede vorwaer.</l>
<l>Dit duerde toter Vespertijt,</l>
<l>Doe quam koninck Magondres in den strijt</l>
<l>Met vijftiendusent Sennen daeran,</l>
<l>Dien onwaert hevet, dat so luttel man</l>
<l n="19910">Geduren mogen daer ter stede</l>
<l>Tegen so vele volkes, als hi hadde mede.</l>
<l>Doe riep op hem Magondres:</l>
<l>"Gy Heren, ic bevele iu allen na des,</l>
<l>Also lief als gy my hebbet nu,</l>
<l n="19915">En laet nieman ontvaren van iu</l>
<l>Gyne slaeten doet". Doe dit sach</l>
<l>Die koninck Venter, dat hine mach</l>
<l>Niet gedoen tegen die grote scaren,</l>
<l>Is hi achterwaert gevaren</l>
<l n="19920">An dat foreest in ener straten,</l>
<l>Entie Sennen volgeden hem utermaten</l>
<l>Ende meendense alle doden ochte vaen;</l>
<l>Als hi in die strate quam, keerde hi saen</l>
<l>Want hi hadde den bosc achter hem nu;</l>
<l n="19925">Ende in ene hole strate, zeggic iu,</l>
<l>Was hi, daer nieman tot hem konde komen</l>
<l>Dan van voer, hebbic vernomen:</l>
<l>Hi dade vor hem setten haer spere,</l>
<l>Wie daer quame dat hise gewere;</l>
<l n="19930">Entie Sennen quamen op hem daer</l>
<l>Daer bleef er menich doet vorwaer;</l>
<l>Daer duerde die strijt toter nacht toe,</l>
<l>Dat deen dander niet en kende doe;</l>
<l>Doe moesten die Sennen sceiden vorwaer,</l>
<l n="19935">Die grote scade namen ende swaer.</l>
<l><pb n="221"/>Entie koninck Ventres voer mede</l>
<l>Sciere in ene sine vaste stede,</l>
<l>Die Viscant hiet, daer lagensi</l>
<l>Drie dage ende rasten hem daerby,</l>
<l n="19940">Ombedatsi moede ende gewont waren;</l>
<l>Doe voerensi te Polles daernare,</l>
<l>In ene stede die sijn was,</l>
<l>Die allernaeste lach des pas;</l>
<l>Daer warensi sere begaen ter ure</l>
<l n="19945">Ombedat haer wapene menege scure</l>
<l>Hadden; dus zeidensi, sonder waen,</l>
<l>Datsi in noden waren bevaen</l>
<l>Daer si sulke scoer ontvingen.</l>
<l>Si prijsden sere van den dingen;</l>
<l n="19950">Daer quam die biscop jegen hem alsoe,</l>
<l>Die Uriens ende Ventres oem was, doe</l>
<l>Met al den clerken van der stat</l>
<l>Ende prijsdene herde sere ombedat,</l>
<l>Ende gebenedyedense daer ter stede;</l>
<l n="19955">Entie biscop hadde gerne oec mede</l>
<l>Gesproken jegen den koninck Ventres;</l>
<l>Maer ombedat hi nu te banne es,</l>
<l>Ombedat hi hem sette iegen Arture,</l>
<l>Ende an hem niet en hout nu ter ure,</l>
<l n="19960">Want hi haer gerechte here es,</l>
<l>Ombedit liet hi dat, sijt seker des,</l>
<l>Dat hine niet en sprac ombedat.</l>
<l>Dus blevensi liggende in der stat,</l>
<l>Ende daden hem te gemake nu.</l>
<l n="19965">Hier sal ic vorwaert zeggen iu</l>
<l>Van den koninck Clarione</l>
<l>Ende mede van der Sennen done.</l>
</div>
<div type="chapter"><head type="chapter">Van den koninck Clarione, ende hoe die Sennen branden in allen landen.</head>
<l>Hier seghet daventure mede,</l>
<l>Dat die koninck Clarion nu ter stede,</l>
<l n="19970">Sine stede alle besorgede doe</l>
<l>Met vleesce, met wine, van spise toe;</l>
<l>Ende hi geboet sijn lant aldoere</l>
<l>Dat men al dat quick nu voere</l>
<l>Coye, scaep, ende paerde mede</l>
<l n="19975">Verre in den wout in hemeleke stede;</l>
<l>Ende alle die spien die men vant,</l>
<l>Dade hi vaen ende houden thant.</l>
<l>Ende op enen avont gevil daernare,</l>
<l>Dat vele Sennen vergadert waren</l>
<l n="19980">In des koninck Barnagus tenten ter stede,</l>
<l>Ende in des koninck Malegans mede,</l>
<l>Die koninge waren van Yrlant.</l>
<l>Dese beclageden hem sere te hant</l>
<l>Van der scaden, die si hadden ontvaen</l>
<l n="19985">Vor der roetsen, ende mede nu saen</l>
<l>Die hem alle dage comet te handen</l>
<l>Van den genoten van den landen,</l>
<l>Ende dat haer spise nauwede sere.</l>
<l>Daer stont op een ionc ridder, een here,</l>
<l n="19990">Die dapper was, ende zeide aldus</l>
<l>Tot sinen oeme, den koninck Barnagus:</l>
<l>"Ic soude nu varen voederen thant</l>
<l>In een herde groet vet lant,</l>
<l>Dat nu wel vol van allen goede es,</l>
<l n="19995">Woude mi des orlof geven Amades,</l>
<l>Mijn vader, ende mijn oem Aglaant,</l>
<l>Want sonder haren orlof, sij iu becant,</l>
<l>En vaer ic daer niet". Doe sprac Barnages:</l>
<l>"Lieve neve, nu berecht my des,</l>
<l n="20000">Welc es dat lant". Doe zeide hi:</l>
<l>"Nortomberlant hetet dat, koninck vry,</l>
<l>Daer woudic neven der Savernen ryden</l>
<l>Ende opter rivier van der Ombren tyden;</l>
<l>Ende vor den casteel Dorelosen torre;</l>
<l n="20005">Dit soude nu wesen mine porre,</l>
<l>Ende hier ombelanck es dat vetteste lant,</l>
<l>Dat men nu vint, sij iu becant".</l>
<l>Doe zeide Barnagus: "gy zout</l>
<l>Kiesen die gy hebben wout,</l>
<l n="20010">Die met iu sellen varen nu".</l>
<l>"Here", zeidi, "des danckic iu".</l>
<l>Doe nam Oriens scier daernaer</l>
<l>Die hi hebben woude vorwaer</l>
<l>Tote veertechdusent, sonder, dat wet,</l>
<l n="20015">Die te voet liepen oec met.</l>
<l>Dese voeren alle te Sorhantwaert</l>
<l>Ende branden ende roveden mettervaert,</l>
<l>Entie koninck Malaant, hi es</l>
<l>Met sinen lieden bleven na des</l>
<l n="20020">Vor Windeberes, die vaste stede,</l>
<l>Hi riep Soriondes, sinen neve, mede:</l>
<l>"Wat eest", zeidi, "suldy iergent varen?"</l>
<l>"Jaic, here", zeidi, "sonder sparen,</l>
<l><pb n="222"/>Haddic liede". Doe zeide die koninck:</l>
<l n="20025">"Nemet mijns volkes, ombe dese dinck,</l>
<l>Also vele als gy wilt tehant,</l>
<l>Ende vaert in des koninck Ydiers lant,</l>
<l>Ende nemet al dat gy vindet daer".</l>
<l>Hi dankedes den oeme sere. Daernaer</l>
<l n="20030">Nam hi met hem veertichdusent man,</l>
<l>Die hi hebben woude voertan;</l>
<l>So es hi mettien enwech gevaren</l>
<l>Stoutelike, al sonder sparen.</l>
<l>Daerna riep die koninck Amades</l>
<l n="20035">Hertrante, sinen neve, na des,</l>
<l>Ende zeide: "neve, gy moet varen thant</l>
<l>Te Loenes in des koninck Lottes lant</l>
<l>Ende in Orcanien mede, God weet,</l>
<l>Ende nemet miner liede mede gereet</l>
<l n="20040">Also vele als gy wilt nu mere".</l>
<l>Hi dankede des sinen ome sere,</l>
<l>Ende nam veertichdusent man ter stede,</l>
<l>Ende voerdese in des koninck Lottes lant mede;</l>
<l>Ende begonden bernen daernaer</l>
<l n="20045">Ende te rovene, wet vorwaer,</l>
<l>Entie ander mede, sonder beiden,</l>
<l>Daer ic hier te voren af zeide.</l>
<l>Ende alle die wile, dat dese nu varen,</l>
<l>Hadden die ander koninge, twaren,</l>
<l n="20050">Een parlement, hoe si mochten nadat</l>
<l>Windeberes winnen, die vaste stat;</l>
<l>Daerombe ginck een water, diep ende wijt.</l>
<l>Men hadde niet mogen, doen ter tijt,</l>
<l>Met enen amborste overscieten vorwaer.</l>
<l n="20055">Daer ginck een rivier ombe, ende daer</l>
<l>En stonden maer twe poerten doe,</l>
<l>Ende menech torre daer alsoe</l>
<l>Vaste ende so hoge mede,</l>
<l>Dat men verre sach van der stede.</l>
<l n="20060">Men mochtese niet lichte winnen</l>
<l>En waer dat mense verhongerde binnen:</l>
<l>Die koninge gingen al ombe besien</l>
<l>Ocht enech gewin daer mochte gescien;</l>
<l>Doe zeidensi dattet daer niet toe dochte</l>
<l n="20065">En waer dat mense verhongeren mochte.</l>
<l>Doe zeide die koninck Magondres</l>
<l>Toten koninck Barnagus nades:</l>
<l>"Dat es also hier gescapen nu,</l>
<l>Dat daer negeen gewin an es, zeggic iu".</l>
<l n="20070">"Sekerlijc", zeide die koninck Malaant,</l>
<l>"Des volge ic wael; nu laet ons te hant</l>
<l>Die stat van Clarense beleggen,</l>
<l>Wantsi en hebben negeen wederseggen,</l>
<l>Oec en zijn in desen lande allegader,</l>
<l n="20075">Al warensi vergadert al evengader,</l>
<l>Niet dat tiende deel, dat zeggic iu,</l>
<l>Also vele liede als wire hebben nu".</l>
<l>Doe zeide die koninck Barnagus daernaer:</l>
<l>"Here, wie wildy dat daer nu vaer?"</l>
<l n="20080">"Ic salt iu seggen al te hant:</l>
<l>Daer sal varen die koninck, heer Godebrant,</l>
<l>Entie koninck Magondres,</l>
<l>Ende Sinatores ende Sorbares</l>
<l>Die koninck Sapharys, die koninck Cohas,</l>
<l n="20085">Die koninck Plantor, die koninck Mathonas,</l>
<l>Die koninck Sornagris, die koninck Ignores;</l>
<l>Ende elc van desen, sijt seker des,</l>
<l>Sal onder siner banieren voeren dan</l>
<l>Vor die stat twintichdusent man".</l>
<l n="20090">Dit was dat inde van den rade daer,</l>
<l>Ende si lovedent alle daernaer;</l>
<l>Doe bereidensi hem met snelre vaert,</l>
<l>Ende voeren daer nu te Clarensewaert,</l>
<l>Ende belagen herde nauwe die stat.</l>
<l n="20095">Ende alle die wile dat gesciede dat,</l>
<l>So es Oriens metten Sennen komen,</l>
<l>Als gy hier vor wel hebbet vernomen</l>
<l>In Nortomberlant, wet vorwaer,</l>
<l>Ende bernet ende rovetse daernaer.</l>
<l n="20100">Doe dit die koninck Clarion vernam,</l>
<l>Was hi des toernech ende herde gram,</l>
<l>Ende ontboet den hertoge van Cambenick</l>
<l>Dat hi ten passe quame haestelic</l>
<l>Jegen hem ter roetsen van Margot</l>
<l n="20105">Met al den lieden die hi in sijn gebot</l>
<l>Hadde, ende verkrygen mochte nu.</l>
<l>Doe hi dit hoerde, seggic iu,</l>
<l>Dat hi doe nam twaelf dusent man</l>
<l>Ende voer ten passewaert wat hi kan;</l>
<l n="20110">Daer vant hi den koninck Clarioen</l>
<l>Met dertien dusent man, stout ende coen,</l>
<l>Ende doe si vergadert waren daer</l>
<l>Voerensi op die Sennen daernaer,</l>
<l>Daer sise sagen roven ende bernen tlant.</l>
<l n="20115">In dat begin, daer si quamen gerant,</l>
<l><pb n="223"/>Sloegen si der Sennen vele doet,</l>
<l>Want der Sennen een groet hoep</l>
<l>Was gesceden also alsi</l>
<l>Den roef haelden verre ende by;</l>
<l n="20120">Daer bleef er tiendusent doet ter stede.</l>
<l>Doe quamen die grote heren mede,</l>
<l>Met al den Sennen, ingevaren;</l>
<l>Doe was die koninck Clarioen, twaren,</l>
<l>Versaget ende dhertoge mede,</l>
<l n="20125">Nochtan haddensi groet volc ter stede;</l>
<l>Oec quam hem nu helpen meer</l>
<l>Van den Doloreusen torre die heer</l>
<l>Ende Cristofles ende Sansidones,</l>
<l>Ende Brioen sonder genade ende Mares,</l>
<l n="20130">Entie here van Salerne fijn</l>
<l>Ende Caringes ende Gaudijn,</l>
<l>Die des koninck Arturs neve was.</l>
<l>Dese lagen daer vor den pas</l>
<l>Met vijf ende dertichdusent man, ter stede,</l>
<l n="20135">In dat enge van der roetsen mede;</l>
<l>Daer vochtensi vor den pas alsoe</l>
<l>Vreeslike optie Sennen doe,</l>
<l>Ende en hadde gedaen die pas ter uren</l>
<l>Si en hadden daer niet konnen geduren,</l>
<l n="20140">Wantsi en konden allegader niet komen;</l>
<l>Si hebben daer haer speer genomen</l>
<l>Ende scoten dene ten andrenwaert.</l>
<l>Daermede wart daer in der vaert</l>
<l>Menech gewondet, sonder sage;</l>
<l n="20145">Dus geduerdet daer nu drie dage</l>
<l>Toten avende datsi binnendien</l>
<l>Noit ongewapent [en] waren gesien,</l>
<l>Sonder des avendes alsi eten vorwaer,</l>
<l>Ende dat en was niet vele, openbaer.</l>
<l n="20150">Dus latic daer stryden dese alsoe</l>
<l>Tote dat ic daer weder kome toe,</l>
<l>Ende sal van den koninck Artur lesen</l>
<l>Ende van Merline ende Sagrimor na desen.</l>
</div>
<div type="chapter"><head type="chapter">Van den koninck Artur ende van Merline ende van Sagrimor.</head>
<l>Hier seghet dhistorie vorwaert mere</l>
<l n="20155">Dat die van Tornasse grote ere</l>
<l>Daden den heren, zijt zeker das,</l>
<l>Om die victorie daer ic af las,</l>
<l>Die vor der stat gesciede daer nu.</l>
<l>Die koninck Leodegan, seggic iu,</l>
<l n="20160">Ende sijn dochter daden groet ere daer</l>
<l>Den koninck Artur, wet vorwaer</l>
<l>Si waer hem altoes gerne by</l>
<l>Maer dat dat scande waer, dachte sy.</l>
<l>Op ene tijt nam Merlijn daer</l>
<l n="20165">Die drie koninge te rade naer,</l>
<l>Ende seide, hi moeste te Logres varen:</l>
<l>"Men hevet daer rades te doene, twaren,</l>
<l>Niet daerombe dattet lant hevet geen ruwaert,</l>
<l>Want die genote sijn so beswaert</l>
<l n="20170">Van den Sennen, datsi en mogen</l>
<l>Op nieman varen noch orlogen;</l>
<l>Daer sijn liede in komen ter heervaert</l>
<l>Van over veertech dachvaert,</l>
<l>Ende alle dage wasset dat heer twaren".</l>
<l n="20175">Hi telde hem hoe belegen waren</l>
<l>Die stede Clarense ende Windeberes,</l>
<l>Ende hoe ene partye oec gevaren es</l>
<l>Opten koninck Loth, ende ene ander mede</l>
<l>Op Clarione ende Ydier ter stede;</l>
<l n="20180">Hi telde hem alle die stryde daernaer,</l>
<l>Die si gehat hadden vorwaer,</l>
<l>Ende hoe Ywein die grote, ter steden,</l>
<l>Ende Ywein Overdoem sijn gesceden</l>
<l>Van den koninck Uriens, horen vader,</l>
<l n="20185">Dat hi daer niet af en weet algader,</l>
<l>"Ende Keye van Strans ende Ladinas</l>
<l>Ende Keye die Clene", zeide hi nadas,</l>
<l>"Dese sijn wt horen lande gevaren</l>
<l>Te Logreswaert, sonder sparen,</l>
<l n="20190">Ombe ridder te werdene van Arturs hant,</l>
<l>Ende si en mogen niet komen in dat lant,</l>
<l>Ten zij by andren rade dan si hebben nu;</l>
<l>Des doet iu te gemake, seggic iu,</l>
<l>Ende en varet nergen hier nochte daer</l>
<l n="20195">Totedat ic weder kome vorwaer".</l>
<l>"Ja Merlijn", zeide die koninck Ban,</l>
<l>Ende wildy ons nu begeven dan,</l>
<l>So warewy verloren al te male".</l>
<l>"Here", zeide Merlijn, "so meendy wale,</l>
<l n="20200">Dat ic niet wederkomen soude tot iu?</l>
<l>En denket des nember, dat hetic iu,</l>
<l>Want gy haddet myne vrienscap verloren dan".</l>
<l><pb n="224"/>"Ic en denke geen arch", zeide die koninck Ban,</l>
<l>"Tote iu, lieve vrient, dan dat gy</l>
<l n="20205">Mijn vrient zijt, ende ic duwe daerby".</l>
<l>Ende Merlijn zeide: "ic sal herde saen</l>
<l>Hier weder sijn". Dus es hi gegaen</l>
<l>Van hem, also si en wisten waer,</l>
<l>Ende quam opten selven avont daernaer</l>
<l n="20210">Daer Blasys, sijn meester, was,</l>
<l>Die blyde es, sijt seker das;</l>
<l>Si hadden onder hem feeste groet.</l>
<l>Daer telde Merlijn Blasyse al bloet</l>
<l>Alle die dinge, die gesciet waren,</l>
<l n="20215">Den drien koningen, ende daernare</l>
<l>Telde hi hem die stride, groet ende clene,</l>
<l>Waer si gescieden algemene;</l>
<l>Dit screef Blasys al daernaer.</l>
<l>Ende opten selven avent, wet vorwaer,</l>
<l n="20220">Dat Merlijn quam te Blasysewaert</l>
<l>So was Sagrimor in der vaert</l>
<l>Met drien hondert gesellen te vaerne nu</l>
<l>In dat lant van Logres, seggic iu,</l>
<l>Ende quamen gevaren te Wyssant</l>
<l n="20225">Ende voeren over te Doever thant,</l>
<l>Daer gereidensi hem ende zaten op haer paerde</l>
<l>Ende voeren henen hoerre vaerde;</l>
<l>Si en kenden den wech niet daernaer</l>
<l>Ende si en wisten wien vragen daer;</l>
<l n="20230">Want dat lant al verbrant daer was,</l>
<l>Die Sennen haddent verwoestet vordas,</l>
<l>Ende eer si des iet worden gewaer,</l>
<l>Quamensi op een trop daernaer</l>
<l>Van Sennen, die Oriens hevet gesent</l>
<l n="20235">Wael twintichdusent daer omtrent,</l>
<l>Die voeren ombe Sohant vorwaer</l>
<l>Ombedat hem nieman en zoude daer</l>
<l>Scade doen van den rove nu,</l>
<l>Dien si gerovet hadden, zeggic iu.</l>
<l n="20240">Doe quamen daer liede roepende seer</l>
<l>Ende riepen lude op Onsen Heer;</l>
<l>Doe vrageden die kinder, wat hem es?</l>
<l>Si zeiden: "die Sennen, sijt gewes,</l>
<l>Verbernen ende verstoeren dat lant</l>
<l n="20245">Ende doden dat hem komet te hant</l>
<l>Man, wijf, ende kinder.</l>
<l>Doe vragede Sagrimor ginder,</l>
<l>Waer die koninck Artur nu weer</l>
<l>"Te Camelide", zeiden si, "heer".</l>
<l n="20250">"Ende wie es hier dan in siner stat?"</l>
<l>"Des koninck Lottes kinder", zeidensi nadat;</l>
<l>"Ende waer zijn si nu?" zeide hi doe.</l>
<l>"Te Logres", zeiden die dorpers alsoe,</l>
<l>"Ende by Gode, en vaert niet voert,</l>
<l n="20255">Want gy werdet alle vermoert".</l>
<l>"Ende waer staet Logres?" zeidi naer;</l>
<l>"Gy zijt wel in den wech", zeidensi daer,</l>
<l>"En daden die Sennen; maer ombedat</l>
<l>Moety varen enen andren pat".</l>
<l n="20260">"Ende hoe verre es", zeidi, "Carmeloet?"</l>
<l>"Tien mylen, maer si en zijn niet groet".</l>
<l>Doe sprac Sagrimor: "by Onsen Here,</l>
<l>Ic en keer heden, ic en sal ere</l>
<l>Stryden tegen dese Sennen nu;</l>
<l n="20265">Mine gesellen, nu wapent iu!</l>
<l>Laet zien, wie hem wel sal proeven,</l>
<l>Want wy des wel zullen behoeven;</l>
<l>Si houden in onsen wech hiervor;</l>
<l>Condewy haer scare breken dor,</l>
<l n="20270">Wi zullen wael komen te Carmeloet</l>
<l>Es dat sake dat wijs hebben noet".</l>
<l>Dus wapendensi hem alle daer,</l>
<l>Ende vergorden haer orse daernaer,</l>
<l>Ende saten daerop ende lieten lopen;</l>
<l n="20275">Si wouden hem selven dure verkopen.</l>
<l>Ende al die wyle datsi dus streden,</l>
<l>Was Merlijn van Blasise gesceden,</l>
<l>Ende was vor die stat komen nu</l>
<l>Te Carmeloet, zeggic iu;</l>
<l n="20280">Hi quam als een out kranck man</l>
<l>Ende hadde enen gescoerden rock an</l>
<l>Ende ene matsue haddi mede</l>
<l>Op sinen halse, ende dreef ter stede</l>
<l>Een hoep vees tote vor die stat,</l>
<l n="20285">Ende hi begonde roepene nadat,</l>
<l>Ende makede rouwe ende mesbaer,</l>
<l>Dat ment hoerde in der stat aldaer:</l>
<l>"Ach arme, God Here!" riep hi doe, Here!</l>
<l>"Hoe scone kinder zullen ember toe</l>
<l n="20290">Haer lijf verliesen! koninck Artur, lieve</l>
<l>Dese scade en verwindy nembermere,</l>
<l><pb n="225"/>Verliesdy dese hier nu ter tijt!</l>
<l>Ay, Sagrimor, die hier komen sijt</l>
<l>Toten koninck Artur, ombe ridder te syne,</l>
<l n="20295">Ic wane gijs niet en werdet in scyne,</l>
<l>Hoe goeden vrient soudy wesen nu</l>
<l>Artur, mochte hi behouden iu!"</l>
<l>Gawijn ende sine broeder mede</l>
<l>Stonden opter mueren van der stede,</l>
<l n="20300">Ombe wtwaert te siene na den brant,</l>
<l>Die alombe daer was in dat lant;</l>
<l>Ende si hoerden desen ouden man</l>
<l>Sere roepen, ende spraken hem an;</l>
<l>Maer hi geliet ocht hijs en hoerde niet</l>
<l n="20305">Ende sloech sine colve op die aerde, siet,</l>
<l>Ende scudde metten hovede daernaer,</l>
<l>Alse ocht hi ontsinnen soude openbaer;</l>
<l>Hi sceen rouwe drivende swaer,</l>
<l>Hi vil op die aerde saen daernaer,</l>
<l n="20310">Alsocht hi in onmacht hadde gewesen;</l>
<l>Doe stont hi op thant na desen,</l>
<l>Ende nam sine beeste ende dreefse mettien,</l>
<l>Ocht hi te woudewaert woude vlien.</l>
<l>Doe riep hi: "waer es die ritterscap gevaren</l>
<l n="20315">Van Logres? men zeide, dat hier waren</l>
<l>Des koninck Arturs neven komen,</l>
<l>Die dit lant souden begomen;</l>
<l>Vorwaer si hoedent oevele, seggic iu,</l>
<l>Alse si sullen laten sterven nu</l>
<l n="20320">Dat wonder van der werlt al rene".</l>
<l>Alse Gawyn hoerde datgene,</l>
<l>Riep hi driewerf: "vilein, waerby</l>
<l>En wiltu niet spreken tegen my?"</l>
<l>Entie vilein keerde zijn hovet daernaer,</l>
<l n="20325">Ocht hi niet en wiste waer dat waer;</l>
<l>Noch riep Gawyn driewerf mede;</l>
<l>Doe sach hi opwaert daer ter stede</l>
<l>Die ogen toe, ende metten monde daer</l>
<l>Al grinsende, dat hem bleken daernaer</l>
<l n="20330">Die tande, ende zeide: "wat wildy?"</l>
<l>Gawyn zeide: "dat gy spreket tegen my</l>
<l>Ende komet hier nare nu na des,</l>
<l>Ende zegget my, wat iu te wenene es".</l>
<l>"Ic soude iu", zeide hy, "seggene saen,</l>
<l n="20335">En wouden my mine beeste niet ontgaen".</l>
<l>"Neensi, niet; maer zegget nu my,</l>
<l>Wat iu dus te clagene sy,</l>
<l>Ende ombe wien gy weent, des biddic iu".</l>
<l>"Ic zoudet dy zeggen, woudestu nu</l>
<l n="20340">Dy pynen hem te helpene mede".</l>
<l>Gawyn zeide: "by myner waerhede,</l>
<l>Ic gelove dy nu, dat ic van al</l>
<l>Mire macht hier toedoen zal".</l>
<l>"Here", zeide die vilein ter stede,</l>
<l n="20345">Wie zijdy, ende hoe hety mede?"</l>
<l>"Ic hete Gawyn, nem des goem,</l>
<l>Entie koninck Artur es mijn oem".</l>
<l>"So sal ict dy zeggen", zeide hi doe,</l>
<l>"Nochtan en hebdy dat herte niet soe,</l>
<l n="20350">Dat gy se zult dorren bescudden nu:</l>
<l>Dat es des keyzers neve, zeggic iu,</l>
<l>Van Constantinople ende hetet Sagrimore,</l>
<l>Ende was ten koninck Arturwaert in rore,</l>
<l>Ombedat hine ridder zoude maken,</l>
<l n="20355">Met drien hondert vromer sciltknapen;</l>
<l>Ende drie dusent Sennen hebbense begaen,</l>
<l>Die in horen wech waren gestaen,</l>
<l>Daer si tegen stryden so sere sekerlike,</l>
<l>Dat nieman [en] sach desgelike;</l>
<l n="20360">Ende kondestu dese bescudden nu,</l>
<l>Dune dades niet so wael, zeggic iu;</l>
<l>Maer neen, gy en hebbet dat herte niet".</l>
<l>Alse Gawyn dit hoerde ende siet,</l>
<l>Datten die vilein blode scout,</l>
<l n="20365">Scaemde hi hem des; met groter gewout</l>
<l>Riep hi: "edele gesellen, wapent iu nu,</l>
<l>Ende volget my na, des biddic iu".</l>
<l>Doe hadde hire vier dusent saen bereet,</l>
<l>Daer hi haestelic mede henen reet;</l>
<l n="20370">Ende hi hiet den vilein, dat hi daer</l>
<l>Op een paert sate, ende hise daernaer</l>
<l>Leide daer die kinder vochten doe;</l>
<l>Entie vilein dade daer alsoe:</l>
<l>Hi leidese daer die strijt was groet,</l>
<l n="20375">Daer Sagrimor vacht ende sine genoet.</l>
<l>Doe si daer quamen, sagen si wel,</l>
<l>Dat die strijt was herde fel</l>
<l>Ende dat Sagrimor anxtlike street</l>
<l>Entie scare dorbrac gereet;</l>
<l n="20380">Si hadden er driehondert doet geslegen</l>
<l>Sagrimore en dorste nieman komen tegen,</l>
<l><pb n="226"/>Hi sloech so grote slage doe,</l>
<l>Dat die Sennen vor hem vloen doe;</l>
<l>Hem en dorste nieman genaken,</l>
<l n="20385">Dan si van verre tot hem staken</l>
<l>Ende scoten met speren tot hem daer;</l>
<l>Maer niet lange, wet vorwaer,</l>
<l>En hadde hi daer mogen geduren.</l>
<l>Doe quam Gawyn terselver uren</l>
<l n="20390">Inslaende met so groter mogenthede,</l>
<l>Dat hire twedusent storten dede;</l>
<l>Des was Oriens herde onblyde,</l>
<l>Want hi en sach nie so luttel liede</l>
<l>Hem so vromelic hebben geweert.</l>
<l n="20395">Hi nam een speer met snelre veert,</l>
<l>Ende sprac, hi sal sulken steken daer,</l>
<l>Die des berouwen sal daernaer;</l>
<l>Ende hierenbinnen was Gawein</l>
<l>So verre komen in den plein,</l>
<l n="20400">Dat hi ten kindren komen es,</l>
<l>Die moede waren, zijt seker des;</l>
<l>Maer Sagrimor stont vor hem daer</l>
<l>Met ener axe, wetet vorwaer,</l>
<l>Ende sloech alombe slage groet,</l>
<l n="20405">Dat daer iegen niet en gestoet</l>
<l>No halsberch no helm mede,</l>
<l>Hi en sloech dat al doer ter stede.</l>
<l>Hi was groet ende wael gemaket</l>
<l>Ende van leden bet geraket</l>
<l n="20410">Dan men enegen vant ten tyden.</l>
<l>Daer Gawyn nu in soude ryden</l>
<l>By den kindren, daer si nu streden,</l>
<l>Bescuddise vromelic, ter steden.</l>
<l>Daer wart die strijt herde groet,</l>
<l n="20415">Daer bleef der Sennen vele doet.</l>
<l>Daer wasser twintichdusent vergadert nu,</l>
<l>Want die gesceden waren, zeggic iu,</l>
<l>Ombe dat lant te rovene quamen daer an,</l>
<l>Ende Oriens hadde twintichdusent man,</l>
<l n="20420">Daer waren veertichdusent mede;</l>
<l>Ende Oriens hadde sijn speer ter stede</l>
<l>Ende reet op Agrawein, zeggic iu,</l>
<l>Die sinen neve gedodet hevet, nu,</l>
<l>Des hi herde droevech doe was.</l>
<l n="20425">Hi stac Agraweine nadas</l>
<l>Onder die scouder, neven der syde,</l>
<l>Daer dat speer dorginck tien tyden,</l>
<l>Dat hi ter aerden nederlach;</l>
<l>Doe Gaweyn sinen broeder vallen sach,</l>
<l n="20430">Meendi, dat hi doet hadde gewesen;</l>
<l>Hi voer tegen Oriens mettesen,</l>
<l>Ende meendene met siner gisarmen slaen</l>
<l>Ende thovet hebben geclovet saen;</l>
<l>Maer Oriens droech daer den scilt tegen,</l>
<l n="20435">Dien hevet hi te sticken geslegen,</l>
<l>Ende van den helme een quartier;</l>
<l>Ende also die gisarme scampelde hier</l>
<l>Van den helme nederwaert,</l>
<l>So dorsloech hi achter dat paert;</l>
<l n="20440">Doe vielen si beide ter aerden daer.</l>
<l>Ende Garies sloech oec daernaer</l>
<l>Solimanne dat hoeft af saen;</l>
<l>Ende als die Sennen dit verstaen,</l>
<l>Dat Oriens ter aerden lach,</l>
<l n="20445">Reet elc derwaert, dat hi mach,</l>
<l>Ende hieven hem op, zeggic iu,</l>
<l>Maer hi was verduselt so sere nu</l>
<l>Van den slage in sijn hovet, sonder waen,</l>
<l>Dat hi op sine bene niet en konde staen,</l>
<l n="20450">Ende hi togede sulc gelaet mede,</l>
<l>Datsi meenden dat hi ter stede</l>
<l>Sterven zoude; doe makedensi</l>
<l>Alle rouwe ende zere daerby,</l>
<l>Dat die batalie scoerde daer.</l>
<l n="20455">Ende hierenbinnen, wetet vorwaer,</l>
<l>Hadden die kinder Agraweine nu</l>
<l>Wael gereddet, seggic iu.</l>
<l>Nu hevet hem die vileyn, wetet vorwaer,</l>
<l>Verwandelt in enen ridder daernaer,</l>
<l n="20460">Ende quam te Gawine gereden,</l>
<l>Ende zeide: "vrient, ic rade iu ter steden,</l>
<l>Dat gy trecket ter statwaert nu</l>
<l>Met uwen lieden, dat hetic iu,</l>
<l>Die wile dat dese haer zere driven,</l>
<l n="20465">Ocht gy sult hier alle doet bliven,</l>
<l>Ende voert die kinder met iu gesont,</l>
<l>Gy en moget iu niet verweren ter stont".</l>
<l>Doe Gawin hoerde desen raet</l>
<l>Te Sagrimorewaert hi slaet,</l>
<l n="20470">Ende heet hem wellecome wesen,</l>
<l>Ende Sagrimor dankede hem van desen.</l>
<l>Doe vragedem Gawin, wie hi waer,</l>
<l>Hi antworde hem ende zeide maer,</l>
<l><pb n="227"/>Dat hi des keysers neve es</l>
<l n="20475">Van Constantinople, ende na des</l>
<l>Vragedi Gawine: "here, wie zijdy,</l>
<l>Die ons so wael gestaen heves by?"</l>
<l>"Ic ben koninck Lottes sone", zeidi doe,</l>
<l>"Ende koninck Artur es mijn oem daertoe,</l>
<l n="20480">Ende ic hoede nu mijns oemes lant</l>
<l>Ende hudemorgen quam my te hant</l>
<l>Een out man ende dade my verstaen,</l>
<l>Dat gy van den Sennen waert bestaen;</l>
<l>Doe quam ic iu te hulpe mede".</l>
<l n="20485">Noch zeide die man, daer ter stede,</l>
<l>Die Gawine ansprac daer te voren:</l>
<l>"En wiltu mynes rades niet horen?</l>
<l>Du heves genoech geclappet, zeggic iu,</l>
<l>En siestu niet, dat al die werlt nu</l>
<l n="20490">Op dy hier thant komet gereden?"</l>
<l>Doe sach Gawyn ombe ter steden</l>
<l>Der Sennen sovele komen utermaten,</l>
<l>Ocht al die werlt waer wtgelaten;</l>
<l>Doe zeidi te Sagrimor daernare:</l>
<l n="20495">"Here, laet ons te Carmeloet varen,</l>
<l>Wy en mochten ons niet verweren nu!"</l>
<l>"Gerne", zeidi, "ic vare met iu".</l>
<l>Dus zijn si te Carmeloet gevaren,</l>
<l>Die wile die Sennen onledech waren</l>
<l n="20500">Met horen heren, die thant bequam,</l>
<l>Die des was utermaten gram,</l>
<l>Dat hi so sere geslagen was;</l>
<l>Hi sat op een sterck ors nadas,</l>
<l>Ende nam een speer in sine hant,</l>
<l n="20505">Ende swoer, mochti hem komen te hant,</l>
<l>Hi soude hem den slach gelden saen.</l>
<l>Mittien liet hi henen gaen,</l>
<l>Wat sijn ors gelopen konde daer,</l>
<l>Entie Sennen volgeden hem naer</l>
<l n="20510">Ende verhaelden se met hem somen</l>
<l>Eersi te Carmeloet konden komen.</l>
<l>Maer Sagrimor ende Gawein</l>
<l>Ende Galescins ende Agrawein</l>
<l>Ende Gaheries ende Garies,</l>
<l n="20515">Dese zesse, zijt seker des,</l>
<l>Daden die achterhoede wel</l>
<l>Tegen die Sennen, al waren si fel;</l>
<l>Si ontfingen menegen steke groet</l>
<l>Eer si quamen te Carmeloet.</l>
<l n="20520">Doe sach Oriens Gaweine,</l>
<l>Diene gevellet hadde in den pleine,</l>
<l>Alse gy wel hoerdet hiervoren;</l>
<l>Hi kendene ende sloech met sporen</l>
<l>Sijn ors, wat dat konde gelopen,</l>
<l n="20525">Ende swoer by Mahomete hi soudet bekopen,</l>
<l>Ende hi stac op Gawine alsoe</l>
<l>Dat sijn speer brac daertoe;</l>
<l>Daer hi neven Gawine soude lyden,</l>
<l>Sloechne Gawyn so sere ten tyden</l>
<l n="20530">Met siner gisarmen opten helm mede,</l>
<l>Dat hine ter aerden tumelen dede;</l>
<l>Ende Sagrimor sloech Driante soe,</l>
<l>Dat hi hem die scouder ontlede doe,</l>
<l>Ende Galescins sloech Placidus daer</l>
<l n="20535">Dat hovet af, ende Garies daernaer</l>
<l>Stac daer neder Gwinebanden,</l>
<l>Ende Gaheries stac Taurus te handen,</l>
<l>Ende Agrawein Fanelen mede.</l>
<l>Dese bleven alle doet ter stede,</l>
<l n="20540">Ende Gawein ende Sagrimor vorwaer</l>
<l>Waren over Oriens gereden daer,</l>
<l>Ende haddene gerne nu gevaen;</l>
<l>Maer die Sennen quamen daer nu saen,</l>
<l>Dier so utermaten vele was,</l>
<l n="20545">Dat sine hem namen saen nadas,</l>
<l>Ende doe voerden sine enwech van daer;</l>
<l>Maer daer bleef menech doet naer,</l>
<l>Eer sine konden genemen nu.</l>
<l>Doe reden die ander, seggic iu,</l>
<l n="20550">Ter statwaert, al datsi konden,</l>
<l>Ende lieten Gawine daer ten stonden</l>
<l>Allene met hem twe gesellen.</l>
<l>Alse Garies dit hoerde vertellen</l>
<l>Ende sine broeder, doe zeidensi ten tyden,</l>
<l n="20555">Dat si niet verder en souden ryden,</l>
<l>Si en souden die drie hebben vonden.</l>
<l>Doe keerdensi ombe, ende daer ten stonden</l>
<l>Ontmoeten si den vileyn mettien,</l>
<l>Dien si te voren hadden gesien,</l>
<l n="20560">Ende hi vragede hem, waer si reden,</l>
<l>Ende si antworden hem ter steden:</l>
<l>"Wy varen soecken Gawein, dat wet,</l>
<l>Ende Galescins ende Sagrimor met".</l>
<l><pb n="228"/>"Oevele", zeide doe die vileyn, "zijdy</l>
<l n="20565">Hem ontvloen, nochtan komen sy</l>
<l>Niet verre van hier". Doe zagen daernaer</l>
<l>Sise tegen hem komen daer.</l>
<l>Doe zeide die vileyn: "nu zie ic gereet,</l>
<l>Dat gy wel zoudet laten, God weet,</l>
<l n="20570">Iuwe gesellen, ende vlien, zeggic iu,</l>
<l>Als gy uwen broeder ontvliet nu,</l>
<l>Die iu ombe al die werlt niet en liete</l>
<l>In genen vernoye no verdriete".</l>
<l>Doe sciede die vileyn van hem daer,</l>
<l n="20575">Ende si scameden hem sere daernaer</l>
<l>Van der talen, die zeide die vilein.</l>
<l>Doe quam tegen hem Gawein</l>
<l>Entie twe ander gesellen mede,</l>
<l>Die bebloedet waren te meneger stede,</l>
<l n="20580">Alse die gestreden hadden stoutelike.</l>
<l>Gawein vragede doe haestelike</l>
<l>Sinen broederen, waer die ander waren.</l>
<l>"An Carmeloet", zeiden si, "twaren,</l>
<l>Daer beidensi nu te desen tyden.</l>
<l n="20585">Doe gingensi vaste henen ryden</l>
<l>Ende ontmoeten des vileyns paert</l>
<l>Al bebloedet komen themwaert.</l>
<l>Doe dit die drie gebroeder zien</l>
<l>Zagen si daerop ende loechen mettien.</l>
<l n="20590">Doe vrageden Galescins waerombe si lachten</l>
<l>Doe zeiden zijt hem daer, ende sachten</l>
<l>Alle die woerde, die hi hem alsoe</l>
<l>Hiervor hadde gesproken toe;</l>
<l>Daer dat gereide bebloedet was,</l>
<l n="20595">So meenden si [daeraf] seker das</l>
<l>Dat hi doet hadde gewesen.</l>
<l>Gawyn vragede sinen broedren na desen</l>
<l>Ochtsi enege Sennen gemoeten daer</l>
<l>Diene mochten doden. Si zeiden vorwaer:</l>
<l n="20600">"Neen wy, broeder". Doe zeide Gaweyn</l>
<l>Laet ons dan soeken den vileyn,</l>
<l>Want levede hi, dat waer scande groet,</l>
<l>Lietewyse hier liggen vor doet".</l>
<l>Si zochten alombe zeggic iu,</l>
<l n="20605">Si mochten lange zoeken nu</l>
<l>Eer sine vonden; want hi was</l>
<l>Als een knecht gelopen nadas</l>
<l>Met enen tronsone in dat heer doe.</l>
<l>Doe zy des niet en vonden, redensi soe</l>
<l n="20610">Ter statwaert, daer zy ten stonden</l>
<l>Hoer gesellen houdende vonden.</l>
<l>Hierbinnen Oriens vorkomen es,</l>
<l>Die wt sinen sinnen, zijt zeker des,</l>
<l>Welna was komen nu ter steden,</l>
<l n="20615">Ombedat hem Gawyn was ontreden;</l>
<l>Hi swoer echt, hi soudet bekopen</l>
<l>Mochtine enegessins belopen,</l>
<l>Hi woudene levendich villen saen</l>
<l>Ende dan doen slepen, sonder waen;</l>
<l n="20620">Dus dregede hi Gawine, zeggic iu,</l>
<l>Die met sinen gesellen was nu, nadat</l>
<l>Te Carmelot al in der stat.</l>
<l>Doe si daerinne waren, trac men</l>
<l>Die bruggen op ende gingen ten muren</l>
<l n="20625">Ombe der Sennen wille, op aventuren,</l>
<l>Ocht si iet komen wilden vor die stede.</l>
<l>Neensi, niet; daer was groet vrede.</l>
<l>Doe gingensi hem ontwapenen saen;</l>
<l>Daer was Sagrimor groet ere gedaen,</l>
<l n="20630">Doe men wiste wie hy was.</l>
<l>Dus lagen si twe dage nadas,</l>
<l>Datsi van den Sennen niet [en] vernamen,</l>
<l>Anders dan si voeren tsamen</l>
<l>In des hertogen lant van Cambenijc,</l>
<l n="20635">Ende in Nortomberlant desgelijc,</l>
<l>Daer die ander Sennen waren.</l>
<l>Nu latic van hem die tale varen</l>
<l>Ende van den kindren te spreken mede,</l>
<l>Ende sal voert seggen hier ter stede</l>
<l n="20640">Van den koninck Clarione sekerlike</l>
<l>Ende van den hertoge van Cambenike.</l>
</div>
<div type="chapter"><head type="chapter">Van den koninck Clarione, ende van den hertoge Escans, die tegen Oriens streden.</head>
<l>Nu seget voert die aventure</l>
<l>Van den koninck Clarion, ter ure,</l>
<l>Ende van den hertoge Escans, twaren,</l>
<l n="20645">Die nu sere tachter waren.</l>
<l>Doen Oriens wederquam in dat heer,</l>
<l>Hi was erre ende verwoedet seer</l>
<l>Van der scaden, die hi hevet ontvaen</l>
<l>Ende van der scanden, die hem Gawein heeft gedaen.</l>
<l n="20650">Hi vermaende sine liede nu ter steden,</l>
<l><pb n="229"/>Datsi koenlike met hem streden,</l>
<l>Doe hi ten passe komen was,</l>
<l>Daer ic iu hier te voren af las,</l>
<l>Ende hi beval hem, sonder waen,</l>
<l n="20655">Datsi haer enen niet lieten ontgaen.</l>
<l>Doe gingensi slaen ende scieten mede;</l>
<l>Maer ombe negeen dinck ter steden</l>
<l>Datsi gedoen konden, sijt seker das,</l>
<l>Si en konden gewynnen den pas.</l>
<l n="20660">Doe togen si achter ende gingen logieren</l>
<l>Opter Savernen, der rivieren,</l>
<l>Ende zeiden, datsi den pas houden</l>
<l>Ende tlant alombe roven souden;</l>
<l>Dus roveden sijt alombe daernaer.</l>
<l n="20665">Si vonden genoech te nemene daer,</l>
<l>Want dat lant was vol, zeggic iu,</l>
<l>Si en hadden niet gevluchtet daer nu;</l>
<l>Si branden die huese alle doe,</l>
<l>Si sloegen manne, wijf, kinder toe,</l>
<l n="20670">Ende tvier, datsi makeden daer,</l>
<l>Was so overgroet vorwaer;</l>
<l>Alse dit sach die koninck Clarioen</l>
<l>Ende dhertoge Escam, hi zeide doen:</l>
<l>"Here, si verbernen al onse lant!</l>
<l n="20675">Dat wy hier liggen, sij iu bekant,</l>
<l>Dat en helpet ons niet een twint;</l>
<l>Ic riede wael, dat wy nu sint</l>
<l>Reden op hem, daer sy sijn nu,</l>
<l>Ende stryden op hem, dat radic iu".</l>
<l n="20680">Doe zeide die koninck saen nadas:</l>
<l>"Heer Hertoge, latewy desen pas,</l>
<l>So trecken si over, groet ende smal,</l>
<l>So eest in dees syde verloren al".</l>
<l>Doe zeide dhertoge: "so laet bliven hier</l>
<l n="20685">Een deel van onsen riddren fier,</l>
<l>Ende laet ons met ener ander scaren</l>
<l>Tegen hem nu vechten varen</l>
<l>In die syde van den bossce van Brekan;</l>
<l>Daer zullewy ons hemelijc houden an</l>
<l n="20690">Tote datsi met hunnen rove henetien,</l>
<l>Dan zullewy op hem komen nadien,</l>
<l>Ende hem den roef nemen dan".</l>
<l>"Help!" zeide Clarioen, "si hebben c man</l>
<l>Tegen onser enen! - Wat zegdy?"</l>
<l n="20695">"Neen", zeide dhertoge, "gy ziet wel, datsy</l>
<l>Gestroyet sijn al dat lant duere,</l>
<l>Daer en es nergent ter ure</l>
<l>Twehondert tsamene, dat zeggic iu,</l>
<l>Ende dat meestedeel legt vor den pas nu".</l>
<l n="20700">Doe antworde Clarion, en zeide: "besiet,</l>
<l>Heer hertoge, ic en zegget ombe my nu niet,</l>
<l>Maer ic zegget ombe der goeder liede wille nu,</l>
<l>Dat wyse niet doerlic leiden, zeggic iu,</l>
<l>Daer si scade hadden ende scande".</l>
<l n="20705">Doe antworden die goede liede te hande,</l>
<l>Ende ontfermeden hem sere met dien,</l>
<l>Ende zeiden: "here, gy en dorvet niet ontsien</l>
<l>Onsliede, maer varewy wreken nu</l>
<l>Onsen lachter, dien wy sien vor iu,</l>
<l n="20710">Dat ons die viande doen openbaer!"</l>
<l>Doe weende die koninck van jamer daer.</l>
<l>Sine liede zeiden: "en wenet niet,</l>
<l>Maer laet ons wreken onse verdriet;</l>
<l>Wy hebben liever dat wy sterven,</l>
<l n="20715">Dan wy tlant verliesen, ende onse erven".</l>
<l>Die koninck zeide: "in Godes name dan!"</l>
<l>Doe koren si wt hore man,</l>
<l>Die den pas souden hoeden te hant;</l>
<l>Dat was een die here van Norant</l>
<l n="20720">Ende dhere van den dolorosen torre met,</l>
<l>Ende Brune sonder genade, dat wet;</l>
<l>Dese bleven met vele liede nadas</l>
<l>Ombe thoedene daer den pas,</l>
<l>Ende dander voeren te woude waert.</l>
<l n="20725">Des nachtes ende in den dageraet</l>
<l>Was dat weder scone ende claer,</l>
<l>Entie vogline songen daer,</l>
<l>Meneger hande soeten sanc;</l>
<l>Een sticke vor der sonnen opganc</l>
<l n="20730">Zagen si koye ende swyne mede</l>
<l>Vor hem dryven daer ter stede;</l>
<l>Ende alse die roef al vor was,</l>
<l>Volgede die koninck hem nadas</l>
<l>Ende dhertoge, ende sloegen in te samen,</l>
<l n="20735">Daer si metten rove quamen,</l>
<l>Wael met vijfdusent man;</l>
<l>Daer sloegen hem dese heren an,</l>
<l>Ende staken menegen Senne doet.</l>
<l>Die heer van Parne, een ridder goet,</l>
<l><pb n="230"/>20740  Nam den roef ende voerdene in behout;</l>
<l>Doe quam hi weder met gewout</l>
<l>Tsinen gesellen, wat hi kan,</l>
<l>Ende alse die Sennen dit sagen an,</l>
<l>Datsi den roef hadden verloren,</l>
<l n="20745">Haddensi des groten toren,</l>
<l>Ende gingen vlien ten herewaert,</l>
<l>Entie ander volgeden metter vaert,</l>
<l>So na den heer, datsi des toren</l>
<l>Wael mochten hebben, wantsi verloren</l>
<l n="20750">Al dat daer wael mochte hebben gewesen.</l>
<l>Si sloegen der Sennen daer mettesen</l>
<l>Sevendusent eer si hem ontvoeren.</l>
<l>Doese Oriens hoerde dus in roeren,</l>
<l>Die daer lach ende hoede den pas,</l>
<l n="20755">Vragede hi den sinen wat daer was.</l>
<l>Doe zeiden si, dat die Kerstine</l>
<l>Hem hadden gedaen grote pine,</l>
<l>Ende al horen roef genomen daer.</l>
<l>Doe geboet hi vaste daernaer,</l>
<l n="20760">Dat men hem volge eer si ontgaen.</l>
<l>Doe volgede menech den Kerstenen saen,</l>
<l>Maer die Kerstene waren ontweken</l>
<l>Ende tot an den bosc gestreken;</l>
<l>Daer beidensi der Sennen nu.</l>
<l n="20765">Daer wart gestreden, dat zeggic iu,</l>
<l>So anxteleke, dat wonder was,</l>
<l>Dat enech Kersten daer genas;</l>
<l>Nochtan dor al dese grote noet,</l>
<l>Bleef der Sennen tiendeusent doet,</l>
<l n="20770">Entie Kerstene moesten in den borch vlien</l>
<l>Entie nacht quam mettien;</l>
<l>En hadde die nacht entie borch gedaen,</l>
<l>Si waren doet bleven ocht gevaen.</l>
<l>Nu was Oriens onvro, twaren,</l>
<l n="20775">Datsi hem waren dus ontvaren,</l>
<l>Maer hi en dorste hem volgen niet.</l>
<l>Entie koninck Clarion sciet</l>
<l>Des morgens van den hertoge alsoe,</l>
<l>Ende dene gelovede den andren doe</l>
<l n="20780">Soccoers te sendene, hadden si des noet,</l>
<l>Also vro als dene dander ontboet.</l>
<l>Die hertoge voer te Cambenycwaert;</l>
<l>Des morgens, als die dach verbaert</l>
<l>Voer Oriens soecken metten Seynen</l>
<l n="20785">Die Kerstene in bosce ende in pleine.</l>
<l>Doe vernamen si dat si waren</l>
<l>Te Cambenicwaert gevaren;</l>
<l>Doe dade hi gebieden vaste tervaert,</l>
<l>Dat men trac te Cambenicwaert,</l>
<l n="20790">Ende sende vier dusent ribaude voren</l>
<l>Ombe hem te bernen ende doen toren;</l>
<l>Entie ribaude liepen henen doe</l>
<l>Ende branden tot Cambenyc toe.</l>
<l>Ende als des dhertoge gewaert,</l>
<l n="20795">Riep hi te wapene metter vaert,</l>
<l>Ende voer ute met tweendusent man</l>
<l>Ende bequam se daer in enen dan,</l>
<l>In enen dale, ende sloecher daernaer</l>
<l>Dat van den vier dusent ribauden daer,</l>
<l n="20800">Maer en bleven te live veertich man,</l>
<l>Die sere liepen roepende daeran</l>
<l>Ten Sennenwaert: "hoerenkinder, waer zydy?</l>
<l>Waer wachty, wanne stady ons by?</l>
<l>Ende geonneert moete werden Orioen,</l>
<l n="20805">Hine doe u allen ontliven doen,</l>
<l>Want gy onneerten nu aldus".</l>
<l>"Swiget, galgaerde!" zeide heer Napinus,</l>
<l>My es liever dat gy alle verslagen zijt</l>
<l>Dan wy ons scieden nu ter tijt,</l>
<l n="20810">Ende wy daer dan waren bleven aldus;</l>
<l>"Ende waer zijn si?" zeide heer Napinus;</l>
<l>"Si voeren enwech", zeidi, "zonder waen,</l>
<l>Also vro alsijt hadden gedaen,</l>
<l>Reden si te Cambenycwaert daernaer".</l>
<l n="20815">Doe voeren die Sennen, wet vorwaer,</l>
<l>Over te Clarensewaert alsoe,</l>
<l>Datsi daer niet meer en scadeden doe.</l>
<l>Daer vondensi een-ende-twintich koninge, zeggic iu,</l>
<l>Die heer Godebrant met hem hadde nu.</l>
<l n="20820">Doe Oriens in dat heer quam na desen,</l>
<l>Hietene heer Godebrant wellekome wesen</l>
<l>Hi ontfincken met groten spele</l>
<l>Want hi spise brachte vele,</l>
<l>Dattet heer des voer te bat.</l>
<l n="20825">Si prysedene sere al ombedat,</l>
<l>Si en achten niet vele op dat verdriet,</l>
<l>Dat hem hier vor es gesciet,</l>
<l>Opdat si die spise hebben daernare.</l>
<l><pb n="231"/>Ende doe dese dinge geleden waren,</l>
<l n="20830">So sende die hertoge oec ter stede,</l>
<l>Metten heer van Parne mede,</l>
<l>Van horen gewinne den koninck Clarioen</l>
<l>Spise genoech, na sinen doen,</l>
<l>Ende vitalien, van dien, dat wet,</l>
<l n="20835">Datsi vor den bosce wonnen met.</l>
<l>Nu latic hier die tale van desen,</l>
<l>Ende sal van koninck Uriens kindren lesen.</l>
</div>
<div type="chapter"><head type="chapter">Van Ywene, des koninck Uriens sone, ende van sinen broeder, ende van Merlyne.</head>
<l>Die historie seget hier te hant,</l>
<l>Doe waren gesceden van Sorhant</l>
<l n="20840">Die twe broeder, dat si quamen</l>
<l>Te Sorionden, dat si vernamen,</l>
<l>Dat des koninck Maglans sone was</l>
<l>In dat lant gelogiert nadas</l>
<l>Van Bredegan, ende datsi daer lagen</l>
<l n="20845">Ende hem rasten in dien dagen;</l>
<l>Want si waren moede, sij iu bekant,</l>
<l>Van bernene in des koninck Ydiers lant;</l>
<l>Ende als die kinder dit vernamen,</l>
<l>Trocken si tArondeel te samen</l>
<l n="20850">Ombe der Sennen wille, die lagen daer.</l>
<l>Ende Gawyn vernam oec vorwaer,</l>
<l>Die nu te Caredol lach, ter stede,</l>
<l>Dat die Sennen daden groten onvrede</l>
<l>Te Bredegan, ende hi ontboet ombdat</l>
<l n="20855">Hemeliken alombe ter stat,</l>
<l>Dat men hem soccoers sende aldaer,</l>
<l>Dat hi vergaderde daernaer</l>
<l>Wael dertichdusent goeder man.</l>
<l>Daermede voer hi te Bredegan,</l>
<l n="20860">Daer hi nu was wael ontfaen;</l>
<l>Entie Sennen wilden, sonder waen,</l>
<l>In dat lant roven, hier ende daer,</l>
<l>Ende waren mede vergadert, vorwaer,</l>
<l>Ende wasser wel veertichdusent by getale,</l>
<l n="20865">Ende twintichdusent ribaude wale,</l>
<l>Diet al verbranden datsi vonden;</l>
<l>Si quamen tArondeel, ten stonden,</l>
<l>In des koninck Ydiers lant.</l>
<l>Doe dat die koninck vernam te hant,</l>
<l n="20870">Voer hi [hem] met veertiendusent man</l>
<l>Toter kachien tegen voertan,</l>
<l>Daer die Sennen souden lyden;</l>
<l>Daer street hi met hem tien tyden,</l>
<l>Ende dier was twintichdusent ter steden,</l>
<l n="20875">Ende daer wasser doen overleden</l>
<l>Elve dusent, ende tiendusent oec met</l>
<l>Haddensi vorgesant, dat wet,</l>
<l>Ombe die vorhoede te doene.</l>
<l>Doe horden seggen die kinder koene,</l>
<l n="20880">Dat die Sennen al leden waren</l>
<l>Des koninck Ydiers lant, ende gevaren</l>
<l>Te Bredeganwaert. Doe meenden sy</l>
<l>Datter niet meer achter waer daerby,</l>
<l>Ende si gingen hem wapenen daernaer,</l>
<l n="20885">Dier vier hondert was vorwaer,</l>
<l>Ende trocken wt Arondeel tsamen,</l>
<l>Ende reden so lange datsi quamen</l>
<l>In drie mylen na Bredegan.</l>
<l>Doe si den pas leden voertan,</l>
<l n="20890">So quam gereden Belias daernaer</l>
<l>Met tien dusent Sennen vorwaer,</l>
<l>Die daer hoede nu den pas,</l>
<l>Want hi hem bevolen was</l>
<l>Ombedat nieman hem soude</l>
<l n="20895">Van Bredegan scaden met gewoude.</l>
<l>Dese quamen nu optie kinder daer,</l>
<l>Die hem seer weerden vorwaer,</l>
<l>Ende bander syde vacht koninck Ydier,</l>
<l>Als ic iu vor seide hier,</l>
<l n="20900">Tegen die twintichdusent Sennen nu,</l>
<l>Ende haddese alle dodet, seggic iu,</l>
<l>En hadde gedaen Soriondes,</l>
<l>Die nu wederkeerde dor des,</l>
<l>Die een groet volc brachte daer.</l>
<l n="20905">Oec suldy weten vorwaer:</l>
<l>En hadde gedaen grote aventure,</l>
<l>Die kinder waren daer bleven ter ure.</l>
<l>Die wile dat dese dinge nu waren,</l>
<l>So es komen echter, twaren,</l>
<l n="20910">Die vileyn, daer ic hiervor af zeide,</l>
<l>Die Sagrimor bescudden dede,</l>
<l>Ende quam te Bredegan te hant,</l>
<l>Daer hi nu Gawine binnen vant.</l>
<l>Hi nam gedane van enen knechte,</l>
<l><pb n="232"/>20915  Ende boven gegort ende gescort rechte,</l>
<l>Ende quam herde moeylike ingegaen,</l>
<l>Ende gaf Gawine een paar letteren saen,</l>
<l>Ende knielde vor hem, ende seide daer,</l>
<l>Datten Ywan sere groete daernaer,</l>
<l n="20920">Sijn neve, des koninck Uriens sone.</l>
<l>Gawyn nam die letteren na dien doene</l>
<l>Ende bracse op ende vant bescreven:</l>
<l><hi rend="italic">"An Gawine ende an al myne neven</hi>.</l>
<l>Ic, Ywen, des koninck Uriens kint,</l>
<l n="20925">Groete iu sere ende doe iu bekint,</l>
<l>Dat ic sonder mijns vader orlof nu</l>
<l>Ben enwech gesceden, zeggic iu,</l>
<l>Ende Ywein Overdoem, mijn broeder,</l>
<l>Maer dat weet wael mijn moeder,</l>
<l n="20930">Ende wy sijn komen te Soridane;</l>
<l>Daer quamen ons die Sennen ane</l>
<l>Wael twintichdusent, die op ons stryden,</l>
<l>Dat wy niet over en mogen lyden;</l>
<l>Entie koninck Ydier voertan</l>
<l n="20935">Strydet oec tegen twintichdusent man</l>
<l>Opter cachie van Arondele:</l>
<l>Ende daer esser achter noch also vele.</l>
<l>Ende als dese den koninge sijn leden,</l>
<l>Comensi ons opten hals gereden,</l>
<l n="20940">Ende zullen ons alle doet slaen dan,</l>
<l>Want onser en es maer vier hondert man;</l>
<l>Ende verliesewy daer onse leven nu,</l>
<l>Men sal iu dat verwyten, seggic iu,</l>
<l>Menechwerf; oec sal men seggen voertan:</l>
<l n="20945">Zie Gawine, den bloden man,</l>
<l>Die by siner groter blodechede</l>
<l>Sine neven niet en bescudde mede,</l>
<l>Daer hijs wel die macht hadde doe.</l>
<l>By God, nu denket om ons alsoe,</l>
<l n="20950">Dat gy ons bescuddet iet saen".</l>
<l>Alse Gawyn dit hevet verstaen,</l>
<l>Riep hi, also lude als hi kan:</l>
<l>"Vaste, doet uwe wapene an,</l>
<l>Ende nieman en beide des, biddic iu".</l>
<l n="20955">Dus gingensi alle hem wapenen nu,</l>
<l>Ende Gawyn trac wt, so hy ierst kan,</l>
<l>Ende hem volgeden twintichdusent man,</l>
<l>Die hi in ses scaren dede.</l>
<l>Dierste scaer leide mede</l>
<l n="20960">Agrawyn, die hadde drie dusent man;</l>
<l>Dander Garies, hem volgeden daeran</l>
<l>Oec drie dusent; die derde na des</l>
<l>Leide sijn broeder Gaheries,</l>
<l>Hy hadder drie dusent in siner scaer;</l>
<l n="20965">Sagrimor quam daernaer</l>
<l>Ende leider drie dusent, zeggic iu;</l>
<l>Ende Galescins, die hadder nu</l>
<l>Oec drie dusent; ende daerna quam</l>
<l>Gawyn, die daer oec vierdusent nam,</l>
<l n="20970">Ende hi voerde ene baniere goet</l>
<l>Van swarten syndale, ende daerin stoet</l>
<l>Gebandet een lewe van sylver wale.</l>
<l>Nu latic hieraf zijn die tale,</l>
<l>Ende sal van Ydier spreken mere,</l>
<l n="20975">Die tegen die Sennen street nu sere.</l>
</div>
<div type="chapter"><head type="chapter">Van den koninck Ydier, ende hoe Gawyn die kinder bescudde.</head>
<l>Daventure seget nu ter steden,</l>
<l>Dat koninck Ydier hevet gestreden</l>
<l>Dat hi die Sennen sconfierde daer;</l>
<l>Daer bleef menech doet vorwaer,</l>
<l n="20980">In beiden zyden. Doe vloekede ter uren</l>
<l>Die koninck Ydier der aventuren,</l>
<l>Datsi oevele moeste varen</l>
<l>Entie hem dede setten, twaren,</l>
<l>Tegen den koninck Artur mede.</l>
<l n="20985">Doe voer hi weder in sine stede,</l>
<l>Ende Soriondes gemoete hem daernare,</l>
<l>Diegene die gesconfiert waren,</l>
<l>Ende vragede, wat hem es te vliene.</l>
<l>Doe teldensi hem al dat gesciene,</l>
<l n="20990">Maer hi voer enwech, sijt seker das,</l>
<l>Met synen rove, die groet was,</l>
<l>Ende quam toter bruggen van Diane.</l>
<l>Hem volgeden veertechdusent ane;</l>
<l>Som dadehise vor varen</l>
<l n="20995">Die den roef souden bewaren,</l>
<l>Ende dese quamen daer die kinder streden</l>
<l>Tegen die den pas hoeden ter steden,</l>
<l>Ende si reden vaste derwaert;</l>
<l>Doe worden die kinder sere vervaert.</l>
<l n="21000">Maer Ywan hevet nu vernomen</l>
<l>Agrawein van Bredegan komen;</l>
<l>Doe zeide Ywan: "kinder, zijt blyde nu,</l>
<l><pb n="233"/>Ic sie soccoers komen, zeggic iu".</l>
<l>"Hoe mochtewy blyde zijn?" zeidensi doe,</l>
<l n="21005">"Men komt ons van vor ende achter toe,</l>
<l>Wy moeten alle doet zijn ocht gevaen".</l>
<l>Doe zeide Ywen Overdoem saen:</l>
<l>"Laet ons nu ombe keren scire,</l>
<l>Ende slawy neder an dese riviere".</l>
<l n="21010">Doe sloegensi over die brugge daernaer</l>
<l>Ende dorbraken die ander scaer;</l>
<l>Si staken daer neder drie hondert wel,</l>
<l>Doe en daden si anders niet el,</l>
<l>Dan si trocken an die riviere.</l>
<l n="21015">Doe meenden die ander scire,</l>
<l>Datsi hadden gevloen daer,</l>
<l>Ende volgeden hem doe vaste naer,</l>
<l>Ende Soriondes trac over die brugge,</l>
<l>Ende hem volgeden vaste opten rugge</l>
<l n="21020">Die die brugge hoeden, twaren,</l>
<l>Ende hebben die kinder nu ervaren</l>
<l>In enen bosce tuscen twe rivieren;</l>
<l>Daer waren si bleven in deser manieren</l>
<l>Alle verslagen, en hadde gedaen</l>
<l n="21025">Agrawein, die hem te hulpe quam saen,</l>
<l>Die dese iacht hevet gesien;</l>
<l>Hi sloech so vreeslyc in mettien,</l>
<l>Dat berch ende dal donrede gereet.</l>
<l>Daer wart die strijt fel ende wreet,</l>
<l n="21030">Dat men en sach nie luttel liede</l>
<l>Hem bet weren; ende t gesciede</l>
<l>Datsi se achterwaert dreven nu</l>
<l>Meer dan ene bogescote, seggic iu.</l>
<l>Ywan die grote, ende sijn broeder met,</l>
<l n="21035">Waren daer nedergesteken, dat wet,</l>
<l>Maer si worden gereddet daernaer.</l>
<l>Doe quamen die vijftien dusent Sennen daer</l>
<l>Ende holpen die tiendusent Sennen saen;</l>
<l>Daer waren die Kerstene ondergegaen</l>
<l n="21040">En waer niet gekomen Gaheries,</l>
<l>Die daer drie[dusent] brachte, zijt seker des;</l>
<l>Doe staken si der Sennen vele neder.</l>
<l>Daer verkoverden hem die Kerstene weder</l>
<l>Ende drevense toter bruggen toe.</l>
<l n="21045">Ywen ende sijn broeder vrageden doe</l>
<l>Wie diegene mochten wesen,</l>
<l>Die die Sennen dus brachten in vresen.</l>
<l>Doe quam een jonchere tot hem daernaer,</l>
<l>Aches van Sconenberge, ende zeide daer:</l>
<l n="21050">"Wat zijdy hier komen te ziene, hoe dat gaet,</l>
<l>Ende wie die scone slage slaet,</l>
<l>Ende ombe te vragene wie si zijn nu?</l>
<l>Gy zoudet selve so slaen, seggic iu,</l>
<l>Dat men zoude vragen wie gy waert;</l>
<l n="21055">An die slage kent men die aert,</l>
<l>Waeraf dat een komen es;</l>
<l>Gy hout hier stille ende vraget nades,</l>
<l>Wie si zijn die wale hier stryden? -"</l>
<l>Die kinder scameden hem sere, ten tyden</l>
<l n="21060">Doe si dit hoerden seggen Achesen;</l>
<l>Si sloegen in den strijt na desen</l>
<l>So vreeslijc, ende dadent so wale</l>
<l>Dat des in dat heer ginck grote tale,</l>
<l>Ende dat vor Agrawein komen es,</l>
<l n="21065">Ende na Gaheries. Die zeiden na des,</l>
<l>Datsi die waerheit hieraf wisten fijn,</l>
<l>Dattet des koninck Uriens kinder zijn.</l>
<l>Doe quam Agrawein an Aches daernare,</l>
<l>Ende vragede wie die kinder waren.</l>
<l n="21070">"Dat zijn", zeide hi, "des koninck Uriens kinder;</l>
<l>Ende wie zijdy, here, en die hout ginder"?</l>
<l>"Ic ben Agrawein ende dat es Gaheries,</l>
<l>Mijn broeder, ende zijt zeker des,</l>
<l>Dat die koninck Loth es mijn vader,</l>
<l n="21075">Entie koninck Artur es mijn oem algader".</l>
<l>Doe wart daer blyscap groet te hant,</l>
<l>Dat dene den ander levendech vant;</l>
<l>Daer duerde die strijt lange tijt.</l>
<l>Doe quamen daer, des seker sijt,</l>
<l n="21080">Diegene die die name brachten,</l>
<l>Ende dient bevolen was in wachten,</l>
<l>Dat was Magalant ende Pignores</l>
<l>Met twintechdusent man, sijt seker des;</l>
<l>Ende doe si ter bruggen quamen daer,</l>
<l n="21085">Zeidensi onder hem daernaer,</l>
<l>Dat si in die syde bet bleven ter tijt,</l>
<l>"Totedat inde nemet die strijt,</l>
<l>Want achter ons en hebwy negene noet;</l>
<l>Oec sullewy wael verweren al bloet</l>
<l n="21090">Die brugge, datsi ons sullen niet</l>
<l>Die name ne konnen genemen iet".</l>
<l><pb n="234"/>Doe sloegensy die tenten ende logierden daer.</l>
<l>Sorionder quam tot hem daernaer</l>
<l>Ende vragede, waerombe si logieren nu?</l>
<l n="21095">"Wy sijn hier sekerre, seggenwy iu,</l>
<l>Metter spisen dan ginder", zeidensi.</l>
<l>Doe beval hi hem sere daerby,</l>
<l>Datsi hem te hulpe komen daer,</l>
<l>Opdat hi des te doene hevet naer.</l>
<l n="21100">Si zeiden, si zouden. Doe voer hi seer</l>
<l>Weder over die brugge toten heer,</l>
<l>Daer groet strijt was nu ter ure.</l>
<l>Daer was so groet die scofelture,</l>
<l>Dat daer menech man doet bleef.</l>
<l n="21105">Doe quam Sagrimor, diese dreef</l>
<l>Achterwaert an sine fortse mede;</l>
<l>Hi sloech der Sennen daer ter stede</l>
<l>So vele, dat wonder was;</l>
<l>Maer wat si sloegen, sijt zeker das,</l>
<l n="21110">Dat en halp niet een twint.</l>
<l>Doe quam Galescins sint</l>
<l>Met driedusent mannen gereet;</l>
<l>Hi sloech in, daer men dus street,</l>
<l>Ende riep "Clarence" ter uren,</l>
<l n="21115">Dat plach te roepen die koninck Arture.</l>
<l>Daer moesten die Sennen achterwaert,</l>
<l>Want Galescins quam met sulker vaert,</l>
<l>Datsi vor hem niet duren mochten;</l>
<l>Want so oversere si vochten,</l>
<l n="21120">Dat sise tot optie brugge dreven.</l>
<l>Daer wart menech slach gegeven,</l>
<l>Want van dertechdusent Sennen nu</l>
<l>En bleef er maer seventien dusent, seggic iu.</l>
<l>Ende en haddensi negeen soccoers daer</l>
<l n="21125">By hem nu gehat, vorwaer,</l>
<l>Si waren daer alle bleven doet</l>
<l>Nu, in deser groter noet.</l>
<l>Doe Pignores ende Margolant</l>
<l>Dese noet sagen, quamen si te hant</l>
<l n="21130">Hem helpen met twintichdusent Sennen daer;</l>
<l>Doe waren die Kerstene in anxte daernaer</l>
<l>Ende si en hadden maer vijftien dusent man</l>
<l>Tegen dertichdusent; nochtan voertan</l>
<l>Drevensise achter in der noet</l>
<l n="21135">Ende sloegen daer oec vele doet.</l>
<l>Agrawein ende Gaheries,</l>
<l>Ende Galescins ende Garies,</l>
<l>Ywen Overdoem ende Ywen die grote,</l>
<l>Dese deden menegen ontmoete,</l>
<l n="21140">Wantsi waren die beste vorwaer;</l>
<l>Si en hadden niet mogen duren daer</l>
<l>En waer Gawyn niet komen nu,</l>
<l>Met hem vijfdusent, seggic iu;</l>
<l>Hi quam so vreeslyc ingeslagen</l>
<l n="21145">Dat al die strijt moeste verwagen;</l>
<l>Hi hadde sine gisarme in siner hant,</l>
<l>Daer hi mede sloech, zij iu bekant;</l>
<l>Man ende paert sloech hi daer neder,</l>
<l>Wat hi gerakede en stont niet op weder;</l>
<l n="21150">Want sijn slach was so groet,</l>
<l>Dat hi dat al sloech doet,</l>
<l>Helm no halsberch en ontstont hem daer</l>
<l>Hi en sloeget al ontwee, wet vorwaer.</l>
<l>Dus vacht hi toter nonen met gewout</l>
<l n="21155">Doe wart hem sine kracht twevout,</l>
<l>Daer na so [en] was nieman voertan,</l>
<l>Hine vlo van hem, wat hi kan;</l>
<l>Doe dreef hise over die brugge daer.</l>
<l>Daer vieler in dat water, wet vorwaer,</l>
<l n="21160">Dusent, die daer nederwaert vloten,</l>
<l>Die in der rivier verdrincken moeten.</l>
<l>Alse Soriondes dit gesach</l>
<l>Haddi des herde swaer verdrach,</l>
<l>Hi hadde gerne tegen Gawine gewesen,</l>
<l n="21165">Haddi konnen komen te desen;</l>
<l>Maer si waren so dicke, tien tyden,</l>
<l>Optie brugge, men mochtse niet lyden,</l>
<l>Al hadde men daer mogen overvaren</l>
<l>Si was so wale bewaert twaren,</l>
<l n="21170">Want Gawyn ende sine broeder mede,</l>
<l>Entie ander kinder ter stede,</l>
<l>Dese hoeden die brugge so ten tyden,</l>
<l>Dat daer nieman dar overlyden;</l>
<l>Aldus was die brugge bewacht</l>
<l n="21175">Thent dat quam in die nacht;</l>
<l>Doe voer Gawyn entie kinder mede</l>
<l>Te Bredeganwaert in die stede,</l>
<l>Daer men blyde was, sonder waen,</l>
<l>Dat die kinder waren ontgaen.</l>
<l n="21180">Si waren des avendes te gemake daer,</l>
<l>Ende aten ende dronken, ende daernaer</l>
<l><pb n="235"/>Gingensi slapen, dat zeggic iu;</l>
<l>Ende Soriondes, die bleven was nu</l>
<l>Vor die brugge, hi nam raet</l>
<l n="21185">An sine hogeste liede, dat verstaet.</l>
<l>Doe seide daer een, hiet Magolant:</l>
<l>"Ic soude wel raden, dat men te hant,</l>
<l>Sonder beiden, die name voere nu</l>
<l>Ten herewaert, dat radic iu,</l>
<l n="21190">Ende laetse leiden Pignores dan,</l>
<l>Ende men hem geve tien dusent man,</l>
<l>Daer hi dat kerrijn mede sal bewaren,</l>
<l>Ende wy sullen na hem komen varen;</l>
<l>Ende al ontmoeten hem nu Kerstine,</l>
<l n="21195">Si en sullen hier letten metten kerrine,</l>
<l>Maer si sullen ten herewaert varen gereet".</l>
<l>Doe zeidensi alle: "dese raet, God weet,</l>
<l>Dunket ons goet", ende men dade alsoe</l>
<l>Ende men ginck vaste torsen doe;</l>
<l n="21200">Ende Pignores ginck enwech vorwaer</l>
<l>Metter name, ende daernaer</l>
<l>Volgede Soriondes met siner cracht.</l>
<l>Dus redensi daer al die nacht,</l>
<l>Datsi nieman ontmoeten nu;</l>
<l n="21205">Si reden so lange, seggic iu,</l>
<l>Datsi te Windeberes eer dage quamen,</l>
<l>Daer al dat heer lach te samen.</l>
<l>Daer warensi blydelike ontvaen</l>
<l>Ombe der spise wille, sonder waen,</l>
<l n="21210">Die si brachten; want daer was nu</l>
<l>Spise gebreck, dat seggic iu.</l>
<l>                Nu zwiget dit boeck hier van desen</l>
<l>Ende sal van Keyen van Strans lesen,</l>
<l>Ende van Gawyne ende Ywen metten witten handen,</l>
<l n="21215">Wat si nu daden te hande.</l>
</div>
<div type="chapter"><head type="chapter">Van Gawyne ende van Keyen van Strans, ende van Ywene metten witten handen.</head>
<l>Die historie segget nu, twaren,</l>
<l>Dat die kinder blyde waren,</l>
<l>Ombedatsy te gader nu sijn komen.</l>
<l>Des morgens hevet Gawijn genomen</l>
<l n="21220">Enen bode, ende sendene saen</l>
<l>Toter bruggen, ombe doen verstaen,</l>
<l>Ocht die Sennen noch daer waren.</l>
<l>Die bode liep daer ende quam daernare,</l>
<l>Ende zeide si waren enwech gereden,</l>
<l n="21225">Daer [en] was nieman bleven ter steden;</l>
<l>Des was Gawyn erre vorwaer.</l>
<l>Dus blevensi ene tijt aldaer.</l>
<l>Daerna vragede Gawyn Ywene saen,</l>
<l>Wie hem hadde doen verstaen,</l>
<l n="21230">"Dat ic hier waer, doe gy sendet my</l>
<l>Letteren ombe iu bescudden daerby".</l>
<l>"Trouwen, neve, daeraf en wetic twent,</l>
<l>Van my en was iu noit letter gesent</l>
<l>No bode mede, dat seggic iu".</l>
<l n="21235">Des wonderde hem herde sere nu,</l>
<l>Ende hem allen diet hoerden daer;</l>
<l>Si daden soecken den knecht daernaer</l>
<l>In der stat, maer si en vondens niet,</l>
<l>No nieman diene gesien hevet iet.</l>
<l n="21240">Daerna quam bodescap Gawine saen,</l>
<l>Dat in groter anxte nu staen</l>
<l>Die soudenier die tArondeel lagen,</l>
<l>Want si meenden van dage te dagen</l>
<l>Den casteel ende tlijf verliesen mede.</l>
<l n="21245">Des was Gawyn droevech ende zeide</l>
<l>Tot sinen gesellen: "wat radet gy?</l>
<l>Wildy in Scotlant varen met my?</l>
<l>Dat waer derwaert goet nu varen;</l>
<l>Oec zoudic daer niemare, twaren,</l>
<l n="21250">Van mynen vader vernemen nu".</l>
<l>"Waer gy varet", zeidensi, "varewy met iu".</l>
<l>Doe gereeder hem tien dusent wel</l>
<l>Sterker liede, jonc ende snel,</l>
<l>Ende reden met Gawine enwech alsoe.</l>
<l n="21255">Si reden al meest by nachte doe</l>
<l>Ende hemelyke wege, ombedat zy</l>
<l>Niet bekant en wouden zijn daerby;</l>
<l>Ende doe si lange hadden gereden,</l>
<l>Quamen si by den casteel ter steden;</l>
<l n="21260">Daer hoerdensi een groet gehu,</l>
<l>Want Brangoris sone was komen nu</l>
<l>Van Leonois ende haddet al verheert daer,</l>
<l>Ende was ten castele komen naer,</l>
<l>Dien hi sere stormede ter stede,</l>
<l n="21265">Ende hadde twe vorborchte verbrant mede.</l>
<l>Ende in desen tyden waren in porre</l>
<l><pb n="236"/>Joncheren, die quamen van Estragorre,</l>
<l>Die Keye van Strans geleide daer</l>
<l>Ende Keyadyn. Deser was vorwaer</l>
<l n="21270">Hondert ende vijftich jonger liede tsamen;</l>
<l>Ende eer dese daer in dat lant quamen,</l>
<l>So waren die Sennen [van hem] bestreden;</l>
<l>[Van] den torre waren si som gesceden</l>
<l>Ende in dat lant gevaren daernaer</l>
<l n="21275">Ongescaert, dene hier dander daer,</l>
<l>Ende quamen som also daernare</l>
<l>Optie kinder, die quamen gevaren;</l>
<l>Si sagen wael dat waren Kerstine,</l>
<l>Si liepen hem op ende daden hem pine,</l>
<l n="21280">Ende sine hadden hem niet mogen verweren,</l>
<l>Maer opten castele die ioncheren</l>
<l>Namen hem te hulpe drie hondert man;</l>
<l>Ombedatsi kerstene liede waren dan,</l>
<l>Ontfermdes hem ende stonden hem in staden</l>
<l n="21285">Wantsi alte seer waren verladen;</l>
<l>Dese quamen met sulker cracht gereden</l>
<l>Datsi se alle dorbraken ter steden,</l>
<l>Ende sloegen daer menegen Senne doet.</l>
<l>Doe dese dus waren in deser noet</l>
<l n="21290">Die Sennen bliesen sere haer bosine met</l>
<l>Ende makeden teken daer, dat wet,</l>
<l>Datsi soccoers hadden noet;</l>
<l>So quam daer een hoep groet</l>
<l>Van den Sennen ingeslegen,</l>
<l n="21295">Entie Kerstene setten hem daer iegen,</l>
<l>Die vrome waren, wet vorwaer.</l>
<l>Daer was Ywen, Gossemaer,</l>
<l>Ende Ywen metten witten handen,</l>
<l>Die wael dorsten horen lachter anden;</l>
<l n="21300">Dese waren tArondeel bleven nu</l>
<l>Ende ontbeiden des koninck Artur, seggic iu,</l>
<l>Ombedatsi ridders wouden wesen</l>
<l>Van siner hant, dus blevensi by desen</l>
<l>Liggende opten casteel, gelijc soudenieren,</l>
<l n="21305">Ombe winnene in aller manieren;</l>
<l>Want si wt haren lande scieden</l>
<l>Hemelyc met een ende dertich lieden</l>
<l>Sonder goet; ombedit diendensi nu</l>
<l>Ende hadden gedaen sovele, seggic iu,</l>
<l n="21310">Optie Sennen hiervor vorwaer,</l>
<l>Datsi genoech gewonnen hadden daer.</l>
<l>Die twe, daer ic af spreke ter steden,</l>
<l>Vrageden Keyen ende sine gesellen mede,</l>
<l>Wanensi waren; doe zeidensi:</l>
<l n="21315">"Heren van Estragorre zijn wy,</l>
<l>Ende soeken den koninck Artur, twaren,</l>
<l>Ombedat wy gerne ridder waren</l>
<l>Van siner hant". Daer zeide doe</l>
<l>Ywen: "wy zijn oec komen alsoe</l>
<l n="21320">Ombe ridder te werden in der manieren,</l>
<l>Ende sijn hier worden nu soudenieren;</l>
<l>Ende wildy met ons blyven, sonder waen,</l>
<l>Wy en sullen iu niet afstaen;</l>
<l>Ende als die koninck komt nades,</l>
<l n="21325">Dan varewy te gader daer hi es".</l>
<l>Si zoudent gerne doen, zeidensi saen;</l>
<l>Ende binnen desen datsi dus staen</l>
<l>Ende spreken, so quamen hem an</l>
<l>Van den Sennen wel twintichdusent man,</l>
<l n="21330">Die alle op hem gingen slaen,</l>
<l>Ende van koninck Arons lieden saen</l>
<l>Quamen twintechdusent bander syde</l>
<l>Tegen die kinder oec te stryde.</l>
<l>Doe haddensi gerne tArondeel</l>
<l n="21335">Getogen weder in den casteel;</l>
<l>Maer si en konden, si waren so begaen;</l>
<l>Si waren daer doet bleven ocht gevaen,</l>
<l>En waer Gawyn niet komen doe</l>
<l>Met hem tiendusent, die sloegen toe</l>
<l n="21340">Ende makeden in die Sennen een gat;</l>
<l>Daer bleef menech doet ter stat,</l>
<l>Hi dade daer menech averecht tumen;</l>
<l>Si moesten doe die plaetse rumen,</l>
<l>Ende doe Gawyn ten kindren quam daer,</l>
<l n="21345">Vragede hi wie si waren daernaer;</l>
<l>Ende Ywen metten witten handen</l>
<l>Berechte hem des daer nu te handen;</l>
<l>Ende doe vragedi hem wie hi sy,</l>
<l>Die hem so wael nu stont by:</l>
<l n="21350">"Ic ben Gawyn, Arturs sustersone,</l>
<l>Ende quam hier gevaren ombe datgone,</l>
<l>Ombe te helpen hier een deel</l>
<l>Die daer nu sijn in den casteel".</l>
<l>Doe bedankedes Ywen Gode daer,</l>
<l n="21355">Ende si sloegen in den strijt daernaer,</l>
<l>Ende sloegen der Sennen sovele doet,</l>
<l><pb n="237"/>Datsi met hopen lagen groet,</l>
<l>Ende Gawyn dade daer groet wonder,</l>
<l>Ende sine broeder alle bysonder,</l>
<l n="21360">Ende Galescins, entie kinder mede</l>
<l>Des koninck Uriens ende Ales ter stede</l>
<l>Ende Aches. Dese sevene waren doe</l>
<l>Vor in den strijt ember toe,</l>
<l>Ende sloegen so sere die Sennen daer,</l>
<l n="21365">Datsi vor hem vloen daernaer</l>
<l>Thent optie batalie daer Aron lach,</l>
<l>Ende Gawyn volgede, al dat hi mach.</l>
<l>Doe quam daer een out man gereden:</l>
<l>"Gawyn", zeide hy, "nu went ontbeden,</l>
<l n="21370">Ende en volget hem niet meer, radic dy,</l>
<l>Ende vare met dinen gesellen hierby</l>
<l>Op desen casteel, want du ne machs niet</l>
<l>Dy nu verweren, wat des gesciet".</l>
<l>Gawyn sach op den ouden man</l>
<l n="21375">Die enen swarten toi hadde an,</l>
<l>Ende enen blomen hoet op dat hovet;</l>
<l>Hi sceen so out, des gelovet,</l>
<l>Dat Gawine wonder wesen dochte,</l>
<l>Dat hi opten paerde sitten mochte;</l>
<l n="21380">Hi hadde enen witten baert</l>
<l>Toten gordele hangende nederwaert,</l>
<l>Ende hi zeide: "Gawijn, laet iu geraden</l>
<l>Eer gy nu komet in meerre scaden;</l>
<l>Want dese kinder, die hier zijn komen,</l>
<l n="21385">Mochten noch komen te groter vromen</l>
<l>Den koninck Artur, uwen oem".</l>
<l>Gawyn nam des goeden mannes goem,</l>
<l>Ende dachte sinen raet te done,</l>
<l>Ende riep al sine gesellen na datgone,</l>
<l n="21390">Ende voerdese met hem tArondeel waert;</l>
<l>Entie oude man reet met snelre vaert</l>
<l>TOrkanienwaert, wat hi kan.</l>
<l>Ende alse Gawyn ende sine man</l>
<l>In den casteel nu waren komen,</l>
<l n="21395">Gingensi ten cantelen ende hebben vernomen</l>
<l>Den koninck Aron, die nu brachte</l>
<l>Menege Sennen optie borchgrachte,</l>
<l>Die koninck Lottes lant hadden verheert.</l>
<l>Die koninck Loth haddem dicke verweert,</l>
<l n="21400">Maer int inde worden si overkrachtich daer,</l>
<l>Dat hi sijn wijf moeste vluchten daernaer</l>
<l>Thent in den casteel van Glacedoen.</l>
<l>Als hem die koninck Loth sach doen</l>
<l>So groten scade in zijn lant,</l>
<l n="21405">Entie sine verslagen vor siner hant,</l>
<l>Vermaledyede hi dicke die ure,</l>
<l>Dat hi ie dade tegen den koninck Arture;</l>
<l>Want daerby hevet hi sijn lant verloren</l>
<l>Ende sine kinder; des hevet hi toren,</l>
<l n="21410">Entie koninck Aron hadde belegen</l>
<l>Die stat, daer hi selve in was ghetegen.</l>
<l>Doe dade hi sine barone te rade</l>
<l>Ende vragede hem wat hi best dade;</l>
<l>Ende haer raet droech overeen daernaer,</l>
<l n="21415">Dat hi sine vrouwe name daer,</l>
<l>Ende sijn kint Mordret alsoe,</l>
<l>Dat maer drie jaer out was doe,</l>
<l>Ende vijf ridder oec mede,</l>
<l>Ende voere te Glacedoen ter stede;</l>
<l n="21420">Alle die ander souden voertan</l>
<l>Die stat houden met sesdusent man,</l>
<l>Ende si en zullense oec niet opgeven</l>
<l>Also lange alsi mogen leven.</l>
<l>Des avendes trac die koninck Loth gerede</l>
<l n="21425">Ende sijn wijf ende sine ridder uter stede</l>
<l>Met Mordrete synen kinde dan,</l>
<l>Dat die koninck Artur an haer wan,</l>
<l>Als ic hier vor dede verstaen.</l>
<l>Tener poerten redensi ute saen</l>
<l n="21430">Enes nachtes hemelike doe,</l>
<l>Ende reden die nacht ende dages toe</l>
<l>Al toter nonen. Doe sach die koninck</l>
<l>Den koninck Tauruse na die dinck</l>
<l>Met drien dusent Sennen tsamen,</l>
<l n="21435">Die van Arondeel quamen,</l>
<l>Ende geleiden des koninck Arons roef daer.</l>
<l>Doe si den koninck Loth sagen daernaer</l>
<l>Sloegensi in hem, met snelre vaert,</l>
<l>Daer haddet die koninck Loth wel haert;</l>
<l n="21440">Maer hi en hadde maer vijfhondert man</l>
<l>Ende hi weerdem stoutelike nochtan;</l>
<l>Want hi koene ende groet was;</l>
<l>Maer dat en halp hem niet, sijt seker das,</l>
<l>Si moesten achterwaert trecken ende vlien,</l>
<l n="21445">Entie koninginne was gevangen mettien;</l>
<l><pb n="238"/>Maer een ridder ontvloe in der vaert,</l>
<l>Die vaste reet tArondeelwaert.</l>
<l>                Hier latic dese aldus nu bliven,</l>
<l>Ende sal iu van Gawine scriven</l>
<l n="21450">Ende van den ridder, die daer ontvaren es,</l>
<l>Wat hem gescien sal nades.</l>
</div>
<div type="chapter"><head type="chapter">Hoe Gawyn ende sine broeder haer moeder verloesten.</head>
<l>Daventure secht, dat die kinder waren</l>
<l>Blyde, datsi nu waren ontvaren</l>
<l>Tote Arondeel, dat zeggic iu;</l>
<l n="21455">Ende daer binnen doe si waren nu,</l>
<l>Quam een ridder haestlic gereden</l>
<l>Op een ors van groten leden,</l>
<l>Ende sijn scilt dorhouwen mede,</l>
<l>Ende sijn halsberch te meneger stede.</l>
<l n="21460">Hi sach opwaert in den casteel</l>
<l>Ende sach daer driven groet riveel;</l>
<l>Doe riep hi of daer ieman binnen es,</l>
<l>Die hem volgen dar nades,</l>
<l>Dat hi van genen manne van al</l>
<l n="21465">Negeen ruwaert hebben en sal.</l>
<l>Doe vragede Gawyn den ridder daer,</l>
<l>Waer hine leiden woude daernaer,</l>
<l>Entie ridder vragede: "wie zijdy?"</l>
<l>"Ic ben dat, Gawyn", antworde hy,</l>
<l n="21470">"So sal ic dat hier nu seggen dan,</l>
<l>Dat gaet iu meer an dan enegen man:</l>
<l>Hier es in den bosc nu een aventure,</l>
<l>Die eerlicste, gevallen nu ter ure,</l>
<l>Die se gedoen konde, dat hy embermeer</l>
<l n="21475">Prijs daeraf soude hebben ende eer;</l>
<l>Maer ic weet wel gyne hebbets herte niet</l>
<l>Dat gy se gedoen sult dorren iet.</l>
<l>Ende al en wildy niet volgen my,</l>
<l>Nochtan sal ic daer varen, seggic dy".</l>
<l n="21480">Gawyn was erre nu ter stat,</l>
<l>Dat hine blode hiet; ende nadat</l>
<l>Es diegene enwech gevaren.</l>
<l>Hi kende Gawyns herte wel, twaren;</l>
<l>Ende Gawyn riep: "ontbeidet na my,</l>
<l n="21485">Ontvaert my niet, indien dat gy</l>
<l>My wilt geloven, dat gy my niet</l>
<l>Leiden en sult daer my arch gesciet,</l>
<l>Ende helpen met sult iegen alle man;</l>
<l>Ic sal iu gerne volgen dan".</l>
<l n="21490">Doe ginc hem Gawyn wapenen saen;</l>
<l>Doe quamen daer sine gesellen gegaen</l>
<l>Ende zeiden, si souden met hem varen.</l>
<l>Gawyn zeide, si en souden twaren,</l>
<l>"Hi en wil my maer allene daer".</l>
<l n="21495">Doe vragede Sagrimor den ridder daernaer,</l>
<l>Of hy anders daer ieman woude nu?</l>
<l>"Hier zijn sine gesellen, zeggic iu,</l>
<l>Diene node allene laten varen,</l>
<l>Maer gy werdet des meer gebetert, twaren,</l>
<l n="21500">Datsi voeren hier met iu,</l>
<l>Ende oec biddewy des iu alle nu".</l>
<l>Die ridder zeide: "die wille, kome met;</l>
<l>Daventure is alsulc, dat wet,</l>
<l>Wie dat daer komet nu ter ure,</l>
<l n="21505">Hi sal daer vinden aventure".</l>
<l>Doe was Sagrimor herde blyde</l>
<l>Ende alle die ander, ende ten stryde</l>
<l>Hem wapenensi, dat si daernaer</l>
<l>Hem sevendusent wtleiden vorwaer.</l>
<l n="21510">Ende alse Gawyn ten ridder quam,</l>
<l>Ic segget iu, dat hi sijn trouwe nam,</l>
<l>Dat hine omb negeen arch haelde nu,</l>
<l>Dat swoer hem die ridder, seggic iu.</l>
<l>Dus redensi metten ridder daer</l>
<l n="21515">Die nacht ende den dach daernaer,</l>
<l>Entes morgens gemoeten si ter steden</l>
<l>Enen knape met enen kinde gereden</l>
<l>In ene wiege, dat hi vor hem daer</l>
<l>Brachte, ende vloe daermede naer.</l>
<l n="21520">Doe vragede hem Gawyn daer,</l>
<l>Wat hem also te vliene waer?</l>
<l>Die knape zeide doe, dat hi es</l>
<l>Metten koninck Lotte, ende secht: "vor des</l>
<l>Hebben hem die Sennen gesconfiert nu</l>
<l n="21525">Ende sijn wijf genomen, zeggic iu,</l>
<l>Daer hise soude voeren te Glacedoen;</l>
<l>Nu ben ic met desen kinde ontvloen,</l>
<l>Dat koninck Lottes ende sijns wijfs es met,</l>
<l>Ende dat iongeste van viven, dat wet,</l>
<l n="21530">Ende zoudet gerne voeren in sekerre stat".</l>
<l>Doe zeide Gawyn te hem nadat:</l>
<l><pb n="239"/>"En vliet niet meer, maer voert saen</l>
<l>Tot in genen bosc, dat gy [moecht] verstaen</l>
<l>Hoe dat met ons nu vergaet,</l>
<l n="21535">Wy sullen iu daer nu wael geraet</l>
<l>Geleiden daer gy seker sijt".</l>
<l>Ende hi geloevedet hem daer ter tijt.</l>
<l>Doe sciede Gawijn van hem daernaer,</l>
<l>Entie ridder haeste hem sere daer</l>
<l n="21540">Ende reet vor hem, ende zeide dat hy</l>
<l>Hem dapperlike volgende zy;</l>
<l>Ende si volgeden hem vaste naer</l>
<l>Ende quamen onlanck gereden, daer</l>
<l>Die koninck Loth nu gesconfiert was</l>
<l n="21545">Ende vloe te Glacedoen nadas</l>
<l>Metten riddren die hem gebleven waren;</l>
<l>Ende Gawijn sach ombe daernare</l>
<l>Ene scone vrouwe, die die Seynen</l>
<l>Hadden by den haer in enen pleine,</l>
<l n="21550">Ende sloerden se also na haer paert;</l>
<l>Ende si riep op Onse Vrouwe, metter vaert,</l>
<l>Genadelic dat sise bescudden moete.</l>
<l>Doe sloechse Taurus herde onsoete</l>
<l>Met siner wapender hant alsoe,</l>
<l n="21555">Datsi in ommacht op daerde vil doe;</l>
<l>Ende hi namse ende settese op sijn paert,</l>
<l>Ende si kreet sere ende gebaert</l>
<l>Als een wijf die men slaet,</l>
<l>Ende liet haer weder vallen geraet.</l>
<l n="21560">Ende alse diegene sach ter stonde</l>
<l>Dat hi se niet gemeestren konde,</l>
<l>So nam hise bi den haren doe</l>
<l>Ende slepedese na hem alsoe,</l>
<l>Ende sloechse in hoer ansichte nadas,</l>
<l n="21565">Datsi overal daeraf bebloedet was,</l>
<l>Uter nesen ende uten monde mede.</l>
<l>Hi slepedese so lange daer ter stede,</l>
<l>Datsi niet meer en konde gegaen.</l>
<l>Die ridder seide te Gawyne saen:</l>
<l n="21570">"En kendy die vrouwe iet, segget my,</l>
<l>Mindegy se ie, so wreket se daerby".</l>
<l>En alsse Gawijn sach, kende hise daer,</l>
<l>Ende hi wart so erre daernaer,</l>
<l>Dat hi wel na verwoedet was,</l>
<l n="21575">Ende sloech met sporen dat ors nadas.</l>
<l>Hi hadde een scerp speer in der hant</l>
<l>Ende riep met luder stemme te hant:</l>
<l>"Hoeren sone, dief, mordenare,</l>
<l>Gy sult die vrouwe laten dare!"</l>
<l n="21580">Doe sach Taurus Gawine komen,</l>
<l>Hi liet die vrouwe ende hevet genomen</l>
<l>Een speer, ende reet te Gawinewaert;</l>
<l>Si quamen te samene met snelre vaert</l>
<l>Entiegene brac sijn speer daer,</l>
<l n="21585">Ende Gawyn stacken daernaer</l>
<l>Metten speer dor den lichame,</l>
<l>Dat paert ende man vielen tsamen,</l>
<l>Ende hi brac den hals ter stede.</l>
<l>Agrawein ende sijn broeder bede</l>
<l n="21590">Sprongen van horen paerden daer,</l>
<l>Ende houwen hem te sticken daernaer.</l>
<l>Daer sloegensi in die Sennen oec nu;</l>
<l>Eer si op hilden, dat seggic iu,</l>
<l>Doedensi haerre tien dusent ende meer.</l>
<l n="21595">Gawyn was verwermet so seer,</l>
<l>Dat hi so vreeslike slage sloech,</l>
<l>Dat daer nieman dat lijf ontdroech,</l>
<l>Dien hi daer geraken konde;</l>
<l>Alle die Sennen vloen ter stonde,</l>
<l n="21600">Ende waren blide, die mochten ontgaen.</l>
<l>Doe keerde Gawyn tsiner moeder saen,</l>
<l>Daer hi se hadde laten liggen mede;</l>
<l>Doe hi daer quam beette hi ter stede,</l>
<l>Ende namse in sinen arm alsoe,</l>
<l n="21605">Ende drreef so groten rouwe doe,</l>
<l>Ende al sine gesellen quamen daer,</l>
<l>Doe sine sagen maken selc mesbaer,</l>
<l>Si weenden met hem alle doe;</l>
<l>Maer doe sine broeder quamen daertoe,</l>
<l n="21610">Doe began van ierst die rouwe,</l>
<l>Ende als die woerde hoerde die vrouwe</l>
<l>Ende dat geween ende dat mesbaer,</l>
<l>Sloech si haer ogen op daernaer,</l>
<l>Ende sach datse Gawyn hadde doe</l>
<l n="21615">In sinen arme; si sprac hem toe,</l>
<l>Si kendene wale ende seide ter stede:</l>
<l>"Ach, God! Vader der ontfermechede,</l>
<l>Ende Diner moeder van Hemelrike,</l>
<l>Iu tween danke ic sekerlike</l>
<l n="21620">Van desen edelen troeste nu,</l>
<l>Dien Gy my gesent hebt; ic bidde iu,</l>
<l><pb n="240"/>Lieve kint, Gawyn", zeide sy,</l>
<l>"Dat gy niet meer [en] weent ombe my;</l>
<l>Ic en hebbe geen noet nu mere,</l>
<l n="21625">Maer ic ben gequetset nu sere";</l>
<l>Ende si vragede waer sine broeder waren.</l>
<l>Doe quamensi vor die vrouwe gevaren</l>
<l>Met groten rouwe ende beetten nu</l>
<l>Ende zeiden: "vrouwe, wy sijn hier by iu".</l>
<l n="21630">Des dankedesi Gode al te voren,</l>
<l>Daerna zeidesi: "ic hebbe verloren</l>
<l>Mordret, mijn kint, ende minen here,</l>
<l>Die hem heden pijnde sere</l>
<l>Ombe my te bescuddene, seggic iu,</l>
<l n="21635">Want ic sachem allene nu</l>
<l>Vechten tegen vijfdusent Seynen,</l>
<l>Nadat sine liede uten pleine</l>
<l>Verdreven waren ende som doet;</l>
<l>Ic sach dat men op hem scoet</l>
<l n="21640">Met gaveloten ende met speren, sonder waen.</l>
<l>So vele en mochtes nieman ontstaen</l>
<l>Ende hi en woude my laten niet</l>
<l>By negenen dingen, wats gesciet,</l>
<l>Toter tijt dat icken mede</l>
<l n="21645">Beswoer ende van my sceiden dede.</l>
<l>Doe sciet hy also droeflicke van my dan</l>
<l>Alse men ie sach sceiden enen man".</l>
<l>Doe zeide Gawijn: "vrouwe, ic segge iu</l>
<l>Wel, waer Mordret es nu,</l>
<l n="21650">Want die knape, diene voerde heden,</l>
<l>Gemoete ic ende dadene ter steden</l>
<l>Beiden in dat foreest hierby;</l>
<l>Maer ic en weet, waer mijn vader sy".</l>
<l>Doe was die vrouwe vertroestet aldaer.</l>
<l n="21655">Gawyn dade water brengen daernaer,</l>
<l>Ende dwoech sine moeder daermede</l>
<l>Haer aensichte; hi dade daernaer ter stede</l>
<l>Gereiden daer een leitiere,</l>
<l>Daer hi se op dade leggen sciere,</l>
<l n="21660">Ende si namen al die name aldaer,</l>
<l>Dat die Sennen brachten daer,</l>
<l>Ende voeren daermede tArondeelwaert,</l>
<l>Ende si vonden den knape in der vaert</l>
<l>Metten kinde; des waren si blyde.</l>
<l n="21665">Si reden so lange, datsi ten tyden</l>
<l>TArondeel quamen, ende dreven doe</l>
<l>Blyscap groet, ende bleven alsoe</l>
<l>Binnen den castele totedat genesen</l>
<l>Haer moeder was, ende doe na desen</l>
<l n="21670">Voerdensise met hem te Logreswaert,</l>
<l>Ende haren jongen broeder mettervaert,</l>
<l>Ende si lieten van haren lieden een deel,</l>
<l>Ombe daer te houdene den casteel;</l>
<l>Oec swoeren die kinder, dat nembermeer</l>
<l n="21675">Haer vader en krege haer moeder weer,</l>
<l>Hi en soude versoenet sijn eer ter ure</l>
<l>Jegen haren oem, den koninck Arture.</l>
<l>Des was die moeder blyde ter stat,</l>
<l>Doe si die kinder hoerde seggen dat.</l>
<l n="21680">Si waren te Logres wel ontvaen.</l>
<l>Doe dade Gawyn vragen saen,</l>
<l>Ocht ieman den ridder kende daer,</l>
<l>Die Gawine hadde gehaelt naer,</l>
<l>Daer hi sine moeder bescudde nu;</l>
<l n="21685">Hem en kende nieman, seggic iu,</l>
<l>Noch en wisten waer hi gevaren es.</l>
<l>Dese niemare ginc so verre na des,</l>
<l>Dattet Does vernam, die herde vroet was,</l>
<l>Ende ginc tot Gawine nadas,</l>
<l n="21690">Ende zeide: "Gawijn, kendy iet nu</l>
<l>Dengenen die die boetscap brachte iu</l>
<l>Van Sagrimore ende voertan</l>
<l>Van Ywene te Bredegan?"</l>
<l>Gawyn zeide: "van desen no genen</l>
<l n="21695">So en kendic er niet enen".</l>
<l>Doe loech Does herde sere;</l>
<l>Des wonderde Gawine noch mere,</l>
<l>Waerombe dat hi loech alsoe;</l>
<l>Daer beswoer hy Doese doe</l>
<l n="21700">By der trouwen, die hi es sculdech Arture,</l>
<l>Dat hijt hem seggen soude ter ure.</l>
<l>Does zeide: "gy hebbet besworen my</l>
<l>Ende ic moet iu seggen daerby,</l>
<l>Maer gy moet my geloven vorwaer,</l>
<l n="21705">Dat gijt niemanne [en] sult seggen naer".</l>
<l>Gawijn zeide doe: "neen ic, niet".</l>
<l>Does zeide: "nu merket ende siet:</l>
<l>Dit was Merlijn, al sonder waen,</l>
<l>Die hem vermaket, als hi wil, saen</l>
<l n="21710">In allen manieren, groet ende clene,</l>
<l>Ende alle dinck oec weet gemene".</l>
<l>"Hoe, zeide Gawyn, "es dat die man,</l>
<l>Dien die Duvel hier vormaels wan</l>
<l><pb n="241"/>An ener joncfrouwen, entie nadas</l>
<l n="21715">So wel met Uter-Pandragone was?"</l>
<l>"Die selve is dat", zeide Does daer.</l>
<l>"God, Here!" zeide Gawyn daernaer,</l>
<l>"Hoe mochte dat embermeer gescien,</l>
<l>Dat icken hebbe also gesien</l>
<l n="21720">In dus meneger manieren nu?"</l>
<l>"Hi es dieselve, seggic iu",</l>
<l>Zeide Does, "want hi dat met gewelt</l>
<l>Met nigromancien doet, wat hi welt".</l>
<l>Doe zegende hem Gawyn daer</l>
<l n="21725">Van groten wonder, ende zeide daernaer,</l>
<l>Dat hi gerne met hem soude wesen</l>
<l>Bekant, "want ic weet wel van desen,</l>
<l>Dat hi ons minnet, alse hi dus dede</l>
<l>Dese dinge dor ons". Doe zeide Does mede:</l>
<l n="21730">"Gy sult hem sien, wilde hi,</l>
<l>Want dat wy seggen onder iu ende my,</l>
<l>Dat weet hi al te male nu".</l>
<l>Des blevensi te Logres, zeggic iu,</l>
<l>Ende hilden dat lant tegen die Sennen daer</l>
<l n="21735">Stoutlike ende wel vorwaer.</l>
<l>Hier zwyget dit boeck van desen nu,</l>
<l>Ende sal van Merline seggen iu.</l>
</div>
<div type="chapter"><head type="chapter">Van Merlyne ende siner prophecien, ende van Blasyse, sinen meester.</head>
<l>Nu zegget voert die aventure,</l>
<l>Doe Gawyn bescut hadde ter ure</l>
<l n="21740">Sine moeder, daer hem die ridder toe</l>
<l>Hier vor geleit hadde alsoe,</l>
<l>Doe sciede hi van Gawyne te hant,</l>
<l>Hi voer in Nortomberlant,</l>
<l>Ende dit was Merlijn die nu vaert</l>
<l n="21745">Te Blasise sinen meester waert,</l>
<l>Ende telde hem al daventure na des</l>
<l>Die in den lande van Logres gescien es,</l>
<l>Ende Blasys screef dat, groet ende smal,</l>
<l>Ende van hem so wetewy dat al.</l>
<l n="21750">Doe hine gesproken hadde, nadien</l>
<l>Zeide hi, hi moeste varen besien</l>
<l>Dat koninckrycke van Bonewijc,</l>
<l>"Dattet negenen scade neme sekerlijc;</l>
<l>Want die koninck Bohort ende koninck Ban</l>
<l n="21755">Sijn twe herde getrouwe man,</l>
<l>Ende lietic hem scade doen, dat waer sonde,</l>
<l>Want si sijn nu ter stonde</l>
<l>Te Carmelyde metten koninck Arture;</l>
<l>Want die koninck Claudes es nu ter ure</l>
<l n="21760">Man worden des koninges van Gales</l>
<l>Ende sijn lant opgedragen, ende es</l>
<l>Met hem te Romewaert vorwaer</l>
<l>Haer lant van den keyser daernaer</l>
<l>Beide tontfane op die maniere,</l>
<l n="21765">Dat hem die keyser sal senden sciere</l>
<l>Soccoers op Bonewyke nu</l>
<l>Ende Gaunes te destrueeren, seggic iu;</l>
<l>Entie van Rome sijn nu oec mede</l>
<l>Getrocken met vele liede ter stede,</l>
<l n="21770">Ende si sijn bevolen, wet vorwaer,</l>
<l>Pontes [ende] Antonys te leidene daer;</l>
<l>Hem es bevolen, dat sise begomen,</l>
<l>Dene was een radesman te Rome</l>
<l>Ende es een rikeman, dat wet,</l>
<l n="21775">Ende dor haer vrientscap komet met</l>
<l>Frolles, een hertoge, die oec es</l>
<l>Antonys [ende] Pontes maech, zijt zeker des,</l>
<l>Ende brenget ute Aelmanyen daer</l>
<l>Twintichdusent man, wet vorwaer,</l>
<l n="21780">Entes en weten die van Gaunes niet</l>
<l>No die van Bonewyck, dat dit verdriet</l>
<l>Hem aldus nu nakende es,</l>
<l>Ende souden groten scade hebben des</l>
<l>Quamensi op hem daer onversien".</l>
<l n="21785">Doe die Blasys hoerde began hi mettien</l>
<l>Te wenene, ende zeide te Merlyne saen:</l>
<l>"Lieve meester, gy moet nu staen</l>
<l>In staden Kerstenhede als te voren,</l>
<l>Dattet niet en werde verloren".</l>
<l n="21790">Merlijn zeide: "es dat nacht ochte dach,</l>
<l>Ic sal hem helpen waer ic mach,</l>
<l>Ende in rade ende in dade met;</l>
<l>Nochtan en es negeen lant, dat wet,</l>
<l>Dat ic met rechte meer haten soude nu</l>
<l n="21795">Dan dat lant daer, seggic iu,</l>
<l>Want die wolvinne es nu komen daer,</l>
<l>Die den lewe sal binden vorwaer</l>
<l>Met banden, die niet en zullen zijn</l>
<l>Van houte nochte oec yserijn</l>
<l><pb n="242"/>21800  Noch van sylver noch van goude</l>
<l>Noch van lode noch met gewoude</l>
<l>Van negenen dinge, dat nu den dach</l>
<l>Water noch aerde gedragen mach.</l>
<l>Nochtan sal hi so vaste zijn gebonden</l>
<l n="21805">Ende so nauwe, dat hi ten stonden</l>
<l>Hem niet verroeren en sal daerby"</l>
<l>"God, Here!" sprac Blasys, "wat zegdy?</l>
<l>En es die lewe niet veel sterker dan</l>
<l>Ende meer oec ontsien daeran</l>
<l n="21810">Dan die wolf?" - "Ja hi", zeide hi doe,</l>
<l>"Ende dese woert horen myselven toe",</l>
<l>Zeide Merlijn, "nochtan en sal ic niet</l>
<l>Deser dinge my konnen gehoeden iet:</l>
<l>Met deser wolvinnen meent hi een wijf,</l>
<l n="21815">Die sint so bant den keytijf</l>
<l>Met woerden, die hi haer selve leerde,</l>
<l>Daer sine embermeer mede onteerde,</l>
<l>Als iu dit boeck hierna wel</l>
<l>Altemale van hem seggen sel".</l>
<l n="21820">Blasys zegende hem ombe die woert,</l>
<l>Ende vragede ombe dat lant van Gales voert</l>
<l>Dat die Sennen nu woesten sere,</l>
<l>Wat des gewerden soude vortmere.</l>
<l>"Des en roeket iu niet", zeide hy,</l>
<l n="21825">"Want die koninck Artur sal daerby</l>
<l>Bet te vrede komen dan tonder wesen</l>
<l>Den elven baronen, ende na desen</l>
<l>Sal hi die Sennen doen rumen saen;</l>
<l>Ende bander side, zuldy verstaen,</l>
<l n="21830">En dade die grote vrientscap mede</l>
<l>Van den wonderliken luparde ter stede</l>
<l>Die komen sal uten koninckrike</l>
<l>Van Bonewijc, die sekerlike</l>
<l>So groet sal sijn ende so sterc mede</l>
<l n="21835">Ende so fier in elker stede</l>
<l>Boven alle beesten, groet ende clene;</l>
<l>Ende uten bloienden Bertanien gemene</l>
<l>Sal komen die grote lewe daernaer.</l>
<l>Dien alle beesten, wet vorwaer,</l>
<l n="21840">Nygen sullen, ende daerby oec al</l>
<l>Die hemel mede verklaren sal;</l>
<l>En waer dit niet, so en pijnde ics niet</l>
<l>Den lande te belettene dit verdriet,</l>
<l>Daer nu Bonewyc in komen soude;</l>
<l n="21845">Ende ombedat my God met gewoude</l>
<l>Den zin hevet gegeven ter uren,</l>
<l>Dat ic soude helpen, dat daventure</l>
<l>Van den Grale soude komen nu</l>
<l>Tenen inde, ende oec by iu</l>
<l n="21850">Ende by des koninck Arturs tyden mede,</l>
<l>So sal ic pinen hierombe ter stede,</l>
<l>Hoe dese dinge sullen mogen gescien;</l>
<l>Nu en vraget my niet meer van dien".</l>
<l>Blasys, diet al hevet verstaen</l>
<l n="21855">Settet in gescrifte, sonder waen,</l>
<l>Ende Merlijn voer te Bonewijcwaert,</l>
<l>Ende hevet hem daer geopenbaert</l>
<l>Leonsen van Parne, diene mettien</l>
<l>Bekende, want hine hadde gesien</l>
<l n="21860">Te voren in des koninck Arturs lant;</l>
<l>Hi dede hem grote feeste te hant,</l>
<l>Ende Leonse zeide tot Merlijn nu:</l>
<l>"Gerne wistic een dinc van iu".</l>
<l>Merlijn zeide: "ic weet dat also wel als gy,</l>
<l n="21865">Wat gy nu hier wilt vragen my".</l>
<l>Leonse zeide doen: "of gy dat wet,</l>
<l>So zegget dat my dan, ic lyes iu met".</l>
<l>"Ic wilt doen", zeide Merlijn nu,</l>
<l>"Want ic herde lief hebbe iu:</l>
<l n="21870">Gy wilt my vragen, by karitaten,</l>
<l>Waer ic die drie koninge hebbe gelaten,</l>
<l>Ende waerombe ic hier ben komen mede".</l>
<l>Leonse zeide: "my dunckt gijt wetet ter stede;</l>
<l>Des hadde ic wille te vragene iu</l>
<l n="21875">Oec zoudict gerne weten ter steden nu".</l>
<l>"Ic salt iu zeggen", zeide Merlijn doe:</l>
<l>"Die prophecie es nu komen toe,</l>
<l>Dat dat serpent sal iagen ter stede</l>
<l>Den lupart uten wilden woude mede</l>
<l n="21880">Enten ouden lewe, die daer te voren</l>
<l>So sterc was ende so verkoren,</l>
<l>Dat hem alle die beesten, twaren,</l>
<l>Negen, die daer ombe hem waren;</l>
<l>Ende gy hebbet enen quaden gebuer,</l>
<l n="21885">Die Claudes heet, ende herde stuer,</l>
<l>Ende hevet sijn lant ontvaen dor des</l>
<l>Van den coninge van Gales</l>
<l>Ende van den keyser van Rome mede,</l>
<l>Ende hebben hem hulde gesworen bede,</l>
<l><pb n="243"/>21890  Entie keyser hevet hem gelovet te hant</l>
<l>Hem nu te destrueerne dit lant,</l>
<l>Ende een hertoge mede, heet Frolles,</l>
<l>Die van Aelmanien komet na des,</l>
<l>Dese willen dat lant wynnen saen;</l>
<l n="21895">Maer dat en sal na haren wille niet gaen.</l>
<l>Ombedit ben ic hier komen tot iu,</l>
<l>Ende gy alombe sult ontbieden nu</l>
<l>Iu vrient ende iu mage mede,</l>
<l>Ende al dat koren ende dat quick ter stede</l>
<l n="21900">Doet driven in gewarender hant,</l>
<l>Ombedat, alsi komen in dit lant,</l>
<l>Datsi negeen dinck vinden dan,</l>
<l>Daer si mogen vangen an</l>
<l>Ocht daer si van mogen doen scade.</l>
<l n="21905">Oec sijn si worden des te rade,</l>
<l>Datsi iu vreeslijc zullen oplopen;</l>
<l>Maer doet hem dat weder so sere bekopen,</l>
<l>Dat men daeraf spreke embermere,</l>
<l>Ende gy des hebbet lof ende ere;</l>
<l n="21910">Maer hoedet iu also lief als gy hebbet nu</l>
<l>Iuwe twe heren. Dat verbiede ic iu,</l>
<l>Dat gy niet uter stede en keert,</l>
<l>Want gy zoudet werden al onteert;</l>
<l>Ende wet wel gy sult hebben saen</l>
<l n="21915">Groete hulpe sonder waen</l>
<l>Des Goensdachs na Sinte Jans dach,</l>
<l>Want, als ic iu seggen mach,</l>
<l>So sal die strijt sijn tuscen Trebes dan</l>
<l>Tuscen Loire ende Arsonne vortan</l>
<l n="21920">Twe ueren vor den dage, sijt gewes;</l>
<l>Daer sullen die Romeine entie van Gales</l>
<l>Entie van almanien oec mede wesen</l>
<l>Gelogiert; dan trecket iu na desen,</l>
<l>So gy hemelikest moget, te hant,</l>
<l n="21925">Dor dat foreest van Darvant,</l>
<l>Ende en doet dit niemanne te verstane</l>
<l>Sonder Pharyne ende Graciane,</l>
<l>Dese twe sijn getrouwe ende goet;</l>
<l>Nu siet, dat gy den orber wel doet,</l>
<l n="21930">God hoede iu, ic vare henen nu!"</l>
<l>"Waer zuldy varen?" zeide Leonse. "Ic segget iu:</l>
<l>Ic sal varen int lant van Carmelyden</l>
<l>Toten drien koningen, nu ten tyden,</l>
<l>Ende sal hem wysen ende oec leren</l>
<l n="21935">Hoe si die Sennen sullen onteren</l>
<l>Entie Gigante vangen mede;</l>
<l>Daer sal groet nu zijn ter stede</l>
<l>Die batalie in den Sinxendagen</l>
<l>Des Donredages, sonder sage,</l>
<l n="21940">Dat men nie sach desgelijc".</l>
<l>"Here, nu biddic iu vriendelijc,</l>
<l>Dat gy myne neven groetet my,</l>
<l>Die twe koninge, ende oec daerby</l>
<l>Den koninck Artur, des biddic iu".</l>
<l n="21945">"Ic salt gerne doen", zeide Merlijn nu.</l>
<l>Doe reet hi enwech, ende quam nadas</l>
<l>An enen casteel, die scone was,</l>
<l>Daer ene joncfrouwe op woende doe;</l>
<l>Entie casteel stont alsoe</l>
<l n="21950">An ene scone valeye daer</l>
<l>Op enen berch ront vorwaer;</l>
<l>Een bosc stont daerby, heet Briokes,</l>
<l>Daer herde goet in iagen es</l>
<l>Herte, hinden, ende damen mede.</l>
<l n="21955">Die joncfrouwe, daer ic iu af zeide,</l>
<l>Was dochter eens mans, hiet Dyonas</l>
<l>Ende Vrou Dyane quam dicke vor das,</l>
<l>Die Godinne van den woude was mede,</l>
<l>Ende was by Dyonas te meneger stede,</l>
<l n="21960">Want hi was haer pete doe;</l>
<l>End daersi van hem soude sceiden alsoe</l>
<l>Gaf si hem gichte also houde,</l>
<l>Dat hem vele goedes gescien soude,</l>
<l>Ende si zeide doe Dyonas:</l>
<l n="21965">"Die mane entie sterren geven dy das,</l>
<l>Dattu ene dochter zals wynnen dan,</l>
<l>Die lief sal hebben die vroedeste man</l>
<l>Die van Vertegiers tyden ie was;</l>
<l>Ende ombe die mynne, sijt seker das,</l>
<l n="21970">Sal hi haer leren al die wijshede</l>
<l>Die ienech wijf mach konnen mede,</l>
<l>Ende al datsi hem bit sal hi ane gaen,</l>
<l>Ende doer horen wille al zijn gedaen".</l>
<l>Dit gaf Vrou Dyane in gichten Dyonas;</l>
<l n="21975">Daerna, alse Dyonas groet was,</l>
<l>Wart hi een goet ridder ende een scone,</l>
<l>Ende diende lange tijt na dat gone</l>
<l>Den hertoge van Borgonien soe,</l>
<l>Dat hi hem sine nichte gaf doe,</l>
<l><pb n="244"/>21980  Die herde scone ende vroet was.</l>
<l>Dese Dyonas mynde, zijt seker das,</l>
<l>Vogele ende honde, in siner kinthede,</l>
<l>Ende dese hertoge hadde oec mede</l>
<l>Deel an den bosce van Briokes,</l>
<l n="21985">Sodat die helchte sine es,</l>
<l>Entie ander was des koninck Bans;</l>
<l>Ende doe die hertoge gehuwede thants</l>
<l>Sine nichte, so gaf hi haer</l>
<l>Sijn deel van den bosce daernaer</l>
<l n="21990">Ende al dat goet, dat hi hadde daer.</l>
<l>Sose Dyonas hadde vorwaer,</l>
<l>Dade hi doe in den woude maken saen</l>
<l>Enen sconen casteel, sonder waen,</l>
<l>Op enen sconen viver al wt,</l>
<l n="21995">Ombe van jagene hebben deduut,</l>
<l>Ende met vogelen ende met honden</l>
<l>Te korten daer nu sine stonden.</l>
<l>Dus quam hi wonende opten dan;</l>
<l>Hi was dicke metten koninck Ban</l>
<l n="22000">Ende halp hem met tien riddren snel</l>
<l>Te menegen stonden herde wel</l>
<l>Tegen den koninck Claudas,</l>
<l>Want hi den koninck Ban getrouwe was</l>
<l>Enten koninck Bohort mede;</l>
<l n="22005">Ende ombe sinen dienst ende trouwechede</l>
<l>Gaf hem die koninck Ban daernaer</l>
<l>Dander helchte van den bosce daer,</l>
<l>Ende rente ende lant mede, dat wet,</l>
<l>Ewelyc te hebben, ende sine erven met.</l>
<l n="22010">Ende Dyonas was so dogentlijc doe,</l>
<l>Die daermede ombe gingen dat sine alsoe</l>
<l>Daerombe minden. Dus woende hi daer</l>
<l>Lange, ende wan ene dochter daernaer</l>
<l>An sinen wive, die heet Nymiane,</l>
<l n="22015">Die was van herde scoener gedane;</l>
<l>Ende Nymiane es in Dietsce nu</l>
<l>Also vele te seggene, leric iu,</l>
<l>Alse "in sals niet doen"; ende dit woert</l>
<l>Sal op Merlyne al keren voert,</l>
<l n="22020">Als gy hierna sult horen wel.</l>
<l>Dese joncfrouwe wies op; daerna gevel,</l>
<l>Doe Merlijn orlof hadde genomen</l>
<l>An Leonsen, dat hi es komen</l>
<l>In den wout van Briokes voertan,</l>
<l n="22025">Ende nam die gedane van enen ouden man</l>
<l>Ende ginck ter fonteynenwaert saen,</l>
<l>Daer die viver af quam, sonder waen;</l>
<l>Entie fonteyne was herde scone doe,</l>
<l>Entie gront sceen onder toe,</l>
<l n="22030">Ocht hi al te male silveren waer,</l>
<l>So sere blicte dat sant daernaer;</l>
<l>Ende optie fonteine quam Nymiane,</l>
<l>Dickewile spelen, dor sijn scone gedane;</l>
<l>Ende oec was si nu daer komen alsoe,</l>
<l n="22035">Daer Merlijn doe quam gaende toe</l>
<l>Ende als hise sach, dachte hi saen,</l>
<l>Datsi scone was ende welgedaen,</l>
<l>Ende besachse daerombe te meer.</l>
<l>Doe zeide hi voert, dat waer onneer,</l>
<l n="22040">Dat hi sine konst ende sine sin</l>
<l>Ombe haer verliesen soude meer ende min;</l>
<l>Ende als hi lange gedacht hevet alsoe,</l>
<l>Ginck hi tot haer ende groette se doe.</l>
<l>Doe antworde si hem ende zeide sint:</l>
<l n="22045">"God, die alle herten nu kint,</l>
<l>Die geve iu te willen nu voertmeer,</l>
<l>Dat iu goet sij ende niet en deer,</l>
<l>Ende negeen man el, ende geve iu mede</l>
<l>Also vele alse ic sleve ter stede</l>
<l n="22050">Hebben woude". Doen hi hoerde dit,</l>
<l>Ginck hi optie fonteyne ende sit,</l>
<l>Ende vragede der joncfrouwen wie si es;</l>
<l>Ende si zeide tot hem nades:</l>
<l>"Ic ben eens edel ridders dochter nu,</l>
<l n="22055">Ende in den castele wonic, seggic iu;</l>
<l>Ende wie zijdy?" zeidesi dan.</l>
<l>"Joncfrou", zeide hi, "een wandrende man,</l>
<l>Ende soecke minen meester, wat ic mach,</l>
<l>Die my scone konst te lerene plach".</l>
<l n="22060">"Wat konste leerde hi u?" sprac die joncfrouwe.</l>
<l>"Hi leerde my", zeide hy, "by myner trouwe,</l>
<l>Dat ic wel enen casteel hier soude</l>
<l>Te hant doen staen opdat ic woude,</l>
<l>Daer vele liede in souden sijn nu;</l>
<l n="22065">Noch zoudic wel meer doen, seggic iu,</l>
<l>Ic soude wel over desen viver gaen</l>
<l>Ende myne voete niet netten, sonder waen,</l>
<l><pb n="245"/>Oec soudic ene rivier, zijt zeker das,</l>
<l>Doen loepen, daer negeen en was".</l>
<l n="22070">"By Gode", zeide die joncfrou ter stede,</l>
<l>"Dit zijn konste! oec woudic mede</l>
<l>Dat ic se konde ende my herde vele</l>
<l>Hadde gekostet!" - Noch kan ic ander spele",</l>
<l>Zeide Merlijn, "want men soude mogen niet</l>
<l n="22075">Negeen spel nu gevisieren iet,</l>
<l>Ende also lange als ict woude doen duren</l>
<l>Dat condic wel maken nu ter uren".</l>
<l>"By Gode", zeide die joncfrou nu,</l>
<l>"Waer dat iu wille, so soudic van iu</l>
<l n="22080">Gerne leren uwer konst ter stede,</l>
<l>Ende op die vorwaerde, dat ik daermede</l>
<l>Iu vriendinne ende iu amye waer;</l>
<l>Dit woudic iu geloven wel openbaer".</l>
<l>"By Gode", zeide doe Merlijn,</l>
<l n="22085">"Joncfrouwe, gy dunket my so soete sijn</l>
<l>Ende so mynlyc ende so scone mede,</l>
<l>Dat ic nu alhier ter stede</l>
<l>Van myner konst wil tonen iu</l>
<l>Opdat gy myne vriendinne wilt wesen nu,</l>
<l n="22090">Want ander dinc en eesc ic niet een twint".</l>
<l>Die joncfrouwe wilkoerde dat doe sint,</l>
<l>Die haer niet en hoede tegen baraet;</l>
<l>Ende Merlijn nu daer besyden gaet,</l>
<l>Ende makede enen caryn, ter stede,</l>
<l n="22095">Met ener roeden, ende quam doe mede</l>
<l>Neven der joncfrouwen sitten naer.</l>
<l>Niet lange en haddi geseten daer,</l>
<l>So quamen ridder ende vrouwen</l>
<l>Uten foreeste gereden, ende joncfrouwen</l>
<l n="22100">Ende knapen een goed deel met,</l>
<l>Ende hielden hant in hant, dat wet,</l>
<l>Ende quamen al singende alle mede,</l>
<l>Ten mochte iu nieman vertellen gerede;</l>
<l>Ende daervor quamen trompenaren</l>
<l n="22105">Ende gingen in den caryn daernare</l>
<l>Dat Merlijn gemaket hadde daer;</l>
<l>Ende doe si daer inquamen naer,</l>
<l>Begondensi dansen ende reyen alsoe</l>
<l>Men kondet half niet vertellen; doe</l>
<l n="22110">Dade Merlijn enen casteel daer staen</l>
<l>Die herde scone was gedaen,</l>
<l>Ende daert herde wel roek ter stede,</l>
<l>Ende daer bloemen ende vrucht stont mede,</l>
<l>Die soete lucht gaven daer.</l>
<l n="22115">Doe si dit sach, wart si daernaer</l>
<l>Herde seer verscricket alsoe</l>
<l>Van den wonder, datsi sach doe.</l>
<l>Sine wiste niet wat anegaen,</l>
<l>Si was oec tongemake, sonder waen,</l>
<l n="22120">Datsi die liedekine en konde niet</l>
<l>Verstaen, wat si daerombe merket ende spiet</l>
<l>Dan dat reprys, ende dit was nu</l>
<l>Als ic hier sal seggen iu:</l>
<l>"Mynne begint met feesten openbaer,</l>
<l n="22125">Ende si indet met rouwen swaer".</l>
<l>Dit duerde aldus, des seker sijt,</l>
<l>Van der nonen toter vespertijt,</l>
<l>Ende men hoerde daer herde verre nu</l>
<l>Haren sanck, dat seggic iu,</l>
<l n="22130">Want si songen hoge ende claer;</l>
<l>Ende desen sanck hoerden daernaer</l>
<l>Die in den castele waren doe,</l>
<l>Daer die ioncfrouwe hoerde toe,</l>
<l>Ende quamen al wt ende zagen hier</l>
<l n="22135">Den sconen casteel staen in dat vergier,</l>
<l>Entie dans ende rey was so groet,</l>
<l>Sine sagen nie des genoet;</l>
<l>Hem wonderde sere van den castele</l>
<l>Ende van den vergiere in enen dele,</l>
<l n="22140">Datsi nie so scone en sagen nu;</l>
<l>Ende van den vrouwen, seggic iu,</l>
<l>Ende van den ioncfrouwen wonderdem das,</l>
<l>Dat elke so wael gepareert was.</l>
<l>Ende doe die dans lange hadde gewesen,</l>
<l n="22145">Gingen die vrouwen ende ioncfrouwen na desen</l>
<l>Sitten in dat groene gras,</l>
<l>Entie ridders oec nadas</l>
<l>Rechten ene quinteine daer,</l>
<l>Ende gingen al boerdende daernaer;</l>
<l n="22150">Ende bander syde joesteerden, seggic iu,</l>
<l>Die joncheren tegen die knapen nu</l>
<l>Ende al in der prayeryen doe.</l>
<l>Ende Merlijn quam toter joncfrouwen alsoe</l>
<l>Ende namse metterhant daer nu,</l>
<l n="22155">Ende zeide: "ioncfrouwe, wat dunket iu?"</l>
<l>"Soetelief", zeidesi, "dat behaget so my,</l>
<l>Dat ic al te male iu eygen sy".</l>
<l>"Joncfrou, nu hout myne vorwaerde dan".</l>
<l><pb n="246"/>"By Gode, dat sij vor alle man,</l>
<l n="22160">Maer gy en hebbet my noch niet gedaen</l>
<l>Dat gy my gelovet te leerne saen".</l>
<l>Merlyn zeide: "ic salt leren iu,</l>
<l>Ende gy sult dat scryven nu</l>
<l>Want gijt wel konnet, ende oec zijdy</l>
<l n="22165">Wel geleert", dat zeide hy.</l>
<l>"Wat wety", zeidesi, "dat ic scryven kan</l>
<l>Ende dat ic geleert ben daeran?"</l>
<l>"Dat wetic wel", zeide hi doe,</l>
<l>"Want mijn meester leerde my alsoe</l>
<l n="22170">Dat ic weet al dat men doet".</l>
<l>"By Gode", zeide die ioncfrou goet,</l>
<l>"Dat es die scoenste konst, here,</l>
<l>Die ic noch sach entie ic ere</l>
<l>Leren soude; ende wety iet van dien</l>
<l n="22175">Dingen, die nu sullen gescien?"</l>
<l>"Ja ic", zeide hi, "mijn soetelief, wel".</l>
<l>"God, Here", zeide si, "wat soeckty nu el?</l>
<l>Gy moget nu wel laten genoegen iu".</l>
<l>Al dese wile datsi spraken nu,</l>
<l n="22180">Gingen hant in hant, in snelre vaert,</l>
<l>Ridder ende vrouwen te boscewaert</l>
<l>Al singende, ende onlanges daernaer</l>
<l>Wast vervaren, si en wisten waer:</l>
<l>Die casteel entie dans vervoer al hier,</l>
<l n="22185">Sonder allene dat vergier,</l>
<l>Dat bleef daer staende lange nadat,</l>
<l>Ombedat hem des die joncfrouwe bat;</l>
<l>Endet vergier hiet men daer doe</l>
<l>"Die stede van vrouden" ember toe.</l>
<l n="22190">Doe woude Merlijn enwech sijn gekeert;</l>
<l>"Wat?" zeidesi, "ik en ben noch niet volleert".</l>
<l>Merlijn zeide: "gy komet daer tyde genoech toe</l>
<l>Want te leerne behoert stade alsoe,</l>
<l>Ende oec en ben ic niet seker nu</l>
<l n="22195">Van uwer minnen, dat zeggic iu".</l>
<l>"Ende wat zekerheden wildy</l>
<l>Dat ic iu doe, dat segget my".</l>
<l>"Ic wille, dat gy my iu trouwe gevet,</l>
<l>Mijn lief te sijn also lange als gy levet,</l>
<l n="22200">Ende mynen wille met iu te done".</l>
<l>Die joncfrou bedachte haer ombe datgone,</l>
<l>Ende zeide: "dit sal ic doen daerby</l>
<l>In dien dat gy eerst leret my</l>
<l>Al dat ic wille". Ende hi zeide saen:</l>
<l n="22205">"Aldus wil ic dat hier anegaen";</l>
<l>Ende si gaf hem haer trouwe alsoe.</l>
<l>Daer leerde Merlyn der joncfrouwen doe</l>
<l>Ene rivier te makene nu</l>
<l>Waer si woude, dat seggic iu,</l>
<l n="22210">Ende staende also lange alsi woude;</l>
<l>Ander konst leerde hi haer menechfoude,</l>
<l>Die si screef alle daernaer.</l>
<l>Dus was hy toter vespertijt daer,</l>
<l>Doe nam hi orlof ende woude gaen;</l>
<l n="22215">Doe vragede hem die joncfrouwe saen,</l>
<l>Welke tijt hy weder konde komen daer?</l>
<l>"In Sinte Jans avende", zeide hi, "vorwaer</l>
<l>Sal ic hier weder tot iu komen".</l>
<l>Dus hevet Merlijn orlof genomen,</l>
<l n="22220">Ende voer te Carmelydewaert saen.</l>
<l>Hier laet dit boeck sijn spreken staen</l>
<l>Van Merlyne, ende segget voert, seggic iu,</l>
<l>Van den koninck metten C. ridders nu,</l>
<l>Die sine boden wt hevet gesant,</l>
<l n="22225">Als ic iu hiervor dede bekant.</l>
</div>
<div type="chapter"><head type="chapter">Van den tien baronen ende horen raet. </head>
<l>Daventure segget hier ter steden,</l>
<l>Dat des koninges boden so lange reden,</l>
<l>Datsi tallen den vorsten na das</l>
<l>Quamen, daer hem dat bevolen was.</l>
<l n="22230">Ende haerre aller antworde was daer,</l>
<l>Datsi alle te Sinxen daernaer</l>
<l>Vergaderen souden ende beraden dan.</l>
<l>Ende doe Sinxen was, quamen daeran</l>
<l>Die barone te Lessester daernaer,</l>
<l n="22235">Ende elc quam maer self vierde daer.</l>
<l>Doe clagede elc sinen scade daer saen,</l>
<l>Dat hem die Sennen hadden gedaen,</l>
<l>Entie koninck Anguissant hadde nu</l>
<l>Den meesten scade, dat zeggic iu;</l>
<l n="22240">Oec zeide hi, hi hadde liever doet te syne</l>
<l>Dan langer te dogene dese pyne.</l>
<l>Die koninck metten Cridders, zeide daer:</l>
<l>"Gy heren, ons waer, wetet vorwaer,</l>
<l>Beter, dat wy voeren sterven nu</l>
<l><pb n="247"/>22245  In onses Heren dienste, seggic iu,</l>
<l>Ende wreken onses Heren ande, ter stede,</l>
<l>Ende onser vriende doet oec mede,</l>
<l>Dan wy leven in desen rouwe,</l>
<l>Die ons dagelikes es anscouwe,</l>
<l n="22250">Want die Sennen doen ons scade groet;</l>
<l>Oec es ons die meeste noet,</l>
<l>Dat ons spise ontbreket tehant;</l>
<l>Oec wety wel, dat in dit lant</l>
<l>Negeen goet mach komen binnen;</l>
<l n="22255">Negeen goet mach men hier winnen,</l>
<l>Want die Sennen nemen ons dat mede,</l>
<l>Ende wat wy hem doen ter stede,</l>
<l>Dat en mach hem gescaden niet;</l>
<l>Des dunket my beter, nu besiet,</l>
<l n="22260">Dat wy alle op hem varen,</l>
<l>Ende verkopen ons so diere, twaren</l>
<l>Dat men daer ember meer afspreke".</l>
<l>Alle dander prinsen sekerleke</l>
<l>Prijsden sere sinen raet ter stede,</l>
<l n="22265">Ende accordeerden alle daermede.</l>
<l>Doe setten si enen dach daernaer</l>
<l>Te komen in een velt daer</l>
<l>Van Suret, an enen casteel nadas,</l>
<l>Die des hertogen van Cambenijc was,</l>
<l n="22270">Ende dat elc daer bringe die hy mach,</l>
<l>Achte dage na Marien Magdalenen dach.</l>
<l>Doe sceidensi tharen lande waert,</l>
<l>Ende elc ontboet daer mettervaert</l>
<l>An vriende, an mage, in elker stede,</l>
<l n="22275">Waer si se verkrigen konden mede;</l>
<l>Die vergaderde elc nu ter stat.</l>
<l>Ende doe si vergadert waren nadat,</l>
<l>Voer elc metten sinen daernaer</l>
<l>In die iegenode van Loveseph daer,</l>
<l n="22280">Ende vergaderden daer nu alle mede</l>
<l>Ende sloegen haer tenten daer ter stede</l>
<l>Tuscen twe armen van der zee;</l>
<l>Ende daer quam oec invallende mee</l>
<l>Die riviere, die Saverne geheten sy,</l>
<l n="22285">Ende daer was oec dat foreest by</l>
<l>Van Briskeham, dat vol wildes was.</l>
<l>Dus blevensi daer liggende nadas</l>
<l>Ende ordineerden sonderlinge,</l>
<l>Hoe si mochten haer dinge</l>
<l n="22290">Handelen, ende hoe anegaen.</l>
<l>Dus latic se liggen ordineren saen,</l>
<l>Ende sal van Merline seggen ter stede</l>
<l>Ende van den drien koningen mede,</l>
<l>Ende hoe die koninck Artur Jenoveren wan;</l>
<l n="22295">Hieraf sal ic iu seggen voertan,</l>
<l>Ende hiermede indet dat ander boeck al</l>
<l>Dier noch twe hier volgen sal.</l>
</div>
<div type="chapter"><head type="chapter">Hier begint dat ander boeck van Merlyne, hoe die koninck Artur Jenovren wan, ende van den tween koningen, ende van den koninck Rione.</head>
<l>Dat gesciede in somertyde,</l>
<l>Dat al die werlt was blyde,</l>
<l n="22300">Omtrent Sinxen, als ict las,</l>
<l>Rechte als die Meye ute was,</l>
<l>Was Merlijn gesceden, sonder beiden,</l>
<l>Van der joncfrouwen daer ic af seide.</l>
<l>Ende quam te Tornasse gevaren,</l>
<l n="22305">Daer nu die drie koninge waren.</l>
<l>Doe sine zagen, waren si blyde</l>
<l>Ende daden hem grote feeste ten tyden;</l>
<l>Oec hadde die koninck Leodegan</l>
<l>Nu vergadert menegen man,</l>
<l n="22310">Want al sijn volc, dat onder hem was,</l>
<l>Was daer nu komen, zijt seker das,</l>
<l>Want hi woude nu ontsetten</l>
<l>Die stat van Deneblase, sonder letten,</l>
<l>Ocht vor der stat nu doet bliven,</l>
<l n="22315">Ocht hi sal den koninck Rione verdriven,</l>
<l>Die daer licht met groten heer,</l>
<l>Die machtech es ende van groter weer.</l>
<l>Nu namen dese drie koninge Merline daer,</l>
<l>Ende vrageden hem rades daernaer,</l>
<l n="22320">Wat si daer anegaen zullen nu.</l>
<l>Merlijn zeide: "ic zegget iu:</l>
<l>Men zal Leodeganne doen verstaen</l>
<l>Dat hi sine liede vergadere saen,</l>
<l>Ende doe sine batalie ordinieren al,</l>
<l n="22325">Dat men in Sinxendage trecken sal,</l>
<l>Ende dat hi vor sende tien dusent man</l>
<l>Ombe dat lant te versiene vortan</l>
<l>Ende besorgene, ende datsi vaen</l>
<l><pb n="248"/>Alle die spien die si vinden saen,</l>
<l n="22330">Ende datsise doetslaen alle daer,</l>
<l>Ende datter een niet en wederkome naer,</l>
<l>Die hem moge vertellen iet</l>
<l>Van desen lieden, wat daer gesciet;</l>
<l>Ende men sal des nachtes varen gereet</l>
<l n="22335">Den hemelijcsten wech, dien men weet;</l>
<l>Ende gy ende uwe gesellen zult daer zijn mede</l>
<l>Entie van der tafelronden telker stede"</l>
<l>Doe Merlijn hadde gesecht dese dinck,</l>
<l>Vragede hem Artur, die koninck,</l>
<l n="22340">Wat zijne liede daden in zijn lant.</l>
<l>Doe vertellede hem Merlijn tehant</l>
<l>Alle die dinck, die daer zijn gesciet</l>
<l>Sint dat Merlijn van hem sciet,</l>
<l>Ende van des koninck Lottes kinder mede,</l>
<l n="22345">Hoe si haer moeder bescudden ter stede,</l>
<l>Ende datsi den vader nembermeer</l>
<l>Die moeder en gaven, "het en soude eer</l>
<l>Gesonet zijn tuscen hem ende iu".</l>
<l>Des was die koninck Artur blijde nu.</l>
<l n="22350">Doe telde hi voert den koninck Ban</l>
<l>Ende sinen broeder Bohort daeran</l>
<l>Van Claudas ende Pontes [ende] Anthonijs</l>
<l>Ende van al den dingen in zekerre wijs,</l>
<l>Als si gesciet zijn, groet ende clene;</l>
<l n="22355">Doe telde hi hem voert na datgene,</l>
<l>Hoe hi Leonsen gesproken hevet nu,</l>
<l>"Die iu sere groetet, dat zeggic iu,</l>
<l>Dat ic hem hebbe gesecht nu al</l>
<l>Wat hi doen sal, groet ende smal".</l>
<l n="22360">Doe dese twe koninge hoerden dese sake</l>
<l>Waren si des herde sere tongemake</l>
<l>Ende herde sere tonvreden ter stat.</l>
<l>Doe die koninck Artur vernam dat,</l>
<l>Was hi des so droevech, dat hi daer</l>
<l n="22365">Began te wenene, ende zeide naer</l>
<l>Tote Merlyne: "vrient, helpet hem nu,</l>
<l>Ende staet hem in staden, des biddic iu:</l>
<l>En helpet gy hem niet, si zijn vorwaer</l>
<l>Verloren, ende oec en werdic daernaer</l>
<l n="22370">Nember blyde". Doe zeide Merlijn:</l>
<l>"Here, hieran en es geen fijn</l>
<l>Also lange als ic mijns selves bem;</l>
<l>Ende wetet oec: an iu ende an hem</l>
<l>Geligget grote pine, dat zeggic iu,</l>
<l n="22375">Want die prophecie, zi zegget nu,</l>
<l>Dat die grote drake komen sal,</l>
<l>Die den lewe sal iagen overal</l>
<l>Uter bloyender Bertanien, ter stede,</l>
<l>Ende metter hulpe, die hi sal mede</l>
<l n="22380">Hebben van den dertich serpenten groet,</l>
<l>Ende ombe die minne, die dese al bloet</l>
<l>Hebben sullen van der gekroender serpentyne,</l>
<l>Dar die van Bertanien al die Kerstine</l>
<l>Entie van Carmelyde iegen sullen dan</l>
<l n="22385">Nigen moeten, dat sal sijn voertan</l>
<l>Ombe sine grote fierheit als te voren;</l>
<l>Maer noch so en es niet geboren</l>
<l>Die mogende lupaert, daerby dat sal</l>
<l>Die grote lewe ontbonden sijn al,</l>
<l n="22390">Waerby dat die drake negene macht</l>
<l>En sal hebben no negene kracht,</l>
<l>Hem te verdrivene met negener pine".</l>
<l>Als die drie koninge hoerden Merline</l>
<l>Also bedectelike spreken nu,</l>
<l n="22395">Worden si verscricket, seggic iu,</l>
<l>Want sine nie dus spreken hoerden.</l>
<l>Doe vragedensi hem, na desen woerden,</l>
<l>Wat hi meende. Doe zeide hi daer:</l>
<l>"Gy en moget des niet weten vorwaer,</l>
<l n="22400">Maer also vele seggic des iu ter ure:</l>
<l>Dat meeste deel sal gaen an koninck Arture".</l>
<l>Hier af lieten si die tale daer.</l>
<l>Doe vragede hem die koninck Ban daernaer</l>
<l>Wat hi met sinen lande nu doen sal?</l>
<l n="22405">"Dat sal ic iu seggen", zeide Merlijn, "al:</l>
<l>Alse wy dese Sennen hebben verdreven,</l>
<l>Dan zullewy ons nemen beneven</l>
<l>Alle die macht, die wy mogen,</l>
<l>Ende sullen daermede henen togen</l>
<l n="22410">Te Logreswaert te Bredegan;</l>
<l>Ende daernaer sullewy nemen dan</l>
<l>Den groten scat die legget ter stede</l>
<l>An den ongewegeden foreeste mede,</l>
<l>Ende daerinne liggen twaelfswaerde fijn,</l>
<l n="22415">Die beste die in der werelt sijn,</l>
<l>Entie koninck Artur sal daer ridder maken</l>
<l><pb n="249"/>Sine neven, die ombe sine saken</l>
<l>Horen vader hebben gelaten</l>
<l>In swaren verdriete utermaten</l>
<l n="22420">Ende haer moeder ende haer vrient,</l>
<l>Ende hebben iu, here, wel gedient,</l>
<l>Ende wy sullen se met ons voeren dan</l>
<l>Te Bonewijc; want menegen man</l>
<l>Sullewy tegen ons vinden daer;</l>
<l n="22425">Daer sal vernomen werden, wet vorwaer,</l>
<l>Die grote lupaert, die so fier ter stede</l>
<l>Ende overmoedich sal sijn mede,</l>
<l>Dat by sinen groten ontsiene te hande</l>
<l>Die grote drake van den verren eilande</l>
<l n="22430">Achterwaert tyen sal dor den lewe groet,</l>
<l>Die gekroent sal sijn dor die noet,</l>
<l>Nochtan sal hi hem negeen arch doen daer</l>
<l>Al sal hi des macht hebben vorwaer;</l>
<l>Maer int inde sal hem die lupaert</l>
<l n="22435">So castyen, dat hi ter vaert</l>
<l>Hem sal doen knien vor den lewe nu</l>
<l>Alse genade te bidden, seggic iu".</l>
<l>"Here", zeide doe die koninck Ban,</l>
<l>"Wety iet, hoe dese sticken voertan</l>
<l n="22440">Sullen vergaen, daer wy nu ter stede</l>
<l>Hier in dat lant sijn komen mede?"</l>
<l>"Daeraf ontsiet iu niet een twent,</l>
<l>Eer gy ember van hier went,</l>
<l>Sal dit koninckrike, wetet wale,</l>
<l n="22445">In Arturs hant sijn al te male".</l>
<l>"Here", zeidi, dese donker woert, die gy</l>
<l>Hier segget, en verstawy niet, daerby</l>
<l>Biddic, dat gy se ons zegget nu".</l>
<l>"Ic en machse niet, zeide hi, seggen iu,</l>
<l n="22450">Maer ic wil, dat die koninck Artur weet al</l>
<l>Dat by sinen live gescien sal".</l>
<l>Binnen desen quam daer een bode gegaen</l>
<l>In die herberge ten koninge saen,</l>
<l>Die hovesc was ende scone, twaren,</l>
<l n="22455">Ende jonck, van vijf ende twintich jaren,</l>
<l>Ende was geheten Guiomer met</l>
<l>Ende dit was diegene, dat wet,</l>
<l>Daer die ridders van der tafelronden</l>
<l>Ombe pine hadden tener stonden,</l>
<l n="22460">Want hem die koninginne Jenovre mede</l>
<l>Hier namaels grote scande dede,</l>
<l>Ombedat hi minde so sere nadas</l>
<l>Morgeinen, die Arturs suster was,</l>
<l>Alse iu dit boeck hierna seggen sal;</l>
<l n="22465">Maer ic latet hier nu varen al,</l>
<l>Ende segge iu die boetscap vorwaer nu:</l>
<l>Als hi in die camer quam, seggic iu,</l>
<l>Daer Merlijn metten drien koningen was</l>
<l>Groete hise alle, ende zeide nadas,</l>
<l n="22470">Datse die koninck Leodegan, ter stede,</l>
<l>Gerne nu soude spreken mede;</l>
<l>Si zeiden, si souden dat gerne doen.</l>
<l>Op haer paerde zaten die baroen</l>
<l>Ende reden alsoe te hovewaert;</l>
<l n="22475">Entie koninck Leodegan quam mettervaert</l>
<l>Eersi kume waren gebeet,</l>
<l>Ende namse metterhant gereet,</l>
<l>Ende leidese in ene kamer daer,</l>
<l>Daer maer si vive inne waren naer.</l>
<l n="22480">Doe sprac die koninck Leodegan:</l>
<l>"Ic houde iu vor herde vroede man</l>
<l>Ende vor herde trouwe met,</l>
<l>Oec hebbic iu herde lief, dat wet,</l>
<l>Ende liever dan gy wanet mede;</l>
<l n="22485">Dat es recht, want gy my ter stede</l>
<l>Mijn lijf behieldet daer ic was gevaen,</l>
<l>Ende negene dinge, sonder waen,</l>
<l>En soude ic eer weten van iu,</l>
<l>Dan wie gy zijt ende wie gy waert nu,</l>
<l n="22490">Ende gy zult my dat seggen, wetic wel,</l>
<l>Als iu dat goet dunket, ende niet el,</l>
<l>So en biddic iu noch en doe kracht,</l>
<l>Dan als gy te seggene zijt bedacht;</l>
<l>Oec wil ic iu vragen, wat wy nu</l>
<l n="22495">Doen willen, want ic segge iu,</l>
<l>Dat die koninck Rioen es in minen lande</l>
<l>Ende hevet belegen nu te hande</l>
<l>Mine beste stat, die ic hebbe, mede man,</l>
<l>Met sestien koningen nu ter stede,</l>
<l n="22500">Ende elc koninck hevet twintichdusent</l>
<l>Ende bander syde sijn myne liede komen an;</l>
<l>Maer daer es luttel goet tegen die;</l>
<l>Dor God, so geradet nu my,</l>
<l>Want ic wil werken by uwen rade".</l>
<l n="22505">Doe sprac Merlijn daer met staden:</l>
<l>"Heer koninck, en ontsiet iu niet nu,</l>
<l><pb n="250"/>By der trouwen, die ic ben sculdech iu,</l>
<l>Die koninck Rioen soude willen wesen</l>
<l>In sijn lant eer iet lanck van desen,</l>
<l n="22510">Ja, want hem hadde gekost sine beste stat</l>
<l>Die hi hevet; ende oec wetet dat</l>
<l>Gyne zijt so niet tonder, dan</l>
<l>Gy hebbet noch seventichdusent man.</l>
<l>Ic seg iu wat gy doen sult nu:</l>
<l n="22515">Gy sult senden tiendusent ridder, radic iu,</l>
<l>Vor in iu lant, ende die sullen dan</l>
<l>Ribaude ende spien vangen an</l>
<l>Die si vinden, ende die begaden alsoe,</l>
<l>Datsi negene boetscap dragen toe</l>
<l n="22520">Den Sennen van uwen dingen nu,</l>
<l>Daer si mede mochten verraden iu;</l>
<l>Ende maket tien batalyen voertan,</l>
<l>In elke doet sevendusent man,</l>
<l>Ende wy sullen en maendage vroe</l>
<l n="22525">Twe uren voer den dage alsoe</l>
<l>Trecken, ende weet wel, dat wyse daer</l>
<l>In den heers sullen vinden slapende vorwaer,</l>
<l>Wantsi hebben herde goede tijt</l>
<l>Van etene, van drinkene, des seker zijt,</l>
<l n="22530">Ende si drinken so sat ende eten,</l>
<l>Datsi al des anders vergeten,</l>
<l>Sine doen gene sciltwacht, sonder waen,</l>
<l>Maer sovele hebbensi nu gedaen,</l>
<l>Datsi in dene syde van der stat</l>
<l n="22535">Een bordys hebben gemaket doer dat,</l>
<l>Dat hem nieman van daer sal komen,</l>
<l>Ombe hem te doene enege onvrome;</l>
<l>Maer ic weet daer ene hemelike stede,</l>
<l>Daer tegen si hem niet en hoeden mede,</l>
<l n="22540">Ende daer wy se slapende vinden selen,</l>
<l>Daer selewy onses willen vele spelen,</l>
<l>So vele, datsi in menegen tyden</l>
<l>Dit lant niet weder en sullen anstryden".</l>
<l>Doe die koninck Leodegan hoerde</l>
<l n="22545">Merlyne spreken dese woerde,</l>
<l>Hadde hem des groet wonder daer</l>
<l>Ende besachne sere daernaer;</l>
<l>Daerna sach hi op sine gesellen doe,</l>
<l>Ende daer en sprac nieman den ander toe.</l>
<l n="22550">Also lange als hi op hem hevet gesien,</l>
<l>Versuchte hi herde sere mettien,</l>
<l>Ende dachte dat si edeler liede waren,</l>
<l>Ende hoger vele mede oec twaren</l>
<l>Dan hi verdenken mochte nu.</l>
<l n="22555">Doe began hi te wenen, seggic iu,</l>
<l>Ende en konde een woert niet spreken doe,</l>
<l>Ende liet hem vallen daerna alsoe</l>
<l>Op haer voete, ende bat hem genade,</l>
<l>Ende bat hem, dor Godes wille, in rade,</l>
<l n="22560">Datsi sijns landes ende hem daer nu</l>
<l>"Ontfermen ende bescermen, biddic iu,</l>
<l>Want en dade God ende gy mede,</l>
<l>Ic moestet verliesen nu ter stede".</l>
<l>Den koninck Artur enten andren heren,</l>
<l n="22565">Dien gaf dit nu so grote seren,</l>
<l>Ende namene op in haer arme daernaer,</l>
<l>Ende hoevene op ende troestene daer</l>
<l>So si best mochten, ende gingen doe</l>
<l>Op ene coetse tsamene sitten alsoe.</l>
<l n="22570">Doe zeide Merlijn: "Here, en zoudy</l>
<l>Nu niet gerne horen van my,</l>
<l>Wie wy zijn ende waeraf geboren?"</l>
<l>"Negeen dinck en zoudic nu eer horen",</l>
<l>Zeide die koninck, "dan dese dinge".</l>
<l n="22575">"Ic salt iu seggen sonderlinge",</l>
<l>Zeide Merlijn: "nu siet desen iongen man,</l>
<l>Hi es goet ridder, dat scinet daeran,</l>
<l>Ende hi es oec hoger dan gy zijt,</l>
<l>Ende hi en hevet geen wijf nu ter tijt,</l>
<l n="22580">Ende wy zoecken aventure, wetet dan,</l>
<l>Ocht wy quamen an ienegen hogen man,</l>
<l>Die hem sijn dochter gave te wyve,</l>
<l>Die hi mochte trouwen te sinen live".</l>
<l>"Ach, mijn God! here, genade!" zeide hy,</l>
<l n="22585">"En hebbic niet ene dochter vry,</l>
<l>Die scoenste entie vroedeste mede,</l>
<l>Die nu in der werelt es ter stede?</l>
<l>No van hoecheden no van rycheden</l>
<l>So en machse nieman calengieren mede,</l>
<l n="22590">Ende waert iu wille ende sine, God weet,</l>
<l>Ic gavese hem tenen wyve gereet,</l>
<l>Ende en hebbe niet meer kinder daernaer,</l>
<l>Daer mijn lant op blyvet, dan haer".</l>
<l>Doe zeide Merlijn: "dit en sal hi niet,</l>
<l n="22595">Ocht God wil, nu ontseggen iet".</l>
<l>Doe dankeden hem des die koninge seer,</l>
<l>Ende zeiden, si willen dat dit doe haer heer,</l>
<l>Ende dat hise neme nu geraet.</l>
<l><pb n="251"/>Die koninck doe selve ombe sine dochter gaet</l>
<l n="22600">Ende dadese bereiden daer ter stede</l>
<l>So hi rikelecst konde mede,</l>
<l>Ende leidese met hem blyde utermaten,</l>
<l>Daer hi die drie koninge hadde gelaten;</l>
<l>Daer volgeden ridder vele naer.</l>
<l n="22605">Doe quamen uter cameren daer</l>
<l>Die drie koninge in die sale;</l>
<l>Doe seide Leodegan dese tale</l>
<l>So hoge, dat sijt hoerden, sonder waen,</l>
<l>Alle die in der sale waren gestaen,</l>
<l n="22610">Ende zeide:"edele joncheer ende here,</l>
<l>Ic en kan iu genoemen min no mere,</l>
<l>Want ic en weet niet hoe gy heet,</l>
<l>Nu siet myne dochter gereet</l>
<l>Tot enen wyve, si es scone ende vroet,</l>
<l n="22615">Ende al die ere ende al dat goet,</l>
<l>Dat daertoe behoert na myner doet,</l>
<l>Gevic iu daer mede, clene ende groet,</l>
<l>Want negenen so goeden man,</l>
<l>No so wysen, no so koenen voertan</l>
<l n="22620">En mochticse geven, wetensi wale</l>
<l>Alle die hier nu staen in der sale".</l>
<l>Doe ginc Artur die koninck vorwaert daer,</l>
<l>Ende dankedes hem sere; ende daernaer</l>
<l>Gaf hise hem metter rechterhant,</l>
<l n="22625">Ende si lovedent beide te hant.</l>
<l>Doe zegendese die biscop van Tornas,</l>
<l>Die daerombe ontboden was;</l>
<l>Daer wart die bruetlocht groet alsoe.</l>
<l>Doe quam Merlijn gegangen toe,</l>
<l n="22630">Ende sprac so hoge, dat sijt alle daer</l>
<l>Horen mochten, verre ende naer:</l>
<l>"Gy heren, zoudy gerne weten den fijn,</l>
<l>Wie die brudegoem es ende wie wy zijn?"</l>
<l>Die koninck Leodegan zeide doe: "Heer,</l>
<l n="22635">Ic en ger negeen dinck te wetene meer,</l>
<l>Ende by Gode, ten waer geen wonder nu,</l>
<l>Dat ict gerne wiste, seggic iu,</l>
<l>Wien ic myne dochter hebbe gegeven".</l>
<l>Merlijn zeide: "die iu daer staet beneven,</l>
<l n="22640">Entie uwe dochter nu hevet ontvaen,</l>
<l>Dat zegge ic vor alle die hier staen,</l>
<l>Hi es die koninck Artur genant</l>
<l>Ende es here van Bertanien lant,</l>
<l>Ende sijn vader was koninck Uter-Pandragoen,</l>
<l n="22645">Ende ghy, here, ende alle uwe baroen,</l>
<l>Die nu behoren tuwen ryke,</l>
<l>Sullen syne man sijn sekerlike;</l>
<l>Nu doet hem hier manscap nu ten tyden</l>
<l>So sullewy hoechlyk varen te stryden</l>
<l n="22650">Tegen den groetbarnden koninck, seggic iu,</l>
<l>Die dit lant meent wynnen nu;</l>
<l>Maer dit sal anders dan hi meent gaen;</l>
<l>Ende wety wie dese sijn, die hier staen?</l>
<l>Dit sijn twe gebroeder zekerlike:</l>
<l n="22655">Dit es die koninck Ban van Bonewyke</l>
<l>Ende dander die koninck Bohort van Gaunes,</l>
<l>Ende sijn komen, zijt seker des,</l>
<l>Van den hogesten geslachte mede,</l>
<l>Dat men weet in Kerstenhede;</l>
<l n="22660">Ende alle die met hem sijn komen nu,</l>
<l>Sijn koninges kinder, dat zeggic iu,</l>
<l>Ochte hertogen ochte borchgraven,</l>
<l>Wael geboren ende ryke van haven".</l>
<l>Doe die koninck Leodegan dit verstoet</l>
<l n="22665">Ende dander heren, ende des waren vroet,</l>
<l>Dat die koninck Artur was dat,</l>
<l>Waren si alle so blyde ter stat</l>
<l>Dat men nie sulke blyscap en sach</l>
<l>Nergent hebben, op ienegen dach.</l>
<l n="22670">Doe quamen die heren van der tafelronden</l>
<l>Ende ontfingen daer ierst manscap ten stonden;</l>
<l>Want si haddens lange begaert;</l>
<l>Daerna quamen dander ter vaert</l>
<l>Metten koninck Leodegan,</l>
<l n="22675">Ende daden hem al die manscap daeran.</l>
<l>Doe ginck men eten, ende hadden groet spel</l>
<l>Daer was gedient ten etene wel,</l>
<l>Entes avendes dade hem kennen daer</l>
<l>Merlijn den gesellen, weet vorwaer,</l>
<l n="22680">Die men heet van der tafelronden;</l>
<l>Die bruet was oec blyde ten stonden</l>
<l>Van horen brudegoem, ende Leodegan</l>
<l>Was nu die allerblydeste man,</l>
<l>Ende zeide, God dade hem vele eren,</l>
<l n="22685">Dat hi hem geselscap gaf van sulken heren,</l>
<l>Ende dat sine dochter soude hebben dan</l>
<l>Te manne sulken goeden man:</l>
<l>"God, Here!" zeide hy, "sint dat dus komen sy,</l>
<l><pb n="252"/>So ne roeket my wat gy doet met my,</l>
<l n="22690">Sint dat mine dochter bestadet es nu</l>
<l>An den besten, die levet, dat seggic iu".</l>
<l>Daerna gingen si slapen saen,</l>
<l>Entes morgens, als si op sijn gestaen,</l>
<l>Sende die koninck Leodegan voren</l>
<l n="22695">Tien dusent ridder wtverkoren,</l>
<l>Alse hem Merlijn nu riet, twaren;</l>
<l>Daerna ordinierde hi sine ander scaren.</l>
<l>In tien scaren deelde hi se daernaer:</l>
<l>Dierste voeren die drie koninge daer,</l>
<l n="22700">Ende Merlijn metten drake ter stede</l>
<l>Entie van der tafelronden mede,</l>
<l>So datter sevendusent was;</l>
<l>In dander scare quam nadas</l>
<l>Gwinemar, des koninck Leodegans maech,</l>
<l n="22705">Sevendusent ridders haddi niet traech;</l>
<l>Daerna quam der Vrouwen sone gereet</l>
<l>Van den woude dat sonder keren heet,</l>
<l>Sevendusent hadde hire in siner scaer;</l>
<l>Die vierde batalie leide daernaer</l>
<l n="22710">Belias met sevendusent man;</l>
<l>Andalus, hi volgede hem dan</l>
<l>Met sevendusent man ter stonde;</l>
<l>Daerna quam Belis die blonde,</l>
<l>Ende hi hadde sevendusent man mede;</l>
<l n="22715">Die sevende scaer leide ter stede,</l>
<l>Ydiers van Noyors met sevendusent man,</l>
<l>Dien hier namaels gesciede dan</l>
<l>In des koninck Arturs hof ter stede,</l>
<l>Dat hi vijf vingerlyne wttrac gerede</l>
<l n="22720">Enen ridder, daer iu af al bloet</l>
<l>Dit boeck sal wonder seggen groet;</l>
<l>Die achtede van desen gesellen,</l>
<l>Dat was Landan, als wy dat tellen,</l>
<l>Hi leide oec sevendusent man;</l>
<l n="22725">Die negende batalie quam daeran,</l>
<l>Die leide heer Groine plettenere</l>
<l>Sevendusent man haddi in der were;</l>
<l>Die tiende leide die koninck Leodegan,</l>
<l>Daer waren inne negendusent man,</l>
<l n="22730">Ende Cleodalis, sijn drossate, mede.</l>
<l>Doe dese tien scaren daer ter stede</l>
<l>Geordineert waren alle daer,</l>
<l>Des andren dages so hielt daernaer</l>
<l>Die koninck Leodegan sijn hof nadas,</l>
<l n="22735">Want des andren dagen Sinxen was;</l>
<l>Daer was grote feeste, God weet,</l>
<l>Na messe ginck men eten gereet</l>
<l>Entie vier koninge gingen daer</l>
<l>Tener tafelen sitten, ende daernaer</l>
<l n="22740">Ginck elc sitten na siner waerde;</l>
<l>Daer was alles, des wies opter aerde</l>
<l>Elcken genoech gegeven daer.</l>
<l>Vor die vier koninge, wetet vorwaer,</l>
<l>Saten die twe Jenoveren nu,</l>
<l n="22745">Die scone waren, seggic iu,</l>
<l>Ende van maten gelijc, sijt seker das;</l>
<l>Maer Arturs wijf langer was</l>
<l>Ende redeliker, in alle sake,</l>
<l>Haddesi oec gerede ende scoenre sprake</l>
<l n="22750">Dan dander Jenovre; oec was sy</l>
<l>Die wetenste entie beste daerby,</l>
<l>Entie meer dogeden hadde mede</l>
<l>Dan enege vrouwe ter werelt dede;</l>
<l>Oec hadde Jenovre haers meer</l>
<l n="22755">Dan dander dede, daer ic af zeide eer;</l>
<l>Maer anders waren si also gelyke,</l>
<l>Dat nieman en was sekerlyke,</l>
<l>Diese hadde mogen onderkennen daer.</l>
<l>Die etentijt leet entie dach daernaer,</l>
<l n="22760">Ende men ginc slapen daer niet lanc,</l>
<l>Want die daer ierstwerf ontspranc,</l>
<l>Hi weckede dander wt horen slapen;</l>
<l>Men ginck vaste daer ten wapen,</l>
<l>Ende Jenovre die wapende daernaer</l>
<l n="22765">Den koninck Artur, ende gorde hem daer</l>
<l>Sijn swaert, ende nam oec mede</l>
<l>Sijn sporen, ende spien se hem ter stede</l>
<l>Al knielende. Doe loech Merlijn daer</l>
<l>Ende wysedet den tween koningen naer,</l>
<l n="22770">Ende zeide:"besiet, hoe behagetsi iu,</l>
<l>Datsi den koninck Artur dus dient nu?"</l>
<l>Dit pryseden die twe sere doen,</l>
<l>Ende si haddes oec sint goeden loen,</l>
<l>Doe si den koninck Artur hadde verloren</l>
<l n="22775">Daer si ombe hadde groten toren</l>
<l>Van Bertalie, den quaden verrader,</l>
<l>Alse iu dit boec hierna segget allegader.</l>
<l>Doe zeide Merlijn al lachende, ter ure,</l>
<l>Ende in scimpe toten koninck Arture:</l>
<l n="22780">"Here, niet en waerdy vor deser tijt</l>
<l><pb n="253"/>Gerechtelike ridder, als gy nu zijt,</l>
<l>Ende iu en gebreket maer een dinc nu,</l>
<l>Gy nuwe ridder, seggic iu,</l>
<l>Ende wel moechdy seggen twaren,</l>
<l n="22785">Als gy nu sult wtvaren,</l>
<l>Dat eens koninges dochter welgeraket</l>
<l>Enen nuwen ridder hevet gemaket".</l>
<l>Die koninck vragede Merlijn doe,</l>
<l>Wat dinge hem gebreke daertoe,</l>
<l n="22790">"Datsi niet gedaen hevet, segget my,</l>
<l>Si salt doen opdat niet oneerlyc sy".</l>
<l>Doe zeide die maget: "Here, wat ic doe</l>
<l>Iu hier, Here, ic kenne iu alsoe</l>
<l>Hovesc ende vroet, sonder waen,</l>
<l n="22795">Dat gy my node sult laten anegaen</l>
<l>Ocht laten doen ocht ansoecken mede,</l>
<l>Hier ocht anders in negener stede,</l>
<l>Des ic lachter mocht hebben iet</l>
<l>Ocht dat men my mochte, wat des gesciet,</l>
<l n="22800">Hierna verwyten tieneger stede,</l>
<l>Ombe den besten casteel, dien gy hebbet mede".</l>
<l>"Joncfrou", zeide hi, "gy zegget als die vroede</l>
<l>Van der dinc die ic seide, zijt sonder hoede,</l>
<l>Daer sal iu negeen arch af komen vorwaer".</l>
<l n="22805">Doe vragede die koninck noch daernaer</l>
<l>Merlyne, wat hem gebreket ter stont:</l>
<l>"Here, een cussen an horen mont,</l>
<l>Ocht dat der ioncfrouwen lief waer".</l>
<l>"By Gode", zeide die koninck, "maer</l>
<l n="22810">Sone bleve dat heden, ic en sal wesen</l>
<l>Nuwe ridder!" ende si zeide na desen:</l>
<l>"Wete Kerst, dat en sal, dat en blivet niet</l>
<l>By desen dingen, wat des gesciet,</l>
<l>Gyne sult nuwe ridder sijn,</l>
<l n="22815">Want ic ben uwe ende gy mijn,</l>
<l>Ende mijn vader hevet my iu gegeven,</l>
<l>Gy moget met my doen, al iu leven,</l>
<l>Dat gy wilt". Doe namse die koninck</l>
<l>In sinen arm daer, na die dinck,</l>
<l n="22820">Ende helsedese ende sine weder nu</l>
<l>Vriendeleke, dat seggic iu,</l>
<l>Ende doe kuste dene dander daer</l>
<l>Herde soetelic, wetet vorwaer.</l>
<l>Binnen desen waren die orse gereet</l>
<l n="22825">Men brachte se vor die heren geleet;</l>
<l>Die maget nam sinen helm doe,</l>
<l>Ende settene op dat hovet daertoe;</l>
<l>Doe nam hi orlof ende dander mede,</l>
<l>Ende voeren alle enwech ter stede,</l>
<l n="22830">Dene vor ende dander naer</l>
<l>Ende alle gebattelgiert vorwaer,</l>
<l>Ende reden henen horen pas.</l>
<l>Die tien dusent ridder, sijt seker das,</l>
<l>Die vor waren gereden daer,</l>
<l n="22835">Si hadden wael veertich spien vorwaer</l>
<l>Gevangen, die koninck Rioens waren,</l>
<l>Die si in gevancnesse legeden twaren;</l>
<l>Ende si hoeden tlant so wel daer doe,</l>
<l>Dat negene niemare quam toe</l>
<l n="22840">Den koninck Rione. Dus quamen si gereden</l>
<l>So lange, datsi tener steden</l>
<l>Op enen Goensdach quamen gereet</l>
<l>In des koninck Rioens heer, God weet,</l>
<l>Ende Merlijn reet metten drake vor daer</l>
<l n="22845">Tote in die tenten, wet vorwaer;</l>
<l>Entie mane sceen donker nu,</l>
<l>Ende si sliepen vaste, seggic iu,</l>
<l>Want dat was des dages heet</l>
<l>Ende si hadden wael gedronken, God weet;</l>
<l n="22850">Ende Merlijn dade syne liede vergadren al</l>
<l>An enen bosc in enen dal</l>
<l>Op ene rivier, ende hi verboet daer,</l>
<l>Datsi niet en souden trecken naer</l>
<l>Vordat hi bliese een hoern nadas.</l>
<l n="22855">Ende alse dat heer vergadert was,</l>
<l>Blies hi sijn hoern daer ter stede,</l>
<l>Ende riep op Onse Vrouwe mede:</l>
<l>"Maria", zeide hi "moeder Onses Heren,</l>
<l>Biddet uwen kinde vor minen heren</l>
<l n="22860">Ende vor ons allen in dit begin".</l>
<l>Doe riep hi lude: "nu slaet in!".</l>
<l>Ende si sloegen in dat heer, seggic iu,</l>
<l>Die alle vaste slapen nu,</l>
<l>Ende Merlijn dede komen sulken wint,</l>
<l n="22865">Dat niet [en] bleef staende tente omtrint,</l>
<l>Si ne vielen den vianden op dat hovet,</l>
<l>Daer si sere af worden verdovet;</l>
<l>Entie Kerstene sloegen in rede</l>
<l>Tallen staden, ende dodeden mede</l>
<l><pb n="254"/>22870  Menegen man eer si geweten konden,</l>
<l>Wie si waren te dien stonden.</l>
<l>Daer wart "help" geroepen ende groet gekrijt;</l>
<l>Die grote heren stonden op ter tijt,</l>
<l>Ende wapenden hem met haeste daernaer,</l>
<l n="22875">Want si hadden des te doene vorwaer</l>
<l>Ende vergaderden vor des konings tente Rioen,</l>
<l>Ende daden basine blasen doen,</l>
<l>Entie Kerstene sloegen in deser noet</l>
<l>Wael twintichdusent Heidene doet,</l>
<l n="22880">Dander iageden si tes koninges tenten toe</l>
<l>Ende daer gaven si hem biel alsoe;</l>
<l>Doe wapenden hem die niet gewapent waren,</l>
<l>Binnen dien began die dach baren</l>
<l>Entie batalien trocken achter daer</l>
<l n="22885">Ende elc gaderde sine liede naer,</l>
<l>Ende Merlijn hoef sijn teken nu</l>
<l>Ende sloech in die Gigante, seggic iu;</l>
<l>Ende als die koninck Rioen vernam das,</l>
<l>Dien scade, die hem gedaen was,</l>
<l n="22890">Wart hy so erre ombe datgene nu,</l>
<l>Dat hi al verwoede, seggic iu;</l>
<l>Hi sat op een ors groet ter stede</l>
<l>Ende hi nam ene gisarme mede,</l>
<l>So groet was si ende so swaer</l>
<l n="22895">Een man hadde daer wel te dragen an haer;</l>
<l>Hi voer besien die weken vor nu</l>
<l>Ende achter mede te troestene, seggic iu.</l>
<l>Doe riep hi Solinas daernaer</l>
<l>Ende hiet hem leiden dierste scaer</l>
<l n="22900">Met tiendusent man, ende beval hem daer</l>
<l>Sinen lachter te wrekene vorwaer.</l>
<l>Doe voer henen Solinas,</l>
<l>Die herde stout ende koene was,</l>
<l>Ende Merlijn sachen komen ter stede;</l>
<l n="22905">Doe zeide hi iegen Artur mede:</l>
<l>"Nu siet dattet cussen sy</l>
<l>So diere verkocht, dat men daerby</l>
<l>Ember mere uwes gedenke daeraf,</l>
<l>Dat iu iuwe lief so vriendelike gaf";</l>
<l n="22910">Hi zeide, hi soudes doen die macht.</l>
<l>Doe vergaderdensi met so groter cracht,</l>
<l>Daer dade die koninck Artur vromechede,</l>
<l>Die sere besien was daer ter stede;</l>
<l>Want hi vergaderde an Jonappe nadas</l>
<l n="22915">Die een wtnemende groet rese was;</l>
<l>Ende doe hem die rese sach komen daer,</l>
<l>Ontsach hine luttel, wet vorwaer,</l>
<l>Want hi en sceen maer een kint</l>
<l>Tegen die rese daer omtrint;</l>
<l n="22920">Si quamen te gader met gewelt</l>
<l>Ende Jonap dorstac Arturs scilt,</l>
<l>Ende neven die syde stacken ter uer</l>
<l>Artur dor scilt, dor halsberch duer,</l>
<l>Ende dat dor die scoudere mede ginc;</l>
<l n="22925">Maer die Gigante ombe dese dinc</l>
<l>En toende niet dat hem dit dede</l>
<l>Ienech verdriet, so sterc was hi mede</l>
<l>Van herten, ende si quamen daer</l>
<l>Metten orsen te gader daernaer,</l>
<l n="22930">Dat die orse storten weder</l>
<l>Ter aerden met hem beiden neder.</l>
<l>Daer blevensi liggen also te samen</l>
<l>Ene wyle, eer si weder verquamen,</l>
<l>Doe sloech men in beide syden toe</l>
<l n="22935">Ombe helpene haren heren doe;</l>
<l>Daer wart menech speer tebroken saen,</l>
<l>Ende menegen slach sach men daer slaen;</l>
<l>Daer verloren die Gigante meer vele</l>
<l>Dan die Kerstene in den nijtspele,</l>
<l n="22940">Ende daer worden hermonteert doe</l>
<l>Beide die koninge; daer ginc men toe</l>
<l>Dene den ander vreeslyc ter stede.</l>
<l>Die ridders van der tafelronden mede</l>
<l>Daden wonder in den strijt,</l>
<l n="22945">Entie twe ende veertich, des seker sijt,</l>
<l>Sloegen doet so menegen man,</l>
<l>Dat buten getale ginc daeran;</l>
<l>Dese dreven die Sennen nu achterwaert</l>
<l>Thent bander siden horen standaert;</l>
<l n="22950">Daer bleef die strijt staende fel,</l>
<l>Daer dadent Arturs liede so wel,</l>
<l>Dat wonder waer te seggene iu;</l>
<l>Si makeden menegen Senne scu.</l>
<l>Maer boven dander dadet daer te voren</l>
<l n="22955">Een ridder, heet Does, als wy dat horen,</l>
<l>Want by Uter Pandragoens tyden mede</l>
<l>Ende by des koninck Arturs oec ter steden,</l>
<l>Daer hi ridderscap hanteerde by,</l>
<l>So was hi goet ridder ende vry;</l>
<l><pb n="255"/>22960  Dhistorie segget van hem das,</l>
<l>Dat hi Persevalen neve was</l>
<l>Van siner moeder halven mede;</l>
<l>Hi was Enisenten sone mede,</l>
<l>Die Josepes suster was entie Broen</l>
<l n="22965">Tenen wive genomen hadde doen,</l>
<l>Daer hi twaelf sonen af hadde met,</l>
<l>Daer sent Bertanie mede, dat wet,</l>
<l>Sere verluchtet wart, ende oec was hi</l>
<l>Celidonis maech, des ridders vry,</l>
<l n="22970">Die Nasciens sone was,</l>
<l>Die dat grote wonder vor das</l>
<l>Ierstewerf sach van den Grale;</l>
<l>Ende hi was maech, wetet wale,</l>
<l>Des koninck Pelles ende siner broeder met,</l>
<l n="22975">Ende hiet Nasciens, dat wet,</l>
<l>Entie Nasciens hadde Galaath</l>
<l>Lange in siner behout nadat,</l>
<l>Als iu dit boeck sal seggen hiernaer;</l>
<l>Ende dese Nasciens, wetet vorwaer,</l>
<l n="22980">Wart sint van goeden levene doe;</l>
<l>Doe hi die ridderscap begaf alsoe,</l>
<l>Wart hy heremyte goet ter stede,</l>
<l>Ende Onse Here gaf hem mede,</l>
<l>Dat hi priester wart ende messe dede;</l>
<l n="22985">Ende hi was een suver maget mede</l>
<l>Also lange als hi levede vorwaer.</l>
<l>Desen Nasciene gesciede daernaer,</l>
<l>Dattene dIngel voerde gereet</l>
<l>In den derden troen, God weet,</l>
<l n="22990">Daer hi sach ende hevet verheest</l>
<l>Den Vader, den Sone, den Helegen Geest;</l>
<l>Ende hi hadde sint dhistorie met</l>
<l>Van den helegen Grale, dat wet,</l>
<l>Gescreven met syner hant gereet</l>
<l n="22995">By Onses Heren gebode, God weet,</l>
<l>Ende hi voegede dat an Blasys werc mede,</l>
<l>Dat hem Merlijn maken dede;</l>
<l>Oec gaf hi sint den koninck Arture</l>
<l>Raet, daer hem terselver ure</l>
<l n="23000">Galaath woude af winnen sijn lant,</l>
<l>Die dertich koninge hadde in siner hant,</l>
<l>Die hi met krachte alle wan.</l>
<l>Hierna suldy dat wel horen dan,</l>
<l>Daer iu dit boeck dan wel sal leren;</l>
<l n="23005">Maer ic moet hier ter historien keren,</l>
<l>Daer ic dat liet, van den stryde,</l>
<l>Daer men sere vacht tien tyden.</l>
</div>
<div type="chapter"><head type="chapter">Enen strijt van den koninck Rione tegen die vier koninge.</head>
<l>Daventure segget hier ter steden,</l>
<l>Dat Leodegans liede sere streden</l>
<l n="23010">Tegen koninck Rioens liede van Irlant.</l>
<l>Die van der tafelronden, sij iu bekant,</l>
<l>Streden so wtermaten sere daer,</l>
<l>Dat wonder was; maer wet vorwaer,</l>
<l>Dat Nasciens street so fierlike,</l>
<l n="23015">Dat nieman en was sine gelike;</l>
<l>Ende Adegans, die brune, dat wet,</l>
<l>Hi gesellede hem den koninck Artur met;</l>
<l>Dese drie waren so verre voren,</l>
<l>Datsi dander alle hadden verloren,</l>
<l n="23020">Ende werwaert datsi voeren ter stede,</l>
<l>Die drake volgede hem ember mede,</l>
<l>Ende haer gesellen pijnden hem te volgene daer,</l>
<l>Maer si en konden, wetet vorwaer,</l>
<l>Wantsi waren so verre gereden,</l>
<l n="23025">Datsi en konden niet ter steden</l>
<l>Dat volck dorbreken, dat tuscen hem was;</l>
<l>Entie drie gesellen, sijt seker das,</l>
<l>Pijnden hem sere, datsi in der vaert</l>
<l>Mochten komen an koninck Rioens standaert,</l>
<l n="23030">Dien drie olifanten droegen daer;</l>
<l>Ende koninck Ban ende co. Bohort vorwaer,</l>
<l>Doe si den koninck Artur, zeggic iu,</l>
<l>Verloren hadden, lietensi nu</l>
<l>Haer orse lopen met groter porsen,</l>
<l n="23035">Ende braken die batalye metten orsen,</l>
<l>Ende sloegen metten swaerden doet</l>
<l>Wat dat quam in haer gemoet;</l>
<l>Ende si en rasten niet van slagen,</l>
<l>Thent si Merline vor hem sagen</l>
<l n="23040">Metten drake, dien hi droech nu.</l>
<l>Doe dese vive vergaderden, seggic iu,</l>
<l>Gingensi so vreeslyc slaen,</l>
<l>Dat hem nieman en konde ontstaen.</l>
<l>Doe quam die koninck Rioen ter steden</l>
<l n="23045">Met siner gisarmen toegereden,</l>
<l><pb n="256"/>Ende dit was die meeste man</l>
<l>Entie vreeslikeste oec daeran,</l>
<l>Die men in der werelt wiste doe,</l>
<l>Ende hi gemoete den koninck Bohorte alsoe,</l>
<l n="23050">Die jagede den koninck Faveroene,</l>
<l>Die ontvloen was in den doene</l>
<l>Enen bogescote verre vorwaer</l>
<l>Van sinen gesellen; doe quam daer</l>
<l>Die koninck Rioen met xxvi koningen nu,</l>
<l n="23055">Die hem alle volgeden, zeggic iu,</l>
<l>Ende reet vor dander daer alsoe,</l>
<l>Hi hadde sine gisarme in siner hant doe,</l>
<l>Ende sat op een groet swart ors mede.</l>
<l>Daer brachte geiaget jegen hem ter stede</l>
<l n="23060">Die koninck Bohort den koninck Faveroene</l>
<l>Ende hielten so kort na dien doene,</l>
<l>Dat hi hem gaf daer enen slach</l>
<l>Dat hi vor op sinen gereide lach,</l>
<l>Ende hi hoef den ander daer iegen</l>
<l n="23065">Ende meende hem dat hovet hebben afgeslegen,</l>
<l>Maer dat ors hadde den breidel metten tanden</l>
<l>Ende droechen over also te hande</l>
<l>Van onder den slach; maer hi sloech daer</l>
<l>Dat ors achter doer, wetet vorwaer,</l>
<l n="23070">Dat si beide vielen ter aerde</l>
<l>(Die koninck Faveroen metten paerde];</l>
<l>Doe overreet hine daer ter stede,</l>
<l>Oec hadde hi daer afgegaen mede,</l>
<l>Hadde hi des stade gehat ter steden;</l>
<l n="23075">Maer die koninck Rioen quam daer gereden</l>
<l>Ende riep met ener luder kele:</l>
<l>"Heer ridder, gy hebbet des gedaen te vele</l>
<l>Oec sal iu dat rouwen, sonder waen,</l>
<l>Want ic kome iu doet te slane saen,</l>
<l n="23080">Ende gy sult te hant weten, sijt seker des,</l>
<l>Dat tuscen hem ende my vrientscap es".</l>
<l>Doe sloech hi dat ors met sporen daer,</l>
<l>Die koninck Bohort sloech op hem daernaer</l>
<l>Wantet dochte hem een Duvel wesen;</l>
<l n="23085">Hi was hem so verkomen binnen desen,</l>
<l>Dat hi hem konde gerumen niet,</l>
<l>Ende achter hem so vele volkes komen siet</l>
<l>Dat hem dochte dat daernare</l>
<l>Alle die velde bedecket waren,</l>
<l n="23090">Ende hi sach wel doe al bloet,</l>
<l>Ontbeide hi sijns, hi waer doet.</l>
<l>Doe seide hi: "Genade, God, edel Here!</l>
<l>Vlie ic nu, ic en gewinne nembermere</l>
<l>Negene ere in al dat leven mijn,</l>
<l n="23095">Ende embermere soudet my verweten sijn;</l>
<l>Noch hebbic liever te stervene met eren</l>
<l>Dan te levene met onneren;</l>
<l>Nu doe God Sinen wille met my,</l>
<l>Ic sal sijns ontbeiden", seide hy.</l>
<l n="23100">Doe makede hi een cruce vor hem daer,</l>
<l>Ende hielt sijn swaert in der hant daernaer</l>
<l>Ende ontbeide des Duvels daer alsoe;</l>
<l>Entie koninck Rioen quam op hem doe,</l>
<l>Ende gaf hem enen slach so groet,</l>
<l n="23105">Dat wonder was hi en haddene doet</l>
<l>Ocht verminket; maer die koninck Bohoert</l>
<l>Hielt sinen scilt daer iegen voert</l>
<l>Dat die slach quam opten scilt daer,</l>
<l>Die al te sticken vloech daernaer</l>
<l n="23110">Op sijn gereide, wetet vorwaer.</l>
<l>Nu was die Gigant erre, seggic iu,</l>
<l>Dat hi gemist hadde, ende keerde nu</l>
<l>Ende brachte die gisarme verheven;</l>
<l>Entie koninck Bohort sach hem beneven</l>
<l n="23115">Menegen man komen gevolgen naer,</l>
<l>"Ic waer wel sot", zeide hi daer,</l>
<l>"Bleve ic hier langer houdene mede".</l>
<l>Doe sloech hi achterwaert ter stede</l>
<l>Daer sine liede streden met gewoude,</l>
<l n="23120">Daer sach hi Boterne vaste houden</l>
<l>Hervy van Riveel metten helme daer,</l>
<l>Die te voete stont vorwaer,</l>
<l>Dien si geslagen hadden ten stonden,</l>
<l>Dat hem dat bloet wt nese ende wt monde</l>
<l n="23125">Storte, ende hadden hem dat hovet te hants</l>
<l>Afgeslagen, en waer Agregans</l>
<l>Die Brune, diene nu daer</l>
<l>Sere bescudde. Doe quam daernaer</l>
<l>Die koninck Bohort, ende was hem leet,</l>
<l n="23130">Dat hine in desen anxte weet;</l>
<l>Doe sloech hi sijn ors met sporen,</l>
<l>Ende hevet Aroanse daer verkoren,</l>
<l>Den koninck, ende Boterne, dien hi daer</l>
<l>Opten helm so sloech vorwaer,</l>
<l n="23135">Dat hi ter aerden scire lach</l>
<l><pb n="257"/>Dat hi en hoerde noch en sach,</l>
<l>Enten andren sloech hi mede,</l>
<l>Dat hi oec viel daer ter stede.</l>
<l>Alse Hervy was delivereert alsoe,</l>
<l n="23140">Nam hi dat ors ende sat daerop doe,</l>
<l>Ende sloech in die batalie ter vaert,</l>
<l>Die ie lanck ie meerre wart,</l>
<l>Want alle die batalien te dien tyden</l>
<l>Waren vergadert in beiden syden;</l>
<l n="23145">Entie koninck Rioen volgede ember naer</l>
<l>Den koninck Bohorte ende verhaeldene daer,</l>
<l>Daer hi den koninck Aroanse ter stede</l>
<l>Van den orse geslagen heeft mede;</l>
<l>Ende also vro als hine sach,</l>
<l n="23150">Meende hi hem geven enen slach,</l>
<l>Ende thoeft hebben geklovet daer;</l>
<l>Ende alsi Bohort sach daernaer,</l>
<l>Die negenen scilt en hadde doe,</l>
<l>Hi sloech sijn ors vorwaert alsoe,</l>
<l n="23155">Ende hy gemyste sijns ter stede,</l>
<l>Ende gerakede dat ors achter mede,</l>
<l>Ende sloech hem den rugge duer,</l>
<l>Dat daer ter aerden storte ter uer,</l>
<l>Entie koninck Bohort viel mede daer;</l>
<l n="23160">Maer hi spranc van den orse daernaer</l>
<l>Optie aerde, want hi was dapper sere;</l>
<l>Doe wart die drangh ombe den here</l>
<l>Herde groet van skoninck Rioens lieden,</l>
<l>Die hem volgeden nu ten tyden,</l>
<l n="23165">Dat hi kume bekeren mochte</l>
<l>Ende hem geweren onsochte.</l>
<l>Daer wart doe die strijt so groet,</l>
<l>Datsi moesten achter voet</l>
<l>Enen bogescote ende oec meer;</l>
<l n="23170">Daer wart die koninck Bohort gequetset seer,</l>
<l>Want hem die koninck Rioen dede noet</l>
<l>Ombedat hine gerne sloege doet;</l>
<l>Ende alse Hervi den koninck sach doe,</l>
<l>Dat hi tonder was alsoe,</l>
<l n="23175">Want hine vier werf sach vallen saen</l>
<l>Over sine knien ende weder opstaen;</l>
<l>Sloech hi derwaert ombe hem daernaer</l>
<l>Thelpene; hi hadde vorwaer</l>
<l>In siner hant ene spere groet,</l>
<l n="23180">Ende stac die daer in sijn gemoet</l>
<l>Den koninck Rioen dor den scilt ter stede,</l>
<l>Ende ontmalyede sinen halsberch mede</l>
<l>In dene syde, maer niet in dat lijf.</l>
<l>Die koninck Rioen hielt hem stijf</l>
<l n="23185">Entie koninck verhoef die gisarme ter stede,</l>
<l>Daer hi menegen Kersten doet sloech mede,</l>
<l>Ende hi meende Hervi nu sijn hovet</l>
<l>Geclovet hebben, des gelovet,</l>
<l>Maer hi hielt den scilt daertegen;</l>
<l n="23190">Des hevet hi een quartier afgeslegen,</l>
<l>Ende daer die slach te dale ginc doe,</l>
<l>Sloech hi den orse den hals af toe,</l>
<l>Datsi beide ter aerden vielen daer.</l>
<l>Doe Adragans sach daernaer</l>
<l n="23195">Sinen geselle ter aerden vallen nu,</l>
<l>Was hi des herde erre, seggic iu,</l>
<l>Ende reet an den koninck Rione, den here,</l>
<l>Ende sloechen met sinen swaerde so sere</l>
<l>Opten helm, dat hine nicken dede</l>
<l n="23200">Op dat artsoen, ende hadde hi mede</l>
<l>Hem niet gehouden an den hals naer</l>
<l>Van den orse, hi waer gevallen daer,</l>
<l>Ende hadde hem mogen keren Adragant,</l>
<l>Hi hadde sinen geselle gewroken thant.</l>
<l n="23205">Doe sine liede haren koninck sagen alsoe</l>
<l>Op sijn paert liggen waren sijs onvroe;</l>
<l>Daer was een koninck, hiet Solinas,</l>
<l>Die des koninck Rioens maech was,</l>
<l>Ende hi was herde overmoedich mede;</l>
<l n="23210">Doe hi dit sach, nam hi ter stede</l>
<l>Ene spere in sine hant,</l>
<l>Ende reet so sere op Adragant,</l>
<l>Dat hine ter aerden droech aldaer;</l>
<l>Maer Adragant spranc op daernaer,</l>
<l n="23215">Entie drie gesellen holpen hem doe</l>
<l>Ende weerden die liede van hem alsoe,</l>
<l>Dat hem nieman genaken dorste,</l>
<l>Doe scotensi na hem, sonder vorste,</l>
<l>Met daerden ende met speren mede,</l>
<l n="23220">Dat sise mede wondeden ter stede;</l>
<l>Maer si waren van so goeder herten,</l>
<l>Dat hem niet en konde gesmerten</l>
<l>Want wat hem genakede sloegen si doet.</l>
<l>Die koninck Rioen ende sijn hoep</l>
<l><pb n="258"/>23225  Hieltse so kort, datsi gevaen</l>
<l>Hadden geweset, en hadde gedaen</l>
<l>Nascien, die toe quam gereden,</l>
<l>Die hadde in siner hant ter steden</l>
<l>Enen spiet ende sloech in alsoe,</l>
<l n="23230">Ende wat hi daer gerakede doe,</l>
<l>Moeste ter aerden vallen daer.</l>
<l>Doe quam die koninck Rioen daernaer,</l>
<l>Dien stac hi int opene van den scilde nu</l>
<l>Ende opten halsberch, seggic iu,</l>
<l n="23235">Ende stacken ter aerde averecht,</l>
<l>Ende bereidene so na sijn recht</l>
<l>Eer hi opstont, zijt zeker das,</l>
<l>Dat hi en wiste waer hi was;</l>
<l>Ende Nascien overreeten daernaer</l>
<l n="23240">Twewerf ochte drie, wet vorwaer;</l>
<l>Ende alse dat sine liede sagen,</l>
<l>Gingensi vaste derwaert iagen;</l>
<l>Daer wart Nasciens ors gesteken doet,</l>
<l>Daer hadden die drie horen overwille groet</l>
<l n="23245">Ende Merlijn die dit wiste ter ure,</l>
<l>Riep doen daer den koninck Arture</l>
<l>Enten koninck Ban tien stonden,</l>
<l>Entie heren van der tafelronden,</l>
<l>Ende zeide: "nu volget my saen,</l>
<l n="23250">Want die koninck Bohort vechtet, sonder waen,</l>
<l>Ginder self vierde, dat zeggic iu,</l>
<l>Tegen al te male gene heren nu,</l>
<l>Ende es sere tonder, want die koninck Rioen</l>
<l>Hout se so kort ende sine baroen,</l>
<l n="23255">Ombedat hi se doden soude dan".</l>
<l>Alse dit hoerde die koninck Ban,</l>
<l>"Here God!" zeidi, "wyset my waer dat es,</l>
<l>Blivet mijn broeder doet, zijt seker des,</l>
<l>Nembermeer so [en] werde ic blide,</l>
<l n="23260">So lange als ic leve in negenen tyde".</l>
<l>"Volget my", zeide Merlijn ten koninck Ban,</l>
<l>Want hier en es geen beiden an".</l>
<l>Daer makede Merlijn doe nadas</l>
<l>Ene toverye, die wonderlyc was,</l>
<l n="23265">Ende dade een gestof van sande komen</l>
<l>Ende enen wint, die se hevet genomen</l>
<l>Ende op die Gigante al daer droech</l>
<l>So dicke, datsi haer ongevoech</l>
<l>Hadden, want voert van dien</l>
<l n="23270">En konde dene dander niet gesien.</l>
<l>Doe wart daer een gehu nadas,</l>
<l>Ende Merlijn, die ember vor was,</l>
<l>Keerde den drake in siner hant;</l>
<l>Doe vloech daerwt al sulken brant</l>
<l n="23275">Ende vier, dat die drake warp wt,</l>
<l>Dat die lucht stanc overluet,</l>
<l>Entie brant hi vil daer sciere</l>
<l>Al op der Heidene baniere,</l>
<l>Ende dit versagedese sere daernaer;</l>
<l n="23280">Doe sloech Merlijn in den drangh daer,</l>
<l>Ende dorbracse aldaer ter stede,</l>
<l>Hi ende sine gesellen mede,</l>
<l>Ende quamen ten koninck Bohort toe,</l>
<l>Die op sinen voeten stont alsoe,</l>
<l n="23285">Ende sine gesellen, die daer waren</l>
<l>Haer helme alsoe dorslagen, twaren,</l>
<l>Datsi hem over dogen hingen ter stat,</l>
<l>Ende haer halsberge hadden menech gat;</l>
<l>Maer si en hadden negene wonden</l>
<l n="23290">Die hem iet scadeden tien stonden.</l>
<l>Si hadden haer swaerde in haer hant bloet,</l>
<l>Si hadden so menege heidene doet,</l>
<l>Datsi met hoepen lagen daer.</l>
<l>Doe quam die koninck Ban daernaer,</l>
<l n="23295">Ende sloech den koninck Mynappe alsoe,</l>
<l>Dat hine clovede toter borst toe;</l>
<l>Entie koninck Artur sloech ter stede</l>
<l>Enen Senne sijn hovet af mede,</l>
<l>Ende vor den koninck Rioene vloech daer;</l>
<l n="23300">Elc ander geselle sloech daernaer</l>
<l>Den sinen doet, die vor hem quam.</l>
<l>Doe die koninck Bohort dit soccoers vernam,</l>
<l>Spranc hi, ende sine gesellen mede,</l>
<l>Over die dode, die lagen ter stede,</l>
<l n="23305">Ende elc nam een ors daernaer,</l>
<l>Ende ander helme, wet vorwaer,</l>
<l>Ende saten op ende reden nadas</l>
<l>Daer die strijt ten meesten was.</l>
<l>Dus duerde die strijt daer alsoe</l>
<l n="23310">Al toter vespertijt nu toe,</l>
<l>Doe waren die Kerstene sere tonder,</l>
<l>Ende dat en was geen wonder;</l>
<l>Want die koninck Rioen hadde hondert man</l>
<l>Tegen enen Kerstene voertan,</l>
<l n="23315">Daer wart geruchte so groet, zeggic iu,</l>
<l>Dat die van Deneblase der stat nu</l>
<l><pb n="259"/>Wtwaert sagen ende vernamen naer,</l>
<l>Dat die hare te quaet hadden daer.</l>
<l>Als Sydonies, die borchgrave, na das</l>
<l n="23320">Sach dat sijn oem tonder was,</l>
<l>Die koninck Leodegan, ende so die mede</l>
<l>Gesconfiert hebben geweest ter stede,</l>
<l>En hadde die koninck Artur gedaen</l>
<l>Ende sine geselscap, sonder waen,</l>
<l n="23325">Dier maer driehondert en was,</l>
<l>Want alle vloensi op hem nadas,</l>
<l>Doe riep hi: "edele ridders, wapent iu</l>
<l>Want hier es des wael te doene nu,</l>
<l>Wy moeten noch heden verliesen al</l>
<l n="23330">Ochte winnen nu groet ende smal,</l>
<l>Ende onse erve behouden te hande</l>
<l>Tegen die Heidene, Godes viande;</l>
<l>Entie stervet dor die Godes minne,</l>
<l>Hi blivet behouden in allen sinne,</l>
<l n="23335">Ende wy en mogen nembermere</l>
<l>Bet sterven met meerre ere</l>
<l>Dan nu, want siet ginder ter ure</l>
<l>Onsen gerechten here, den koninck Arture,</l>
<l>Die die beste van der werelt es,</l>
<l n="23340">Onder genen drake, sijt seker des;</l>
<l>Hi es ons te hulpe komen nu</l>
<l>Ende settet sinen lichaem, seggic iu,</l>
<l>Vor ons ende aventure mede;</l>
<l>Nu waert wel recht, dat wy ter stede</l>
<l n="23345">Ons aventuerden dor hem dan".</l>
<l>Doe bereide hem daer menech man</l>
<l>Ende togen wt ende reden ter vaert</l>
<l>Dapperlike ten Heidenen waert.</l>
<l>Doe riep die koninck Leodegan;</l>
<l n="23350">"Stoutelike slaet in, mine man!</l>
<l>Siet mynen neve Sydonies nu,</l>
<l>Hi bringet ons soccoers seggic iu".</l>
<l>"Here", zeide doe Gwinemar mede,</l>
<l>"Wat vermaendy ons ter stede?</l>
<l n="23355">Wy sijn nu so verre gevaren</l>
<l>Dat wy alle doet bliven, twaren,</l>
<l>Ocht wy moeten verweren ons hier;</l>
<l>Daerombe soude elc sijn so fier</l>
<l>Ende met wapene hier gebaren,</l>
<l n="23360">Dat si hem souden van ons vervaren".</l>
<l>Doe sloegen si onder den drake daer</l>
<l>Ende volgeden Merlyne also naer,</l>
<l>Daer die koninck Artur entie koninck Ban</l>
<l>Ende Bohoert ende menech ander man,</l>
<l n="23365">Ende mede die van der tafelronden,</l>
<l>Wonder wrachten daer ten stonden.</l>
<l>Daer worden des koninges liede so machtech doe,</l>
<l>Datsi die Sennen dreven daertoe,</l>
<l>Datsi moesten achterwaert tien</l>
<l n="23370">Ende tot onder haer baniere vlien;</l>
<l>Daer wordensi houdende voertmeer</l>
<l>Ende weerden hem wtermaten seer,</l>
<l>Ende Merlijn was an dene syde gevaren</l>
<l>Ende die van der tafelronden, twaren,</l>
<l n="23375">Tot hem komen, ende hi dadese naer</l>
<l>Haer orse vergorden alle vorwaer,</l>
<l>Ende haer wapene te poente setten,</l>
<l>Ende spere nemen, sonder letten,</l>
<l>In haer hande, ende hietse soe</l>
<l n="23380">Haren vianden varen vaste toe.</l>
<l>Nu waren die Sennen vercoevert daer,</l>
<l>Ende dreven dander achterwaert daernaer;</l>
<l>Doe quam dese inridende mede,</l>
<l>Ende Merlijn riep op hem ter stede:</l>
<l n="23385">"Nu sal ic sien, wie dat wel sal doen,</l>
<l>Elc sij hier nu een lyoen!" -</l>
<l>Hi zeide den koninck Artur nu:</l>
<l>"Gy gedenket oevele, seggic iu,</l>
<l>Van den soeten cusse mede,</l>
<l n="23390">Dat iu lief iu gaf ter stede,</l>
<l>Doe gy van haer sciedet, God weet,</l>
<l>Noch hebdy oevele verdient gereet".</l>
<l>Doe dit die koninck Artur hoert,</l>
<l>Scaemde hi hem ende reet voert,</l>
<l n="23395">Ende versette hem in sinen stegereep doe</l>
<l>Met so groter kracht daertoe,</l>
<l>Dat die yser bogen, wetet dan.</l>
<l>Doe loech daerombe die koninck Ban,</l>
<l>Ende wysede dat sinen broeder alsoe;</l>
<l n="23400">So fier gelaet hadde hi doe,</l>
<l>Datten die van der tafelronden daer</l>
<l>Te wonder ansagen, wetet vorwaer.</l>
<l>Ende zeiden, mochte hi leven enegen dach,</l>
<l>Dat men siner gelijken nie en sach.</l>
<l n="23405">Doe riep Merlijn "Clarense" daernaer,</l>
<l><pb n="260"/>Ende sloech in die batalie daer;</l>
<l>Si voeren in met groter cracht</l>
<l>Ende elc hadde ene sterke scacht,</l>
<l>Ende staken al neder dat vor hem quam.</l>
<l n="23410">Die koninck Artur, als ict vernam,</l>
<l>Hadde gesteken den koninck Clarele,</l>
<l>Dat hijs genoech hadde tsinen dele;</l>
<l>Doe verkoes hi den koninck Rioene daernaer</l>
<l>Want hi verkendene, wetet vorwaer,</l>
<l n="23415">By der coverturen, seggic iu,</l>
<l>Want die coverture, die hi droech nu,</l>
<l>Was met barden ende met kronen</l>
<l>Al gesaeit; doe hi sach dengonen</l>
<l>Die koninck Artur, hi hoef sijn swaert</l>
<l n="23420">Ende sloech dengenen, metter vaert,</l>
<l>Dor den scilt enten halsberch mede,</l>
<l>Ende haddene al dorslagen ter stede,</l>
<l>En hadde een porpoent gedaen</l>
<l>Dat van enen serpente, sonder waen,</l>
<l n="23425">Gemaket was, dat halp hem daer,</l>
<l>Dat hi der doet ontginck vorwaer;</l>
<l>Want dat vel van den serpente was</l>
<l>Boven dat porpoent, sijt seker das,</l>
<l>Dat was so hart ende so sterck met,</l>
<l n="23430">Dat ment niet mochte dorslaen, dat wet;</l>
<l>Doch was die slach so groet ter stede,</l>
<l>Dat hine ter aerden vallen dede.</l>
<l>Doe die Gigante haren heer sagen vallen,</l>
<l>Voeren si derwaert saen met allen,</l>
<l n="23435">Ende streden den koninck Artur so an,</l>
<l>Datsi hem ende sijn ors dan</l>
<l>Vallen deden ter aerden saen.</l>
<l>Doe riep Merlijn, sonder waen,</l>
<l>Die ridders van der tafelronden daer,</l>
<l n="23440">Dat sine varen bescudden naer.</l>
<l>Daer wart die strijt groet bysonder,</l>
<l>Entie koninck Ban wrachte daer wonder;</l>
<l>Want hi met crachte bescudde te hande</l>
<l>Den koninck Artur onder sine viande;</l>
<l n="23445">Entie koninck Leodegan ende Sydonies</l>
<l>Dadent dan wael, sijt seker des.</l>
<l>Maer die koninck Artur, doe hi hermonteert was</l>
<l>Dade hi so groet wonder nadas,</l>
<l>Metter hulpen des koninck Bans ter stede,</l>
<l n="23450">Entie koninck Bohort oec mede,</l>
<l>Metten ridders van der tafelronden,</l>
<l>Datsi al die Gigante wederstonden,</l>
<l>Ende dreven van den plane daer.</l>
<l>Daer was die koninck Rioen vorwaer</l>
<l n="23455">Seer geaffelgiert eer hi bescut was;</l>
<l>Ende als hi vernam die waerheit das,</l>
<l>Dat sine liede gesconfiert waren,</l>
<l>Ende hi vlien moeste daernare</l>
<l>Ocht hi moeste doet bliven daer,</l>
<l n="23460">Vloe hi met groten sere daernaer.</l>
<l>Doe dit sach die koninck Leodegan,</l>
<l>Dat die koninck Rioen daer te vliene began,</l>
<l>Volgede hi hem ende Sidonies</l>
<l>Ende Gwinemar ende Cleodales;</l>
<l n="23465">Ende bander side die van der tafelronden</l>
<l>Volgdeden oec mede te dien stonden,</l>
<l>Ende sloegen daer so vele in dat jagen vlien,</l>
<l>Datsi met groten hoepen lagen;</l>
<l>Ende doe die koninck Rioen dus ginc</l>
<l n="23470">Sone heveten nieman daer gesien</l>
<l>No gekent, dan die koninck Artuer;</l>
<l>Hi merkedene daer terselver uer,</l>
<l>Ende reet hem al stille swigende naer,</l>
<l>Dat nieman van den sinen wiste daer,</l>
<l n="23475">Waer hi was henen; ende bandersyden</l>
<l>Jagede die koninck Leodegan tien tyden</l>
<l>Gloriante, Mynados, ende Golifere,</l>
<l>Dese drie koninge jagede hi sere</l>
<l>Allene dor den bosc alsoe;</l>
<l n="23480">Ende dander gesellen waren doe</l>
<l>Gesceden, tiene hier, twintech daer;</l>
<l>Dus duerde die jagerande daernaer</l>
<l>Toten dage eer si scieden.</l>
<l>Si sloegen doet van den lieden</l>
<l n="23485">So vele, datter maer en bleven daer</l>
<l>Twintechdusent te live vorwaer</l>
<l>Van tweenhondertdusent man, die si ten tyden</l>
<l>Bracht hadden daer te striden.</l>
<l>Nu zwiget dit boeck hieraf ter ure,</l>
<l n="23490">Ende sal iu seggen van den koninck Arture</l>
<l>Ende van den koninck Rioene vorwaer,</l>
<l>Dien hi nu vaste volget naer.</l>
</div>
<div type="chapter"><head type="chapter"><pb n="261"/> <hi rend="italic">Van den koninck Artur ende van den koninck Rione, enen camp.</hi></head>
<l>Nu segget voert die aventure</l>
<l>Van den koninge Arture,</l>
<l n="23495">Die den koninck Rione volgede nu,</l>
<l>Sodat hine verhaelde, seggic iu,</l>
<l>An ener valeyen in een boscelijn;</l>
<l>Doe riep hi: "blode Gigant, kockijn,</l>
<l>Wendet iu, ocht gy sijt nu doet;</l>
<l n="23500">Ic ben sonder hulpe cleen ochte groet".</l>
<l>Doe dit die Gigant hoerde daer,</l>
<l>Haddi hem des herde ommaer,</l>
<l>Want hi dochte hem herde clene;</l>
<l>Hi en sceen maer een kint gemene</l>
<l n="23505">Tegen den Gigant, die hem daer</l>
<l>Ombe keerde te hant daernaer;</l>
<l>Hi nam sine gisarme nadas</l>
<l>In sine hant, ende sine targie, die was</l>
<l>Gemaket van enes olifants bene,</l>
<l n="23510">Die droech hi vor hem gemene;</l>
<l>Entie koninck Artur hadde een spiet</l>
<l>Herde scerp, ende en lette niet</l>
<l>Hi reet op hem ende stackene doe</l>
<l>Dor scilt, dor halsberch daer alsoe,</l>
<l n="23515">Ende stac hem ene wonde tien tyden</l>
<l>Boven die hanke in die slinke syde,</l>
<l>Dat hem nederwaert liep dat bloet.</l>
<l>Doe hi hem gewondet verstoet,</l>
<l>Beet hi sine tande ende keerde daer</l>
<l n="23520">Sine ogen van quaetheit, wet vorwaer,</l>
<l>Ende hoef die gisarme ter stede,</l>
<l>Ombe den koninck Artur slane daermede.</l>
<l>Hi was groet, sterck ende stranck</l>
<l>Ende siner voete veertiene lanck,</l>
<l n="23525">Ende hi was tuscen beide sine ogen daer</l>
<l>Anderhalve palme breet vorwaer;</l>
<l>Dus brachte diegene daer den slach.</l>
<l>Doe die koninck Artur dit gesach,</l>
<l>Reet hi op hem met sulker snelhede,</l>
<l n="23530">Datsi ter aerden vielen bede,</l>
<l>Maer si waren thant oppe ter stede;</l>
<l>Die koninck Artur was eer oppe mede,</l>
<l>Want hi was ionck ende hadde maer</l>
<l>Tuscen seventien ende achtien iaer,</l>
<l n="23535">Entie koninck Rioen hadde wel nu</l>
<l>Twe ende veertich iaer, seggic iu.</l>
<l>Ende doe si beide op waren gestaen,</l>
<l>Trac Artur Caliburnuse saen,</l>
<l>Sijn goede swaert, dat sceen te hant</l>
<l n="23540">Ocht hadde geweest een gloeiende brant</l>
<l>Van groter claerheit. Doe sloech hy</l>
<l>Den rese daermede, die droech daerby</l>
<l>Sine grote gisarme daertegen;</l>
<l>Die hevet hi ontwe geslegen,</l>
<l n="23545">Nochtan was si met yser gebonden;</l>
<l>Doe was die rese toernech ten stonden.</l>
<l>Doe trac hi wt dat beste swaert een,</l>
<l>Dat in der werelt en was negeen;</l>
<l>Dit boeck segget dat Hercules was,</l>
<l n="23550">Daer hi Jason mede leide in Colchas</l>
<l>Ombe dat guldene vlies, ende daermede</l>
<l>Sloech Hercules menegen Gigant ter stede</l>
<l>Toter doet in dat lant, daer Jason na</l>
<l>Sine vriendinne in voerde, Media,</l>
<l n="23555">Die by des koninges tyden Adrastes was,</l>
<l>Die koninck was in Grieken nadas,</l>
<l>Ende die dat swaert in siner stat</l>
<l>Menech iaer hadde, ende nadat</l>
<l>So haddet Chodidinnus na datgone,</l>
<l n="23560">Die des koninges sone was van Calsedone,</l>
<l>Doe quam dat van ore tore daer,</l>
<l>Dattet die koninck Rioen hadde naer;</l>
<l>Want hi van Hercules geslachte was.</l>
<l>Ende dit swaert hiet, sijt seker das,</l>
<l n="23565">Malmiadorse, ende doen Artur sach</l>
<l>Dat also blicte alse die dach</l>
<l>Van groter claerheit, begeerde hijt daer</l>
<l>Met al siner herten, wet vorwaer,</l>
<l>Ende zeide ter goeder tijt quame hy daer doe,</l>
<l n="23570">Mochte hy dat swaert gewinnen alsoe.</l>
<l>Doene koninck Rioen sach so stille staen,</l>
<l>Seide hi: "gy zijt wel koene, sonder waen,</l>
<l>Heer ridder, ic en weet wie gy zijt,</l>
<l>Dat gy my dus verre volget ter tijt</l>
<l n="23575">Allene; ende ombedat gy zijt dus koen,</l>
<l>Sal ic iu doen ene hovesceit scoen,</l>
<l>Die ic nieman en dade dan iu:</l>
<l>Gevet my iu swaert ende iu wapene nu,</l>
<l><pb n="262"/>Ende segget my hoe gy heet daerby,</l>
<l n="23580">Ic sal iu dan laten quijt ende vry,</l>
<l>Want my jamert sere van iu</l>
<l>Ombedat gy my so jonck duncket nu".</l>
<l>Dit hadde die koninck Artur on waert,</l>
<l>Ende antworde hem fellyc, mettervaert:</l>
<l n="23585">"Meendy dat ic my op sal geven gemene,</l>
<l>Ombedat gy groet sijt ende ic clene?</l>
<l>Maer legget selve neder iu swaert</l>
<l>Ende iu wapene, ende komet ter vaert</l>
<l>My te genaden ende mynen wille</l>
<l n="23590">Met iu te doene, lude ende stille,</l>
<l>Ende wetet wael ic en verseker geens dincs iu</l>
<l>Dan van der doet, des seker ic iu nu".</l>
<l>Doe loech die Gigant, ende vragede doe</l>
<l>Hoe hi hiete ende wie hi ware toe,</l>
<l n="23595">Ende beswoeren by sinen gelove daer;</l>
<l>Doe zeide die koninck Artur daernaer:</l>
<l>"Wildy my zeggen des ic iu vragen sal,</l>
<l>Ic sal iu hieraf seggen die waerheit al".</l>
<l>Doe gelovede hijt hem ter stat.</l>
<l n="23600">Doe zeide die koninck Artur nadat:</l>
<l>"Wetet wael dat ic des koninges sone was</l>
<l>Uter-Pandragoens, sijt seker das,</l>
<l>Ende hete Artur ende ben komen nu</l>
<l>Dit lant te bescermene, seggic iu,</l>
<l n="23605">Want dat mijn es, wetet gerede,</l>
<l>Ende hebbet behuwet nu ter stede,</l>
<l>Entie koninck selve Leodegan,</l>
<l>Ende oec mede al sine man</l>
<l>Hebben dat lant van my ontfaen,</l>
<l n="23610">Ende alle oec mede manscap gedaen".</l>
<l>"Hoe", zeide die koninck Rioen daernaer,</l>
<l>"Bestu die koninck Artur vorwaer</l>
<l>Ende Uter-Pandragoens sone mede,</l>
<l>Die Angwise doet sloech gerede?"</l>
<l n="23615">"Ja", zeide hi, "ende nu willic weten</l>
<l>Wie du best ende hoe men dy sal heten?"</l>
<l>Ic segget dy, ic hete die koninck Rioen</l>
<l>Ende tlant es onder mijn doen,</l>
<l>Ende onder my sijn alle die lande alsoe</l>
<l n="23620">Al toter Heidene lande toe,</l>
<l>Ende oec soudet mijn sijn bander syden,</l>
<l>Waert dat men daerover mochte lyden,</l>
<l>Maer neen dat nembermeer, sijt seker des,</l>
<l>Also lange als daer bynnen es</l>
<l n="23625">Die leetlyke creature overeen,</l>
<l>Ende dat es een mercsteen,</l>
<l>Dien Judas daer warp, ende dat was</l>
<l>Dat hijt lant gewonnen hadde tot das;</l>
<l>Ende douder seggen, dat also saen</l>
<l n="23330">Als die mercsteen enwech es gedaen,</l>
<l>Dat daventuren van Logres al</l>
<l>Sullen vergaen, beide groet ende smal,</l>
<l>Entie den mercsteen sal oec mede</l>
<l>Enwech doen, hi moetene ter stede</l>
<l n="23635">In die goeffre dragen nadien</l>
<l>Van Sathanie, dat hi nie meer en wert gesien,</l>
<l>Want hi es van sulker manieren nu,</l>
<l>Dat al gescien moet, dat seggic iu.</l>
<l>Nu weetstu wie ic ben ende hoe ic hete;</l>
<l n="23640">Maer ic segget dy nu, dat ic niet meer en ete</l>
<l>Also lange als ic dy levendich weet,</l>
<l>Want van dy heb ic al dit leet,</l>
<l>Dat ic ben verjaget, hebbic vernomen,</l>
<l>Es my al te male van dy gekomen;</l>
<l n="23645">Hierombe sal ic hier wreken my</l>
<l>En al mijn leet nu over dy".</l>
<l>"By Gode", zeide Artur, "so staet iu dan</l>
<l>Lange te vastene; want wetet voertan</l>
<l>Ic en sterve van uwer hant nembermeer,</l>
<l n="23650">Ende ic ontsegge iu nu voertmeer;</l>
<l>Ende zijdy so koene, so wreket iu".</l>
<l>Doe die Gigant dit hoerde nu,</l>
<l>Quam hi tot hem ende toernde hem doe,</l>
<l>Ende sloechen met sinen swaerde alsoe,</l>
<l n="23655">Dat hi hem afsloech daernaer</l>
<l>Een sticke van sinen scilde daer;</l>
<l>Ende Artur reet op hem ter stede</l>
<l>Ende dorsloech sinen helm, ende oec mede</l>
<l>Die coffie in die rechte syde,</l>
<l n="23660">Al doer, ende wondedene tien tyden,</l>
<l>Ende en hadde dat swaert niet gewent,</l>
<l>Hi haddes die werelt verlaten sent;</l>
<l>Ende als die Gigant gevoelde dit bloet,</l>
<l>Wart hi al te male verwoet,</l>
<l n="23665">Ende reetene an ende meende naer</l>
<l>Metten armen hem grijpen daer;</l>
<l>Maer Artur was licht ende ontspranc.</l>
<l><pb n="263"/>Ende al die wile, eer iet lanc,</l>
<l>Quam daer Nasciens ende Adragant</l>
<l n="23670">Ende Hervi, ende brachten gejaget thant</l>
<l>Ses Sennen, die alle koninge waren,</l>
<l>Ende die aldus hieten twaren:</l>
<l>Bahamins ende Matailes</l>
<l>Ende Frenitars ende Brecaines</l>
<l n="23675">Ende Cohars ende Mahidrant;</l>
<l>Dese koninge quamen daer vliende thant,</l>
<l>Ende alse die koninck Rioen hevet vorsien</l>
<l>Die ses koninge also sere vlien,</l>
<l>Want dese herde stout waren,</l>
<l n="23680">So dachte hy wel by dien daernare,</l>
<l>Dat hi doet soude bliven daer;</l>
<l>So spranc hi op sijn ors daernaer.</l>
<l>Ende daer hi opgeseten was doe</l>
<l>Sloechen die koninck Artur soe,</l>
<l n="23685">Dat hi boech op dat gereide daer,</l>
<l>Ende hadde hi noch mogen hem vorwaer</l>
<l>Enen slach geven, hi haddene nu</l>
<l>Ter aerden doen tumelen, seggic iu,</l>
<l>Maer dat ors vervaerde hem ter stede</l>
<l n="23690">Van den slage, ende droechen enwech mede.</l>
<l>Ende doene Artur enwech sach ryden</l>
<l>Spranc hi op sijn ors tien tyden</l>
<l>Ende volgede hem na, al dat hi mach;</l>
<l>Entie koninck Rioen hem achter sach,</l>
<l n="23695">Ende sach waer hi op hem quam daer,</l>
<l>Ende begondene te slane naer.</l>
<l>Doe riep Bahamins die quam gevloen:</l>
<l>"Gy latene hier; wat wildy doen?</l>
<l>Ter quader tijt zijdy nu gesceden</l>
<l n="23700">Van uwen gesellen dus verre ter steden".</l>
<l>Als die koninck Artur dengenen alsoe</l>
<l>Hoerde roepen, keerde hy hem doe</l>
<l>Ende sach waer diegene op hem quam daer,</l>
<l>Ende gaf hem enen slach swaer,</l>
<l n="23705">Entie koninck Artur sloechen weder</l>
<l>Dor die scouder alsoe daer neder,</l>
<l>Dat men hem leveren ende longen sach;</l>
<l>Doe kreet diegene, al dat hi mach,</l>
<l>Ende brulede als een varre doe.</l>
<l n="23710">Ende doe die vijf koninge sagen also</l>
<l>Den koninck Bahamins sware gewont,</l>
<l>Waren si des erre ende liepen terstont</l>
<l>Opten koninck Artur beide sere;</l>
<l>Entie koninck, die min no mere</l>
<l n="23715">Vlien en woude, deckede hem wale</l>
<l>Metten scilde, ende tesen male</l>
<l>Sloech hi daer doet twe der koninge</l>
<l>Van den viven, ende also geringe</l>
<l>Quamen daer die drie gesellen doe,</l>
<l n="23720">Diese hier vor jageden alsoe;</l>
<l>Ende alse die ander koninge dat sagen,</l>
<l>Kenden sise en begonden iagen</l>
<l>Watsi mochten, sijt seker das,</l>
<l>Den wech, dien die koninck Rioen voren was,</l>
<l n="23725">Entie koninck Artur volgede hem naer,</l>
<l>Diese niet laten [en] woude vorwaer.</l>
<l>Nu swiget van hem daventure</l>
<l>Ende sal seggen van Co. Ban ter ure</l>
<l>Ende van Co. Bohort oec mede,</l>
<l n="23730">Dat hem nu gesciede ter stede.</l>
</div>
<div type="chapter"><head type="chapter">Hoe die koninck Ban entie koninck Bohort seven koninge jageden.</head>
<l>Hier segget die historie voert</l>
<l>Van den koninck Ban, als gy gehoert</l>
<l>Hebbet, dat hi iagede mede</l>
<l>Drie koninge, sodat hise ter stede</l>
<l n="23735">Verhaelde op enen sconen plaen,</l>
<l>Daer si hem keerden, sonder waen,</l>
<l>Ende sloegen op hem alle daernaer,</l>
<l>Wantsi vonden hem tiene daer</l>
<l>Van hoerre geselscap, die daer nu</l>
<l n="23740">Den koninck Ban opliepen, seggic iu;</l>
<l>Maer die koninck Ban sloec den iersten doe</l>
<l>Dat hovet toten tanden toe,</l>
<l>Enten ander sloech hi ter steden</l>
<l>Die scouder dor tote beneden,</l>
<l n="23745">Enten derden sloech hi daernaer</l>
<l>Dat hovet van den buke daer.</l>
<l>Ende mettien datsi daer streden,</l>
<l>Quamen daer die vier koninge gereden,</l>
<l>Die die koninck Bohort brachte gejaget.</l>
<l n="23750">Daer quamen op die tien koninge die so versaget</l>
<l>Die koninck Ban, ende so kort hielt daer</l>
<l>Dat sine konden niet gevlien vorwaer;</l>
<l><pb n="264"/>Dus quamen dese op hem gereden,</l>
<l>Ende bleven alle veertiene ter steden</l>
<l n="23755">Houdende, entie koninck Bohoert,</l>
<l>Diese vor hem daer brachte gevoert,</l>
<l>Reet in hem ende stac enen daer,</l>
<l>Dat hi doet bleef; daernaer</l>
<l>Sloech hi enen andren dat hoeft af:</l>
<l n="23760">Enten derden hi enen slach gaf,</l>
<l>Dat hi viel van den paerde alsoe.</l>
<l>Daer vont die koninck Bohort sinen broeder doe,</l>
<l>Die wonder wrachte aldaer ter steden;</l>
<l>Dus streden si daer onder hem beden</l>
<l n="23765">Tegen die twaelve lange tijt.</l>
<l>Binnen dat si sijn in desen strijt</l>
<l>Quam die koninck Rioen, gequetset seer</l>
<l>Van den tween wonden, die hem gaf eer</l>
<l>Die koninck Artur; ende doe hi sach</l>
<l n="23770">Den strijt, sloech hi daerin dat hi mach,</l>
<l>Want hi herde toernech was doe;</l>
<l>Ende hi sloech den koninck Bohort alsoe,</l>
<l>Dat hi metten paerde vil daer</l>
<l>Ter aerden neder, ende daernaer</l>
<l n="23775">Quamen die ander op hem doe,</l>
<l>Ende wondeden ende quetsedene toe;</l>
<l>Want sijn ors lach op sine been</l>
<l>Ende en konde hem geweren niet, dat sceen;</l>
<l>Ende ombedit was die koninck Ban,</l>
<l n="23780">Ombe sinen broeder, een droevech man,</l>
<l>Ende hi verhoef sijn swaert ter steden</l>
<l>Daer hi Magloras, den koninck, mede</l>
<l>Dat hoeft afsloech, ende enen ander daer,</l>
<l>Dien dorsloech hi dwers daernaer.</l>
<l n="23785">Dus hielt hi boven den broeder daeran</l>
<l>So lange, dat hi sijn leven gewan</l>
<l>Van onder dat ors, ende binnendien</l>
<l>Quamen die drie koninge getien,</l>
<l>Die die koninck Artur iagede nu,</l>
<l n="23790">Entie drie gesellen, seggic iu,</l>
<l>Die gy hier vor hoerdet nomen.</l>
<l>Doe si so verre nu sijn gekomen,</l>
<l>Entie koninck Artur hier hevet gesien</l>
<l>Den koninck Rioen vechten mettien</l>
<l n="23795">Tegen koninck Bohort ende koninck Ban,</l>
<l>Die te voet stonden, verhoef hi dan</l>
<l>Sijn swaert ende sloech Martaille</l>
<l>Op sine scouder met groten wille,</l>
<l>Dat hine ontlede ende men sach daer</l>
<l n="23800">Leveren ende longen, ende hi vil doet;</l>
<l>Entie koninck Bohort spranc op sijn ors doe</l>
<l>Ende ginc den koninck Rioen toe,</l>
<l>Ende sloechen opten helm aldaer,</l>
<l>Dat hi hem des afsloech daernaer</l>
<l n="23805">Een quartier, maer hi ne hadden niet</l>
<l>In dat hovet gewont. Als Artur dit siet,</l>
<l>Sloech hi in ende sine gesellen mede;</l>
<l>Doe wart daer doet geslagen ter stede</l>
<l>Minodap ende Bafirmes,</l>
<l n="23810">Ende Golirans ende Margoles.</l>
<l>Des was die koninck Rioen erre nu,</l>
<l>Want dat waren sine mage, seggic iu;</l>
<l>Doe verhoef hi dat swaert ende sloech so seer</l>
<l>Opten scilt Artur, den heer,</l>
<l n="23815">Dat hine clovede toter bokelen toe,</l>
<l>Ende tswaert inne stekende bleef doe</l>
<l>So vaste, dat hijs met negenen dingen</l>
<l>Niet weder wt en konde gebringen.</l>
<l>Doe gaf die koninck Artur, al warm,</l>
<l n="23820">Den koninck Rione enen slach opten arm,</l>
<l>Dat hine quetsede herde seer;</l>
<l>Doe liet dat swaert gaen die heer,</l>
<l>Ende Artur liet oec den scilt vallen doe,</l>
<l>Want hi hem verwoech, ende reet hem toe,</l>
<l n="23825">Entie koninck Rioen nam hem daernaer</l>
<l>Metter scouder ende woude hem daer</l>
<l>Met hem voeren met crachte nu,</l>
<l>Ende also haddi oec, zeggic iu,</l>
<l>Hadde hijs stade gehat allene;</l>
<l n="23830">Doe nam Artur sijn ors, na datgene,</l>
<l>Ombe den hals ende hielt hem daer aen</l>
<l>So vaste, dat hine niet van daen</l>
<l>Gebringen en konde met negenen dingen.</l>
<l>Doe die koninck Ban sach die worstelingen,</l>
<l n="23835">Hadde hi anxt ombe den koninck Artur doe</l>
<l>Ende sloech met sporen ginder toe</l>
<l>Ende verhoef sijn swaert ter stede</l>
<l>Daer hi den koninck Rione mede</l>
<l>Onder die scouder stac ene wonde.</l>
<l n="23840">Doe hem die koninck voelde ter stonde</l>
<l>Also sere gewondet vorwaer,</l>
<l>Ende hi sine liede verslagen sach daer</l>
<l><pb n="265"/>Hadde hi anxt ende ginc vlien</l>
<l>Wat hi mochte, ende mettien</l>
<l n="23845">Vermaledyede hi sinen God ende sine eer,</l>
<l>Ende swoer dat hi nembermeer</l>
<l>En raste hi en sal gewroken wesen;</l>
<l>Want als hi te lande komet na desen</l>
<l>Soude hi so vele liede ontbieden dan,</l>
<l n="23850">Dat negeen lant no geen man</l>
<l>Daertegen soude mogen gestaen,</l>
<l>Ende dan soude hi Artur doen doet slaen</l>
<l>Ochte doen hangen, ocht doen villen met</l>
<l>Ende al sine helper, dat wet,</l>
<l n="23855">Ende al Bertanien slechten daernaer</l>
<l>Ende al doden, dat hi vint daer.</l>
<l>Dus voer enwech die koninck Rioen</l>
<l>Toernech ende onblyde ombe sijn doen,</l>
<l>Ende reet so lange dat hi quam</l>
<l n="23860">Te sinen lande, maer hi en vernam</l>
<l>Van sinen lieden, cleen ochte groet,</l>
<l>Of si levendech waren ochte doet.</l>
<l>Daerna quam die koninck Ban gegaen</l>
<l>Ten koninck Artur ende vragedem saen,</l>
<l n="23865">Hoe dat met hem stonde daer</l>
<l>Of hi iet sere gequetset waer.</l>
<l>Hi seide: "ic en hebbe negeen arch nu,</l>
<l>Maer ic hebbe gewonnen, seggic iu,</l>
<l>Huden dat scoenste ende dat beste swaert</l>
<l n="23870">Ende dat meer goedes es waert</l>
<l>Dan enech in der werelt es,</l>
<l>Des ben ic seker ende gewes".</l>
<l>"Waer es dat?" zeide die koninck Ban;</l>
<l>"Ic salt iu togen", zeide hi dan;</l>
<l n="23875">Doe stont hi van sinen orse daer</l>
<l>Ende trac dat wt sinen scilt naer,</l>
<l>Ende hinc dat ombe sinen hals alsoe,</l>
<l>Ende spranc weder op sinen ors doe,</l>
<l>Ende togedet den koninck Ban daer nu,</l>
<l n="23880">Die dat sere prysede, seggic iu,</l>
<l>Ende zeide: "nu geve ons God aventure,</l>
<l>Daer wy dit swaert saen proeven ter ure</l>
<l>Of dat also goet es alset es scone".</l>
<l>Dat en sal niet lyden na datgone,</l>
<l n="23885">Si en sullen vinden aventure so koene,</l>
<l>Daer si genoech an sullen hebben te doene;</l>
<l>Maer ic zwige van hem voertan</l>
<l>Ende sal seggen van den koninck Leodegan.</l>
</div>
<div type="chapter"><head type="chapter">Van den koninck Leodegan ende van sinen gesellen.</head>
<l>Ons segget daventure, twaren,</l>
<l n="23890">Doe die Sennen gesconfiert waren,</l>
<l>Dat die koninck Leodegan jagede doe</l>
<l>Stoutelike thent in die nacht toe,</l>
<l>Ende sloech vele Sennen doet daeran.</l>
<l>Doe geviel, dat koninck Leodegan</l>
<l n="23895">Ende Cleodales gesceden waren</l>
<l>Van haren lieden ende quamen gevaren</l>
<l>In enen foreest in den nacht alsoe,</l>
<l>Endet was herde donker doe,</l>
<l>Want die koninck Artur ende Leodegan</l>
<l n="23900">Ende sine twe ende veertich gesellen voertan</l>
<l>Noch die heren van der tafelronden</l>
<l>En keerden niet vor dien stonden</l>
<l>Dattet dach was, maer dander gemene,</l>
<l>Die keerden des avendes thueswaert allene.</l>
<l n="23905">Maer daventure secht hier dat Leodegan</l>
<l>Ende Cleodales, sijn drossate, voertan</l>
<l>Jageden Caulus ende Ydorasse</l>
<l>Ende Lamathoure ende Dorilasse;</l>
<l>Ende alsise lange hadden daer</l>
<l n="23910">Gejaget, verhaeldensi se daernaer</l>
<l>Ende haerre gesellen hondert mede</l>
<l>Ende veertich houdende tener stede;</l>
<l>Doe die vier koninge zagen, die daer vloen,</l>
<l>Datsi soccoers daer vonden doen,</l>
<l n="23915">Doe keerdensi hem ombe ende sagen,</l>
<l>Datsi twe maer daer en iagen;</l>
<l>Doe liepensi hem op sere nadas</l>
<l>Ende onder enen eyke, daer dat scone was,</l>
<l>Ontbeiden die twe daer alsoe;</l>
<l n="23920">Daer wart die koninck Leodegan doe</l>
<l>Daer neder gesteken ende sijn ors mede;</l>
<l>Alse Cleodales dit sach ter stede,</l>
<l>Beette hy neder ende halp hem daer</l>
<l>Dat hy op sijn ors quam daernaer,</l>
<l n="23925">Ende bat hem dat hi enwech rede,</l>
<l>Hi soude vor hem bliven ter stede.</l>
<l>Alse dit die koninck hoerde suchte hy</l>
<l><pb n="266"/>Ende hadde grote ontfermnesse daerby,</l>
<l>Ende berouwede hem herde sere saen,</l>
<l n="23930">Dat hi tegen hem hadde mesdaen,</l>
<l>Ende zeide tot hemselven, seggic iu,</l>
<l>Hi soude hem dese doget lonen nu;</l>
<l>Die Sennen liepen hem op ter stede,</l>
<l>Ende si weerden hem sere mede naer.</l>
<l n="23935">Entie eyke halp hem wael daer;</l>
<l>Men konde hem van achter niet komen</l>
<l>Ende al dese wile geviel oec mede,</l>
<l>Dat Gwinemar ende Synados bede</l>
<l>Jageden seven Gigante alsoe;</l>
<l n="23940">Daer quamen op vijftich Sennen doe</l>
<l>Ende si volgeden hem doe so nare,</l>
<l>Datsi in die vijftich gejaget waren</l>
<l>Eer si dat iet wisten al bloet.</l>
<l>Doe wart die strijt herde groet,</l>
<l n="23945">Want die twe waren herde koene;</l>
<l>Ende niet lanc na desen doene</l>
<l>Quam hem een ridder te hulpe nu;</l>
<l>Ende al dese wile, dat seggic iu,</l>
<l>Dat dese aldus daer nu streden,</l>
<l n="23950">So jagede Antor daer ter steden</l>
<l>Die Sennen, ende Keye ende Griflet</l>
<l>Ende Lucam ende Amorasis met</l>
<l>Ende Arogans ende Cladise</l>
<l>Ende Abechin ende Blioberise</l>
<l n="23955">Ende Galesconde ende Galegresante</l>
<l>Ende Keyadijn. Dese twaelf seriante</l>
<l>Jageden die Sennen in den foreest</l>
<l>Ende sloegen se doet alremeest,</l>
<l>Ende jagedense so lange daer,</l>
<l n="23960">Datsi quamen in enen plaen daernaer,</l>
<l>Daer si vonden den koninck Pantyne</l>
<l>Met tweenhondert Sennen in scine;</l>
<l>Ende also vro alsi die twaelve sagen</l>
<l>Sijn si haestelic in hen geslagen</l>
<l n="23965">Met groter cracht; doe duurde daer</l>
<l>Die strijt toter middernacht wel naer.</l>
<l>Dus vochtensi nu te dier steden:</l>
<l>Die koninck Leodegan ende Cleodales streden</l>
<l>Tener stat, ende Gwinemar</l>
<l n="23970">Ende Synados tener ander vorwaer;</l>
<l>Entie van der tafelronden mede</l>
<l>Die streden daer ter derder stede,</l>
<l>Ende ter vierder die koninck Artur, dat wet,</l>
<l>Ende koninck Bohort ende koninck Ban met.</l>
<l n="23975">Ende dander waren alle ter stat waert</l>
<l>Ende alsi daer quamen waren si vervaert;</l>
<l>Ombedat die koninck Artur ende koninck Ban</l>
<l>Entie koninck Bohort ende Leodegan</l>
<l>In der stat nu niet en waren,</l>
<l n="23980">Meenden si dat si doet sijn, twaren,</l>
<l>Ende hadden des rouwe herde groet;</l>
<l>Ende ombedit sloegen si daer al bloet</l>
<l>Haer tenten vor die stat alsoe</l>
<l>In der prayerie, die daer stont doe.</l>
<l n="23985">Ende in desen doene als dit was,</l>
<l>Was Merlijn oec gevolget nadas</l>
<l>Met siner banier wel tiendusent Seynen</l>
<l>Ende brachtese gejaget in enen pleyne,</l>
<l>In enen dale tuscen twe berge toe;</l>
<l n="23990">Ende dese leide die koninck Galaat doe,</l>
<l>Die here van den lande dier syden was.</l>
<l>Ende doe si quamen, sijt seker das,</l>
<l>Makede Merlijn een chantement,</l>
<l>Ende dade daer komen een water omtrent,</l>
<l n="23995">Dat herde groet ende stuer was daer,</l>
<l>Datsi niet vorder en dorsten naer</l>
<l>Riden, ende so in angeste waren,</l>
<l>Datsi weder wouden keren, twaren.</l>
<l>Doe sagensi enen nevel so groet</l>
<l n="24000">Die hem so grote donkerheit doet,</l>
<l>Datsi nergent en mochten riden;</l>
<l>So moesten si daer bliven ten tyden,</l>
<l>Wantsi vorwaert no achterwaert mede</l>
<l>En dorsten varen daer ter stede;</l>
<l n="24005">Ende waerombe Merlijn dit dede nu,</l>
<l>Sal ic hier al vertellen iu,</l>
<l>Want in die merse van Carmeliden</l>
<l>Lach een herde goet lant tien tyden</l>
<l>In dene syde an des koninck Rioens lant,</l>
<l n="24010">Entie koninck daeraf hiet Amant,</l>
<l>Ende op desen koninck hadde vordas</l>
<l>Die koninck Uter-Pandragoen, doe hi levende was,</l>
<l>Lange georloget op dat lant,</l>
<l>Ombedat sijn man die koninck Amant</l>
<l n="24015">Niet werden en woude; maer nochtan</l>
<l><pb n="267"/>Orlogede hine so lange, dat hi wan</l>
<l>Enen herde riken casteel daernaer</l>
<l>Die Caroie hiet, wet vorwaer;</l>
<l>Entien casteel hadden te leene</l>
<l n="24020">Driehondert ridders, als in desen gemene</l>
<l>Datsine elk jaerlykes, twaren,</l>
<l>Twe maent sculdech thoudene waren,</l>
<l>Welke tijt dat men woude in den iaer;</l>
<l>Entie heerscap daeraf duerde aldaer</l>
<l n="24025">Twintich milen verre daeromtrint;</l>
<l>Enten casteel gaf Uter-Pandragoen sint</l>
<l>Den koninck Banne ende sinen broeder mede,</l>
<l>Bohorde, ende hem te blivene ter stede</l>
<l>Ende oec horen ervenden embermeer;</l>
<l n="24030">Wantsi hem geholpen hadden seer</l>
<l>In sinen orloge; ende daerna thant,</l>
<l>Doe sine hadden in hore hant,</l>
<l>Gaven sine Gwinebande daernaer,</l>
<l>Horen broeder, die doe was vorwaer,</l>
<l n="24035">Die beste van nigromancien, dien men vant,</l>
<l>Ende oec ten wapenen een vrome seriant;</l>
<l>Entie koninck Amant was droevech des,</l>
<l>Dat sijn casteel verloren es,</l>
<l>Ende als hi sach, dattie koninck Artur nu</l>
<l n="24040">In Carmelide was, dat seggic iu,</l>
<l>Entie Sennen in sijn lant mede,</l>
<l>Doe dachte hi, soude hi des embermeer stede</l>
<l>Ochte stonde verkrygen, dat hi vorwaer</l>
<l>Sinen casteel mochte winnen daernaer,</l>
<l n="24045">Dit soude nu met rechte wesen;</l>
<l>Hi ontboet sine liede na desen,</l>
<l>Sodat hi hadde sevendusent man,</l>
<l>Ende voer enwech so lange daeran,</l>
<l>Dat hi quam varende in dat dal,</l>
<l n="24050">Daer die tien dusent Sennen lagen al,</l>
<l>Daer se Merlijn dade bliven also</l>
<l>Als gy voert hoerdet, entes morgens vro</l>
<l>Was dat water enwech, ende twas</l>
<l>Herde scoen weder; ende nadas</l>
<l n="24055">Geredensi hem ende reden van daer,</l>
<l>Ende te hant gemoeten si naer</l>
<l>Den koninck Amante met sinen lieden;</l>
<l>Doe meenden si in dien tyden,</l>
<l>Dattet des koninck Leodegans liede waren</l>
<l n="24060">Die hem gevolget quamen nare,</l>
<l>Ende sloegen in hem daer ter steden;</l>
<l>Doe wart daer herde seer gestreden.</l>
<l>Hier latic dese dus striden nu,</l>
<l>Ende sal van Artur seggen iu,</l>
<l n="24065">Die den koninck Ban enten koninck Bohoert</l>
<l>Dat swaert togede, als gy hebbet gehoert,</l>
<l>Dat hi nu gewonnen hadde daer,</l>
<l>Datsi sere pryseden vorwaer.</l>
<l>Doe reden si daer onder hem drien</l>
<l n="24070">Te Deneblasewaert; mettien</l>
<l>So hoerden si grote slage daer</l>
<l>Eer si iet verre reden vorwaer,</l>
<l>Ende twas donker daer si reden</l>
<l>In den bosc, ende doe ter steden</l>
<l n="24075">So en sceen die mane niet doe;</l>
<l>Daer si die slage hoerden alsoe,</l>
<l>Derwaert redensi dapperlike naer,</l>
<l>Daer vondensi Synados ende Gwinemaer,</l>
<l>Maer den derden kenden si meer no min.</l>
<l n="24080">Doe si dit sagen sloegensi in,</l>
<l>Ende dodent al dat voer hem quam;</l>
<l>Daer proevede Artur, als ict vernam,</l>
<l>Malminadorse, dat goede swaert,</l>
<l>Want eer die strijt geindet waert,</l>
<l n="24085">Sloech hi daermede doet tien Gigante.</l>
<l>Doe die Sennen, die quade seriante,</l>
<l>Hem sagen sulc wonder maken daer,</l>
<l>Gingensi vlien alle daernaer.</l>
<l>Doe volgedensi hem daerna ten steden,</l>
<l n="24090">Maer si en sijn niet verre gereden,</l>
<l>Si en hoerden echt geclanck daeran</l>
<l>Met swaerden; doe zeide die koninck Ban:</l>
<l>"My dunket, dat wy ons sullen nu</l>
<l>Al die nacht meyen, seggic iu,</l>
<l n="24095">In desen bosce met strydene mede".</l>
<l>"By Gode, dat es my lief", zeide ter stede</l>
<l>Die koninck Artur, "so sal ic daeran</l>
<l>Mijn swaert te rechte proeven dan".</l>
<l>"Hoe, en hebdy dat noch niet geproevet?"</l>
<l n="24100">"Neen ic, here", zeidi, "also alst behoevet,</l>
<l>Want der Sennen was te luttel goet</l>
<l>Ende gy ende dander sloegense doet,</l>
<l><pb n="268"/>Sodat ict na minen wille doe</l>
<l>Niet en konde geproeven daer alsoe".</l>
<l n="24105">Doe loechen si sere ombe sine woert;</l>
<l>Dus quamensi gereden voert</l>
<l>Ende vonden die twaelf ridder vechtende nu</l>
<l>Tegen hondert Sennen, seggic iu;</l>
<l>Daer sloegensi in ende vochten alsoe,</l>
<l n="24110">Datsise alle doet sloegen doe</l>
<l>Tote veertiene, die hem ontvloen alsoe.</l>
<l>Daer proevede Artur sijn swaert doe</l>
<l>So wael, dat hi zeide ter stat</l>
<l>Dat Caliburnus iegen dat</l>
<l n="24115">Ene bone niet waert en ware;</l>
<l>Dus voerensi in goeden hogen daernare</l>
<l>Ende blyde, ombedatsi daer ter stede</l>
<l>Die twaelve bescut hadden mede.</l>
<l>Doe quam daerop Merlijn ridende nu,</l>
<l n="24120">Die sere nu riep, dat seggic iu,</l>
<l>Opten koninck Artur, ende zeide: "heer,</l>
<l>Nu haestet iu een luttel meer,</l>
<l>Nu vaert ende bescuddet den koninck Leodegan,</l>
<l>Die nu vechtet tegen hondert man</l>
<l n="24125">Ende oec twintich, hi ende Cleodales,</l>
<l>Ende si sijn beide te voet, sijt seker des,</l>
<l>Want haer orse sijn gesteken doet</l>
<l>Onder hem; nu volget my bloet".</l>
<l>Ende si volgeden hem, ende aldaer</l>
<l n="24130">Vloech den drake uten monde vorwaer</l>
<l>Groete vlamme van viere nu,</l>
<l>Daer si mede by sagen, seggic iu.</l>
<l>Doe reden die een ende twintich gesellen alsoe</l>
<l>Datsi quamen toten eyke toe,</l>
<l n="24135">Daer si sagen Cleodales ende Leodegan,</l>
<l>Die den eyke vaste stonden an,</l>
<l>Ombedatse nieman van achter en soude</l>
<l>Mogen bestriden met gewoude,</l>
<l>Ende wat hem toe quam van voren</l>
<l n="24140">Moeste daer die doet bekoren.</l>
<l>Doe Merlijn sach genen strijt</l>
<l>Ende sine gesellen, des seker sijt,</l>
<l>Doe sloegensi in, ende daernaer</l>
<l>Wrachtensi dat meeste wonder daer,</l>
<l n="24145">Dat ieman [oit] sach met ogen,</l>
<l>Daer en konde nieman vor hem gedogen;</l>
<l>Maer in dat leste hadden sijt haest genoech,</l>
<l>Want die Gigante daden hem ongevoech,</l>
<l>Dier daer was wel sestich onder.</l>
<l n="24150">Doe Merlijn sach die sine tonder,</l>
<l>Reet hi besyden in den foreest aldaer</l>
<l>Ende beide een luttel daernaer;</l>
<l>Doe quam hi weder ende brachte doe</l>
<l>Dertich ridder van der tafelronden daertoe,</l>
<l n="24155">Die groten moert wrachten nu.</l>
<l>Daer stredensi so lange, seggic iu,</l>
<l>Datsi den koninck Leodegan ter stede</l>
<l>Daer bescudden ende Cleodales mede,</l>
<l>Ende sloegen die rese ende dander doet,</l>
<l n="24160">Datter hem maer sevene ontstoet.</l>
<l>Doe leidese Merlijn uten bosce daer,</l>
<l>Ende doe si daer wtquamen, wet vorwaer,</l>
<l>Began dat te dagene; doe reden si saen</l>
<l>Daer si haer tenten sagen staen;</l>
<l n="24165">Ende doe si in haer tenten quamen</l>
<l>Ende haer liede dat vernamen,</l>
<l>Wasser grote feeste ter stede;</l>
<l>Daerna gingensi hem rasten mede</l>
<l>Ende sliepen een luttel nadat;</l>
<l n="24170">Ende na den slape waren ter stat</l>
<l>Die tafelen gereet ende men ginc eten,</l>
<l>Ende na den etene, gy sult weten,</l>
<l>So dade die koninck Leodegan</l>
<l>Al dat goet vor hem brengen dan,</l>
<l n="24175">Dat in den stryde gewonnen was,</l>
<l>Dat deelde men daer doe, sijt seker das,</l>
<l>Den koninck Artur enten koninck Bohoert</l>
<l>Enten koninck Ban also voert,</l>
<l>By Merlijns rade, dat hemselven daer</l>
<l n="24180">Een penninck niet en bleef vorwaer.</l>
<l>Doe dat goet also gedeelt was,</l>
<l>Dade die koninck te wetene na das</l>
<l>In dat koninckryke overal,</l>
<l>Den jongen batselieren, groet ende smal,</l>
<l n="24185">Waer daer ieman die wille winnen daer</l>
<l>Ende met hem woude varen daernaer,</l>
<l>Hi soudene rike maken, God weet;</l>
<l>Ic segge iu, dat niet lange en leet,</l>
<l>Hi en hadde daer wel XX<hi rend='sup'>m</hi> batseleer,</l>
<l n="24190">Ende hi hadder oec gehat wel meer,</l>
<l><pb n="269"/>Hadde hi gewilt; maer neen, hy;</l>
<l>Hi en woude niet dattet lant ydel sy</l>
<l>Ende ongemannet oec mede.</l>
<l>Ende na desen doene reet enwech gerede</l>
<l n="24195">Die koninck Bohort ten castelewaert</l>
<l>Van Caroie, met snelre vaert,</l>
<l>Ombe dien bescuddene nu daernaer</l>
<l>Tegen den koninck Amante vorwaer;</l>
<l>Want Merlijn dade hem verstaen,</l>
<l n="24200">Als ic iu hier vor zeide saen,</l>
<l>Datten die koninck Amant woude winnen;</l>
<l>Dus voer hi enwech hierenbinnen,</l>
<l>Ende nam met hem vijfdusent man</l>
<l>Wael te harnas, ende reet dan</l>
<l n="24205">Met sinen lieden, datsi quamen,</l>
<l>Daer si den casteel van Caroie vernamen,</l>
<l>Daer si wael inne waren ontfaen.</l>
<l>Nu sal ic iu aventure doen verstaen</l>
<l>Van den koninck Galaat, ende oec mede</l>
<l n="24210">Van den koninck Amante ter stede.</l>
</div>
<div type="chapter"><head type="chapter">Van den koninck Amante, ende van den koninck Bohorte, ende van Gwinebande, sinen broeder.</head>
<l>Daventure segget ter stat,</l>
<l>Dat groet die strijt was nadat,</l>
<l>Daer Amant vergaderde na desen</l>
<l>An den koninck Galaat metten resen,</l>
<l n="24215">Dier tien dusent was, wael opgeseten,</l>
<l>Tegen sevendusent, suldy weten.</l>
<l>Daer wart een vreeslye strijt gedaen;</l>
<l>Maer in dat inde, wetet, sonder waen,</l>
<l>So wart die koninck Amant gesconfiert,</l>
<l n="24220">Ende eer die strijt was gefiniert</l>
<l>So bleef daerbinnen van Giganten dan</l>
<l>Vijfdusent doet, ende voertan</l>
<l>Van des koninck Amantes lieden daernaer</l>
<l>Bleef er driedusent doet vorwaer.</l>
<l n="24225">Ende doe die koninck Amant gesconfiert was,</l>
<l>Was hi droevech ende reet nadas</l>
<l>So verre dat hi in enen bosce quam,</l>
<l>Daer hi des nachtes sine herberge nam,</l>
<l>Entes morgens quam hem niemaer</l>
<l n="24230">Dat die koninck Bohort gevangen waer</l>
<l>Toten casteel van Caroie; doe seide hy</l>
<l>Tot sinen hemeliken rade, dat hy</l>
<l>Enen spie hemelike senden soude,</l>
<l>Ende gaen liggen selve met gewoude</l>
<l n="24235">So hi den castele naest kan,</l>
<l>"Ende als si wt wanen trecken dan</l>
<l>Sullewy op hem komen onversien,</l>
<l>Ende op hem stryden mettien";</l>
<l>Dese raet dochte hem allen goet.</l>
<l n="24240">Binnen desen doene, des sijt vroet,</l>
<l>Dat dit gesciede, nam orlof saen</l>
<l>Die koninck Artur, sonder waen,</l>
<l>Ende oec met die koninck Ban</l>
<l>An den koninck Leodegan;</l>
<l n="24245">Doe vragede hi den koninck Artuer:</l>
<l>"Here", zeide hy, "te welker uer</l>
<l>Ende te welker tijt, segget my nu,</l>
<l>Sal mijn dochter gekroent sijn van iu?"</l>
<l>Doe zeide Merlijn, dat hi moet varen</l>
<l n="24250">In dat konincrike van Bonewyc, twaren,</l>
<l>Eer hi sine dochter nemen soude.</l>
<l>Doe zeide hi hem daer also houde</l>
<l>Redene, waerombe dat waer nu,</l>
<l>Maer dat was in hemeliken rade, seggic iu.</l>
<l n="24255">Doe dit Leodegan hevet verstaen</l>
<l>Doe bat hi den koninck Artur saen,</l>
<l>Dat hi wederquame so hy ierst kan.</l>
<l>Merlijn seide doe weder daeran:</l>
<l>"Men darf daerombe niet bidden nu,</l>
<l n="24260">Hi sal dat gerne doen, seggic iu".</l>
<l>Daerna nam orlof die koninck Artuer</l>
<l>An Jenovren, diene ter uer</l>
<l>Custe an sinen mont soetelike</l>
<l>Ende bat hem herde vriendelike,</l>
<l n="24265">Dat hi scire wederquame daer,</l>
<l>"Want nembermere", zeide si, "vorwaer</l>
<l>En ben ic blyde, gyne zijt komen".</l>
<l>Aldus hevet hi orlof genomen,</l>
<l>Ende an al die van den hove daer</l>
<l n="24270">Nam hi orlof, ende daernaer</l>
<l>Dade oec datselve die koninck Ban;</l>
<l>Ende doe namen si enen bode daeran,</l>
<l>Ende senden te koninck Bohorte nu</l>
<l>Toten castele van Caroie, seggic iu,</l>
<l n="24275">Ende ontbodene, dat hi te Bredegan</l>
<l><pb n="270"/>Tot hem quame, ende sine man;</l>
<l>Si zouden sijns ontbeiden daer.</l>
<l>Entie bode reet enwech daernaer,</l>
<l>Ende hi voer met sinen twintichdusent man</l>
<l n="24280">Die hi hadde onthouden voertan,</l>
<l>Ende zijn opten wech komen nu;</l>
<l>Entie bode, daer ic af zeide iu</l>
<l>Es toten koninck Bohort komen mede,</l>
<l>Ende zeide hem sine boetscap ter stede.</l>
<l n="24285">Doe die koninck Bohort die boetscap verstoet</l>
<l>Trac hi te hant daer metter spoet,</l>
<l>Ende Gwinebant, sijn broeder, reet</l>
<l>Met hem wtwaert, God weet;</l>
<l>Doe voerensi so lange datsi quamen</l>
<l n="24290">In dat sorgelike foreest te samen,</l>
<l>Dat sint oec geheten was</l>
<l>Dat wout souden keren, zijt seker das,</l>
<l>Als iu dit boec sal seggen hiernaer.</l>
<l>Doe die koninck Bohort, wet vorwaer,</l>
<l n="24295">Ende Gwinebant, sijn broeder, quamen</l>
<l>In den foreest, haddensi daer te samen</l>
<l>Also luttel met hem alse veertich man,</l>
<l>Ende si reden in den foreest voertan,</l>
<l>Sodat si enen wech daer vonden</l>
<l n="24300">Ende ene wonderlike aventure, ten stonden,</l>
<l>In ener sconer stede, die daer stoet;</l>
<l>Want si vonden, des zijt vroet,</l>
<l>Den scoensten, dien si ie zagen</l>
<l>Van riddren ende vrouwen in horen dagen;</l>
<l n="24305">Ende bandersyde vondensi sittende mede</l>
<l>In enen setel, daer ter stede,</l>
<l>Die scoenste ioncfrou die mochte wesen;</l>
<l>Niet verre van haer sat na desen</l>
<l>Een ridder wel van hondert iaren</l>
<l n="24310">Die den dans dade bewaren;</l>
<l>Doe die koninck Bohort sach die ioncfrou daer</l>
<l>Beete hy ende sijn broeder daernaer,</l>
<l>Ende doese die joncfrouwe komen sach,</l>
<l>Stont si op so si ierst mach,</l>
<l n="24315">Entie koninck groetese daer nu</l>
<l>Ende si dankede hem des weder, seggic iu.</l>
<l>Ende si gingen daer sitten in dat groene gras</l>
<l>Ende besagen den dans nadas;</l>
<l>Ende Gwinebant besach die ioncfrou daer,</l>
<l n="24320">Die hem so wel beviel daernaer,</l>
<l>Dat hi sijns selves al nu vergat</l>
<l>Van groten gedochte, daer hi inne sat.</l>
<l>Doe zeide die ioncfrou, daer si toehoren:</l>
<l>"Tener goeder tijt waer hi geboren</l>
<l n="24325">Die altoes sulke feeste, als dit es,</l>
<l>Mochte hebben ocht gelyke des,</l>
<l>Also lange als hi leven zoude".</l>
<l>Gwinebant zeide, also houde:</l>
<l>"Joncfrouwe, wildy, dese feeste mede</l>
<l n="24330">Suldy altoes hebben ter stede".</l>
<l>"Daeran", zeidesi, "en salt bliven niet,</l>
<l>Ic en salt wael willen wat des gesciet;</l>
<l>Nu secht my alse hoe?" - "Ic zegget iu:</l>
<l>Woudy myne vriendinne wesen nu,</l>
<l n="24335">Dat in dier manieren alle die hier quamen</l>
<l>Souden bliven dansende te samen</l>
<l>Toter tijt dat een ridder daer</l>
<l>Comen soude, die vor no naer</l>
<l>Valsceit tegen minne en dede,</l>
<l n="24340">Ende oec moeste hi die beste sijn mede,</l>
<l>Die by synen tyden soude wesen".</l>
<l>Doe zeide die ioncfrou te desen,</l>
<l>Dat sijt gerne soude doen alsoe</l>
<l>Indien dat hi den dans makede doe.</l>
<l n="24345">Gwinebant zeide: "des ben ic gereet";</l>
<l>"Ende ic oec", zeidesi, "God weet".</l>
<l>Doe ontfinc Gwinebant die maget,</l>
<l>Die haer selve daer op draget;</l>
<l>Doe zeide die oude ridder ter stede</l>
<l n="24350">Hi wouder sinen setel toe geven mede,</l>
<l>Daer die getrouwe ridder op sitten soude;</l>
<l>"Ende ic geve daertoe myne krone van goude",</l>
<l>Zeide die koninck Bohort, "te deser joie</l>
<l>Die ic nu brenge van Caroie,</l>
<l n="24355">Dat die ridder mede gekronet sal sijn daer</l>
<l>Brake die dans by hem vorwaer".</l>
<l>Ende Gwinebant makede den dans nu,</l>
<l>Dat hi niet en cesseerde, zeggic iu,</l>
<l>Toter tijt dat soude komen mede</l>
<l n="24360">Een ridder, die nie tegen minne en dede,</l>
<l>Sonder also lange als si aten dan;</l>
<l>Ende na den eten gingensi weder an.</l>
<l>Doe hi dat gemaket hadde, bat hem daer</l>
<l>Die joncfrouwe, dat hi makede daernaer</l>
<l n="24365">Een ander spel ombe horen wille doe,</l>
<l>"Dat nembermeer en breke daertoe</l>
<l><pb n="271"/>Daer al die werelt af spreke bloet</l>
<l>Van groten wonder na myner doet".</l>
<l>Doe makedi haer een scaecspel boude</l>
<l n="24370">Daer dat ene deel af was van goude</l>
<l>Ende tander van yvoren bene claer.</l>
<l>Doe hi dat beide gemaket hadde daer,</l>
<l>Bert ende spel, sodat daermede</l>
<l>Iegelic mochte spelen ter stede,</l>
<l n="24375">Dade hi sine nigromancie daertoe,</l>
<l>Dat alle diegene, die daer alsoe</l>
<l>Tegen gingen sitten, ombe spelen,</l>
<l>Welke tijt datsi trecken selen</l>
<l>Es dat Oude of Rock of Vinde,</l>
<l n="24380">Dat daer een tegenkome met geninde</l>
<l>Van denselven dathi trecket daer,</l>
<l>Ende hi nembermeer vorwaer</l>
<l>So wael en spele, hi en werde mat,</l>
<l>Hoe dicke dat hi spele ter stat,</l>
<l n="24385">Ende tspel mach nembermeer gemat wesen</l>
<l>Tote des maels, dat daer komet te desen</l>
<l>Die beste ridder, die in der werelt es,</l>
<l>Ende oec moet hi sijn, sijt seker des,</l>
<l>Coninges kint ende koninginnen mede,</l>
<l n="24390">Die hem verweren sal ter stede.</l>
<l>Aldus makede daer Gwinebant</l>
<l>Dat scaecspel enten dans te hant.</l>
<l>Daerna dede hi menech scone spel</l>
<l>Ende leerde der joncfrouwen so wel,</l>
<l n="24395">Datsi menege dinck dede nadas,</l>
<l>Sint dat Gwinebant doet was,</l>
<l>Ende si dede sint keren ten casteel,</l>
<l>Entie danse te Menragueel</l>
<l>Maken in der stat sonder name;</l>
<l n="24400">Dit brachte toe die joncfrou bequame</l>
<l>Als gy hierna wel sult verstaen.</l>
<l>Ende Gwinebant nam die joncfrou saen,</l>
<l>Entie koninck Bohort es van daer gesceden;</l>
<l>Ende dit hadde algader doen beleden</l>
<l n="24405">Die koninck Amant, ende wiste wael das</l>
<l>By enen spie, dat hi gesceden was</l>
<l>Van den casteel van Caroie nu,</l>
<l>Ende nam sine vijfhondert man, seggic iu,</l>
<l>Die hem bleven waren in den strijt;</l>
<l n="24410">Daermede lach hi hemelike ter tijt</l>
<l>In dat wtvaren van den foreeste daer,</l>
<l>Daer die koninck Bohort riden soude naer,</l>
<l>Daer dede hi sine tenten slaen;</l>
<l>Entie koninck Bohort reet enwech saen</l>
<l n="24415">Doe die danse gemaket was,</l>
<l>Die alsulc was, als ic dat las,</l>
<l>Dat alle die ridders die daerna quamen,</l>
<l>Alle bleven dansende te samen,</l>
<l>Totedat Lancelot quam van den Lac</l>
<l n="24420">Die daerna den dans tebrac</l>
<l>Ende tscaecspel wan, ende sende dat</l>
<l>Der koninginnen Jenovren ter stat.</l>
<l>Ende ombedat al die daer quamen toe,</l>
<l>In dat foreest bleven dansende alsoe,</l>
<l n="24425">So hiet men dat sint, weet vorwaer,</l>
<l>Den wout sonder keren daernaer.</l>
<l>Dus es dese dinc nu gesciet,</l>
<l>Entie koninck Bohort en lette niet</l>
<l>Hi en reet enwech al sinen pas,</l>
<l n="24430">Ende quam gereden te hant nadas</l>
<l>Op des koninck Amantes tenten vorwaer.</l>
<l>Doe vragede die koninck Bohort daernaer</l>
<l>Wies die tenten waren te hant?</l>
<l>Men seide hem doe: "des koninges Amant".</l>
<l n="24435">Doe dit Bohort sach, doe dade hi saen</l>
<l>Sine liede tehant wapenen gaen,</l>
<l>Ende trac besyden ende ontboet daernaer</l>
<l>Den koninck Amante, dat hi quame daer,</l>
<l>Want hine gerne spreken soude.</l>
<l n="24440">Die koninck Amant quam also houde</l>
<l>Tot hem ende groetene daer,</l>
<l>Ende doe zeide hi tot hem daernaer:</l>
<l>"Here, gy doet groet onrecht my</l>
<l>Ende ic mach iu seggen waerby:</l>
<l n="24445">Gy onthout my mynen casteel,</l>
<l>Ende ontervet my algeheel,</l>
<l>Daerby biddic iu, dat gyne my</l>
<l>Weder wilt geven; ic sal daerby</l>
<l>Iu goede vrient sijn vorwaert meer".</l>
<l n="24450">Bohort zeide doe: "heer koninck, heer,</l>
<l>Ic en hebbe iu den casteel genomen niet,</l>
<l>Maer dat namen iu, ocht gy dat gebiet,</l>
<l>Diegene, daer gyne af hieldet doen,</l>
<l>Dat was die koninck Uter-Pandragoen,</l>
<l n="24455">Dies man dat gy te rechte met</l>
<l>Soudet hebben geweset, dat wet,</l>
<l><pb n="272"/>Maer gy waert so overmoedich vortan,</l>
<l>Dat gy niet [en] werden woudet sijn man;</l>
<l>Des nam hi iu den casteel daerby,</l>
<l n="24460">Ende doe hine iu nam gaf hine my,</l>
<l>Want ic hem lange hadde gedient</l>
<l>Ende was mede sijn goede vrient;</l>
<l>Ende noch wil hy scone vordel doen iu:</l>
<l>Es dat gy wilt varen met my nu</l>
<l n="24465">Toten koninck Artur te Bredegan,</l>
<l>Ende werden getrouwelike sijn man,</l>
<l>Ic sal iu den casteel geven thant".</l>
<l>Doe sprac te hant die koninck Amant,</l>
<l>Dat hi nembermeer [en] worde Arturs man</l>
<l n="24470">Ende hi en dadet ombe geen goet daeran.</l>
<l>Doe zeide die koninck Bohort saen:</l>
<l>"En wildy des niet doen, sonder waen,</l>
<l>So es iu die casteel ongereet".</l>
<l>Doe zeide die koninck Amant, God weet:</l>
<l n="24475">"Here", zeidi, "gyne hebbet hier met iu</l>
<l>Niet vele liede gebracht nu,</l>
<l>Ende ic en hebber oec niet vele,</l>
<l>Nochtan hebbic er meer te dele,</l>
<l>Ende es dat wy vechten tesen tyden</l>
<l n="24480">Hier sal gescien in beiden syden</l>
<l>Groet scade, dat wetic wel,</l>
<l>Want gy sult sijn te verdrivene fel,</l>
<l>Oec sellewy ons node verdrivene laten,</l>
<l>Maer, woudy, wy zoudent anders saten:</l>
<l n="24485">Gy zijt hier vor den koninck Artuer</l>
<l>Ende ic vor my selven ter uer,</l>
<l>Nu laet ons vechten man tegen man</l>
<l>Tehant, ende bekortent dan</l>
<l>Op die vorwaerde: verwyndy my</l>
<l n="24490">Dat die casteel sij quijt ende vry,</l>
<l>Ende so willic met iu varen dan</l>
<l>Toten koninck Artur, te Bredegan,</l>
<l>Ende werden sijn man van sinen goede, al</l>
<l>Dat ic hebbe, groet ende smal;</l>
<l n="24495">Ende verwinne ic iu, so gevet my</l>
<l>Mynen casteel weder quijt ende vry</l>
<l>Sonder enech calengieren daeran".</l>
<l>"Ja, ende ocht gevallet dan",</l>
<l>Zeide die koninck Bohort ter stede,</l>
<l n="24500">"Dat onser enech doet blivet mede,</l>
<l>Hoe salt dan sijn daerby?"</l>
<l>"By trouwen, ic segget iu", zeide hi,</l>
<l>"Es dat gy my hier slaet doet,</l>
<l>So sullen mine liede, cleen ende groet,</l>
<l n="24505">Met iu varen alle gader dan</l>
<l>Ende werden des koninck Arturs man;</l>
<l>Ende blijfdy doet hier ter stat,</l>
<l>So blivet mijn die casteel nadat,</l>
<l>Ende iu liede sullen dan enwech varen</l>
<l n="24510">Quijt ende vry, sonder sparen,</l>
<l>Ende willensi oec werden mine man,</l>
<l>Ic sal hem mynes goedes geven dan".</l>
<l>Doe sekerdensi by trouwen, na datgone,</l>
<l>Dene den ander dat te done;</l>
<l n="24515">Doe quam daertoe Ulfijn ende Bretel</l>
<l>Ende alle die ander gesellen also wel,</l>
<l>Ende zeiden: "Here, wat wildy doen ter stede?</l>
<l>Wildy vechten enen wijch mede</l>
<l>Tegen koninck Amante, den barone!</l>
<l n="24520">Des en suldy nu niet doen,</l>
<l>Maer laet ons alle vechten met iu,</l>
<l>Hine mach tegen ons niet duren nu,</l>
<l>Ontsiedy iu ombedat wy in scyne</l>
<l>So luttel liede sijn iegen die syne,</l>
<l n="24525">Wy willen dat gy ons nember vor goet</l>
<l>En hout, en slawy se niet al doet,</l>
<l>Ocht wy sullen eer doet bliven</l>
<l>Eer wyse ons laten verdriven;</l>
<l>Ende latewy iu vechten man tegen man,</l>
<l n="24530">Dat sal ons grote scande sijn dan".</l>
<l>"Swiget!" zeide hi, die koninck Bohoert,</l>
<l>"Ende en spreket des nu nember woert,</l>
<l>Sint dat ict hem hebbe gelovet nu,</l>
<l>Ic en ga hem des niet af, seggic iu,</l>
<l n="24535">Want ic en krege nember eer".</l>
<l>Doe en spraken si hem niet meer;</l>
<l>Enten koninck Amante oec bandersyden</l>
<l>Spraken sine liede an tien tyden,</l>
<l>Ginganbrysiel ende zijn heer Brandelijs,</l>
<l n="24540">Si zeiden: "Heer koninck, waerdy wijs,</l>
<l>Gy en worpet iu niet in dese noet,</l>
<l>In aventuren van der doet,</l>
<l>Want gy hebbet hier liede genoech</l>
<l>Mede te vechtene na iu gevoech".</l>
<l n="24545">"Also helpe my God!" zeide die koninck,</l>
<l>"Ic en lietet niet achter omb negeen dinck".</l>
<l><pb n="273"/>"By myner trouwen", zeide Gwinebant,</l>
<l>"Mesvalt dat iu, heer koninck, te hant,</l>
<l>Dat God verbieden moete daeran,</l>
<l n="24550">Ic en werde nember koninck Arturs man".</l>
<l>Doe die koninck Bohort hoerde die dinge,</l>
<l>Doe sende hy derwaert haestelinge</l>
<l>Gryflette ende Gwinrecke mede:</l>
<l>"Vaert", zeide hi, t Amante ter stede</l>
<l n="24555">Ende secht hem, eest dat ic blive boven,</l>
<l>Ic wil hem dat wel geloven,</l>
<l>Dat icse quijt sal scelden dan,</l>
<l>Die niet en wil werden des koninges man;</l>
<l>Ende dat hi hier niet ombe dinge sint</l>
<l n="24560">Tegen sine liede noch houde parlement".</l>
<l>Doe voeren diegene toten koninck,</l>
<l>Ende zeiden hem aldus dese dinck;</l>
<l>Dit prijsde die koninck Amant sere.</l>
<l>Doe keerdensi weder thoren here</l>
<l n="24565">Die bereet hilt in den plane aldaer;</l>
<l>Entie koninck Amant was oec vorwaer</l>
<l>Bereet ende quam derwaert gereden.</l>
<l>Doe ontseide elc andren daer ter steden</l>
<l>Ende lieten die orse lopen daer,</l>
<l n="24570">Ende onderstaken hem daernaer</l>
<l>Dat haer speer braken bede,</l>
<l>Ende si reden so na ter stede,</l>
<l>Datsi hem metten lichame daer</l>
<l>Onderhorten so vreeslyc vorwaer,</l>
<l n="24575">Dat hem die ogen dochte vergaen;</l>
<l>Entie koninck Amant viel doe saen</l>
<l>Wt sinen sadel ter aerden neder nu,</l>
<l>Ende lach in ommacht, secgic iu,</l>
<l>Maer die koninck Bohort bleef sittende nadas,</l>
<l n="24580">Want hi een sterc ridder was;</l>
<l>Ende doe hi sach dat hi dus lach,</l>
<l>Beette hi so hi iersten mach,</l>
<l>Ende gaf sijn paert thoudene daer</l>
<l>Enen knape ende ginck daernaer</l>
<l n="24585">Daer die koninck Amant lach alsoe,</l>
<l>Die noch niet verkomen was doe;</l>
<l>Daer trac hi sijn swaert, dat scone was,</l>
<l>Daer hi mede sloech sint nadas</l>
<l>Menegen slach; doe sette hy daer</l>
<l n="24590">Dat swaert op sine borst daernaer,</l>
<l>Ende zeide: "heer koninck, staet op nu,</l>
<l>Gy slapet te lange, secgic iu,</l>
<l>Ende tgaet ten avendewaert seer</l>
<l>Ende ic hebbe anders te doene noch meer</l>
<l n="24595">Ende gyne doet gene hovescede,</l>
<l>Dat gy my so lange doet beiden mede".</l>
<l>Ende onlanges daerna so verquam doe</l>
<l>Die koninck Amant, die hoerde al toe</l>
<l>Des koninck Bohortes woerde nu.</l>
<l n="24600">Ende prijsdene sere, secgic iu,</l>
<l>Dat hine daer spaerde sonder slaen</l>
<l>Ende dat hi hovescer waer, sonder waen,</l>
<l>Tegen hem dan hi soude</l>
<l>Hebben geweset met gewoude,</l>
<l n="24605">Hadde hi siner weldich gesijn alsoe.</l>
<l>Hi spranc op dapperlike doe,</l>
<l>Ende scaemde hem ende trac sijn swaert,</l>
<l>Ende quam ten koninck Bohortewaert;</l>
<l>Hi sette den scilt vor zijn hovet,</l>
<l n="24610">Ende sloech den koninck, des gelovet,</l>
<l>Opten scilt, dat hine ter stede</l>
<l>Clovede toten bokele mede;</l>
<l>Maer Bohort galt hem den slach genoech,</l>
<l>Want hi den helm van den hovede hem sloech</l>
<l n="24615">Ende sulc gat hadde mede daer,</l>
<l>Dat hi des nembermeer mochte daernaer</l>
<l>Orboren vorwaert, des gelovet;</l>
<l>Doe deckede die koninck Amant sijn hovet</l>
<l>Alse die den slach ontsach daer,</l>
<l n="24620">Want hi en hadde opten hovede maer</l>
<l>Ene coyfie; ende als die koninck Bohoert</l>
<l>Den koninck Amant dus sach gevoert,</l>
<l>Dat hi sinen helm hadde verloren,</l>
<l>Doe leide hi hem dit te voren:</l>
<l n="24625">"Heer koninck, wildy vrede maken nu?</l>
<l>Gy siet wel hoe dat staet met iu;</l>
<l>Vaert met nu ende doet manscap daernaer leet".</l>
<l>Den koninck Artur; wantet waer</l>
<l>Scade, sloege ic iu doet; oec waert my</l>
<l n="24630">"Meendy my dus doet hebben gereet?"</l>
<l>Zeide die koninck Amant, "ombdat ic nu</l>
<l>Negenen helm en hebbe, ic seg iu,</l>
<l>Dat ic iu hier defiere ter stede.</l>
<l>Mettien liep hi hem op mede</l>
<l n="24635">Ende meendene slaen opten hovet daer;</l>
<l>Maer die koninck Bohort droech daernaer</l>
<l><pb n="274"/>Den scilt tegen den slach alsoe,</l>
<l>Daer hi op sloech, dat hine doe</l>
<l>Niet en quetsede; entie koninck Bohoert</l>
<l n="24640">Brachte doe enen slach voert</l>
<l>Ocht hine slaen woude an die been,</l>
<l>Dit dochte hem daer dat so sceen,</l>
<l>Ende nam den scilt ende droechen daertegen</l>
<l>Maer die koninck Bohort heventen geslegen</l>
<l n="24645">Op dat hovet ende clovedem dat doe</l>
<l>Van boven toten scouderen toe,</l>
<l>Ende hi viel neder ter aerden doet.</l>
<l>Ende als dit Ginganbrisel verstoet</l>
<l>Ende Brandelys ende Giromelant,</l>
<l n="24650">Dat doet was die koninck Amant,</l>
<l>Zeidensi, si en worden nember vortan</l>
<l>Des koninck Arturs vrient no sine man,</l>
<l>Nochte nieman, die hem bestoet,</l>
<l>So en dadensi nembermeer goet.</l>
<l n="24655">Ende dit was dieselve Giromelant,</l>
<l>Daer men in Gawine af bescreven vant,</l>
<l>Ende Ginganbrisel oec mede,</l>
<l>Daer hi enen camp sint tegen dede.</l>
<l>Dese drie voeren aldus van daer</l>
<l n="24660">Met hem drie hondert, wet vorwaer,</l>
<l>Ende twehondert bleven daer oec mede,</l>
<l>Die zeiden datsi nu ter stede</l>
<l>Metten koninck Bohorte varen daer</l>
<l>Ende gerne wouden werden daernaer</l>
<l n="24665">Des koninck Arturs man, wantsi</l>
<l>Negenen beteren here begerden dan hi.</l>
<l>Doe riep die koninck Bohort tot heme</l>
<l>Alle sine gesellen, als ic verneme,</l>
<l>Ende zeide, dat hi daer gerne ter stede</l>
<l n="24670">Een gasthues dede maken mede,</l>
<l>Daer men embermeer messe dede daernaer</l>
<l>Vor koninck Amantes siele vorwaer,</l>
<l>Ende ombe sine victorie mede</l>
<l>Die hem daer God gaf ter stede.</l>
<l n="24675">Daer was een clerc, die den koninck Amant</l>
<l>Gedient hadde, ende des men te hant</l>
<l>So ordinierde, dat die koninck Bohoert</l>
<l>Met hem dese provende voert,</l>
<l>Ende gafse hem ende sovele daermede,</l>
<l n="24680">Dat hi des wael gedede ter stede.</l>
<l>Ende doe die koninck Bohort hadde daer</l>
<l>Den koninck Amant doen graven naer,</l>
<l>Ende dat gasthues gemaket mede</l>
<l>Voer hi te Bredeganwaert, ter stede;</l>
<l n="24685">Daer vant hi den koninck Artur voertan</l>
<l>Ende sinen broeder, den koninck Ban;</l>
<l>Ende doe hi quam vor den koninck Arture</l>
<l>Zeide hi hem sine aventure</l>
<l>Al te male, dat secgic iu;</l>
<l n="24690">Hi zeide [hem]: "ic brenge hier nu</l>
<l>Des koninck Amantes liede met my</l>
<l>Op mijn geleide, ic zecge iu wi:</l>
<l>Ombedatsi iu man willen werden mede</l>
<l>Ende haer goet houden van iu ter stede".</l>
<l n="24695">Doe hietse die koninck Artur na desen</l>
<l>Herde lieflyke wellekomme wesen,</l>
<l>Ende zeide, hi woude hem al eer</l>
<l>Ende al goet doen voertmeer.</l>
<l>Doe dadensi hem manscap daer;</l>
<l n="24700">Doe vragede hi den ridders daernaer,</l>
<l>Wat manne was die koninck Amant;</l>
<l>Doe weendensi, ende zeiden thant</l>
<l>Algader, hoet waer met horen heer,</l>
<l>Ende zeiden hem also min no meer</l>
<l n="24705">Also als hem es gesciet.</l>
<l>Doe die koninck Artur dit hoert ende siet,</l>
<l>Entie koninck Ban, waren si des blide doe,</l>
<l>Dat den koninck Bohort geviel alsoe.</l>
<l>Doe quam Merlijn voert gegaen</l>
<l n="24710">Toten koninck Bohort, ende zeide saen:</l>
<l>"Heer koninck, gy en secget ons niet vele</l>
<l>Van der brulocht ende van den spele,</l>
<l>Die iu broeder hevet gehat ende gy".</l>
<l>Doe zeide Artur, die koninck vry:</l>
<l n="24715">"Merlijn, nu doet ons verstaen</l>
<l>Van der brulocht, hoe si es vergaen".</l>
<l>Doe zeide hem Merlijn van den danse daer</l>
<l>Ende van den scaecspele daernaer,</l>
<l>Dat Gwinebant makede ter stede</l>
<l n="24720">Dor sijns lieves wille, dor haer bede.</l>
<l>Doe vragede hem die koninck Ban, ocht hy</l>
<l>Iet wiste wie die ridder sy,</l>
<l>Die den dans stille soude doen staen.</l>
<l>Merlijn zeide doe, sonder waen,</l>
<l n="24725">Dat hi noch niet geboren weer,</l>
<l>"En roket iu niet te vragene meer".</l>
<l>Doe die liede wisten, dat die koninck Bohoert</l>
<l>Den koninck Amant doet hadde, voert</l>
<l>Zeidensi doe ende prijsdene seer,</l>
<l><pb n="275"/>24730  Dat hi ende sijn broeder grote eer</l>
<l>Hadden beiaget, ende en waren si dan,</l>
<l>Die koninck Artur waer een verloren man.</l>
<l>Dus dageden die twe daer;</l>
<l>Doe sende die koninck Artur daernaer,</l>
<l n="24735">By Merlijns rade, dat secgic iu,</l>
<l>Daer die scat gelegen was nu,</l>
<l>Daer ic iu hier te voren af zeide</l>
<l>Seshondert wercliede, sonder beiden,</l>
<l>Met Merlyne, daer die scat was;</l>
<l n="24740">Daer dadise graven den scat so groet,</l>
<l>Dat nieman [en] sach des genoet,</l>
<l>Daerna loet men den groten scat</l>
<l>Ende voerdene te Logres in die stat,</l>
<l>Daer Gawyn ende sine gesellen, secgic iu,</l>
<l n="24745">Den koninck Arturs ontbeiden nu.</l>
<l>Ende doe die scat enwech was,</l>
<l>Dadese Merlijn graven nadas</l>
<l>Onder enen eyke herde diepe doe;</l>
<l>Daer vondensi een vat van leder alsoe,</l>
<l n="24750">Daerin vondensi xij die scoenste swaert</l>
<l>Entie beste, die meer waren waert</l>
<l>Dan men ienige vant tien tyden;</l>
<l>Doe was die koninck Artur blyde</l>
<l>Van den scatte ende van den swaerden</l>
<l n="24755">Ombedatsi scenen van groter waerden.</l>
<l>Des lach hi met sinen lieden daer</l>
<l>Met groter blyscap, wet vorwaer,</l>
<l>Ende hadden vroude ende groet spel,</l>
<l>Ombedat hem vergaen was so wel</l>
<l n="24760">Haer aventure te meneger stede.</l>
<l>Oec inde ic dit boec hiermede</l>
<l>Want ic iu voert een ander sal tellen</l>
<l>Van Gawyne ende sinen gesellen,</l>
<l>Die ridder sullen werden nu,</l>
<l n="24765">Daer ic af vele sal seggen iu</l>
<l>Eer dat boec ten inde sal komen;</l>
<l>Want nie en hoerde men van so vromen</l>
<l>Ridderen, alse si alle weren;</l>
<l>Nu moetese God in dogeden meren.</l>
</div>
<div type="chapter"><head type="chapter">Dit boec secht ons, hoe Gawyn ende sine gesellen ridder worden, ende hoe die koninck Claudas wart verdreven.</head>
<l n="24770">Ic beginne in Godes name</l>
<l>Van enen ridder, die wel bequame</l>
<l>Menegen es die daeraf hoert,</l>
<l>Dat es Gawyn, hoe hi quam voert</l>
<l>Dat hi ridders name ontfinck,</l>
<l n="24775">Ende met hem menech iongelinck,</l>
<l>Daer sint af gesciede mede</l>
<l>Menege aventure te meneger stede.</l>
<l>Die koninck Artur lach tesen tyden</l>
<l>Te Bredegan met sinen lieden blyde,</l>
<l n="24780">Ende woude te Logres varen nu,</l>
<l>Daer Gawyn lach, secgic iu,</l>
<l>Met sinen gesellen in der poert,</l>
<l>Die dat sciere hadden verhoert,</l>
<l>Dattie koninck Artur ende sijn gesinde</l>
<l n="24785">Derwaert quame met geninde;</l>
<l>Des warensi alle herde blide</l>
<l>Ende saten op haer paerde tien tyden</l>
<l>Ende reden tegen hem daernaer.</l>
<l>Ende doe si by den koninck quamen daer,</l>
<l n="24790">Doe nam Merlijn die drie koninge besyden</l>
<l>Ende dadese beten te dien tyden</l>
<l>Onder enen sconen boem mede,</l>
<l>Ombedathi woude, datsi ter stede</l>
<l>Der kinder ontbeiden, ende daden daernare</l>
<l n="24795">Alle dander vorwaert varen</l>
<l>Die thant die kinder ontmoeten daer;</l>
<l>Doe vrageden die kinder hem daernaer</l>
<l>Ombe den koninck Artur, sonder waen,</l>
<l>Doe wijsdensi hem den boem saen</l>
<l n="24800">Daer hi onder gebeet weer;</l>
<l>Doe voerensi alle derwaert meer</l>
<l>Ende Gawyn reet vor, want sine daer</l>
<l>Alle vor horen meester vorwaer</l>
<l>Ende vor horen here hielden mede,</l>
<l n="24805">Waer si voeren in elker stede;</l>
<l>Ende si hadden alle recht daeran,</l>
<l>Want hi was die beste geleertste man</l>
<l>Die ie was entie hovescste ter stede</l>
<l>Entie wiseste van der werlt mede,</l>
<l n="24810">Ende dit was hem angeboren al</l>
<l>Ende van naturen, groet ende smal;</l>
<l>Dus redensi so verre alsoe</l>
<l>Datsi ten bome quamen toe,</l>
<l>Daer die drie koninge saten onder.</l>
<l n="24815">Doe beetten die kinder alle bysonder,</l>
<l><pb n="276"/>Ende doe die ridders sagen van der tafelronde</l>
<l>Die kinder so edelike komen ter stonde</l>
<l>Ende so wel te gerake ende gecleet,</l>
<l>Doe stonden si jegen hem op gereet,</l>
<l n="24820">Want in haren gelate dochte hem daernare</l>
<l>Datsi van hogen geslachte waren.</l>
<l>Daer bat Gawyn die heren daernaer,</l>
<l>Datsi hem wijsden Artur daer;</l>
<l>Doe zeide Nasciens, die hovesc was:</l>
<l n="24825">"Siet, hi sit ginder in dat gras</l>
<l>Ende es die ioncste van den drien";</l>
<l>Ende Gawyn dankede hem van dien,</l>
<l>Ende ginc tot hem ende knielde daer</l>
<l>Ende alle sine gesellen daernaer,</l>
<l n="24830">Ende groetten die koninge hovesclike iu,</l>
<l>Hi ende sine gesellen algelike.</l>
<l>Doe zeide Gawyn: "here, ic ben komen tot</l>
<l>Ende myne broeder ende myne neven nu,</l>
<l>Alse tot onsen gerechten here, mede;</l>
<l n="24835">Wy hebben gehoert sulke dogelichede</l>
<l>Van iu zecgen, dat wy daernare</l>
<l>Ombe wapene tontfane sijn komen hare,</l>
<l>Ende dat gy ons ridder sult maken;</l>
<l>Wy sullen iu voert in allen saken</l>
<l n="24840">Dienen alse wy sculdech sijn daerby,</l>
<l>Opdat iu onse dienst genoechlic sy;</l>
<l>Ende oec sijn hier sulke, die iu, here,</l>
<l>Gedient hebben wel ende sere</l>
<l>Sint dat gy waret uten lande</l>
<l n="24845">Gelijc ochtet hadden geweest haer viande;</l>
<l>Enten goeden, ik wil oec gijt wet,</l>
<l>Sal men verwiten die doget met,</l>
<l>Die men doer hem hevet gedaen,</l>
<l>Enten quaden helen, sonder waen,</l>
<l n="24850">Want hi en roket des te lonen niet</l>
<l>Want sijn oge negene doget ansiet</l>
<l>No sijn herte en denket twint</l>
<l>Der doget, die men hem doet omtrint".</l>
<l>Doe die koninck Artur hoerde die tale</l>
<l n="24855">Behagede hem dat kint herde wale,</l>
<l>Ende nam hem metterhant saen</l>
<l>Ende dadese alle daer op staen,</l>
<l>Ende vragede hem, wie si waren:</l>
<l>"Here", zeide Gawyn, "twaren,</l>
<l n="24860">Eer wy secgen wie wy sijn nu,</l>
<l>Waren wy gerne onthouden van iu,</l>
<l>Ende alse wy weten daeraf den fijn</l>
<l>Sullewy iu secgen, wie wy sijn".</l>
<l>Doe die twe koninge hoerden die woert,</l>
<l n="24865">Die dat kint daer sprac voert,</l>
<l>Behagede hem dat wel, ende hieldene daer</l>
<l>Vor wijs ende vroet vorwaer.</l>
<l>Doe zeide die koninck Artur also houde,</l>
<l>Dat hise gerne onthouden woude,</l>
<l n="24870">Ende wilse selve metterhant</l>
<l>Alle ridder maken, sij iu bekant,</l>
<l>"Ende gy zijt my wellekome alle nu,</l>
<l>Ende ic sal iu vrient zijn, secgic iu,</l>
<l>Ende ic wil dat gy myne gesellen sijt</l>
<l n="24875">Ende alle van mijnre herberge nu ter tijt".</l>
<l>Doe die kinder dit hoerden daer,</l>
<l>Knielden sy alle vor hem naer,</l>
<l>Ende dankeden hem alle sere saen;</l>
<l>Doe dadese die koninck opstaen,</l>
<l n="24880">Ende vragede Gawyne, wie hi waer,</l>
<l>"Want ic dat van iu te wetene begaer".</l>
<l>Doe zeide Gawijn: "here, men heet my</l>
<l>Gawijn, entese drie kinder, die hierby</l>
<l>Nu staen, sijn myne broeder,</l>
<l n="24885">Beide van vader ende van moeder,</l>
<l>Entie koninck Lot onse vader es</l>
<l>Ende es here van Orcanie ende Leones;</l>
<l>Ende mijn outste broeder naest my</l>
<l>Heet Agraweyn, entie daernaest sy</l>
<l n="24890">Heet Gaheries, wet vorwaer;</l>
<l>Ende onse moeder doet ons gewes,</l>
<l>Datsi des koninck Arturs suster es</l>
<l>Van hoerre moeder wegen nu;</l>
<l>Entese ander ioncheren, seggic iu,</l>
<l n="24895">Die hier staen, sijn onser moeyen kinder,</l>
<l>Ende Galescins heet, die staet ginder</l>
<l>Ende es koninck Ventres sone van Garlot,</l>
<l>Entese ander twe, so help my Got,</l>
<l>Zijn des koninck Uriens kinder", zeide Gawein,</l>
<l n="24900">"Entie ene heet Ywein,</l>
<l>Entie ander hiet Ywen oec met,</l>
<l>Ende es sijn broeder, here, dat wet,</l>
<l>Van sijns vader wegen, sonder waen,</l>
<l>Entie ander joncheren, die hier staen,</l>
<l><pb n="277"/>24905  Sijn alle edeler liede kinder nu;</l>
<l>Entese lange brune, seggic iu,</l>
<l>Es koninck Beliantes sone mede,</l>
<l>Entese twe, die hier staen ter stede,</l>
<l>Sijn des koninges neven van Astragone met,</l>
<l n="24910">Dene heet Keye van Strans, dat wet,</l>
<l>Ende dander Keyadyn die clene;</l>
<l>Entese ander sijn neven gemene</l>
<l>Ende bestaen mynen vader na ter steden,</l>
<l>Ende zijn hertogen kinder ende graven mede;</l>
<l n="24915">Ende dene heet Ywen metten witten handen,</l>
<l>Die wel sal noch sijn lachter anden,</l>
<l>Dander heet Ywen van Riveel,</l>
<l>Die derde Ywen van Lyoneel,</l>
<l>Dit vierde Ywen Declains mede;</l>
<l n="24920">Entie ginder staet te gener stede</l>
<l>Die scone, die wel geleerde met,</l>
<l>Hi es des Keysers maech, dat wet,</l>
<l>Van Constantinople, ende is geheten</l>
<l>Sagrimor, es ons doen weten,</l>
<l n="24925">Ende es hier komen, seggic iu,</l>
<l>Ombedat gyne ridder sult maken nu,</l>
<l>Ende wilt iu dienen getrouwelike,</l>
<l>Oec wil ic sijn geselle wesen, sekerlike,</l>
<l>Van wapene also lange als hi nu</l>
<l n="24930">Hier wil bliven, dat secgic iu".</l>
<l>Doe die koninck Artur hoerde die tale</l>
<l>Van den kindren, behagedensi hem wale,</l>
<l>Ende nam hem in sinen arm daer,</l>
<l>Ende custene menechwerf daernaer</l>
<l n="24935">Ende hietene menechwerf welkome wesen</l>
<l>Ende alle sine gesellen na desen.</l>
<l>Doe zeide die koninck Artur daernaer:</l>
<l>"Gawyn, lieve neve, wet vorwaer,</l>
<l>Ic wil dat gy conincstavel sijt</l>
<l n="24940">Van alle mynen lande nu ter tijt</l>
<l>Ende van mynen hove, sonder waen,</l>
<l>Ende al dat gy wilt, dat sij gedaen".</l>
<l>Doe knielde Gawyn ende dankedet hem doe</l>
<l>Entie koninck gaf hem met sinen hantscoe</l>
<l n="24945">Dese gichte, ende hoevene op aldaer;</l>
<l>Doe satensi op haer paerde daernaer</l>
<l>Ende si reden al te hant nadat</l>
<l>Te Logreswaert in die stat.</l>
<l>Doe koninck Artur te Logres quam</l>
<l n="24950">Ende hem sine suster daer vernam,</l>
<l>Gawyns moder, es si iegen hem gegaen</l>
<l>Ende hieten welkome wesen saen;</l>
<l>Ende Morgeine quam oec nadas,</l>
<l>Die des koninck Arturs suster was.</l>
<l n="24955">Ende doese die koninck kende, wet vorwaer,</l>
<l>So dade hi hem grote feeste daer</l>
<l>Ende si voeren ten palase waert na des</l>
<l>Daer dat scone met biesen gestroyet es</l>
<l>Ende met sydenen clederen behangen wel;</l>
<l n="24960">Men hadde daer feeste groet ende spel,</l>
<l>Entes selven dages hiet die koninck</l>
<l>Den kindren, datsi boven alle dinck</l>
<l>In die hovetkerke souden gaen</l>
<l>Ende Gode daer anbeden saen,</l>
<l n="24965">Ende waken alle die nacht daerin:</l>
<l>Ende dit was na Sinxen meer no myn</l>
<l>Veertienacht dat dit gesciede daer.</l>
<l>Die kinder lagen die nacht daernaer</l>
<l>In der kerken tote des morgens vroe;</l>
<l n="24970">Daer quam die koninck Artur tot hem doe</l>
<l>Ende dade ene messe singen saen;</l>
<l>Ende alse die messe was gedaen,</l>
<l>Nam die koninck Artur sijn goede swaert,</l>
<l>Dat meneger mark was waert,</l>
<l n="24975">Dat hi wten anebelte trac hiervoer,</l>
<l>Ende gordet Gawyne, enten rechten spoer</l>
<l>Spien hi hem, entie koninck Ban</l>
<l>Den linken spore, ende voertan</l>
<l>Sloechen die koninck Artur in den hals daer:</l>
<l n="24980">"God make iu goet man!" zeide hi daernaer;</l>
<l>Doe makede hi ridder sine broeder nu</l>
<l>Ende gaf elken een zwaert, seggic iu,</l>
<l>Van den twaelf zwaerden, die hi tien stonden</l>
<l>By Merlijns rade hadde vonden.</l>
<l n="25985">Dus worden die kinder gemaket daer,</l>
<l>Ende alle diegene die wouden daernaer,</l>
<l>Nuwe ridders van koninck Arturs hant;</l>
<l>Ende daerna, dat sij iu bekant,</l>
<l>Sanch die aertsebiscop Drubrices</l>
<l n="24990">Hoemesse, ende alsi gesongen es,</l>
<l><pb n="278"/>Gingensi te hovewaert alle nadas,</l>
<l>Daer dat eten bereet doe was.</l>
<l>Daer hielt die koninck Artur feeste groet,</l>
<l>Daer was ten etene menech genoet,</l>
<l n="24995">Ende men diende daer wel utermaten</l>
<l>Al dengenen die daer aten.</l>
<l>Doe waren daer die quinteinen geleget</l>
<l>Daer men op te joesteerne pleget,</l>
<l>Entie batselieren waren bereet;</l>
<l n="25000">Maer Merlijn verboet dat, God weet,</l>
<l>Ombe des orloges wille, doe liet ment daer.</l>
<l>Drie dage rastensi hem daernaer;</l>
<l>Daer gaf sijn goet doe myldeliken</l>
<l>Die koninck Artur armen ende riken</l>
<l n="25005">Ende iongen batselieren, die daer quamen</l>
<l>Die hi onthielt al te samen</l>
<l>Wel veertich dusent, sonder die met hem waren,</l>
<l>Entie hi vor hem brachte, twaren,</l>
<l>Uten konincrike van Carmelyde.</l>
<l n="25010">Doe si daer lagen dus tien tyden</l>
<l>Makede kennesse Morgeine nadas</l>
<l>An Merlyne, die ene grote clerckerse was</l>
<l>Ende dade so vele iegen hem daer,</l>
<l>Dat hi haer leerde sint daernaer</l>
<l n="25015">Van Nigromancien menech wonder,</l>
<l>Ende si onthielt dat al wel bisonder.</l>
<l>Daerna opten derden dach mede</l>
<l>Sprac Merlijn Artur an ter stede,</l>
<l>Ende sprac, dat hi hem gereide saen,</l>
<l n="25020">Daer waer negeen beiden, sonder waen,</l>
<l>"Want Ponces, Anthonys, ende Frolles</l>
<l>Zijn ember toe getogen, sijt seker des,</l>
<l>In dat lant van Bonewyc ende mede</l>
<l>Die koninck Claudas oec ter stede</l>
<l n="25025">Entie koninck van Gales mede".</l>
<l>Die koninck Artur zeide: "ic trecke gerede,</l>
<l>Welke tijt iu goet dunket wesen".</l>
<l>Merlijn zeide: "dat secht uwen lieden na desen</l>
<l>Datsi noch tavent hem bereiden</l>
<l n="25030">Ende in den iersten slape, sonder beiden</l>
<l>Opsitten, ende varen henen dan,</l>
<l>Ende voert met iu twintichdusent man,</l>
<l>Die gy met iu brachtet van Carmelyde,</l>
<l>Ende Does van Caredol sal tien tyden</l>
<l n="25035">Hier blyven ende hoeden dese stat".</l>
<l>Doe sciedensi onder hem nadat,</l>
<l>Entie koninck beval Gawyne dit saen,</l>
<l>Also hem dat Merlijn dede verstaen;</l>
<l>Ende Gawyn dede nu daer alsoe</l>
<l n="25040">Ende hietse hem alle bereiden doe.</l>
<l>Daerna es hi te sinen oeme gegaen</l>
<l>Ende zeide datsi gereet sijn, sonder waen.</l>
<l>Doe zeide Merlijn ten koninge nadas:</l>
<l>"Here, vraget Gawyne, wie diegene was</l>
<l n="25045">Diene leide, daer hi sine moeder alsoe</l>
<l>Verloeste, daer hine leide toe".</l>
<l>Doe zeide die koninck: "Gawyn, wety</l>
<l>Ocht kendy iet, wie die ridder sy</l>
<l>Die iu leide, dat gy iu moeder</l>
<l n="25050">Bescuddet?" - "Here ic en bens niet vroeder"</l>
<l>Zeide Gawyn, "want ic en kennes twent".</l>
<l>"Vraget hem voert, ocht hi iet kent",</l>
<l>Zeide Merlijn, "wie hem die letteren gaf,</l>
<l>Daer van Ywen stont inne gescreven af,</l>
<l n="25055">Des koninck Uryens sone, dat hy</l>
<l>Hem te hulpe quame daerby?"</l>
<l>Doe vragede hem des die koninck daer</l>
<l>Ocht hi den knecht iet kende daernaer.</l>
<l>Gawyn zeide doe: "neen, hy, niet;</l>
<l n="25060">Ende Gawyn doe Merlyne nauwe besiet</l>
<l>Ende wart ombe dese pinsende, secgic iu,</l>
<l>Die dat hiervor gesecht hadde nu,</l>
<l>Dat dit Merlijn was, ende na dese dinck</l>
<l>Zeide hi doe tot Artur, den koninck:</l>
<l n="25065">"By Gode, Heer, in weet; men zeide my,</l>
<l>Dattet een iu vrient Merlijn sy,</l>
<l>Ic woude dat icken wael kende nu,</l>
<l>Want hi hevet my gedient, secgic iu:</l>
<l>Hi dede my van des keysers neve verstaen</l>
<l n="25070">Van Constantinople, ende oec mede saen</l>
<l>Ywene, mynen neve, die in groter noet</l>
<l>Was, dede hy my bescudden van der doet,</l>
<l>Ende my selven onder Arondeel</l>
<l>Halp hi mijns lives een deel,</l>
<l n="25075">Ende en es man in aertryke,</l>
<l>Dien ic eer kennen woude sekerlike".</l>
<l>"Gy zulten wael kennen", zeide Merlijn daer,</l>
<l>"Als hem dat lief es". Doe loech daernaer</l>
<l>Die koninck Artur ende zeide saen:</l>
<l n="25080">"Gawyn, sieten hier by my staen,</l>
<l><pb n="279"/>Ic sal iu met hem bekant maken".</l>
<l>Doe gingensi sitten na dien saken</l>
<l>Op ene coetse onder hem drien.</l>
<l>Doe zeide koninck Artur; "hier moechdy sien</l>
<l n="25085">Den man die iu voerde tArondeel,</l>
<l>Des dages, doe gy vor den casteel</l>
<l>Keyen van Strans ende Dodinas,</l>
<l>Daer elc in groten anxte was,</l>
<l>Beschuddet, ende iu selven dede</l>
<l n="25090">In den casteel daer gaen ter stede,</l>
<l>Doe iu der Sennen te vele quam daer;</l>
<l>Des soudy hem danken openbaer</l>
<l>Van desen dienste ende ander mede,</l>
<l>Die hi iu gedaen heeft te meneger stede".</l>
<l n="25095">Gawyn zeide doe: "lieve here,</l>
<l>Ic en weet hem wat bieden mere,</l>
<l>Maer seker mach hi wesen van my,</l>
<l>Dat ic al sijn eygen sy;</l>
<l>Ende hi es so vroet oec mede,</l>
<l n="25100">Dat hi mijn herte wel kent ter stede,</l>
<l>Want dat te hemwaert es al te male".</l>
<l>Merlijn zeide: "ik kenne iu wale,</l>
<l>Ende ic wil oec, dat gy nu sijt</l>
<l>Mijn hemelike vrient in alre tijt".</l>
<l n="25105">Maer hi zeide hem, dat hi hoede wale</l>
<l>Dat hi nember negene tale</l>
<l>En makede van dingen, die hy</l>
<l>Hem seggen soude, so wat dat sy:</l>
<l>"Ende gy sult my in so meneger forme sien,</l>
<l n="25110">Dat iu sere wonderen sal van dien,</l>
<l>Ombedat ic niet [en] bekent wil sijn bloet</l>
<l>Want die nijt van der werelt es groet".</l>
<l>Aldus dade hem kondech Merlijn daer</l>
<l>Gawyne vor sinen oem vorwaer;</l>
<l n="25115">Ende doe si genoech gesproken hadden nu,</l>
<l>Doe zeide Merlijn, dat secgic iu:</l>
<l>"Gawijn", zeide hi, "lieve vrient, verstaet</l>
<l>Ic secge iu, dat gy an uwe moeder gaet,</l>
<l>Ende nemet orlof ende vaert henen saen</l>
<l n="25120">Met uwen lieden ende trecket, sonder waen,</l>
<l>In den iersten slape, ende trecket ter vaert</l>
<l>Rechtevoert te Doevrewaert;</l>
<l>Ende als gy daer komet, so doet, God weet,</l>
<l>Dat gy te scepe genoech hebbet gereet</l>
<l n="25125">Also vro als iu oem komet daer,</l>
<l>Dat hy scepen moge daernaer,</l>
<l>Entie twe koninge oec mede</l>
<l>Ende al dat met hem komet ter stede;</l>
<l>Ende, doer Gode, doet ere hem beden,</l>
<l n="25130">Want si sijn getrouwe in der waerheden,</l>
<l>Ende al sijn sy metten koninck Artur nu,</l>
<l>Si sijn hoger liede, dat secgic iu,</l>
<l>Van geslachte dan die koninck es,</l>
<l>Ende hoedet iu herde wel des,</l>
<l n="25135">Dat gy nieman en segget waer gy vaert".</l>
<l>Gawyn zeide doe: "sijt onvervaert,</l>
<l>Ic sal den orber wel doen, God weet!"</l>
<l>Doe sciet Gawijn ende ginck gereet</l>
<l>Te siner moeder ende nam orlof daer;</l>
<l n="25140">Doe ginck hi te sinen broederen daernaer</l>
<l>Ende tYwene, sinen neve, mede,</l>
<l>Ende tallen den andren ter stede,</l>
<l>Daer hi daer voer mede plach te gane;</l>
<l>Dese sprac hi alle ane,</l>
<l n="25145">Datsi sine gesellen na desen</l>
<l>Altoes hier namaels sullen wesen;</l>
<l>Doe gingensi slapen een luttelkijn.</l>
<l>Niet lange en haddensi in slape gesijn,</l>
<l>Datsi opstonden ende wapenden hem daer</l>
<l n="25150">Ende voeren vaste enwech daernaer,</l>
<l>Ende reden so lange, datsi doe</l>
<l>Te Doevre quamen eens morgens vroe;</l>
<l>Maer die koninck ende Merlijn ende veertich met</l>
<l>Die van Carmelyde quamen, dat wet,</l>
<l n="25155">Die des koninck Arturs gesellen waren,</l>
<l>Daer hi mede was tote daer gevaren,</l>
<l>Dese bleven met hem tien stonden,</l>
<l>Entie ridders van der tafelronden</l>
<l>Ende Gawyn, die nu te Doevre was,</l>
<l n="25160">Hi sende in alle havene nadas</l>
<l>Ombe die scepe, die daerinne waren,</l>
<l>Ende dade se hem bringen daerna, twaren,</l>
<l>So vele dat hire genoech hadde daer.</l>
<l>Ende alse Merlijn wiste vorwaer,</l>
<l n="25165">Dat die scepe gereet waren,</l>
<l>Dadi die drie koninge derwaert varen</l>
<l>Ende hiet hem te Rotsele varen doe.</l>
<l>Doe seiden die drie koninge alsoe:</l>
<l><pb n="280"/>"Wat, Merlijn, en suldy met ons niet varen?"</l>
<l n="25170">"Neen ic, here", zeide hi, "maer, twaren,</l>
<l>Gy en sult daer enen dach niet hebben gewesen,</l>
<l>Ic en sal daer tot iu komen na desen".</l>
<l>Doe sciet dene van den andren daer,</l>
<l>Ende Merlijn voer te sinen meester daernaer</l>
<l n="25175">In Nortomberlant, die hem dede</l>
<l>Grote feeste, doe hi quam ter stede;</l>
<l>Daer zeide hem Merlijn al dat was gesciet,</l>
<l>Ende en liet des een twint achter niet,</l>
<l>Sint dat hi daer lestwerf was;</l>
<l n="25180">Ende Blasys screef dat al nadas,</l>
<l>Ende doe Merlijn hem zeide van der joncfrouwen,</l>
<l>Die hi so mynde met goeder trouwen,</l>
<l>Daer ic iu hier voraf dade verstaen,</l>
<l>Dat was Blasyse leet, sonder waen:</l>
<l n="25185">Hi dachte, dat sine bedriegen soude</l>
<l>Ende began hem castiene also houde.</l>
<l>Merlijn zeide, hi en verstonde niet van dien</l>
<l>"Dat gescien sal, moet gescien";</l>
<l>Doe zeide hi hem voert die prophecyen mede</l>
<l n="25190">Die nu gesciet sijn ter stede</l>
<l>Entie gescien sullen al,</l>
<l>Alse iu dit boec hier wel seggen sal</l>
<l>Hier namaels; ende daer ter stede</l>
<l>Settet Blasys in gescrifte mede;</l>
<l n="25195">Nu sal iu dit boec voert tellen</l>
<l>Van den koninck Artur ende sinen gesellen.</l>
</div>
<div type="chapter"><head type="chapter">Hoe die casteel van Trebes belegen was.</head>
<l>Hier seghet daventure mede,</l>
<l>Dat die koninck Artur, nu ter stede,</l>
<l>Trac opten iersten dach</l>
<l n="25200">Die in Braecmaent gelach,</l>
<l>Ende voer met sinen lieden tsamen</l>
<l>So lange datsi te Doevre quamen,</l>
<l>Daer si Gawyne vonden al gereet</l>
<l>Met menegen scepe daer, God weet,</l>
<l n="25205">Scepeden si ende voeren daernaer</l>
<l>Te Rotselewaert, wetet vorwaer,</l>
<l>Si hadden goeden wint ende weder scone;</l>
<l>Si voeren so lange, datsi in dien doene</l>
<l>Eens morgens te Rotsele quamen;</l>
<l n="25210">Daer landen si ende sloegen te samen</l>
<l>Haer tenten ende logierden daernaer.</l>
<l>Niet lange en warensi komen daer,</l>
<l>Merlijn en quam toten koninck Arture,</l>
<l>Dies herde blide was ter ure,</l>
<l n="25215">Ende dander twe koninge mede,</l>
<l>Ende heer Gawyn oec ter stede;</l>
<l>Dese daden hem grote feeste daer,</l>
<l>Doe gingensi hem rasten naer.</l>
<l>Hier latic dese rasten nu</l>
<l n="25220">Ende sal van Leonse tellen iu</l>
<l>Ende van Pharyne, daer gy af hiervoren,</l>
<l>Doe Merlijn van hem sciet, mocht horen,</l>
<l>Die hem gesecht hadde herde wale</l>
<l>Van Ponces [ende] Anthonis altemale</l>
<l n="25225">Ende van Frolles ende van Claudas,</l>
<l>Also ic u te voren hier las.</l>
<l>Nu hadden Leonse ende Pharien</l>
<l>Hem hiertegen also vorsien.</l>
<l>Datsi die beeste ende al dat goet mede</l>
<l n="25230">Hadden doen voeren in borge, in steden,</l>
<l>Ende Pharien dede oec mede alsoe.</l>
<l>In dat lant van Gannes mede daertoe</l>
<l>Haddi nu vergadert tien dusent man,</l>
<l>Ende es daermede getogen voertan</l>
<l n="25235">Tote Leonsen te Bonewycwaert;</l>
<l>Hi hadde sine stede wel bewaert</l>
<l>Ende sine castele beset mede;</l>
<l>Ende Leonse, die oec aldus dede,</l>
<l>Hi hadde tien dusent man wel te harnas.</l>
<l n="25240">Doe Pharien ende Leonse vergadert was,</l>
<l>Lagen si met horen heer te samen</l>
<l>Totedat haer viande quamen,</l>
<l>Die daer logierden in dat lant,</l>
<l>Ende gingen bernen al te hant,</l>
<l n="25245">Maer si en vonden niet te nemene daer,</l>
<l>Dat was al gevluchtet vorwaer;</l>
<l>Ende doe die vorderste niet en vonden,</l>
<l>Doe keerden si in dat grote heer ten stonden,</l>
<l>Ende vrageden wat si doen mochten nu.</l>
<l n="25250">Doe wordensi te rade, seggic iu,</l>
<l>Datsi vor Trebe wouden varen;</l>
<l>Doe voerensi derwaert sonder sparen,</l>
<l>Ende logierden in enen velde daer</l>
<l>Onder den castele, die vorwaer</l>
<l><pb n="281"/>25255  Herde hoge was, ende oec daerby</l>
<l>Alombe een groet maras sy,</l>
<l>Ende hi en hadde maer enen wech, God weet,</l>
<l>Ene halve myle lanc ende niet breet.</l>
<l>In dene syde logierden Pontes [ende] Antones,</l>
<l n="25260">Ende Frolles van Aelmanien die es</l>
<l>Gelogiert bander syde mede,</l>
<l>Entie koninck Claudas in die derde stede,</l>
<l>Entes koninges liede van Gales</l>
<l>Over die vierde, sijt seker des,</l>
<l n="25265">Die geleide Rondoil, sijn drossate,</l>
<l>Die stout was ende ongemate.</l>
<l>Aldus was die casteel van Trebes</l>
<l>In vier syden belegen, sijt gewes,</l>
<l>So nauwe nu in dit begin,</l>
<l n="25270">Dat daer nieman en mach wt noch in;</l>
<l>Aldus menensi den casteel winnen</l>
<l>Ende verhongeren die daer sijn binnen,</l>
<l>Want negeen ander dinck mochte hem vromen,</l>
<l>Want si en mogen daer niet toe komen</l>
<l n="25275">Ombe dien maras, die daer ombe ginc.</l>
<l>Dus lagensi daer lange na die dinc,</l>
<l>Entie koninginne Eleine, die daer ter stede</l>
<l>Binnen was, ende haer suster mede</l>
<l>Hadden groten anxt, dat sy</l>
<l n="25280">Verraden mochten werden iergent by</l>
<l>Ochte gevangen, ende weenden sere</l>
<l>Dickewile doe ombe horen here,</l>
<l>Dat elc so lange merret mede.</l>
<l>Graciaen troestese sere ter stede</l>
<l n="25285">Ende zeide, si zouden, sonder waen,</l>
<l>Goede verlosinge hebben saen.</l>
<l>Dus troeste hi die vrouwen fijn;</l>
<l>Hi hadde enen sone, hiet Banijn,</l>
<l>Ende sijn pete was die koninck Ban,</l>
<l n="25290">Ende hi was een scoen ioncman,</l>
<l>Ende hi was Leonces maech mede.</l>
<l>Ende doe Leonce wiste die waerhede,</l>
<l>Dat die casteel belegen was,</l>
<l>Ontboet hi Anthianne nadas,</l>
<l n="25295">Den drossate, dat hine kome spreken nu;</l>
<l>Ende hi quam tot hem, secgic iu.</l>
<l>Doe hiet hine al hemelyc varen</l>
<l>Tote Breoske in den foreest, twaren,</l>
<l>Metten sinen, "ende ontbeit ons naer</l>
<l n="25300">Opter fonteinen, ende en secget daer</l>
<l>Nieman af van al uwen lieden</l>
<l>Werwaert gy sult henen riden".</l>
<l>Doen zeide die drossate saen,</l>
<l>Dat dit wel soude sijn gedaen.</l>
<l n="25305">Doe voer hi henen hemelyc daer;</l>
<l>Ende Leonce nam Banyne daernaer,</l>
<l>Sinen neve, ende sendene nu</l>
<l>Tote Pharine, dat secgic iu,</l>
<l>Ombedat hi quame toter stat</l>
<l n="25310">Daer si geviseert hadden voer dat,</l>
<l>In den foreest, daer hi wael wiste,</l>
<l>Ende dat hi ember niet en miste,</l>
<l>Hi en voere hemelyc nu daer;</l>
<l>Ende Leonce voer daernaer</l>
<l n="25315">In den foreest, daer die fonteine stoet,</l>
<l>Daer die drossate beide, des sijt vroet;</l>
<l>Dese stat hadde hem Merlijn vorwaer</l>
<l>Gewijst, datsi beiden souden daer;</l>
<l>Daer beide oec Leonce ende Anthian</l>
<l n="25320">Totedat Pharijn quam ende sine man.</l>
<l>Dus lagen si daer alle alsoe</l>
<l>Tote smaendages na Sinte Jans dage toe.</l>
<l>Doe Merlijn wiste, datsi vergadert waren,</l>
<l>Ende datsi ontbeiden na soccoers, twaren,</l>
<l n="25325">Dat hi hem gelovede te brengene daer,</l>
<l>Doe ginc hi an Gawyne daernaer,</l>
<l>Ende zeide dat hi dierste batalie leide,</l>
<l>Ende met hem name daer gereide</l>
<l>Die nuwe ridders entie veertich mede,</l>
<l n="25330">Entie van Carmelyde quamen ter stede,</l>
<l>"Ende nemet haerre so vele mede dan,</l>
<l>Dat gy hebbet tiendusent man,</l>
<l>Ende doet Ulfine voeren iu baniere".</l>
<l>Ende heer Gawyn dade also sciere</l>
<l n="25335">Alse hem Merlijn hevet geheten,</l>
<l>Ende trac met sinen lieden, als wy weten,</l>
<l>Over ene syde. Daerna dade Merlijn</l>
<l>Den koninck Ban den andren zijn,</l>
<l>Die heer Gawyne volgen soude naer</l>
<l n="25340">Met tiendusent ridderen, wet vorwaer.</l>
<l>Doe riep Merlijn den koninck Bohoerde</l>
<l>Ende hiet hem, dat hi nu voerde</l>
<l>Die derde batalie, "ende nemet met iu</l>
<l><pb n="282"/>Die driehondert ridders, die gy brachtet nu</l>
<l n="25345">Wt koninck Amans lande, ende nemet daer mede</l>
<l>Tote tien dusent oec nu ter stede</l>
<l>Van den riddren die quamen van Carmelyde".</l>
<l>Doe hiet Merlijn voert tien tyden</l>
<l>Den koninck Artur: "here, gy selt</l>
<l n="25350">Die vierde batalie leiden met gewelt,</l>
<l>Ende met iu sullen nu sijn ten stonden</l>
<l>Die ridders van der tafelronden".</l>
<l>Doe riep die koninck [Artur] ter stede</l>
<l>Hervine ende Nasciens mede,</l>
<l n="25355">Ende hiet sine liede hem doen gereiden,</l>
<l>Ende si dadent doe sonder beiden.</l>
<l>[Ende] doe nam Merlijn den drake</l>
<l>Ende gaven Keyen na die sake,</l>
<l>Ende zeide, dat hine voerde daernaer</l>
<l n="25360">"Want dat es iu recht vorwaer,</l>
<l>Ende hoedet iu wale, dat radic nu,</l>
<l>Dat ridderscap niet en werde genedert by iu;</l>
<l>Ende wety wat gy doen sult ter stede,</l>
<l>Als gy onder die viande komet daermede,</l>
<l n="25365">So voeret dat altoes in uwer hant".</l>
<l>"Dat sal ic wel doen", zeide Keye te hant.</l>
<l>Merlijn hiet den drien koningen doe</l>
<l>Ende heer Gawyne, datsi dapperlike alsoe</l>
<l>Te Trebeswaert voeren gereit,</l>
<l n="25370">"Want hi es in vier sinnen beleit,</l>
<l>Ende elc prinse, die daer leget an,</l>
<l>Hevet onder hem twintichdusent man,</l>
<l>Ende elke batalie van den onsen mede</l>
<l>Sal een van den horen anstryden ter stede".</l>
<l n="25375">Doe zeide die koninck Artur: "Merlijn,</l>
<l>Hebbensi meer liede dan hier zijn?</l>
<l>"Ja sy, here, die helchte, seggic iu,</l>
<l>Maer wy sullen een scoen soccoers hebben nu</l>
<l>Wael van twintichdusent man,</l>
<l n="25380">Die ons sullen komen an,</l>
<l>Die licgen in den bosce van Briokes".</l>
<l>"Hoe sullen sijt weten welc tijt dat es"?</l>
<l>Zeide Artur. "Here", zeide Merlijn doe</l>
<l>"Ic sal se halen tyde genoech daertoe,</l>
<l n="25385">Ende Blioberis sal voren varen nu,</l>
<l>Want hi weet die pade wel, secgic iu,</l>
<l>Ende recht alset daget suldy varen;</l>
<l>Daer gy een hoern hoert, daer volget nare,</l>
<l>Ende gy sult sien enen groten brant</l>
<l n="25390">In der locht, daerna volget te hant,</l>
<l>Want dan sal iu soccoers sijn bereet,</l>
<l>Dat ik iu senden sal, God weet;</l>
<l>Blivet te Gode, ic vare nu daer".</l>
<l>Dus sciet Merlijn van hem daernaer,</l>
<l n="25395">Ende quam daer Leonce was gelegen</l>
<l>Ende sine gesellen, ende sprac daertegen</l>
<l>Ende zeide: "wat ligdy hier onder iu?</l>
<l>Gy en komet nember so vro nu</l>
<l>Te Trebes, die koninck Artur en sal</l>
<l n="25400">Daer wesen met sinen volke al".</l>
<l>Alse dit Leonce verstoet, vorwaer,</l>
<l>Dede hi hem grote feeste daer,</l>
<l>Ende vragede ombe beide die koninge [doe],</l>
<l>Hi zeide: "gy sult se sien, ende daertoe</l>
<l n="25405">Met groter macht, die si bringen,</l>
<l>Maer vaste gereet iu". Ende na dien dingen</l>
<l>Gereidensi hem ende makeden daer</l>
<l>Vier batalien, ende dierste daernaer</l>
<l>Die leide Anthianes met sesdusent man,</l>
<l n="25410">Ende Graciaen sesdusent oec daeran,</l>
<l>Ende Pharijn hadder sesdusent mede,</l>
<l>Ende Leonce sesdusent oec ter stede.</l>
<l>Hiermede voerensi te Trebeswaert,</l>
<l>Ende alle die wile, datsi waren in der vaert,</l>
<l n="25415">Sal ic iu seggen van Arture</l>
<l>Ende van den tween koningen haer aventure.</l>
</div>
<div type="chapter"><head type="chapter">Den groten strijt tuscen den koninck Ban enten koninck Claudas entie met hem waren.</head>
<l>Daventure secht, doe Merlijn was</l>
<l>Van Arture gesceden, nadas,</l>
<l>Dat Artur trac doen daernaer</l>
<l n="25420">Ende Blioberis voren vorwaer,</l>
<l>Want hi die wege wiste sonder vragen;</l>
<l>Die nacht voerensi toten dage,</l>
<l>Doe quamensi op een scoen plein gereet,</l>
<l>Daer ene rivier neven leet,</l>
<l n="25425">Die die Loire hiet, ende si waren daer</l>
<l>Den here nu komen also naer,</l>
<l>Men haddet te vijfmalen mogen nu</l>
<l>Wael overscieten, dat seggic iu.</l>
<l>Doen hieldensi, ombe datsi wouden sien</l>
<l n="25430">Dat teken, daer hem af zeide vordien</l>
<l>Merlijn, dat was van den brande mede</l>
<l><pb n="283"/>Ende in der locht soude vliegen ter stede,</l>
<l>Ende van den hoerne, datsi souden horen;</l>
<l>Ende binnendien quam daer te voren</l>
<l n="25435">Een spiere, diese hevet vorsien</l>
<l>Ende ginc dat int ander heer seggen mettien;</l>
<l>Ende doe dit die ander vernamen,</l>
<l>Wapendensi hem ende trocken tsamen</l>
<l>Te velde ende batalyeerden hem daer,</l>
<l n="25440">Ende Ponces [ende] Anthonis trocken daernaer</l>
<l>An dat inde van enen bosce ter stede;</l>
<l>Ende daerna quam die hertoge mede</l>
<l>Van Almanyen; ende daerna quam Rodoen,</l>
<l>Ende Claudas van Deserte quam doen</l>
<l n="25445">Ende lach met sinen lieden neven den maras;</l>
<l>Ende al die wile, sijt seker das,</l>
<l>Datsi dus wtvoeren, quam Merlijn,</l>
<l>Die hier af wiste algader den fijn,</l>
<l>Ende hi blies den horen doe</l>
<l n="25450">Ende dede den brant vliegen daertoe.</l>
<l>Doe Artur dat hoern hoerde daer</l>
<l>Enten brant vliegen sach naer,</l>
<l>Sloegensi alle ten herewaert,</l>
<l>Ende Gawyn vergaderde mettervaert</l>
<l n="25455">An Frolles, den hertoge, secgic iu;</l>
<l>Entie koninck Ban vergaderde nu</l>
<l>An den koninck Claudas ter stede,</l>
<l>Entie koninck Bohort vergaderde mede</l>
<l>An Pontes [ende] Anthonys nu ter stat;</l>
<l n="25460">Entie koninck Artur vergaderde nadat</l>
<l>An Rondone, den drossate van Gales.</l>
<l>Ende dierste die nu versamelt es,</l>
<l>Dat es Sagrimor, ende Frolles mede,</l>
<l>Die met sulken nyde reden bede,</l>
<l n="25465">Datsi bede storten daer neder;</l>
<l>Maer si waren bede thant op weder,</l>
<l>Ende togen haer swaert ende sloegen daer</l>
<l>Dene opten ander slagen swaer.</l>
<l>Ende alse Heer Gawyn te voete sach</l>
<l n="25470">Sagrimor, sloech hi al dat hi mach</l>
<l>Derwaert, ende Ulfijn oec mede,</l>
<l>Die sine banier voerde ter stede;</l>
<l>Ende bander syde quamen daer oec toe</l>
<l>Ombe den hertoge ende bescuddene doe.</l>
<l n="25475">Dus vergaderde dene an den andren daer;</l>
<l>Daer wart menech spere tebroken vorwaer</l>
<l>Ende afgesteken menech man,</l>
<l>Die niet meer op en stont voertan.</l>
<l>Daer wart die strijt sterc ende groet mede,</l>
<l n="25480">Doch worden hermonteert ter stede</l>
<l>Die hertoge ende Sagrimor bede,</l>
<l>Maer dat was met groten lede.</l>
<l>Daer dadent wael die twaelve, twaren,</l>
<l>Die nuwe ridderen gemaket waren;</l>
<l n="25485">Maer sint dat middach leet, vorwaer,</l>
<l>So ne was daer nieman die een haer</l>
<l>Heer Gawyne iet geliken conste mede;</l>
<l>Want hi sloech doet daer ter stede</l>
<l>Man ende paert, wat vor hem quam;</l>
<l n="25490">Ende Ywen sijn neve, als ict vernam,</l>
<l>Ende Ywen overdoem, dese twee,</l>
<l>Dadent herde wel ende noch mee;</l>
<l>Galescins ende Gaheries</l>
<l>Dadent sowel, dat mense nades</l>
<l n="25495">Over die beste hilt daer nu</l>
<l>Naest Gawyne, dat secgic iu;</l>
<l>Ende Garies ende Agrawein,</l>
<l>Ende alle die daer waren int plein</l>
<l>Dadent wel ende kondechlike.</l>
<l n="25500">Die koninck Ban oeck desgelike</l>
<l>Was tegen Claudas komen ter were,</l>
<l>Die dfelste was van al den here;</l>
<l>Ende daersi aldus vergaderden dan,</l>
<l>Sloech hi metten swaerde den koninck Ban</l>
<l n="25505">Opten helm, datter tfier wt vloech</l>
<l>Ende dat hi opt gereide boech;</l>
<l>Doe rechti hem op alse die erre was,</l>
<l>Ende sloech Claudas opt hoeft nadas</l>
<l>Enen slach; maer tswaert scamfelde neder,</l>
<l n="25510">Ende sloech den orse alsoe weder</l>
<l>Den hals af, ende het viel doe,</l>
<l>Ende Claudas met; maer hi spranc alsoe</l>
<l>Op, maer eer hi op conste comen daer,</l>
<l>Gaf hi hem iij slage daer naer,</l>
<l n="25515">Dat hine had byna weder nu</l>
<l>Ter aerden doen tumelen, secgic iu.</l>
<l>Ende dat bloet spranc hem ten monde</l>
<l>Ende ter nesen wt ter stonde;</l>
<l>Maer hi was van sulker kracht ende gewelt</l>
<l n="25520">Dat hi hem daer nochtan onthelt;</l>
<l>Doe warp hi den scilt opt hoeft daernaer</l>
<l><pb n="284"/>Ende quam ten koninck Bannewaert daer,</l>
<l>Ende began op hem te slane nu;</l>
<l>Maer haer liede in beiden siden, secgic iu,</l>
<l n="25525">Quamen daer toe; doe werd daernaer</l>
<l>Die koninck Claudas hermonteert, vorwaer.</l>
<l>Want hi hadde noch also vele liede</l>
<l>Alse die koninck Ban hadde tien tyden,</l>
<l>Ende sine liede en hadden niet mogen staen</l>
<l n="25530">En had die koninck Ban selve gedaen,</l>
<l>Diese aldus hilt durende daer</l>
<l>Toten middage, weet vorwaer;</l>
<l>Ende banderside street die koninck Bohoert</l>
<l>Jegen Pontes [ende] Antonys voert,</l>
<l n="25535">Die een groet spere hadde in der hant,</l>
<l>Ende quam opten koninck Bohort gerant,</l>
<l>Ende stac sijn speer op hem ontwee;</l>
<l>Entie koninck Bohort, die hem gevee</l>
<l>Was, hi stacken dor den scilt,</l>
<l n="25540">Ende dore den arm met gewelt,</l>
<l>Ende nagelde hem an die side doe</l>
<l>Ende stac hem daer in ene wonde daertoe;</l>
<l>Ende hi viel van den orse neder daer</l>
<l>Ende lach in ommacht oec daernaer,</l>
<l n="25545">Dat men niet conde geweten daerby</l>
<l>Weder hi doet ochte levende sy;</l>
<l>Ende doen sine liede dit sagen daer,</l>
<l>Hadden si anxt ende groten vaer,</l>
<l>Omdat haer here doet ware,</l>
<l n="25550">Ende reden alle derwaert daernare,</l>
<l>Om hem te bescudden aldaer nu;</l>
<l>Des konincks liede quamen daer iegen, secgic iu,</l>
<l>Met sterken speren; daer wart ter tijt</l>
<l>Een groet ende een sterc strijt;</l>
<l n="25555">Maer doch wart Pontes hermonteert daer,</l>
<l>Die geen arch [en] hadde vorwaer</l>
<l>Van der wonden, ende scaemde hem sere,</l>
<l>Ende reet opten koninck met enen kere,</l>
<l>Ende sloechen opten helm alsoe,</l>
<l n="25560">Dat hi op sijn gereide boech doe;</l>
<l>Entie koninck Bohort sloechen weder</l>
<l>Dor den helm ene wonde, dat hi daer neder</l>
<l>Tumelen moeste, ende overreeten daer</l>
<l>Eerne die Romeine conden naer</l>
<l n="25565">Hermonteren; doe beval hi saen</l>
<l>Den sinen, datsi hem in staden staen;</l>
<l>Doe reet hi in die meeste porse;</l>
<l>Daer wart menech van den orse</l>
<l>Gevelt; doe wart die koninck Bohoert</l>
<l n="25570">Achter gedreven alsoe voert</l>
<l>Enen bogescote wel van daer;</l>
<l>Dus duerde die strijt alsoe daernaer,</l>
<l>Toter noenen sterck ende stuer.</l>
<l>Ende al dese wile vacht die koninck Artuer</l>
<l n="25575">Jegen Randone van Gaules;</l>
<l>Entie koninck Artur, sijt seker des,</l>
<l>Entie ridderen van der tafelronden</l>
<l>Liepen hem seer op tien stonden,</l>
<l>Ende dadense achter in dere wijs</l>
<l n="25580">Tote op Pontes [ende] Antonijs;</l>
<l>Ende Keye volgede wel metten drake,</l>
<l>Die hem Merlijn gaf vor dese sake,</l>
<l>Dien groet vier uter kelen scoet;</l>
<l>Dies noit ne sagen zeiden bloet,</l>
<l n="25585">Het soude Domesdach wesen sciere,</l>
<l>Ende vervaerden hem sere van den viere;</l>
<l>Ende sonder twivel ane den drake</l>
<l>Lach betekenesse van groter sake,</l>
<l>Want tfier, dat hem wter kelen scoet,</l>
<l n="25590">Dat betekende martelie groet</l>
<l>Van lieden doet te slane ter stede</l>
<l>Ins koninck Arturs tyden, mede;</l>
<l>Ende dat sijn stert gewrongen was,</l>
<l>Betekent grote verraetnesse na das,</l>
<l n="25595">Dat in sijns selves lieden was mede,</l>
<l>Doe si tegen hem keerden ter stede,</l>
<l>Ende met Mordrette waren algader,</l>
<l>Daer hi oem af was ende vader,</l>
<l>Want hine wan an sijnre suster met,</l>
<l n="25600">Die koninck Lottes wijf was, dat wet.</l>
<l>Hierna suldy wel verstaen die dinc,</l>
<l>Hoe die strijt tuscen hem verginc.</l>
<l>Nu hoert, hoe Randoen achter tyede</l>
<l>Tote op Pontes [ende] Anthonys liede,</l>
<l n="25605">Daer hem die koninck Artur opjagede doe,</l>
<l>Die den koninck Bohort hielden alsoe</l>
<l>Cort, dat hi wel hadde te done</l>
<l>Soccoers; ende doe sach datgone</l>
<l>Pontes, datsi quamen gevloen,</l>
<l n="25610">Voer hi daer jegen ende riep doen</l>
<l>Sijn teken, ende sloech in daernaer.</l>
<l>Doe wart die strijt groet ende swaer,</l>
<l>Doe die vier batalien vergadert waren,</l>
<l>Want Gawijn dreef oec daernare</l>
<l n="25615">Frolles, den hertoge, op Claudas,</l>
<l><pb n="285"/>Die iegen den koninck Ban in stryde was,</l>
<l>Die nu tonder was. Dus wart daer</l>
<l>Die strijt sterc, wetet vorwaer;</l>
<l>Daer dade Heer Gawyn wonder groet,</l>
<l n="25620">Dat en sach nieman des genoet.</l>
<l>Doe geviel dat Gawyn nadas</l>
<l>Vergaderde an den koninck Claudas,</l>
<l>Die daer street iegen den koninck Ban</l>
<l>Met hondertdusent man iegen man,</l>
<l n="25625">Daer die koninck sere tachter af was.</l>
<l>Gawyn verhoef sijn swaert nadas</l>
<l>Ende meende opt hoeft hebben geslegen</l>
<l>Claudas, die daer den scilt hielt iegen,</l>
<l>Dien Heer Gawyn sloech al ontwee;</l>
<l n="25630">Entie slach ginc vorwaert mee,</l>
<l>Ende hi scamfelde nederwaert alsoe,</l>
<l>Ende sloech den paerde den hals af doe,</l>
<l>Dat paert ende Claudas vielen beide daer;</l>
<l>Ende heer Gawyn reet vorwaert naer</l>
<l n="25635">Want hi Claudas niet en bekande;</l>
<l>Hi ontmoete Miseresse te hande</l>
<l>Dien hi daer afsloech sijn hovet;</l>
<l>Dese was vroem, des gelovet,</l>
<l>Ende was van Claudas massenieden.</l>
<l n="25640">Gawyn toech voert terselver tyden</l>
<l>Ende clovede Antorilasse alsoe</l>
<l>Sijn hovet toten tanden toe;</l>
<l>Doe sloech hi daer tote twintich doet;</l>
<l>Sine slage waren daer so groet</l>
<l n="25645">Dat siner nieman ontbeiden dorste daer.</l>
<l>Doe dit die koninck Ban sach vorwaer,</l>
<l>Dat Gawyn, die so jonc was,</l>
<l>So groet wonder dade, dankede hi das</l>
<l>Gode, ende zeide te Gawyne doe:</l>
<l n="25650">"Here, by Gode, gy strijt hier soe,</l>
<l>Dat gy dat swaert wel verdient hebbet nu,</l>
<l>Dattie koninck Artur heeft gegeven iu</l>
<l>Ende oec en mochte hi hebben ter stede</l>
<l>Negenen beteren sine liede bevolen mede,</l>
<l n="25655">Dan gy sijt, ende ic bidde iu heden den dach</l>
<l>Dat ic iu nu geselscap sijn mach".</l>
<l>"Here, ic doe dat gerne", zeide hy</l>
<l>"Ende danc hebbet, dat gy dat soecket an my,</l>
<l>Maer ic moet varen soecken myne neven,</l>
<l n="25660">Ende myne broeder, waer si sijn bleven,</l>
<l>Ende alsicse hebbe vonden, sal ic tot iu</l>
<l>Wederkeren". Ende doe zeide hem nu</l>
<l>Die koninck Ban, dat hi hem soude</l>
<l>Gerne wreken also houde</l>
<l n="25665">Over den koninck Claudas, "dien gy vorwaer</l>
<l>Te hant daer nedersloeget aldaer,</l>
<l>Ende waer hi doet, so waer saen</l>
<l>Mijn orloge, dat ic hebbe, gedaen".</l>
<l>Doe zeide Gawyn: "wyseten my".</l>
<l n="25670">Doe zeide die koninck: "sieten hierby</l>
<l>Met genen wapene, die gy ziet daer,</l>
<l>Gebloemet van silver, ende daernaer</l>
<l>Den scilt, in midden gedeelt ter stede</l>
<l>Van sylver ende van kelen bede,</l>
<l n="25675">Den lewe rampant van sable met".</l>
<l>Gawyn zeide nu: "vaste, ende niet en let,</l>
<l>Varewy an hem ende proeven daer</l>
<l>Onse kracht". Doe zeide daernaer</l>
<l>Die koninck Ban: "ic en ger niet meer,</l>
<l n="25680">Want hi hevet my gescadet seer".</l>
<l>Doe sloegensi haer orse derwaert,</l>
<l>Entie koninck Claudas reet metter vaert</l>
<l>Tegen hem; doe wart ter tijt</l>
<l>Groet ende vreeslyc die strijt,</l>
<l n="25685">Ende heer Gawyn entie koninck Ban</l>
<l>Daden daer vlien Claudas man;</l>
<l>Ende doe Claudas dit sach aldaer,</l>
<l>Vloe hi in die meeste perse naer,</l>
<l>Want hi ontsach dese twe nu,</l>
<l n="25690">Diene daer jageden, secgic iu;</l>
<l>Hi wiste wael, ervoeren sine daer,</l>
<l>Dat hi doet waer vorwaer;</l>
<l>Dus vloe hi onder sine liede alsoe,</l>
<l>Ende si volgeden hem ember toe,</l>
<l n="25695">Ende en woudene niet laten gaen</l>
<l>En hadde ene aventure gedaen,</l>
<l>Die si vonden onder hem ter stede:</l>
<l>Want doensi jageden Claudas mede,</l>
<l>Vant Gawyn twe siner broeder daer</l>
<l n="25700">Licgende ter aerden, die vorwaer</l>
<l>Sere tharen onwille lagen bede;</l>
<l>Ende Galescins, sinen neve, hielt mede</l>
<l>Frolles, die hertoge, by den breidel doe,</l>
<l>Daer wasser wael [tote] twedusent toe,</l>
<l><pb n="286"/>25705  Ende hadde hem dat hovet afgeslegen</l>
<l>En waer Sagrimor, die daer tegen</l>
<l>Was ende Gaheries ende Ywein;</l>
<l>Ende wael veertich gesellen opten plein</l>
<l>Hielden den strijt tegen twedusent man.</l>
<l n="25710">Ende doe heer Gawyn dit sach an,</l>
<l>Sloech hi met sporen derwaert saen,</l>
<l>Entie koninck Ban mede, sonder waen,</l>
<l>Ende vergaderden in den strijt</l>
<l>Met so groter kracht ter tijt,</l>
<l n="25715">Datsi den strijt al bogen daden.</l>
<l>Doe si haer dus sagen verladen,</l>
<l>Makedensi ene plaetse so groet,</l>
<l>Dat Agrawein ende Garies, die te voet</l>
<l>Waren, datsi sciere daernaer</l>
<l n="25720">Gereddet worden daer vorwaer;</l>
<l>Ende Galescins, die tsinen onwille was,</l>
<l>Wart daer sciere verloest nadas,</l>
<l>Want Gawyn sloech Frollen daer ter stede,</l>
<l>Dat hine van den paerde tumelen dede,</l>
<l n="25725">Ende tors gaf hi Galescine daer,</l>
<l>Die daer opspranc ter stede daernaer,</l>
<l>Ende voer in ende woude wreken saen</l>
<l>Den lachter, die hem was gedaen;</l>
<l>Hi reet op Frollen, daer hine sach</l>
<l n="25730">Te voete staen, ende gaf hem enen slach,</l>
<l>Dat hi weder ter aerden viel nu,</l>
<l>Ende overreeten seswerf, secgic iu.</l>
<l>Doe zeide Gawijn: "here, en ziedy niet</l>
<l>Hoe mijn neve wreket sijn verdriet?</l>
<l n="25735">Hi kan hem wel gehelpen, dunket my".</l>
<l>Doe zeide die koninck Ban, dat hy</l>
<l>Een vrome ridder soude werden ende goet;</l>
<l>Ende binnendien quam al dat gemoet</l>
<l>Van al den stryde slaende daer;</l>
<l n="25740">Want die koninck Artur, wet vorwaer,</l>
<l>Entie ridders van der tafelronden,</l>
<l>Entie koninck Bohort tien stonden,</l>
<l>Die jageden Pontes liede ende Frolles</l>
<l>Ende Rondoens liede mede, sijt seker des,</l>
<l n="25745">Tote in Claudas liede daernaer.</l>
<l>Doe wart dat gerochte groet vorwaer</l>
<l>Ende tgeclanc van den slagen,</l>
<l>Dat die twe koninginnen, die lagen</l>
<l>Te Trebes in den castele binnen,</l>
<l n="25750">Hoerden tgerochte in allen sinnen;</l>
<l>Doe liepen si ten tinnen staen,</l>
<l>Ende sagen beide wtwaert saen;</l>
<l>Daer sagen si menegen man stryden</l>
<l>Ende si sagen den drake tien tyden,</l>
<l n="25755">Dien Keye voerde, daer vier wtscoet,</l>
<l>Dat daer die locht af was al roet.</l>
<l>Doe dit die vrouwen ende dander mede,</l>
<l>Die in den castele sijn, sagen ter stede,</l>
<l>Dochte hem dat wonder al te groet;</l>
<l n="25760">Doe sanden si ute metter spoet</l>
<l>Enen bode, ombe vernemen aldaer,</l>
<l>Wat liede dat daer streden vorwaer</l>
<l>Tegen die viande ende ombe die sake</l>
<l>Wies teken dat waer die vreeslike drake.</l>
<l n="25765">Die bode voer ter batalienwaert</l>
<l>Ende hem ontmoete een ridder in der vaert,</l>
<l>Die Bretel heet; doe groette hine daer,</l>
<l>Ende bat hem, dat hi hem zeide naer</l>
<l>Wie dese zijn, "die hier stryden nu</l>
<l n="25770">Tegen onse viande; ziet, here, vor iu</l>
<l>Gene vrouwen, gene koninginnen,</l>
<l>Die ginder licgen te genen tinnen,</l>
<l>Die souden dat gerne weten nu".</l>
<l>"Lieve knape, ic secget iu,</l>
<l n="25775">Dat is die koninck Bohort ende koninck Ban</l>
<l>Ende hebben vor hem gebrocht daeran</l>
<l>Den koninck Artur van Bertanien,</l>
<l>Haer lant te bescermene van calanien</l>
<l>Tegen sine viande hier ter stede;</l>
<l n="25780">Ende siet ginder sijn teken mede</l>
<l>Metten drake, sonder waen".</l>
<l>Alse dit die bode hevet verstaen,</l>
<l>Keerde hi blide ten castelewaert,</l>
<l>Entie koninginnen quamen ter vaert</l>
<l n="25785">Tegen den knape, doe hi quam daer;</l>
<l>Doe quad hem die knape daernaer,</l>
<l>Gelijc hem Bretel zeide te voren;</l>
<l>Ende als die koninginnen dit horen,</l>
<l>So en sach men nie liede so blyde;</l>
<l n="25790">Ende clommen weder tenselven tyden</l>
<l>Ten vensteren ombe siene nadas</l>
<l>Den strijt, die sterc ende groet was,</l>
<l>Diensi so lange streden daernare</l>
<l>Datsi in beiden syden moede waren.</l>
<l n="25795">Doe quamen die vier batalien geslagen,</l>
<l>Die in den bosce met Merlijn lagen,</l>
<l><pb n="287"/>Dene na dander gereden ter stede;</l>
<l>Anthian leide dierste scaer mede</l>
<l>Ende dander Pharien, sonder waen,</l>
<l n="25800">Entie derde leide Graciaen,</l>
<l>Die vierde Leonce tenselven tyden.</l>
<l>Doe warens die van den castele blyde,</l>
<l>Doe si se kenden, ende hadden ter steden</l>
<l>Uten castele oec gerne gereden,</l>
<l n="25805">Hadde men hem gelaten voertan.</l>
<l>Nu versachse ierst die koninck Ban,</l>
<l>Ende zeide tot heren Gawine saen:</l>
<l>"Heer Gawyn, siet ginder komen, sonder waen,</l>
<l>Vier scaren, die ons toe horen,</l>
<l n="25810">Nu wetic wael, datsi daer storen</l>
<l>Sullen onse viande ter uren,</l>
<l>Oec sullensi onlange mogen duren".</l>
<l>Doe zeide Gawyn, "laet ons wtryden,</l>
<l>Ende onse vriende steken besiden</l>
<l n="25815">Ende vergadren ons; alse dan vlien</l>
<l>Onse viande, dat wy se so versien,</l>
<l>Datsi hem niet en beroemen hiernaer,</l>
<l>Datsi keytive sijn vorwaer,</l>
<l>Ende datsi hem oec hoeden voertmeer</l>
<l n="25820">In dat lant te komene nembermeer".</l>
<l>Die koninck zeide: "here, ic wille nu</l>
<l>Al dat gy radet doen, secgic iu".</l>
<l>Doe voeren si besyden ende gaderden daer</l>
<l>Drie hondert ridder, die beste vorwaer</l>
<l n="25825">Die in al dat heer waren;</l>
<l>Ende binnen dat so quamen gevaren</l>
<l>Die vier scaren met krachte groet,</l>
<l>Ende sloegenre in dat vergadren doet</l>
<l>Twintichdusent; entese grote scade doe</l>
<l n="25830">Brachte die koninck Claudas al toe,</l>
<l>Dat dese liede in beiden syden</l>
<l>Aldus doet bleven nu ten tyden;</l>
<l>Ende dat wart hem oec geloent nadas,</l>
<l>Dat hi sint daerombe ontervet was,</l>
<l n="25835">Alse iu dit boeck sal secgen hiernaer.</l>
<l>Nochtan dor al quamen daer</l>
<l>Dese vier scaren; sy waren nu</l>
<l>Des koninck Arturs liede tachter, secgic iu;</l>
<l>Sint dat die driehondert ridders niet waren daer,</l>
<l n="25840">En kondensi niet vercoeveren daernaer</l>
<l>Wantsi droegen al den last ter stede,</l>
<l>Si gingen nu alle tonder daermede.</l>
<l>Doe quam Merlijn daer die drie hondert waren,</l>
<l>Ende sprac: "houdy hier ombe iu te sparen?</l>
<l n="25845">Ocht houdy hier te gader gevest</l>
<l>Ombe siene wie dat sal hier doen best?</l>
<l>Gy sijt genoech gerast, maer vaert ter stede</l>
<l>In dat heer, want Artur ende sine gesellen mede</l>
<l>Sijn sere tonder, ende oec bydien</l>
<l n="25850">Datsi iulieden nergen en sien".</l>
<l>Doe sprac hi tArtur eer iet lanc:</l>
<l>"Heer koninck, es dit dat loen entie danc,</l>
<l>Dien gy den koninck Ban ende sijn broeder doet,</l>
<l>Die haer lijf ende al haer goet</l>
<l n="25855">Setten in aventuren vor iu,</l>
<l>Doe dat iu al afginc vor nu?</l>
<l>Nu koemdy sculen van bloetheden;</l>
<l>Dit sal iu noch te meneger steden</l>
<l>Verweten werden; iu lief, wat sal sy</l>
<l n="25860">Secgen alse vereest, dat gy</l>
<l>Aldus gevaren hebt nu voert?"</l>
<l>Doe Artur verstont Merlijns woert,</l>
<l>Scaemde hi hem so sere daernaer,</l>
<l>Dat hi van angeste swete daer,</l>
<l n="25865">Ende oec hadde hi anxt ter stede,</l>
<l>Dat hi hem toernen mochte mede.</l>
<l>Doe sprac hi op Gawine ende sine gesellen:</l>
<l>"Gy heren, die vromecheit, die wy tellen</l>
<l>Hoerden hier vor, waer is sy nu,</l>
<l n="25870">Die gy plaget te doene? Gy beromet iu,</l>
<l>Gy zoudet in klein Bertanien varen stryden</l>
<l>Ende proeven die ridder daer ten tyden</l>
<l>Nu duncken my si goede ridders wesen,</l>
<l>Ende gy niet dorren te komen tesen</l>
<l n="25875">Dat gy se saget, maer berget iu,</l>
<l>So groten anxt daden si iu nu!"</l>
<l>Doe sprac hi op koninck Ban ende op Bohoert:</l>
<l>"Gy heren, waerombe sydy komen voert?</l>
<l>En ziedy niet iu viande in iu lant,</l>
<l n="25880">Ende gy gaet iu bergen hier te hant!</l>
<l>Wie sal vor iu vechten ende vorwaert gaen</l>
<l>Ende vor iu die doet ontfaen,</l>
<l><pb n="288"/>Als gy iu berget ende vliet mede?"</l>
<l>Doe zeide die koninck Ban ter stede:</l>
<l n="25885">"By Gode, Merlijn, ic en doet om geen dinc</l>
<l>Die my vor bloetheden over ginc".</l>
<l>Merlijn zeide: "hoe dat gijt hebbet gedaen,</l>
<l>Siet dat gy des iu betert saen".</l>
<l>Gawyn ontsculdechde hem oec ter stede,</l>
<l n="25890">Ende zeide: "ik sal hem doen kennen mede</l>
<l>Ochte ic blode ben!" - Doe vermaende hy</l>
<l>Sinen broeder ende sinen neve daerby:</l>
<l>"Volget my", zeide hi, "ic sal hem doen sien</l>
<l>Ochte ic blode ben!" - Doe loech mettien</l>
<l n="25895">Merlijn, ende ginc te Keyen te hant,</l>
<l>Ende nam hem dat teken wter hant,</l>
<l>Ende zeide, hi woudet voeren, secgic iu,</l>
<l>Want des konincks teken en zoude men nu</l>
<l>Niet bergen, maer altoes vor ogen wesen;</l>
<l n="25900">Doe riep Merlijn lude na desen:</l>
<l>"Nu sal ic sien wie my volgen sal,</l>
<l>Ende wie den prijs hier van al</l>
<l>Winnen sal!" - Doe zeide die koninck saen,</l>
<l>Artur, tot Bohorte, sonder waen,</l>
<l n="25905">Dat in Merline vele dogeden waren</l>
<l>Ende vele behendecheden, twaren,</l>
<l>Ende vele vromecheden oec mede,</l>
<l>Ende hi was sterc genoech omb sine lede</l>
<l>Ende groet, maer hi was mager met,</l>
<l n="25910">Ende bleec ende haerachtech, dat wet,</l>
<l>Ende hi was edel van sijnre moeder mede;</l>
<l>Den vader latewy varen ter stede,</l>
<l>Want van hem wetewy genoech;</l>
<l>Men wist oec niet, dat Merlijn sloech</l>
<l n="25915">In stryde ie iemanne doet,</l>
<l>Maer men vint van hem al bloet,</l>
<l>Dat hi met siner borst gereet</l>
<l>Man ende paert daer neder reet.</l>
<l>Doe Merlijn den drake hevet genomen,</l>
<l n="25920">Es hi in die batalie gekomen</l>
<l>Ende dorbracse altemale daernaer,</l>
<l>Ende quam op Frollen gereden daer</l>
<l>Ende op Pontes [ende] Antonys, die daer saen</l>
<l>Die van Logres meenden doet slaen,</l>
<l n="25925">Wantsi waren op dat sconfieren daer;</l>
<l>Maer hem quam te hulpe vorwaer</l>
<l>Vijf hondert knapen van Trebes;</l>
<l>En waer niet dat, zijt seker des,</l>
<l>Si hadden gesconfiert geweest ter stede;</l>
<l n="25930">Maer doe die koninck Artur quam, ende mede</l>
<l>Sine gesellen, wart daer so menech slach</l>
<l>Geslagen, dat elken gruwelen mach.</l>
<l>Daer wrachte Artur wonder groet;</l>
<l>Om der persen willen ende om der noet</l>
<l n="25935">Warp hi den scilt opten rucge daer,</l>
<l>Ende nam dat swaert met beiden handen naer,</l>
<l>Ende sloech dat al doet ende daer neder</l>
<l>Wat vor hem quam, voert ende weder,</l>
<l>Dat nieman en dorste sijns ontbeiden.</l>
<l n="25940">Dit boec secget oec, na der waerheden,</l>
<l>Dat daer die koninck Artur sloech doet</l>
<l>Twehondert in desen pongyse groet;</l>
<l>Entie koninck Bohort entie koninck Ban</l>
<l>Versloegen daer oec menegen man.</l>
<l n="25945">Ende Artur ende dander koninge mede</l>
<l>Waren so verre gereden ter stede,</l>
<l>Dat men niet en wiste waer si waren;</l>
<l>Entie gesellen van der tafelronden, twaren,</l>
<l>Voeren oec in, dene vor dander naer;</l>
<l n="25950">Entie veertech gesellen, wet vorwaer,</l>
<l>Entie achtien nuwe ridders mede</l>
<l>Braken die scaren te meneger stede,</l>
<l>Ende scieden dene hier dander daer,</l>
<l>Dat si en wisten som ter tijt waer</l>
<l n="25955">Dat haer gesellen waren nu;</l>
<l>Maer Ywen, des koninck Uriens sone, secgic iu,</l>
<l>Ende Heer Gawyns twe broeder mede</l>
<l>Ende haer neven hielden hem ter stede</l>
<l>Al den dach te samene vorwaer,</l>
<l n="25960">Ende daden so vele met wapene daer,</l>
<l>Datsi gepryset sere waren.</l>
<l>Maer boven hem allen dadet daer, twaren,</l>
<l>Heer Gawijn best; want hi was</l>
<l>Alredickest in den meesten kas,</l>
<l n="25965">Oec es hi nu an Rondone komen</l>
<l>Van Gaules, ende als hine hevet vernomen,</l>
<l>Sloech hine opten helm alsoe</l>
<l>Ene grote wonde, dat hi daertoe</l>
<l>Ter aerden viel; hi reet voert saen</l>
<l n="25970">Ende sach Keyen van Strans te voete staen</l>
<l>Ende Dodinele, ende hem liepen op aldaer</l>
<l>Pontes [ende] Antonys, weet vorwaer,</l>
<l><pb n="289"/>Ende heer Gawyn sloech derwaert</l>
<l>Ende makede enen groten scaert</l>
<l n="25975">Ende halp hem, datsi bescut waren.</l>
<l>Doe hieldensi hem an Gawine daernare</l>
<l>So si langest mochten vorwaer;</l>
<l>Maer dat en was niet lange daernaer,</l>
<l>Want hi was hem sciere ontreden.</l>
<l n="25980">Groet was die strijt te meneger steden;</l>
<l>Daer dadent wel die van der tafelronden,</l>
<l>Die Artur sochten te dien stonden,</l>
<l>Die hem so verre ontreden was,</l>
<l>Dat hi an Frolles quam nadas</l>
<l n="25985">Ende an Pontes; die hadden daeran</l>
<l>In haer geselscap zevendusent man.</l>
<l>Daer street die koninck Artur herde seer;</l>
<l>Daer en was nieman so koene in der weer,</l>
<l>Die sines slages dorste ontbiden.</l>
<l n="25990">Doe quam heer Gawyn te dien tyden</l>
<l>Ende sach sinen oem daer in der noet</l>
<l>Ende dat hem gaven slage groet</l>
<l>Frolles ende Pontes; doe wart wel naer</l>
<l>Gawyn wt sinen sinne ende nam daer</l>
<l n="25995">Enen ridder ene spiet uter hant,</l>
<l>Ende quam derwaert gerant;</l>
<l>Ende alsene Frolles komen sach</l>
<l>Ontrumede hi hem, al dat hi mach,</l>
<l>Alse die siner niet ontbeiden dorste,</l>
<l n="26000">Ende reet in die meeste porse;</l>
<l>Maer heer Gawyn reet hem naer</l>
<l>Ende scoetene metter spiete daer</l>
<l>Als hine niet verhalen en moet,</l>
<l>Wael dor die scouderen enen voet,</l>
<l n="26005">Ende hi vil in onmacht ter aerden neder;</l>
<l>Ende als hi verkomen was weder,</l>
<l>Dade hi hem verbinden ende sat op sijn paert</l>
<l>Ende reet weder te stridewaert.</l>
<l>Ende heer Gawyn keerde weder daer</l>
<l n="26010">Ende ontmoete Ponten daernaer</l>
<l>Ende sloechen optie scouder ter stede,</l>
<l>Dat hine ter aerden vallen dede;</l>
<l>Ende Randone sloech hi op dat hoet,</l>
<l>Dor den helm ene wonde groet,</l>
<l n="26015">Dat hi optie aerde viel alsoe.</l>
<l>Daerna begondensi te vloene doe,</l>
<l>Ende quamen op Claudas daernaer</l>
<l>Dien die koninck Artur ende Gawyn vorwaer,</l>
<l>Entie koninck Ban ende sijn broeder met</l>
<l n="26020">Entie van der tafelronden, dat wet,</l>
<l>Volgeden al tote in Claudas heer;</l>
<l>Daer settedensi hem weder ter weer.</l>
<l>Doe riep Merlijn: "edele here, slaet nu!</l>
<l>Si sijn gesconfiert, dat secgic iu";</l>
<l n="26025">Ende hi voer vor ende Gawyn naer</l>
<l>Ende stac met enen spere daer</l>
<l>Claudase in die slinke syde,</l>
<l>Dat hi ter aerden viel tien tyden</l>
<l>In onmacht, ende hi overreeten doe;</l>
<l n="26030">Maer sine liede daden daer so vele toe</l>
<l>Dat si se geredden daer.</l>
<l>Doe sloech hi in den strijt daernaer</l>
<l>Te drien steden, wet vorwaer,</l>
<l>Ende worpene van den peerde neder,</l>
<l n="26035">Doch hievene sine liede op weder;</l>
<l>Maer hi was in so groter noet,</l>
<l>Dat hi daer wel na was bleven doet.</l>
<l>Doe gingensi alle vlien, sijt seker des,</l>
<l>Pontes, Randoen, ende Frolles,</l>
<l n="26040">Ende Claudas. Dese hadden enen raet,</l>
<l>Waer hem best te vliene staet.</l>
<l>Claudas zeide: "varewy in Deserte nu,</l>
<l>Dat is dat vasteste lant, secgic iu,</l>
<l>Dat ic hebbe, ende dat outste mede".</l>
<l n="26045">Doe si stonden in deser onlede,</l>
<l>Sagen si haer liede sceden ende alle vlien</l>
<l>Ende vreeslike iagen, ende mettien</l>
<l>Sloegen si er sovele doet daernaer;</l>
<l>Want koninck Bohortes liede, wet vorwaer,</l>
<l n="26050">Reden vor tenen passe nu;</l>
<l>Ende alse dander daer quamen, secgic iu,</l>
<l>Ende over den pas daer meenden ryden,</l>
<l>Sloegen si er sovele doet tien tyden,</l>
<l>Datsi daer lagen met groten hopen.</l>
<l n="26055">Claudas ende Frolles sijn ontlopen</l>
<l>Ende Randoen ende Pontes mede</l>
<l>Met luttel hoep lieden daer ter stede;</l>
<l>Ende alle die nacht, toten dage toe,</l>
<l>So was ene iagerande daer alsoe,</l>
<l n="26060">Daer menech doen es bleven doet</l>
<l>Ende gequetset ende in groter noet.</l>
<l>Dus waren die vier prinsen daer</l>
<l>By Merlijns rade gesconfiert vorwaer.</l>
<l>Ende doe die iagerande geleden was,</l>
<l><pb n="290"/>26065  Gingensi in die tenten nadas,</l>
<l>Die daer in der prayerie stoeden,</l>
<l>Die si bewaert vonden van allen goede,</l>
<l>Dat daer die viande hadden gelaten;</l>
<l>Si makeden hem blyde wter maten,</l>
<l n="26070">Entie koninck Ban leide met hem daer</l>
<l>Den koninck Artur ende Gawyne vorwaer,</l>
<l>Entie veertich gesellen mede,</l>
<l>Entie achtien nuwe ridders ter stede,</l>
<l>Entie van der tafelronden,</l>
<l n="26075">Te Trebes in sinen casteel, tien stonden,</l>
<l>Daer mense herde wel ontfinc.</l>
<l>Ende oec boven alle dinc</l>
<l>So waren blide die twe koninginnen</l>
<l>Ombe haer twe heren, die daer nu binnen</l>
<l n="26080">Comen waren met stouten gesellen;</l>
<l>Men mocht iu die bliscap niet vertellen.</l>
<l>Si waren scone ionge vrouwen,</l>
<l>Si pijnden hem sere, met goeder trouwen,</l>
<l>Den koninck Artur te doene ere</l>
<l n="26085">Ende sinen gesellen, in allen kere;</l>
<l>Wat mag ic iu hieraf tellen vele?</l>
<l>Na vele bliscapen, na vele spele,</l>
<l>Ginc men slapen sonder bliven,</l>
<l>Entie twe koninge gingen met horen wiven</l>
<l n="26090">Slapen met vrouden groet;</l>
<l>Des nachtes speelden si der mynnen genoet,</l>
<l>Ende optie nacht, secht dhistorie voertan,</l>
<l>Dat een kint wan die koninck Ban</l>
<l>An Helenen, der koninginnen, vorwaer,</l>
<l n="26095">Dat te groten dingen quam daernaer;</l>
<l>Ende optie nacht, des nemet goon,</l>
<l>Dromede der koninginnen een droom</l>
<l>Daer si sere verscrickede af mede;</l>
<l>Want haer droemde daer ter stede,</l>
<l n="26100">Datsi op enen hogen berge was</l>
<l>Ende beeste sach, die weiden gras;</l>
<l>Ende als si daer hadde geweest ene tijt,</l>
<l>So wart onder den beesten een strijt,</l>
<l>Ende liepen overeen ende wouden sonder beiden</l>
<l n="26105">Dene den ander driven uter weiden;</l>
<l>Doe sciedensi hem alle geheel,</l>
<l>Ende in dene syde ginc wael die twe deel,</l>
<l>Entie geleide een groet lewe daer;</l>
<l>Ende dander geleide oec daernaer</l>
<l n="26110">Een gekroent lewe, maer hi en was</l>
<l>Niet alsoe groet als dander, zijt seker das;</l>
<l>Entie gekroende lewe hadde, dat wet,</l>
<l>Achtien gekroende lewekine met,</l>
<l>Ende elc lewekijn hadde heerscap nu</l>
<l n="26115">Over ene partie der diere, secgic iu;</l>
<l>Entie lewe, die niet gekroent en was,</l>
<l>Hadde dertich lewekine, sijt seker das,</l>
<l>Die alle gekroent waren vorwaer,</l>
<l>Ende elc hadde heerscap van den beesten daer.</l>
<l n="26120">Ende doe si gesceden waren alsoe,</l>
<l>Sachsi ten gekroenden lewenwaert doe,</l>
<l>Ende daer vierhondert varren waren,</l>
<l>By den halse gebonden, twaren,</l>
<l>Met enen yseren ringe, ende aten nu stede</l>
<l n="26125">Wt ener crebben gras, secgic iu;</l>
<l>Ende ombedat den ongecroenden lewe ter</l>
<l>Dochte, dat beter weide waer mede</l>
<l>Toten gekroenden lewenwaert,</l>
<l>So liep hi hem op metter vaert</l>
<l n="26130">Van nyde; doe makede hi daernaer</l>
<l>Van sinen beesten drie kudden daer,</l>
<l>Ende liepen daermede op, secgic iu,</l>
<l>Den gekroenden lewe, die hadde nu</l>
<l>Achtien kudden beesten daer ter stede,</l>
<l n="26135">Ende in elc kudde so was mede</l>
<l>Een lewekijn, diese geleide daer.</l>
<l>Doe wart die strijt so groet daernaer</l>
<l>Onder hen, dat dochte haer alsoe,</l>
<l>Datsi nie so groten strijt sach doe;</l>
<l n="26140">Maer int inde waren achter gedaen</l>
<l>Des gekroenden lewen beesten, sonder waen;</l>
<l>Ende doe hadde die lewe anxte groet</l>
<l>Sine weide te verliesene al bloet.</l>
<l>Ende al die wyle, datsi vochten alsoe,</l>
<l n="26145">Dochte der vrouwen, dat quam daertoe</l>
<l>Ute haer doen een groet lupaert,</l>
<l>Ende ginc dor ene valleye ter vaert;</l>
<l>Doe dochte haer, dat haer benam</l>
<l>Een nevel, datsi en wiste waer hi bequam,</l>
<l n="26150">Ende doe sine verloes, keerde si doe</l>
<l>Weder ten beesten, die vochten ember toe,</l>
<l>Ende haer dochte, dat die gekroende lewe daer</l>
<l>Te quaet hadde; doe sachsi daernaer</l>
<l>Enen lupaert uten wilden woude komen,</l>
<l><pb n="291"/>26155  Ende ginc die batalie sien ende begomen.</l>
<l>Doen hy sach dat die gekroende lewe soe</l>
<l>Te quaet hadde, doe ginc hy hem toe</l>
<l>Helpen, ende liep dander op ter stede</l>
<l>Ende dreefne achterwaert mede</l>
<l n="26160">So fierlijc, dat hi nie sint ter stonde</l>
<l>Den anderen lewe gescaden en konde;</l>
<l>Ende doe die ongekroende lewe sach,</l>
<l>Dat hi niet overkomen en mach</l>
<l>Also lange als die lupaert tegen hem was,</l>
<l n="26165">Doe dade hi den raet tehant nadas,</l>
<l>Dat hi den lupaert met hem hadde daer;</l>
<l>Doe ginc hi weder stryden daernaer,</l>
<l>Ende dade den gekroenden lewe achter soe</l>
<l>Ende doen hi al tachter was, doe</l>
<l n="26170">Dade die lupaert den ongekroenden lewe daer</l>
<l>Dander te voete vallen daernaer,</l>
<l>Ende hem genade bidden ter stede.</l>
<l>Doe wart die vrede gemaket daer mede</l>
<l>Tuscen beiden den lewen, dat wet,</l>
<l n="26175">Die al haer leven duerde met.</l>
<l>Doe sach die vrouwe na den lupaerde mettien,</l>
<l>Ende haer dochte dat was die wt horen dyen</l>
<l>Quam, dat hi dat selve waer;</l>
<l>Dus lach si al die nacht daer</l>
<l n="26180">In desen drome thent dach was;</l>
<l>Doe si ontspranc, segende si haer nadas,</l>
<l>Ende zeide den koninck den droem nadesen,</l>
<l>Die zeide dat en soude niet arges wesen.</l>
<l>Doent dach was, stonden si op daer,</l>
<l n="26185">Ende gingen beide te messe daernaer;</l>
<l>Doe bat die koninck Ban ter stede</l>
<l>Onsen Here met groter ynnechede,</l>
<l>Dat Hi hem geven soude die doet;</l>
<l>Dat hi des begeerde waer al bloet,</l>
<l n="26190">Hi was een herde gotlick man;</l>
<l>So lange riep hi Onsen Here an</l>
<l>Ende op so menege tijt oec mede,</l>
<l>Dat hi op ene nacht in ener stede</l>
<l>In sinen slape hoerde roepen dese woert</l>
<l n="26195">Ene stemme: "iu bede es gehoert",</l>
<l>Ende oec zeide si hem, dat hi sondegen soude</l>
<l>In overspele, maer si zeide hem houde,</l>
<l>Dat hi hem daeraf niet en soude ontsien.</l>
<l>Doe hoerde hi in den drome na dien</l>
<l n="26200">Die stemme so vreeslyc kryten daernaer,</l>
<l>Dat hi so sere verscrickede daer,</l>
<l>Dat hi van den bedde welna was</l>
<l>Gevallen, ende sijn wijf, sijt seker das,</l>
<l>Want hi gegreepse in den arm doe</l>
<l n="26205">Ende si vervaerde haer daeraf soe,</l>
<l>Datsi lange lach eer si sprac woert.</l>
<l>Doent dach was quam die koninck voert,</l>
<l>Ende sprac sine byechte ende ginc daernaer</l>
<l>Messe horen, ende ontfinc aldaer</l>
<l n="26210">Godes lichaem, ende altoes na desen</l>
<l>Tallen achte dagen woudi gebyechtet wesen,</l>
<l>Ende ontfinc Onses Heren lichaem met;</l>
<l>Entie koninck Bohort, dat wet,</l>
<l>Dade oec desgelike nu,</l>
<l n="26215">Want hi was een goet man, secgic iu.</l>
<l>                Aldus bleef die koninck Artur sekerlijc</l>
<l>Ene maent in den lande van Bonewijc,</l>
<l>Ende daden Claudas lant al woesten daer</l>
<l>Ende arm maken, sodat daernaer</l>
<l n="26220">Claudas in langen tyden niet verkomen konde;</l>
<l>Maer sint oec over menege stonde</l>
<l>Quam hi met Pontes [ende] Anthonys weder</l>
<l>Ende metten koninck van Gaules seder,</l>
<l>Ende verdervede al koninck Bannes lant,</l>
<l n="26225">Ende wan hem dat af metterhant,</l>
<l>Alse iu dit boec hier na wel sal</l>
<l>Vertellen den strijt, groet ende smal.</l>
<l>Nu es komen voert die koninck Ban,</l>
<l>Ende sprac Merlyne aldus nu an,</l>
<l n="26230">Alse van sinen drome ter stede,</l>
<l>Dat hem droemde ende sinen wive mede,</l>
<l>Ende bat hem, dat hijt hem woude ontbinden:</l>
<l>"Ach, lieve Merlijn, kondy iet vinden",</l>
<l>Sprac die koninck Artur, "des biddic iu,</l>
<l n="26235">Wat hem beiden gedroemt es nu?"</l>
<l>"Ja ic, here!" zeide Merlijn ter stat,</l>
<l>Ende doe begonde hi te secgene nadat</l>
<l>Hoerre beider droem, van woerde te woerde;</l>
<l>Ende alse die koninck Ban dit hoerde,</l>
<l n="26240">Zeide hi, dattet algader also was.</l>
<l>Des wonderde den koninck Artur nadas</l>
<l>Ende here Gawyne wtermaten sere nu,</l>
<l><pb n="292"/>Ende dachten daer lange op, secgic iu.</l>
<l>Doe sprac die koninck Artur tote Merlyne:</l>
<l n="26245">"Lieve vrient, gy hebbet ons in scyne</l>
<l>Dese drome hier also geseit,</l>
<l>Datsi beide lyen der waerheit,</l>
<l>Nu secget ons wat si bedieden nu,</l>
<l>Want wijt gerne wisten van iu".</l>
<l n="26250">Merlijn zeide: "ic sal iu des secgen een deel</l>
<l>Maer niet en zecgic des iu geheel;</l>
<l>Heer koninck Ban ic secget iu vorwaer,</l>
<l>Dat die lewe, die niet gekroent was daer,</l>
<l>Es een prinse, die herde ryke es</l>
<l n="26255">Van goede, van vrienden, sijt seker des,</l>
<l>Ende sal met crachte wynnen dan</l>
<l>Negen ende twintich konincrike, ende voertan</l>
<l>Sal hise in zijn geselscap doen komen;</l>
<l>Entie gecroende lewe, hebbic vernomen,</l>
<l n="26260">Bediedet enen koninck machtich ende rike,</l>
<l>Ende sal onder hem hebben sekerlike</l>
<l>Achtien koninge, die syne man sullen zijn</l>
<l>Entie vierhondert varren fijn</l>
<l>Betekenen vierhondert ridders mede,</l>
<l n="26265">Die alle, by haerre zekerhede</l>
<l>Ende by trouwen, elcandren toter doet</l>
<l>Helpen zullen in alre noet;</l>
<l>Entie prinse, daer ic te voren af zeide,</l>
<l>Sal opten ander komen sonder beiden</l>
<l n="26270">Ombe hem sijn lant af te winnen daer;</l>
<l>Maer hi sal hem weren daernaer;</l>
<l>Ende als die prinse onder hevet gedaen</l>
<l>Den koninck, so sal daer komen saen</l>
<l>Een ridder, die onbekant sal wesen</l>
<l n="26275">Ende sal den koninge helpen na desen,</l>
<l>Datten die prinse niet en sal sconfieren;</l>
<l>Entie ridder betekent in allen manieren</l>
<l>Den lupaert die fier es, ende also sal</l>
<l>Die ridder fier sijn bovenal;</l>
<l n="26280">Ende by den ridder sal vrede daernaer</l>
<l>Gemaket werden, wetet vorwaer,</l>
<l>Van den tween prinsen daer ter stede,</l>
<l>Entie vrede sal bliven haer leven mede.</l>
<l>Nu wety desen droem al bloet;</l>
<l n="26285">Ende ic moet nu varen, want ic des noet</l>
<l>Hebbe, oec ben ic te lange hier nu</l>
<l>Ic hebbe anderswaer te doene, secgic iu".</l>
<l>Doe vragede hem Artur daernare</l>
<l>Ocht hi hem dat iet bet soude verclaren?</l>
<l n="26290">Hi seide, neen hi. Doe sciet hi van daer</l>
<l>Van den drien koningen ende voer daernaer</l>
<l>Te siner vriendinnen, want gy mochtet horen,</l>
<l>Dat hy haer dat gelovet hadde hiervoren</l>
<l>Op Sinte Jans dach te komene daernaer.</l>
<l n="26295">Aldus es hi komen tot haer,</l>
<l>Diene blidelike ontfinc alsoe</l>
<l>Ende leidene in haer kamer doe,</l>
<l>Dat des nieman en wiste. Doe vragede sy</l>
<l>Herde meneger hande dinc, daer sy by</l>
<l n="26300">Leerde menege scone konste ter stede;</l>
<l>Want hi mindese so sere mede,</l>
<l>Dat hi verwoeden meende ombe haer;</l>
<l>Ende doe si des wart gewaer,</l>
<l>Batsi hem, dat hi haer leren woude,</l>
<l n="26305">Hoe si enen man doen slapen soude;</l>
<l>Ende Merlijn wiste haer gedochte wel daer,</l>
<l>Ende vragede watsi daermede woude naer;</l>
<l>Si zeide: "ombedat ic Dyonase, minen vader,</l>
<l>Ende mine moeder, beide gader,</l>
<l n="26310">Woude doen slapen, datsi daerby</l>
<l>Van iu niet en wisten no van my,</l>
<l>Als ic woude iegen iu spreken iet;</l>
<l>Ende wetet wael, si en lieten my leven niet,</l>
<l>Wistensi dat ic spreke iegen iu".</l>
<l n="26315">So lange batsi hem, na ende nu,</l>
<l>Dat eens geviel, datsi daernare</l>
<l>In enen boemgaert gegaen waren</l>
<l>Op ene fonteine; daer dede sine doe</l>
<l>Op horen scoet licgen alsoe,</l>
<l n="26320">Ende cloydene, ende bat hem te leerne daer</l>
<l>Man ende wijf doen slapen naer.</l>
<l>Hi wiste haer gedochte wel, nochtan</l>
<l>So leerde hijt haer, ende voertan</l>
<l>Leerde hi haer drie namen mede,</l>
<l n="26325">Dat negeen man mochte in negener stede</l>
<l>Met haer te doene hebben daernaer</l>
<l>Also lange alsise droege an haer.</l>
<l>Ende van dien dage voert doe,</l>
<l>Bereidesi Merlyne altoes alsoe</l>
<l><pb n="293"/>26330  Dat hi met haer en mochte niet</l>
<l>Gedoen dat man met wyve pliet,</l>
<l>Ende hierombe secht men, dat wijf daeran</l>
<l>Ener konste meer dan die Duvel kan.</l>
<l>Dus bleef Merlijn daer achte dage,</l>
<l n="26335">Maer men vint in negener sage,</l>
<l>Dat hi oit dorperheit sochte an haer</l>
<l>Noch an ander wijf daernaer,</l>
<l>Maer si ontsach haer van hem alsoe;</l>
<l>Hi leerde haer al datsi woude doe,</l>
<l n="26340">Ende si screef dat al; ende daernaer</l>
<l>Nam hi oerlof ende sciet van haer,</l>
<l>Ende voer daer die koninck Artur was</l>
<l>Te Bonewijc, die herde blide es das.</l>
<l>Ende binnen desen was Gawyn gesant</l>
<l n="26345">In Claudas' lant, dat hi verbrant</l>
<l>Heeft ende verwoestet, sonder waen;</l>
<l>Maer Claudas en dorste dat niet wederstaen</l>
<l>Ende Pontes ende Frolles ende Randoen</l>
<l>Dese waren thuyswaert gevloen,</l>
<l n="26350">Ende si swoeren onder wegen daeran,</l>
<l>Datsi nembermeer [en] minden den koninck Ban</l>
<l>No den koninck Bohort oec mede;</l>
<l>Ende also vro als si des stede</l>
<l>Conden gecrygen ende moete,</l>
<l n="26355">Si souden hem des lonen onsoete.</l>
<l>Ende Gawyn ende sine gesellen mede</l>
<l>Sijn nu enwech gevaren, ter stede,</l>
<l>Ute Claudas lande te Bonewijcwaert</l>
<l>Stoutelike ende ongespaert,</l>
<l n="26360">Die nu arm bleef ende mat</l>
<l>Ende lange tijt was nadat;</l>
<l>Maer hi vercoeverde sint, als iu al</l>
<l>Dit boec hierna wel secgen sal,</l>
<l>Dat des nu swiget, ende secht ter stede</l>
<l n="26365">Van Gawyne ende van Merlyne mede.</l>
</div>
<div type="chapter"><head type="chapter">Van Merlyne ende van Grisandoles, ende van den Keyser van Rome.</head>
<l>Daventure vertelt hier te hant,</l>
<l>Doe Gawyn verwoest hadde Claudas lant,</l>
<l>Ende hi weder ten drie koningen quam,</l>
<l>Dat hi Merlyne doen oec vernam,</l>
<l n="26370">Die van siner vriendinnen quam mede;</l>
<l>Ende doe si sagen die grote rychede,</l>
<l>Die Gawyn brachte wt Claudas lande,</l>
<l>Haddensi des blyscap menegerhande.</l>
<l>Ende doe dese dinc al was gedaen,</l>
<l n="26375">Doe bat die koninck Bohort saen</l>
<l>Den koninck Artur ende hem allen nades,</l>
<l>Met hem te vaerne tote Gannes,</l>
<l>Datsi alle daden, sonder waen;</l>
<l>Daer hevet hi hem grote ere gedaen.</l>
<l n="26380">Dus warensi drie dage daer</l>
<l>Met groter feesten, wet vorwaer.</l>
<l>Van daer voerensi te Roetselewaert,</l>
<l>Daer si doe scepeden metter vaert,</l>
<l>Ende Merlijn nam ierst te rade daer nu</l>
<l n="26385">Die drie koninge ende Gawine, secgic iu,</l>
<l>Ende zeide den koninck Artur daer,</l>
<l>Dat hi in dat lant van Carmelide vaer</l>
<l>So hi aller iersten kan,</l>
<l>Ende neme met hem vierdusent man,</l>
<l n="26390">"Die beste te wapene, die gy hebbet nu".</l>
<l>"Ja, Merlijn", zeide hi, "en sal ic niet iu</l>
<l>Met my hebben te bruetlocht daer?"</l>
<l>Merlyn zeide: "ja gy, maer wet vorwaer,</l>
<l>Ic moet nu varen ombe oerbaer saen,</l>
<l n="26395">Mer wet nu wael, al sonder waen,</l>
<l>Dat ic daer scire sal sijn tot iu".</l>
<l>Dus sciet hi van den koningen nu</l>
<l>Ende voer in den foreest van Romen mettien,</l>
<l>Dat groet ende wilt es, horewy lyen.</l>
<l n="26400">Ende tien tyden was een keyser met,</l>
<l>Die een wijf hadde, dat wet,</l>
<l>Wael geboren ende si was</l>
<l>Die luxurioseste, sijt seker das,</l>
<l>Die men wiste in enech lant,</l>
<l n="26405">Ende si hadde ene dochter, sij iu bekant,</l>
<l>Van den keyser, horen man,</l>
<l>Entie sere scone was; ende voertan</l>
<l>Hielt die vrouwe twaelf joncheren daer</l>
<l>In vrouwen clederen, wet vorwaer,</l>
<l n="26410">Die by haer lagen tot allen tyden</l>
<l>Als die keyser niet en was by haerre syden;</l>
<l>Ende wan haer dochte, dat hem soude</l>
<l>Baert wassen, dade si also houde</l>
<l>Met kalke ende met oprimente bede</l>
<l n="26415">Ende in orine gesoden mede,</l>
<l>Dit dade si hem striken an den baert,</l>
<l>Dat hi hem niet wassen soude ter vaert,</l>
<l><pb n="294"/>Ende si dade hem lanc haer houden</l>
<l>Ende dat gevlochten ende gevouden,</l>
<l n="26420">Gelijc dat joncfrouwen plegen openbaer,</l>
<l>Ende sloyende cleder, wet vorwaer,</l>
<l>Ende met hovet cledren gewonden;</l>
<l>Dus gingensi met haer tien stonden</l>
<l>Ende waren lange dus met haer,</l>
<l n="26425">Dat men se niet [en] kende; daernaer</l>
<l>Geviel, dat ene joncfrouwe te hove quam</l>
<l>Enes Prinsen dochter, als ic vernam,</l>
<l>Des Hertogen dochter van Almanien met,</l>
<l>Ende was Avengnable geheten, dat wet,</l>
<l n="26430">Ende Frolles haddese verdreven alsoe,</l>
<l>Ende si quam als een knape te hove doe</l>
<l>Van allen sticken, ende si was</l>
<l>Groet ende lanc, ende si wart nadas</l>
<l>Metten keyser onthouden vorwaer</l>
<l n="26435">Vor enen sciltknape lange daernaer,</l>
<l>Ende si diende hem so wale, secgic iu,</l>
<l>Dat hi se makede meester nu</l>
<l>Van sijnre herberge, ende haddese daernaer</l>
<l>So lief, dat hi se ridder makede daer</l>
<l n="26440">Ende dadese metten andren batselieren,</l>
<l>Dier twehondert was; daerna sciere</l>
<l>Wart si drossate van den lande nades</l>
<l>Ende dade haer heten Grisandoles,</l>
<l>Maer haer gerechte name was mede</l>
<l n="26445">Avengnable. Nu geviel ter stede,</l>
<l>Dat den keiser op ener nacht doe</l>
<l>Een droem quam in slape toe,</l>
<l>Dat hi ene grote soch sach gaen</l>
<l>In zijn palas, die so groet wart saen,</l>
<l n="26450">Dat hi nie des gelijkes en sach,</l>
<l>Ende haer borstle dochte hem, daer hi lach,</l>
<l>So lanc datsi haer sloyden neder;</l>
<l>Si hadde op dat hovet, dochte hem weder,</l>
<l>Ene goudene krone, ende hem dochte mede</l>
<l n="26455">Dat hi se anderwerf gesien hadde ter stede</l>
<l>Ende haer gevoet, maer hi en dorstet secgen niet,</l>
<l>Datsi al te male sijn waer iet.</l>
<l>Doe sach hi dat twaelf wolve quamen</l>
<l>Wt siner kameren, ende gingen tsamen</l>
<l n="26460">Al, dene vor dander naer,</l>
<l>Metter soch licgen; doe vragede daer</l>
<l>Die keyser wat men metter soch sal doen,</l>
<l>Die daer der wolve so hadde geploen?</l>
<l>Doe seide men, datsi niet waerdich [en] waer</l>
<l n="26465">Te wanderne onder den lieden, maer</l>
<l>Dat van haer komet [en] sal men niet</l>
<l>Eten, ende verrechten se, als mense siet,</l>
<l>Te bernen, entie wolve mede;</l>
<l>Doe wordensi alle verbrant ter stede</l>
<l n="26470">Tenen hope. Dit dochte hem daer,</l>
<l>Ende doe ontspranc die keyser daernaer,</l>
<l>Maer niet en woude hi dat secgen nadat</l>
<l>Sinen wive in negener stat.</l>
<l>Des morgens ginc hi messe horen,</l>
<l n="26475">Ende als hi quam weder vant hi daer voren</l>
<l>In sijn pallas sine hogeste baroen,</l>
<l>Ende men ginc die tafele lecgen doen</l>
<l>Ende gingen eten, entie keyser sat</l>
<l>In ener herde groter gedochte nadat,</l>
<l n="26480">Entie barone merkedent gereet,</l>
<l>Ende was hem allen herde leet,</l>
<l>Maer si swegen des al stille, wet vorwaer.</l>
<l>Nu hoert van Merline hiernaer,</l>
<l>Die alle dese dinc van den drome</l>
<l n="26485">Wiste: hi quam vor die stat van Rome,</l>
<l>Ende makede van hem selven daer</l>
<l>Enen den meesten hert, wet vorwaer,</l>
<l>Dien men oit sach, ende voert stoet</l>
<l>An sijn rechtebeen een wit voet,</l>
<l n="26490">Ende op sijn hovet vijf tacken mede</l>
<l>Herde groet, ende liep in die stede</l>
<l>Te Rome ochtene hadde geiaget</l>
<l>Al die werlt, dus quam hi versaget;</l>
<l>Ende doene die liede sagen komen daer,</l>
<l n="26495">Wart een groet gerochte daernaer;</l>
<l>Daer liepen hem na groet ende clene</l>
<l>Ende iagedene met staven gemene</l>
<l>So lange, dat hi quam gelopen nadat</l>
<l>Daer die keyser sat ende at;</l>
<l n="26500">Ende doe die dienres dat gerochte horden,</l>
<l>Ende van den herte geware worden</l>
<l>Liepensi wt na hem aldaer;</l>
<l>Doe liep die hert in die sael daernaer,</l>
<l>Ende spranc op die tafle, daer die keyser sat,</l>
<l n="26505">Ende storte den dranc ende spise ter stat;</l>
<l>Ende als hi genoech hadde gewesen daer</l>
<l><pb n="295"/>Spranc hi af ende ginc daernaer</l>
<l>Vor den keyser ende knielde nu,</l>
<l>Ende zeide: "keyser, waerombe denkestu?</l>
<l n="26510">Dat es ombe niet, dune vindes nieman,</l>
<l>Die dinen droem dy gedieden kan</l>
<l>Vordat dy die wilde man</l>
<l>Dieden sal". Doe ginc hi van dan,</l>
<l>Maer men sloet alle die doren toe</l>
<l n="26515">Entie venster mede alsoe.</l>
<l>Doe dit dhert sach, sprac hi die woert</l>
<l>Die te sulken dingen behoert,</l>
<l>Entie doren entie venster mede</l>
<l>Vlogen alle op daer ter stede,</l>
<l n="26520">So vreeslyc, datsi alle breken;</l>
<l>Ende hi spranc wt na desen teken,</l>
<l>Ende vloe weder dor die stat,</l>
<l>Ende si begondene te iagene nadat,</l>
<l>Ende hi liep weder wter stede daernaer;</l>
<l n="26525">Doe verloren sine ende en wisten waer,</l>
<l>Ende doe keerden die liede weder saen.</l>
<l>Doe dit die keyser wiste, sonder waen,</l>
<l>Dat hem dhert ontlopen was,</l>
<l>Was di des onvro, sijt seker das,</l>
<l n="26530">Ende dade kreieren overal daernaer:</l>
<l>Die den hert vinge, hi soude hem daer</l>
<l>Sine dochter geven te wive daeran,</l>
<l>Opdat hi waer een edelman,</l>
<l>Ende half sijn goet, ende na sijnre doet</l>
<l n="26535">Soude hijt algader hebben bloet.</l>
<l>Doe voer daer menech edel ioncheer</l>
<l>Den hert met spieten soecken seer;</l>
<l>Maer dat was al arbeit verloren,</l>
<l>Dhert en quam hem nember te voren;</l>
<l n="26540">Si keerden weder som daernaer,</l>
<l>Maer wie dat keerde, wet vorwaer,</l>
<l>Grisandoles en keerde niet weder;</l>
<l>Hi voer in den foreest voert ende weder</l>
<l>Achte dagen; ende na geviel dat hy</l>
<l n="26545">Gebeet was, ende hi viel daerby</l>
<l>In sijn gebede, ende bat onsen Here daer</l>
<l>Dat hi moeste vinden daernaer</l>
<l>Dat hi sochte. Doe quam daer saen</l>
<l>Dieselve herte, dien si sagen gaen</l>
<l n="26550">Te Rome, ende zeide: "Avengnable,</l>
<l>Dattu iages dat es grote fable,</l>
<l>Du en machs volbringen niet dijn eesch,</l>
<l>Maer voer thuys ende breng verkenvleesch</l>
<l>Metten peper, ende melk ende honech met,</l>
<l n="26555">Ende broet, ende al heet, dat wet,</l>
<l>Ende bringet vier gesellen met iu,</l>
<l>Ende enen knecht mede nu,</l>
<l>Die dese spise gereden kan;</l>
<l>Ende dit bringet in desen wout voertan,</l>
<l n="26560">Ende soecket hierin die wildeste stat,</l>
<l>Die gy vinden moget, ende nadat</l>
<l>Salstu dine tafle daer maken scier</l>
<l>Ende dine spise setten by enen vier,</l>
<l>Daer sal die wilde man komen nadien,</l>
<l n="26565">Ende gy en sult iu niet ontsien".</l>
<l>Ende doe liep dhert enwech nades,</l>
<l>Entes wonderde sere Grisandoles,</l>
<l>Ende sat op sijn paert aldaer,</l>
<l>Ende dachte ombe den hert daernaer,</l>
<l n="26570">Ende meende dat dat een geest es,</l>
<l>Ombedat hine noemde, sijt seker des</l>
<l>Met horen namen, daer si mede was</l>
<l>Kersten gedaen lange vor das.</l>
<l>Doe reet Grisandoles in een dorp daerby,</l>
<l n="26575">Ende nam dat hem behoevende sy,</l>
<l>Ende vier gesellen, ende es wederkomen</l>
<l>In den foreest, daer hi hevet vernomen</l>
<l>Onder ene eyke ene woeste stat;</l>
<l>Daer bereidensi haer spise nadat</l>
<l n="26580">Ende rechten ene tafele herde saen,</l>
<l>Gelijc hem dhert dade verstaen;</l>
<l>Doe gingensi hem bergen al daernaer,</l>
<l>Ende Merlijn, die dit wiste vorwaer,</l>
<l>Quam daer gelopen als een wilt man,</l>
<l n="26585">Met enen stocke alombe slaende dan</l>
<l>Anden enen boem enten andren mede,</l>
<l>Dus quam hi ten vierewaert daer ter stede,</l>
<l>Entie knecht, die tvleesch briet daer,</l>
<l>Vervaerde hem vreeslyc daernaer;</l>
<l n="26590">Entie wilde man began hem nu</l>
<l>By den viere te krawene, secgic iu;</l>
<l>Daerna nam hi dat vleesch gereet,</l>
<l>Ocht hi verwoedet waer, God weet,</l>
<l>Ende attet al te male alsoe;</l>
<l n="26595">Doe nam hi dat honech ende warm broet daertoe</l>
<l>Ende at hem daer so vol over een,</l>
<l>Dat hi daeraf geswollen sceen;</l>
<l>Doe ginc hi licgen by den viere</l>
<l><pb n="296"/>Hem wermen, ende ontsliep sciere;</l>
<l n="26600">Ende alse Grisandoles sach,</l>
<l>Dat hi daer ontslapen lach,</l>
<l>Ginc hi daer ende sine gesellen mede</l>
<l>Ende bondene met ener ketenen ter stede</l>
<l>Ende an enen haren sele vorwaer.</l>
<l n="26605">Doe ontspranc hi sciere daernaer</l>
<l>Ende meende op sijn gestaen</l>
<l>Ende sinen stock genemen saen,</l>
<l>Maer hi en konde; doe gebeerde hi daer</l>
<l>Alsocht hi al verwoedet waer;</l>
<l n="26610">Doe namen sine ende settene op een paert</l>
<l>Ende bondene an dat gereide ter vaert,</l>
<l>Ende diegene sat achter hem dordas,</l>
<l>Die an hem gebonden was,</l>
<l>En hielten in dat middel mede;</l>
<l n="26615">Doe sach die wilde man daer ter stede</l>
<l>Op Grisandolese, ende loech daernaer,</l>
<l>Ende Grisandoles vragedem hemelyc daer,</l>
<l>Waerombe hi loech ende om ander dinge,</l>
<l>Maer hi en zeide hem negene sonderlinge.</l>
<l n="26620">Dan hi zeide: "verwisselde ende hoversce</l>
<l>Gefenijnde, stinckende, ende bedriegersce</l>
<l>Verlochende dijns namen, ic en sal dy</l>
<l>Niet secgen vordat ic den Keyser kome by,</l>
<l>Daer gy my voeret". Doe sweechi daer</l>
<l n="26625">Ende en sprac een woert niet daernaer;</l>
<l>Des wonderde Grisandoles sere nu</l>
<l>Ende voerdene alsoe, dat secgic iu,</l>
<l>So lange datsi vor een cloester quamen,</l>
<l>Daer vele armer liede saten tsamen,</l>
<l n="26630">Die gerne broet hadden genomen.</l>
<l>Als si vor die poerte sijn komen,</l>
<l>Doe loech op hem die wilde man;</l>
<l>Doe sprac hem echt Grisandoles an,</l>
<l>Waerombe hi loech; doe zeide hi daer</l>
<l n="26635">"Beelde gepareet, wet vorwaer,</l>
<l>Wt uwer figuer en berecht ic niet iu</l>
<l>Vordat wy vor den Keyser komen nu".</l>
<l>Doe sweech Grisandoles ter steden,</l>
<l>Ende sijn also voert gereden</l>
<l n="26640">Vor ene capelle, daer men messe las,</l>
<l>Ende Grisandoles beete nadas</l>
<l>Ende sine gesellen ende gingen messe horen;</l>
<l>Daer vondensi enen ridder ende sinen knape voren,</l>
<l>Die quam besien den wilden man,</l>
<l n="26645">Die vaste gebonden was voertan;</l>
<l>Des hadde hem wonder, wat dit was.</l>
<l>Entes ridders knape gaf doe nadas</l>
<l>Sinen heren enen slach daernaer,</l>
<l>Des hem die knape, wet vorwaer,</l>
<l n="26650">Scaemde doen hijt hadde gedaen;</l>
<l>Maer sine scaemte was hem thant vergaen</l>
<l>Tierst dat hi wederquam in sine stat,</l>
<l>Daer hi themwaert wtginc vordat;</l>
<l>Entie ridder en dade geen dinc daertoe</l>
<l n="26655">Entie wilde man loech sere doe;</l>
<l>Ende niet lange daerna quam noch mede</l>
<l>Die knape, ende gaf echt ter stede</l>
<l>Sinen heer ene buffe, ende daernaer</l>
<l>Loech echt die wilde man vorwaer;</l>
<l n="26660">Des was die ridder verscamet seer,</l>
<l>Entie knape en achtes min no meer,</l>
<l>Als hi in siner stat weder was;</l>
<l>Derdewerf quam die knape nadas</l>
<l>Ende gaf sinen heren ene buffe daernaer.</l>
<l n="26665">Binnen dien was die messe gesongen daer</l>
<l>Ende Grisandoles es uter kerken gegaen,</l>
<l>Entie ridder vragede hem saen,</l>
<l>Met wien hi es ende wie dat waer</l>
<l>Dien hi gebonden hadde also daer?</l>
<l n="26670">Hi zeide, hi waer metten Keyser nu,</l>
<l>"Entesen wilden man voeric, secgic iu,</l>
<l>Toten keyser, ombedat hi hem sal</l>
<l>Enen droem bedieden al;</l>
<l>Nu secht my lieve here, waerombe dat iu</l>
<l n="26675">Iu knape drie buffen hier sloech nu,</l>
<l>Ende dat gy daer niet toe en daet"?</l>
<l>Die ridder zeide: "hoe dat gaet</l>
<l>Gy sultet weten". Doe riep hi mede</l>
<l>Sinen knape aldaer ter stede,</l>
<l n="26680">Ende vragedem waerombe hine sloech daer?</l>
<l>Die knape zeide: "ic woude ic waer</l>
<l>Verdronken, ende ic des niet hadde daen".</l>
<l>"Ende saltu my noch iet gerne slaen?"</l>
<l>"Neen here, ombe negeen goet".</l>
<l n="26685">Des hadde Grisandoles wonder groet.</l>
<l>Doe zeide die ridder, hi woude medevaren</l>
<l>Te hove ombe dwonder te horen, twaren,</l>
<l>Dat die wilde man sal seggen daer.</l>
<l><pb n="297"/>Doe voerensi tsamen, ende daernaer</l>
<l n="26690">Vragedem Grisandoles waerombe hi loech</l>
<l>Doe die knape sinen here sloech?</l>
<l>"Swijch", zeide hi, "beelde gepareert</l>
<l>Bedriegenesse, daer menech es by verseert</l>
<l>Ende doet bleven, ende sceres snider mede,</l>
<l n="26695">Die scerper es dan iet ter stede,</l>
<l>En vrage my niet, vor dat wy</l>
<l>Vor den Keyser komen, ic ende gy".</l>
<l>Doe Grisandoles hoerde dese woert,</l>
<l>En dorste hi hem niet vragen voert;</l>
<l n="26700">Dus redensi so lange te samen</l>
<l>Datsi te Rome in die stat quamen;</l>
<l>Daer liep dat volc al wt mettien</l>
<l>Ombedatsi den wilden man wouden sien;</l>
<l>Ende Grisandoles brachtene den Keiser daer</l>
<l n="26705">Ende zeide: "here, hier gevic iu openbaer</l>
<l>Enen wilden man, ende houten voertmeer,</l>
<l>Want hi es mi suer worden seer</l>
<l>Eer icken gekreech, dat secgic iu".</l>
<l>Die Keiser zeide, hi soudet hem lonen nu,</l>
<l n="26710">"Enten wilden man sal ic dat lonen daerby</l>
<l>Opdat hi oec bliven wille met my".</l>
<l>"Ja ic", zeide doe die wilde man.</l>
<l>"Ende hoe mach ic des geloven dan",</l>
<l>Zeide die keyser, "dat du met my</l>
<l n="26715">Hier wils bliven?" - "Ic secget dy",</l>
<l>Sprac die wilde man, "ic salt nu</l>
<l>By mijnre Kersthede sweren iu".</l>
<l>"Ja, bistu Kersten?" sprac die Keyser saen;</l>
<l>"Ja ic", zeide hi, "sonder waen;</l>
<l n="26720">Maer een wilt man wan my vor das,</l>
<l>Daer myne moeder verdoelt was</l>
<l>In dat wout van Broceliane;</l>
<l>Daer quam haer een wilt man ane</l>
<l>Ende lach by haer ende wan my daer,</l>
<l n="26725">Ende daerna onstal sy hem vorwaer</l>
<l>Ende quam weder te lande nadas;</l>
<l>Ende doe si van my bleven was,</l>
<l>Dade sy my kersten doen na dien;</l>
<l>Ende doen ic groet was ginc ic spien</l>
<l n="26730">Hoe ic comen mochte in den wout,</l>
<l>Want myne natuer droech my menechfout</l>
<l>Na mynen vader; dus liep ic dan</l>
<l>In den wout oec als een wilt man</l>
<l>By der naturen die ic ontfinc an hem;</l>
<l n="26735">Nu hebdy gehoert hoe ic Kersten bem".</l>
<l>Die Keyser zeide: "ic sal ontbinden iu,</l>
<l>Wildy my hier geloven nu,</l>
<l>Dat gy my niet en sult ontgaen".</l>
<l>Ende hi gelovedet den Keyser by trouwen saen.</l>
<l n="26740">Doe zeide Grisandoles den Keyser daer</l>
<l>Alle die dinc, van voer van naer,</l>
<l>Die den wilden waren gesciet ter stede.</l>
<l>Die Keyser vragedem om sine dinge mede</l>
<l>Ende ombe ander, die hi soude weten geerne</l>
<l n="26745">Merlijn zeide: "ic en denkes iu niet te weerne.</l>
<l>Maer ontbiedet hier al uwe baroene,</l>
<l>My en staet des anders niet te doene,</l>
<l>Ende vor hem allen sal ic iu maken bekant</l>
<l>Iuwen droem ende ander dinc te hant".</l>
<l n="26750">Doe ontboet die Keyser sine baroene,</l>
<l>Dier daer menech quam te dien doene,</l>
<l>Ende doe si alle vergadert waren,</l>
<l>Doe vragedensi den Keyser daernare,</l>
<l>Waerombe hise hadde ontboden nu?</l>
<l n="26755">"By Gode, gy heren, ic secget iu:</l>
<l>My hevet gedromet vremde dinge,</l>
<l>Entie soude my dieden sonderlinge</l>
<l>Dese wilde man, die hier staet nu;</l>
<l>Nu en willic des niet doen sonder iu</l>
<l n="26760">Ende wil, dat gy alle hoert toe,</l>
<l>Ende hierombe heb ic iu ontboden alsoe".</l>
<l>Doe zeide die Keyser ten wilden saen:</l>
<l>"Wildy my iet laten verstaen</l>
<l>Van mynen doene, des biddic iu".</l>
<l n="26765">"Ja ic", zeide die wilde man nu,</l>
<l>"Doet die koninginne komen ter stede</l>
<l>Ende al haer joncfrouwen mede".</l>
<l>Doe dade mense alle komen daer,</l>
<l>Doe zeide Merlijn saen daernaer:</l>
<l n="26770">"Heer Keyser, gy moet geloven my</l>
<l>Vor alle iu barone hierby,</l>
<l>Dat gy my vry wilt houden nu</l>
<l>Ende quite laten gaen van iu,</l>
<l>Ic sal iuwen droem ontbinden dan".</l>
<l n="26775">Doe gelovede hijt hem vor alle sine man.</l>
<l><pb n="298"/>Doe zeide die wilde man: "here, by trouwen,</l>
<l>Gy laget hiervor by uwer vrouwen</l>
<l>Ende iu droemde, dat gy saget daer</l>
<l>Ene soch met borstelen daernaer,</l>
<l n="26780">Ende hadde op dat hovet enen goudenen rinc";</l>
<l>Ende zeide also voert al die dinc,</l>
<l>Gelijc gy hoerdet hier te voren.</l>
<l>Doe hi dat gesecht hadde al dorentore,</l>
<l>Zeide hi: "heer Keyser, wat dunket iu,</l>
<l n="26785">Hebbic my iet mesgrepen nu?"</l>
<l>"Neen gy, een woert niet", zeide hi doen.</l>
<l>"Here!" zeiden doe die baroen,</l>
<l>"Sint dat hi dit so wel hevet geseit,</l>
<l>So sal hi iu secgen die waerheit,</l>
<l n="26790">Wat die droem bedieden kan".</l>
<l>"Sekerlike", zeide doe die wilde man,</l>
<l>"Ic salt iu so ontbinden nadien,</l>
<l>Dat gijt metten ogen sult sien".</l>
<l>"Nu secht dan", zeide die Keyser doe.</l>
<l n="26795">"Gerne, heer", zeide hi, "nu hoert hier toe:</l>
<l>Die soch, die gy saget ten beginne,</l>
<l>Dat es iu wijf, die Keyserinne,</l>
<l>Entie borstele bedieden ter stede</l>
<l>Haer lange sloiende cleder mede,</l>
<l n="26800">Entie rinc, dien sy hadde op dat hovet,</l>
<l>Bediedet iuwes wives krone, des gelovet;</l>
<l>Ende waert iu wille, ic swege hiermede".</l>
<l>Die Keyser zeide: "quitet iu ter stede</l>
<l>Tende uwer sekerhede". Doe zeide hi voert.</l>
<l n="26805">"Die twaelf wolve, here, nu hoert,</l>
<l>Die gy wt uwer kameren saget komen,</l>
<l>Sijn dese twaelf joncfrouwen, hebbic vernomen,</l>
<l>Die iu vrouwe onthout hier nu;</l>
<l>Maer si en sijn geen joncferen secgic iu,</l>
<l n="26810">Tsijn alle man; nu doetse dan</l>
<l>Ontkleden, so wety die waerheit daeran;</l>
<l>Ende wetet wel: als gy hier niet en sijt,</l>
<l>So licgensi by haer taller tijt;</l>
<l>Nu hebdy uwen droem gehoert".</l>
<l n="26815">Die Keyser en konde gespreken een woert,</l>
<l>So was hi tonvreden ombe das,</l>
<l>Dat hem sijn wijf so ongetrouwe was.</l>
<l>Doe sprac die Keyser te Grisandelise:</l>
<l>"Ontcledet my dese in alre wyse,</l>
<l n="26820">Ic wil, dat myne barone sien".</l>
<l>Entie drossate dadet mettien,</l>
<l>Ende doe si ontcledet sijn daernare,</l>
<l>Sach men datsi alle man waren;</l>
<l>Des wonderden alle sere daer.</l>
<l n="26825">Doe vragede die Keyser daernaer</l>
<l>Gemeenlyc alle die baroene,</l>
<l>Wat hem daermede stonde te doene,</l>
<l>Ende si berieden hem lange omdat;</l>
<l>In tlest droegen si overeen ter stat</l>
<l n="26830">Dat mense bernen soude openbare</l>
<l>Omdatsi horen here ontrouwe waren,</l>
<l>"By desen hebben sijs verdient wel;</l>
<l>Daerna en dade die Keyser niet el,</l>
<l>Dan hi hiet dat vier maken gaen</l>
<l n="26835">In mydden der plaetse. Men dadet saen,</l>
<l>Ende hi dade die Keyserinne daernaer</l>
<l>Haer hande binden ende werpen daer</l>
<l>In dat vier, ende al dander mede,</l>
<l>Ende dadese daer verbernen ter stede</l>
<l n="26840">In mydden den hof na die sake.</l>
<l>Aldus so nam die keyser wrake</l>
<l>Over sijn wijf ende dander met.</l>
<l>Doe wart die niemaer groet, dat wet,</l>
<l>Over al in dat lant van desen dingen;</l>
<l n="26845">Daer prijsde menech sonderlinge</l>
<l>Den wilden man, ende zeiden aldaer,</l>
<l>Dat hi een groet waersager waer.</l>
<l>Daerna bat hem die Keyser vry,</l>
<l>Dat hi hem secgen woude, waerby</l>
<l n="26850">Dat hi loech so sere gereet,</l>
<l>Doe hi vor die abdye leet,</l>
<l>Ende vor die capelle, daer hi oec loech,</l>
<l>Daer die knape sinen here sloech,</l>
<l>Ende oec loech hi doe die Keyserinne</l>
<l n="26855">Quam gegaen ter salen inne,</l>
<l>"Waerombe dit was, des biddic iu,</l>
<l>Dat gy my dat ontbindet nu".</l>
<l>Doe zeide Merlijn: "van desen saken,</l>
<l>Here, so sal ic iu vroet maken:</l>
<l n="26860">Dat ierste, dat ic loech, here, dat was</l>
<l>Ombedat my een wijf vinc, sijt seker das,</l>
<l>Met hoerre list, met hoerre kracht,</l>
<l>Endet allen mannen daer ontvacht;</l>
<l>Ende wet wel, dat dese Grisandoles</l>
<l><pb n="299"/>26865  Een dat scoenste wijf es</l>
<l>Van allen uwen lande, ende es nu</l>
<l>Een reine maget, dat secgic iu.</l>
<l>Ende vor dabdye loech ic mede</l>
<l>Ombedat die meeste scat daer ter stede</l>
<l n="26870">Licget vor der poerten ende daerop saten</l>
<l>Diegene die baden der karitaten,</l>
<l>Ende ombedat meer onder horen voeten lach</l>
<l>Goedes, dan op desen dach</l>
<l>Dabdye al te male waert es.</l>
<l n="26875">Ende Grisandoles, sijt gewes,</l>
<l>Die Avengnable hetet met trouwen,</l>
<l>Na den name van ener joncfrouwen,</l>
<l>Si vragede my mede wes ic loech,</l>
<l>Ende ic antworde haer bedectlike genoech,</l>
<l n="26880">Ende liet haer verstaen ter stede,</l>
<l>Hoe si haer verwisselt hadde mede</l>
<l>Tenen manne, wantsi een wijf was;</l>
<l>Des versprac icse hemeleke dor das,</l>
<l>Ende al die woert, die ic haer zeide,</l>
<l n="26885">Sijn waer; want na der waerhede</l>
<l>Es by wyven bedrogen menech man,</l>
<l>Ende menege stat verloren voertan,</l>
<l>Ende menech lant gedestrueert;</l>
<l>Maer ic en secget niet ombdat my deert</l>
<l n="26890">Enege dinc an haer, ochte dat es</l>
<l>Enege quaetheit an haer, sijt seker des;</l>
<l>Ende gy selve moget dat wel merken nu,</l>
<l>Dat menech by wyven es, secgic iu,</l>
<l>Gehoent; maer en roeket iu niet</l>
<l n="26895">Van uwen wive, al es dit gesciet,</l>
<l>Si haddes wel verdient, ende om die sake</l>
<l>En doet op ander wyve negene wrake,</l>
<l>Want die wijf sijn dunne gesayet dan,</l>
<l>Si en sijn iet gemascert an enegen man;</l>
<l n="26900">Ende embermeer also lange staet</l>
<l>Die werlt ende oec vorwaert gaet,</l>
<l>Sal si ergeren ie lanc so meer,</l>
<l>Ende dat sal sijn van sonden, als ic zeide eer,</l>
<l>Die van luxurien komet mede,</l>
<l n="26905">Want dat wijf hevet ene sede:</l>
<l>Al hevet si den besten man die es</l>
<l>In der werlt, so meentsi dor des</l>
<l>Den quadesten hebben, die es mede;</l>
<l>Dit komet al van haerre broeschede</l>
<l n="26910">Die in hem es; maer om dit en sijt</l>
<l>Optie wijf [niet] verbolgen nu ter tijt,</l>
<l>Want men sal noch genoech vinden met</l>
<l>In der werlt getrouwe, dat wet,</l>
<l>Ende al zijdy bedrogen in ene nu,</l>
<l n="26915">Gy sult noch sulke vinden, secgic iu,</l>
<l>Die wel waert sal sijn oec mede</l>
<l>Keyserinne te sijne in deser stede,</l>
<l>Ende wildy hier geloven voertan,</l>
<l>Gy sult daeran winnen mogen dan.</l>
<l n="26920">Ene prophecie secht nu, sonder liegen,</l>
<l>Dat die grote drake sal vliegen</l>
<l>Wt Rome, ende sal winnen ter stede</l>
<l>Dat konincrike van Bertanien destrueren mede</l>
<l>Ende trecken tsiner heerscap, dat wet,</l>
<l n="26925">Ondankes der tortelduven met,</l>
<l>Diene onder haren vlogelen gevoedet heeft al;</l>
<l>Ende also vro alse die drake trecken sal,</l>
<l>Ombe te vaerne op dat grote Bertanien daer,</l>
<l>So sal hem tegen komen daernaer</l>
<l n="26930">Een lewe ende tegen hem vechten alsoe,</l>
<l>Dat daer een fier varre komet toe</l>
<l>Ende overmoedich, dien die lewe aldaer</l>
<l>Brocht hevet, die den drake daernaer</l>
<l>Doet sal steken met sinen hoerne;</l>
<l n="26935">Daerby sal die lewe van sinen toerne</l>
<l>Delivereert werden; maer ic en sal iu</l>
<l>Niet seggen wat dat bediedet nu,</l>
<l>Dat ic iu gesecht hebbe mede,</l>
<l>Want ic en ben des niet sculdech ter stede</l>
<l n="26940">Tontbindene; maer dat sal gescien</l>
<l>By uwen tyden; nu hoedet van dien</l>
<l>Ende van quaden rade, want des vele</l>
<l>An iu sal gaen van desen spele.</l>
<l>Ende voert dat lachen, dat ic dede</l>
<l n="26945">Vor der capellen, en was niet mede</l>
<l>Ombe die buffe, die die knape gaf</l>
<l>Sinen heren, maer dat was daeraf</l>
<l>Dat des knapen voet, sonder waen,</l>
<l>Als hi die buffe gaf, ginc weder staen</l>
<l n="26950">Op enen groten scat, ende ombe die dinc</l>
<l>En achte hi des niet alse hi daerop ginc;</l>
<l>Want die buffe betekent overmoedechede,</l>
<l>Ende ombedat men by groter rychede</l>
<l>Alles dinges vergetet ende nieman en kent</l>
<l n="26955">Ja, ombe God en gevet men twent</l>
<l><pb n="300"/>Noch ombe sine moeder niet te mere</l>
<l>Dan die knape dade om sinen here;</l>
<l>Ende rijcheit maket die liede loes</l>
<l>Ende ongetrouwe mede altoes,</l>
<l n="26960">Ende als hem iet gesciet met ongevalle</l>
<l>Versweert hi Gode ende sine Helegen alle.</l>
<l>Ende secht dat Hi des ondanc hebben moet</l>
<l>Van dien dat Hi hem doet,</l>
<l>Ende dit doet die overmoet in scijn</l>
<l n="26965">Ombedatsi in dat goet gewortelt sijn.</l>
<l>Dander buffe, daer ic om loech ter stede,</l>
<l>Bediedet die rike persemer mede,</l>
<l>Die hem badet in sijn goet ter uren</l>
<l>Ende gaet scernen op sine geburen,</l>
<l n="26970">Ende hi leent gelt om wederloen</l>
<l>Ende wacht ende beit, dat es sijn doen,</l>
<l>So lange dat hine mach gevaen,</l>
<l>Ende als hine gevangen hevet, sonder waen,</l>
<l>Wil hi, dat sine hebben ter vaert,</l>
<l n="26975">Dan gevet hem diegene dat hi begaert.</l>
<l>Die derde buffe, in allen manieren,</l>
<l>Betekenen die valsche pleidieren,</l>
<l>Die haer geburen verkopen mede</l>
<l>Van nide, ombedat si, in elker stede,</l>
<l n="26980">Hem wel proeven ende niewer af ontsien;</l>
<l>Ende als die pleidiers weten van dien,</l>
<l>So soeckensi valsce dinge dan,</l>
<l>Die si hen mogen tyen an,</l>
<l>Ende gaense bedingen, ombedat sy</l>
<l n="26985">Van den horen willen hebben daerby;</l>
<l>Daerombe secht men: een quaet gebuer</l>
<l>Maket sinen ombesaten haer leven suer.</l>
<l>Nu wety van den buffen, twaren,</l>
<l>Waerombe datsi gegeven waren;</l>
<l n="26990">Maer God, die weet alle dinge,</l>
<l>Hi liet dit gescien sonderlinge,</l>
<l>Ombedat hi woude dat die mensce nu</l>
<l>Ombe dese dinge merkede, secgic iu,</l>
<l>Ende als hi ansage openbaer</l>
<l n="26995">Dusdane dinge, dat hi daernaer</l>
<l>Hem oetmoedigen soude daer ave,</l>
<l>Want rijchede ende grote have</l>
<l>En es niet dan der sielen doet,</l>
<l>Want dat bringetse in des Duvels scoet.</l>
<l n="27000">Ende wety waerombe ic loech mede</l>
<l>Doe die Keyserinne quam hier ter stede</l>
<l>Met twaelf ribauden, secgic iu?</l>
<l>Dat ic doe loech, was anders niet nu,</l>
<l>Dan ombe haer sonden, ende haer tonwaerden mede,</l>
<l n="27005">Ombedatsi enen goeden man hadde ter stede</l>
<l>Ende si met twaelf ribauden was,</l>
<l>Dien si haren lichaem leverde nadas,</l>
<l>Ende si meende al hore tijt</l>
<l>Dus hebben gelevert, des seker sijt,</l>
<l n="27010">Dat des nieman en soude weten, lude no stille,</l>
<l>Ende dit was my leet dor uwen wille</l>
<l>Ende ombe iu dochter, die seker uwe es;</l>
<l>Ende wet oec wel, datsi nades</l>
<l>Der moeder niet slachten en sal.</l>
<l n="27015">Nu wety mijn doen groet ende smal,</l>
<l>Ende waerombe dat ict hebbe gedaen,</l>
<l>Nu willic enwech varen saen".</l>
<l>Die Keyser zeide: "blivet noch by my,</l>
<l>Want ic wil weten ocht dat waer sy</l>
<l n="27020">Van Grisandolise ende van den scatte".</l>
<l>Entie wilde man lovede wel datte;</l>
<l>Ende men dade Grisandoles ter stede</l>
<l>Vor den Keyser nu ontcleden;</l>
<l>Doe vant men daer ter waerheit das,</l>
<l n="27025">Dattet een herde scoen wijf was.</l>
<l>Des wonderde den Keyser herde sere;</l>
<l>Doe vragede hi den wilden man noch mere,</l>
<l>Wat hi doen mochte mettien,</l>
<l>Want hi hadde hem sine dochter vor dien</l>
<l n="27030">Gelovet te wive te gevene ter stede,</l>
<l>Ende half sijn konincrike mede</l>
<l>Ende na sijnre doet al, God weet,</l>
<l>"Want ic wil verhoeden mynen eet".</l>
<l>Doe zeide Merlijn: "dat sal ic seggen iu</l>
<l n="27035">Opdat gy mynen raet wilt doen nu,</l>
<l>Ende hi en sal iu oec niet quaet wesen".</l>
<l>Die Keyser zeide, ja hi; ende na desen</l>
<l>Zeide Merlijn doe: "so radic iu</l>
<l>Dat gy Avegnablen trouwet nu</l>
<l n="27040">Tenen wive, want sijt seker des,</l>
<l>Datsy Mathenes dochter es</l>
<l>Des hertogen van Salernen mede,</l>
<l>Entie hertoge Frolles hevetse ter stede</l>
<l>Ontervet, enten vader enten sone</l>
<l n="27045">Entie moeder, ende ombe datgone</l>
<l><pb n="301"/>Sijn si in Provincen in ener stat</l>
<l>Alle drie gevloen ombe dat;</l>
<l>Nu doet se soecken ende doet hem nades</l>
<l>Haer erve geven, dat hem genomen es</l>
<l n="27050">Met onrechte, ende gevet den sone dan</l>
<l>Iuwer dochter tenen wettegen man,</l>
<l>Want hi es vrome ende scone mede".</l>
<l>Doe dit die barone hoerden ter stede,</l>
<l>Gingensi te rade ende vingen an</l>
<l n="27055">Dat hem geriet die wilde man.</l>
<l>Die Keyser vragede doe, hoe hi hiet daer</l>
<l>Ende wanen dhert quam daernaer:</l>
<l>"Here, swiget des, des biddic iu!"</l>
<l>"Zuldy ons iet meer secgen nu?"</l>
<l n="27060">Sprac die Keyser. "Ja ic, here", zeide hy</l>
<l>"Van den gekroenden lewe vry</l>
<l>Ende van den wilden drake fiere</l>
<l>Sal ic iu secgen een ander maniere,</l>
<l>Ombedat iu te bet gedenken sal;</l>
<l n="27065">Dat es waer die prophecien secgen overal,</l>
<l>Dat die grote ever van Rome, die es</l>
<l>Betekent [by] den drake, sijt seker des,</l>
<l>Sal tegen den kroenden leve komen daer</l>
<l>In dat bloy Bertanien, wet vorwaer,</l>
<l n="27070">Boven dat gebot der tortelduven mede</l>
<l>Metten goudenen hovede, die ter stede</l>
<l>Sal hebben geweset sine amye;</l>
<l>Maer dever ende sine partye</l>
<l>Sal willen so overmoedich wesen,</l>
<l n="27075">Dat hi in Gaule sal komen na desen</l>
<l>Vechten tegen den gekroenden lewe fijn,</l>
<l>Die met allen sinen beesten daer sal sijn,</l>
<l>Ende daer sal een kint des lewen saen</l>
<l>Den ever doden, sonder waen,</l>
<l n="27080">Ende daerombe bevele ic iu, by trouwen,</l>
<l>Dat gy niet en doet tegen't gebot uwer vrouwen,</l>
<l>Welke tijt dat gy se gekroent hebbet nu;</l>
<l>Ende en doedy des niet, dat secgic iu,</l>
<l>Dat sal iu scaden dickewile seer;</l>
<l n="27085">Nu gevet my oerlof, des biddic iu, heer,</l>
<l>Want ict nu hebbe gesecht vorwaer".</l>
<l>Doe gaf hem die Keyser orlof daer,</l>
<l>Ende eer die wilde man enwech ginc,</l>
<l>Screef hi an die dore, na die dinc,</l>
<l n="27090">Van der salen in ebreescer tale:</l>
<l>"Ic make kont hem allen wale,</l>
<l>Dat die wilde man was Merlijn,</l>
<l>Die sinen droem diede den Keyser fijn;</l>
<l>Ende oec was hi dhert mede,</l>
<l n="27095">Dien men iagede dor die stede</l>
<l>Entie tegen den Keyser sprac, dat wet,</l>
<l>Ende tegen Grisandoles in den bosce met".</l>
<l>Doe sciet hi van daer, dat secgic iu,</l>
<l>Ende ginc te Blasise, sinen meester, nu.</l>
<l n="27100">Van Merline latic nu die woert,</l>
<l>Ende secge iu van den Keyser voert.</l>
</div>
<div type="chapter"><head type="chapter">Van des Keisers bruetlocht van Rome.</head>
<l>Daventure secht, doe Merlijn was</l>
<l>Gesceden van daer, dat nadas</l>
<l>Die Keyser dade soecken allegader</l>
<l n="27105">Avengnablen moeder ende vader</l>
<l>Ende horen broeder Patriase mede;</l>
<l>Ende te Mompelier, in der stede,</l>
<l>Vant mense, ende brochtse te Rome nu;</l>
<l>Des was men daer blyde, secgic iu,</l>
<l n="27110">Dat haer aventuren dus sijn vergaen,</l>
<l>Si waren te Rome wel ontfaen,</l>
<l>Haer dochter dade hem feeste groet,</l>
<l>Die si meenden dat ware doet;</l>
<l>Die Keyser dade hem weder hebben haer lant,</l>
<l n="27115">Oec dade hi sine dochter nemen thant</l>
<l>Patriase, ende hy selve nam mede</l>
<l>Avegnablen daer ter stede.</l>
<l>Daer was die bruetlocht groet vorwaer,</l>
<l>Entie vrouwe verdiende daernaer,</l>
<l n="27120">Datse die barone lief hadden nu;</l>
<l>Ende binnen der feesten, secgic iu,</l>
<l>Quamen boden van Griecken gereden,</l>
<l>Want die Keyser Adriaen, nu ter steden,</l>
<l>En mochte niet meer riden no gaen,</l>
<l n="27125">Ende daer es een groet twist bestaen,</l>
<l>Dat hi dat dade berechten mede;</l>
<l>Dat zeidensi den Keyser daer ter stede</l>
<l>Van Rome, want dat onder hem was,</l>
<l>Doe namen die boden orlof nadas,</l>
<l n="27130">Ende quamen ter dorewaert gegaen,</l>
<l>Daer si die letteren sagen staen,</l>
<l><pb n="302"/>Die Merlijn hadde gescreven daer;</l>
<l>Si lasen se doe, ende daernaer</l>
<l>Keerden si weder ten Keyser toe,</l>
<l n="27135">Ende zeiden hem ende ontbonden doe</l>
<l>Wat die letteren spraken daer,</l>
<l>Ende dat Merlijn was, wet vorwaer,</l>
<l>Die hert entie wilde man</l>
<l>Die sinen droem daer diede voertan,</l>
<l n="27140">Entie meeste raet es mede</l>
<l>Des koninck Arturs van Bertanien ter stede;</l>
<l>Doe segende hem die Keyser daer.</l>
<l>Doe gesciede daer een groet wonder naer,</l>
<l>Want also vro alst hem was doen verstaen,</l>
<l n="27145">So waren die letteren al vergaen;</l>
<l>Des wart grote niemaer in dat lant</l>
<l>Van den wonder, dat men daer vant</l>
<l>Gescreven, dat Merlijn mochte wesen.</l>
<l>Hier swiget dit boec nu van desen,</l>
<l n="27150">Entie Keyser leide voert een blide leven</l>
<l>Van den wive, die hem was gegeven,</l>
<l>Ende sijn dochter was blyde daeran</l>
<l>Oec ombe horen goeden man.</l>
<l>Dus laticse haer blyscap dryven</l>
<l n="27155">Ende sal iu voert van Merlyne scryven,</l>
<l>Die te Blasyse es komen nu,</l>
<l>Diene blidelike ontfinck, secgic iu.</l>
<l>Daer tellede hi Blasise alle die dinge,</l>
<l>Die te Rome gescieden sonderlinge,</l>
<l n="27160">Ende hi zeide hem van den x koningen naer</l>
<l>Ende van den hertogen die daer</l>
<l>Vergadert sijn, ende optie Sennen mede</l>
<l>Willen varen vor Clarence, die stede,</l>
<l>Ende hi telde hem van den groten strijt,</l>
<l n="27165">Die vor Trebes was ter tijt</l>
<l>Tegen Claudas ende tegen Frolles,</l>
<l>Ende tegen Randone ende Pontes [ende] Antones;</l>
<l>Ende hoe die koninck Ban enen sone</l>
<l>Hevet gewonnen, ende dat diegone</l>
<l n="27170">Sal climmen boven allen desen,</l>
<l>Die in sinen tiden sullen wesen.</l>
<l>Doe settet Blasys in gescrifte daer,</l>
<l>Ende by hem wetewy dat vorwaer;</l>
<l>Maer wy laten hieraf die tale blyven,</l>
<l n="27175">Ende sullen van den twaelf koningen scryven.</l>
</div>
<div type="chapter"><head type="chapter">Van den twaelf koningen, ende hoe si streden tegen die Sennen.</head>
<l>Nu secht dhistorie hier ter stede</l>
<l>Van den xij koningen enten hertogen mede</l>
<l>Doe si quamen buten Cambenike,</l>
<l>Namen si raet gemeenlike,</l>
<l n="27180">Hoe si haer batalien souden ordinieren.</l>
<l>Dierste batalie leide van den heren</l>
<l>Die koninck van den C. ridders voertan,</l>
<l>Ende hadde met hem achtedusent man;</l>
<l>Dander leide van Norgales</l>
<l n="27185">Tradeliant, dier sevendusent in es.</l>
<l>Die derde leide van Sorgales Belinan,</l>
<l>(Sijn broeder, met sevendusent man);</l>
<l>Die vierde Carados, die koninck,</l>
<l>Sevendusent man had hi in ware dinc;</l>
<l n="27190">Die vijfte leide die koninck Brangores,</l>
<l>Daer er oec sevendusent in es;</l>
<l>Die seste leide die koninck Clarioen,</l>
<l>Hi hadder sevendusent in sijn doen:</l>
<l>Die sevende leide die koninck Ydier</l>
<l n="27195">Met achtedusent ridders fier;</l>
<l>Die achtede leide die koninck Uriens mede</l>
<l>Met achtedusent man ter stede;</l>
<l>Die negende leide die koninck Anguisant</l>
<l>Met sevendusent man valiant;</l>
<l n="27200">Die tiende leide die koninck Loth ter stede,</l>
<l>Die sijn wijf verloren hevet mede</l>
<l>Ende sine kinder, die so droevech es,</l>
<l>Dat hi liever hadde, sijt seker des,</l>
<l>Te stervene dan te levene nu,</l>
<l n="27205">Want hi hadde groten scade, secgic iu,</l>
<l>Wael van veertien dusent man vorwaer,</l>
<l>Die hi hadde eer dat orloch begonde daer,</l>
<l>So wasser hem luttel goet bliven doe.</l>
<l>Delfte batalie leide alsoe</l>
<l n="27210">Die koninck Ventres van Garlot nadas,</l>
<l>Die herde erre ombe sinen sone was,</l>
<l>Ende hi hadde oec sevendusent man;</l>
<l>Ende die twaelfte leide voertan</l>
<l>Dhertoge Escans van Cambenyc</l>
<l n="27215">Met sevendusent man sekerlyc.</l>
<l><pb n="303"/>Ende doe si alle vergadert waren,</l>
<l>Droegen si overeen daernare,</l>
<l>Datsi by nachte wouden ryden</l>
<l>Ende also vor Clarence tyden,</l>
<l n="27220">Ende haer viande aldaer bestaen;</l>
<l>Want si hebben liever, sonder waen,</l>
<l>Alle te stervene daer met eren</l>
<l>Dan te levene met onneren.</l>
<l>Doe ginc elc te siner tentenwaert,</l>
<l n="27225">Ende gingen sopperen mettervaert,</l>
<l>Ende bevalen haren lieden, sonder beiden,</l>
<l>Datsi hem wapenen ende gereiden,</l>
<l>Ende varen enwech met haestecheden.</l>
<l>Nu was daer een spiere komen ter steden</l>
<l n="27230">Van heren Godebrandes wegen nu,</l>
<l>Die al hevet gehoert, secgic iu,</l>
<l>Dat die barone hebben geseit</l>
<l>Ende ginc so hemelyc henen gereit,</l>
<l>Dat nieman van hem en konde verstaen;</l>
<l n="27235">Ende hi reet henen haestelyc saen</l>
<l>Tote Clarencen vor die stede,</l>
<l>Ende vertelde sinen heren mede</l>
<l>Hoe die prinsen vergadert waren,</l>
<l>Ende hoe si overeen droegen daernare,</l>
<l n="27240">Datsi hier sullen komen sonder fijn.</l>
<l>Doe vragedi, hoe vele datter mach sijn?</l>
<l>Diegene zeide: "sestechdusent omtrint".</l>
<l>Die en achten die Sennen niet een twint,</l>
<l>Ende hadde hem onwaert, dat hem nu</l>
<l n="27245">Daer meer soude wapenen, secgic iu,</l>
<l>Dat dat vierde deel van haren lieden daer;</l>
<l>Maer des nachtes daden si hoede daernaer</l>
<l>Ende daer waren twintech koninge tien tyden,</l>
<l>Die hem niet wilden wapenen ten stryde</l>
<l n="27250">Ombedat hem niet hadde die pine waert.</l>
<l>Entie Kerstene, die wel bewaert</l>
<l>Waren, reden so lange stonde,</l>
<l>Datsi quamen, op ene morgenstonde,</l>
<l>Daer die tenten entie pavelonen nadat</l>
<l n="27255">Geslagen waren vor die stat;</l>
<l>Ende twas donker genevelt doe,</l>
<l>Endet begonde te regenen toe,</l>
<l>Sodat die viande om dese dinge</l>
<l>Te lange lagen, ende onderlinge</l>
<l n="27260">Sliepen, ende was hem om dweder swaer.</l>
<l>Ende doe die Kerstene sagen, dat daer</l>
<l>Nieman uten tenten quam nu,</l>
<l>Deelden si hem in drien, secgic iu,</l>
<l>Ende sloegen met sporen ende velden daer</l>
<l n="27265">Die tenten entie pavelone vorwaer,</l>
<l>Ende sloegen al datsi ervoeren doet.</l>
<l>Daer wart nu dat gerochte so groet,</l>
<l>Daer bleef menech Senne doet nu</l>
<l>Van dien die dat hoeden, secgic iu,</l>
<l n="27270">Eer die ander bereit waren doe,</l>
<l>Die hem gereiden ember toe;</l>
<l>Ende mettien datsi bereit waren,</l>
<l>Sijnsi optie barone gevaren,</l>
<l>Entie barone hem weder iegen;</l>
<l n="27275">Daer wart menech doet geslegen.</l>
<l>Doe dade groet wonder onder hem daer</l>
<l>Die koninck van den C. ridders vorwaer,</l>
<l>Want hi dogede sovele nu,</l>
<l>Dat hem en bleef heel, secgic iu,</l>
<l n="27280">No scilt, no helm, daer ter stede,</l>
<l>Dat en waer al dorhouwen mede.</l>
<l>Ende alle die Kerstene, sijt seker das,</l>
<l>Daden so wel, dat wonder was.</l>
<l>Daer was die strijt sterc ende swaer,</l>
<l n="27285">Doe stredensi toten avende daer.</l>
<l>Doe hadden die Sennen onwaert saen,</l>
<l>Datsi mochten iegen hem staen,</l>
<l>Ende daden haer businen blasen daer,</l>
<l>Ende makeden so groet gerochte naer,</l>
<l n="27290">Dat men dat hoerde ene mile wel.</l>
<l>Doe kwam hem te helpe een koninck fel</l>
<l>Met tiendusent man; doe moesten saen</l>
<l>Die Kerstene daer onder gaen,</l>
<l>Ende worden gesconfiert alle daer;</l>
<l n="27295">Ende en hadde die nacht gedaen, vorwaer,</l>
<l>Si waren daer alle bleven doet;</l>
<l>Die Sennen jagedense met groter spoet,</l>
<l>Tote dattet hem die nacht benam;</l>
<l>Des waren die Sennen herde gram,</l>
<l n="27300">Datsi hem dus ontvaren waren;</l>
<l>Si keerden weder sonder sparen,</l>
<l>Ende ontwapenden hem ende waren te gemake;</l>
<l>Si en duchten hem nu van gener sake,</l>
<l>Ombedatsi die twaelf baroene</l>
<l><pb n="304"/>27305  Gesconfiert hadden in desen doene,</l>
<l>Des warensi verstoutet te meer</l>
<l>Ende dander waren des te blode weer,</l>
<l>Ende voeren thuiswaert, elc baroen,</l>
<l>Ende en wisten daer wat te doen.</l>
<l n="27310">Ende al dese wile dat dit gesciede,</l>
<l>Quam die koninck Artur, ende sine liede,</l>
<l>Tote Rotsele, als ic iu zeide,</l>
<l>Ende voeren over ende sceepten, sonder beiden,</l>
<l>Met vierdusent man te Carmelyde daer;</l>
<l n="27315">Ende als si quamen Tornasse so naer</l>
<l>In twe milen, doe vernam dat Leodegan,</l>
<l>Die tegen hem voer met menegen man,</l>
<l>Ende ontfinck den koninck Artur hoveslike;</l>
<l>Si onderkusten hem vriendelike,</l>
<l n="27320">Ende voeren te Tornasse in die stat,</l>
<l>Daer men dansede ende reyede, wetet dat;</l>
<l>Ende ander spelen waren daer te samen,</l>
<l>Daer si met vrouden tegen hem quamen,</l>
<l>Ende menege maget, scoen ende vroet,</l>
<l n="27325">Quam den koninck Artur te gemoet;</l>
<l>Entie batselier joesteerden daer</l>
<l>Dene iegen den andren, wet vorwaer,</l>
<l>Entes koninck Leodegans dochter mede,</l>
<l>Jenovre, quam daer ter stede,</l>
<l n="27330">Ende als si den koninck Artur sach,</l>
<l>Liepsi hem tegen, al dat si mach,</l>
<l>Met oplukenden armen, ende helseden daer</l>
<l>Vriendelike, ende custen daernaer,</l>
<l>Ende hieten wellekome alsoe,</l>
<l n="27335">Daer si alle sagen toe;</l>
<l>Si hiet sine gesellen wellekome wesen;</l>
<l>Doe nam sine by der hant mettesen</l>
<l>Ende leidene in die sale daernaer,</l>
<l>Ende gingen sitten spreken daer</l>
<l n="27340">Met groter feesten, ende binnendien</l>
<l>Ginc men ombe een eten sien.</l>
<l>Doe quamensi voert ende men ginc eten,</l>
<l>Ende na den etene, suldy weten,</l>
<l>Vragede die koninck Leodegan, alse houde</l>
<l n="27345">Den koninck Artur, welke tijt hy woude</l>
<l>Sine dochter doen onder trouwe daer?</l>
<l>Die koninck Artur zeide daernaer:</l>
<l>"Ic ben daerombe komen gereet,</l>
<l>Maer ic moet een luttel beiden, God weet,</l>
<l n="27350">Na enen mynen vriende, dien ic hebbe nu,</l>
<l>Ende sonder hem, dat secgic iu,</l>
<l>Sone doe ic dat niet gerne", zeide hi dan.</l>
<l>"Wie es dat?" zeide Leodegan.</l>
<l>"Dat es Merlijn". Doe zeide Gawyn saen:</l>
<l n="27355">"Oem, dat es herde wel gedaen,</l>
<l>Ende zekerlyc oec elc van iu heren</l>
<l>Souden hem met rechte nu begeren,</l>
<l>Ende hi sal sciere komen, hopic daerby",</l>
<l>Die koninck Artur zeide: "gelovet my,</l>
<l n="27360">Dat hi sciere hier soude wesen".</l>
<l>Doe zeide Gawyn: "wy sullen nadesen</l>
<l>Beiden achte dage hier alsoe".</l>
<l>Ende binnen desen waren doe</l>
<l>Die tafelen gereet, ende men ginc eten;</l>
<l n="27365">Ende na den eten, suldy weten,</l>
<l>Ginc men slapen, ende beide daernaer</l>
<l>Aldus achte dage na Merlyne daer.</l>
<l>Nu laticse beiden aldus daeran,</l>
<l>Ende sal iu secgen van den koninc Lot dan,</l>
<l n="27370">Die vernomen hevet, dat sijn wijf</l>
<l>Te Logres binnen es, sonder blijf,</l>
<l>Ende sijn jonge sone Mordret,</l>
<l>Ende dat Gawyn ende sine kinder met</l>
<l>Gesworen hebben, dat hi nembermeer</l>
<l n="27375">Sijn wijf en gecriget, hine sal eer</l>
<l>Den koninck Artur manscap hebben gedaen,</l>
<l>Ende dat hi negeen so quade viande, sonder waen,</l>
<l>En zoude hebben alse hem vorwaer;</l>
<l>Oec was hem vertelt daernaer,</l>
<l n="27380">Dat die koninck Artur hadde gestreden</l>
<l>Tegen den koninck Claudas, ter steden,</l>
<l>Ende iegen Pontes ende Randone,</l>
<l>Ende iegen Frolles, ende al diegone</l>
<l>Sconfierden vor den casteel van Trebes,</l>
<l n="27385">Enten koninck Ban ende sinen broeder nades</l>
<l>Al hoer lant hevet weder gegeven;</l>
<l>Ende hoe hi daervor oec hevet verdreven</l>
<l>Den koninck Rione vor der stat</l>
<l>Van Deneblase, ende oec dat</l>
<l n="27390">Die koninck Leodegan hem gaf daernaer</l>
<l>Sine dochter te wive openbaer,</l>
<l>Ende dat hise sal trouwen, als hi begaert".</l>
<l>Dat wart nu al den lande geopenbaert,</l>
<l>Dattet al die barone vernamen</l>
<l n="27395">Ende baden Onsen Here te samen,</l>
<l><pb n="305"/>Dat hise te soene brachte ter ure</l>
<l>Tegen den koninck Arture,</l>
<l>"Dien wy onrecht hebben gedaen,</l>
<l>Ende ombe die sonden, sonder waen,</l>
<l n="27400">Sijn wy nu tachter aldus, ter steden".</l>
<l>Doe baden si met oetmoedecheden</l>
<l>Onsen Here, dat hi daer tuscen sende by</l>
<l>Sulken vrede, dat hem eerlyc sy.</l>
<l>Dus waren si alle tinden rade,</l>
<l n="27405">Maer die koninck Lot, vroe ende spade,</l>
<l>Dachte ombe sijn wijf daernaer,</l>
<l>Hoe hise mochte wederkrigen vorwaer,</l>
<l>Want hi ne kan niet gevinden daertoe</l>
<l>Hoe hi den koninck manscap gedoe</l>
<l n="27410">Ocht hoe hi versoenen mach oec mede;</l>
<l>Doe dachte hi een groet dinc ter stede:</l>
<l>Want hi dachte, dat die koninck Leodegan</l>
<l>Sine dochter soude senden voert an</l>
<l>Den koninck Artur, wetet dat,</l>
<l n="27415">Tote Logres in sine beste stat,</l>
<l>Ende dan woude hi daer iegen ryden</l>
<l>Met al sinen lieden te dien tyden,</l>
<l>Ende salse met crachte nemen alsoe</l>
<l>Ende met hem voeren in sijn lant daertoe</l>
<l n="27420">Ende aldus soude hi dan wisselen mede</l>
<l>Ombe haer sijn wijf iegen Artur ter stede.</l>
<l>Dit visierde die koninck Lot daer saen,</l>
<l>Maer dat sal anders vergaen</l>
<l>Opdat God behoede den koninck Arture</l>
<l n="27425">Ende here Gawyne, sinen neve, ter ure.</l>
<l>Doe sende die koninck Lot spieres wt,</l>
<l>Hemelike ende niet overluet,</l>
<l>Ombedatsi sullen vernemen al</l>
<l>Welke tijt die koninck Artur komen sal</l>
<l n="27430">Met siner bruet van Carmelyde,</l>
<l>Ende hoe vele liede hi tien tyden</l>
<l>Sal bringen. Dit dade hi al bespien,</l>
<l>Ende hi bereide hem binnendien</l>
<l>Alse gereet daer iegen te syne.</l>
<l n="27435">Ende Merlijn, die al dit gesciene</l>
<l>Wiste, ende nu by Blasise was,</l>
<l>Also als ic hier te voren las,</l>
<l>Hi dade nu algader verstaen</l>
<l>Des koninck Lottes opset, sonder waen;</l>
<l n="27440">Oec zeide hi Blasise daer ter stede,</l>
<l>Hoe men ter brulocht na hem beide, mede;</l>
<l>Ende dit bescreef doe Blasys al</l>
<l>Ende van hem wetewy dat, groet ende smal;</l>
<l>Ende hiermede indic dit boec saen,</l>
<l n="27445">Daer vele sconer stride inne staen,</l>
<l>Ende sal iu voert beginnen te lesen</l>
<l>Van des koninck Arturs huwelyc na desen,</l>
<l>Daer menech scone strijt inne steet</l>
<l>Ende menech aventure, God weet.</l>
</div>
<div type="chapter"><head type="chapter">Hier hoert van Arturs huwelyck, ende hoe hi Jenovren trouwede, ende van der feesten.</head>
<l n="27450">Hier comet voert dat grote jolijt,</l>
<l>Dat men pleget in huwelikes tijt,</l>
<l>Want in huwelyc es men blyde</l>
<l>Alse twe lieven in elke zyde</l>
<l>Vergaderen sullen; nochtan gevalt</l>
<l n="27455">Dat dat namals so vergalt,</l>
<l>Dat die blyscap in rouwe vergaet.</l>
<l>Die huwelyc storen, die doen quaet,</l>
<l>Daer si twe met wette saten;</l>
<l>Maer sulc en kans niet gelaten</l>
<l n="27460">Daer hi liede siet wel te gader;</l>
<l>Ach, God nu scende die quade verrader,</l>
<l>Die wijf ende man te werre maken!</l>
<l>Ic soude meer secgen van desen saken,</l>
<l>Maer ic moet van den besten man</l>
<l n="27465">Ende van den koensten enten getrouwesten dan,</l>
<l>Ende van den oversaechtsten mede,</l>
<l>Die oit quam in Kerstenhede,</l>
<l>Ende van der hovescster vrouwen met</l>
<l>Enter goedertierenster, dat wet,</l>
<l n="27470">Ende oec van der mildester, wetet dat,</l>
<l>Een huwelyc maken hier ter stat.</l>
<l>Gy hebbet hiervor gehoert in scyne,</l>
<l>Hoe men beide na Merlyne,</l>
<l>Eer die koninck Artur, die milde,</l>
<l n="27475">Jenovren daer trouwen wilde;</l>
<l>Ende nu es Merlijn komen vorwaer</l>
<l>Dien men grote feeste dede daer,</l>
<l>Ende ombe die brulocht, wetet voertan,</l>
<l>Was daer doe komen menech man</l>
<l><pb n="306"/>27480  Ende Jenovre, die kevesdochter was</l>
<l>Des koninck Leodegans, als ic las,</l>
<l>Si hadde vele hoger mage, die seer</l>
<l>Den koninck Leodegan haten, horen heer,</l>
<l>Ende dit waren haerre moeder mage nu;</l>
<l n="27485">Entese hate quam, secgic iu,</l>
<l>Ombe die scande, die hi hadde gedaen</l>
<l>Cleodalise, sinen drossate, sonder waen,</l>
<l>Ombe sijn wijf, die hi hielt lange,</l>
<l>Met al horen ondanke, by bedwange</l>
<l n="27490">Tsiner amyen; nu waren daer</l>
<l>Haerre vijftiene, die waren vorwaer</l>
<l>Der ongekroender Jenovren mage,</l>
<l>Die spraken te gader in dien dage;</l>
<l>Maer hieraf en wiste Cleodales niet</l>
<l n="27495">Wat elc daer iaget ochte bespiet;</l>
<l>Entese droegen overeen daer nu,</l>
<l>Datsi souden spreken, secgic iu,</l>
<l>Jenovren meestersce, koninck Arturs wijf,</l>
<l>Ende iegen haer verdienen, sonder blijf,</l>
<l n="27500">Datsi Jenovren, des avendes saen,</l>
<l>Alsi by Artur te bedde soude gaen,</l>
<l>Datsise bringe in den bongaert,</l>
<l>"Ende alsi daer es, sullewy se ter vaert</l>
<l>Nemen ende in een scip doen dan,</l>
<l n="27505">Ende voeren se daer se nembermere man</l>
<l>Van desen lande verneme twint;</l>
<l>Ende dan sal die meesterse nemen omtrint</l>
<l>Jenovren onse nichte ter ure</l>
<l>Ende lecgense by den koninck Arture</l>
<l n="27510">In der koninginnen stat; dan sullewy</l>
<l>Alle heren werden daerby".</l>
<l>Si namen enen die dit doen soude,</l>
<l>Si daden een scip soecken also houde</l>
<l>Ende an die meesterse daden si oec alsoe</l>
<l n="27515">Datsi hem dat alle gelovede doe,</l>
<l>Ende datsijs seker mochten wesen;</l>
<l>Ende Merlijn, die tal wiste van dese</l>
<l>Verraetnesse, zeidet Ulfijn ende Bretel,</l>
<l>Ende vertelde hem al haer spel,</l>
<l n="27520">Dien des wonderde, ende vrageden hem daer</l>
<l>Watsi daer mochten toe doen naer.</l>
<l>Merlijn zeide: "ic secget iu, God weet:</l>
<l>Gy sult morgen avent sijn gereet</l>
<l>Als men geten hevet, ende sult saen</l>
<l n="27525">Hemelyc in den bongaert gaen,</l>
<l>Ende sult onder enen boem licgen gereet,</l>
<l>Ende wel gewapent onder iu cleet,</l>
<l>Ende si sullen negene wapene hebben daer</l>
<l>Sonder haer swaert; ende als daernaer</l>
<l n="27530">Die meesterse die koninginne bringt</l>
<l>Ende sise hem levert, dan springt</l>
<l>Op ende bescuddetse vollike alsoe,</l>
<l>Want mochtensi daer iet gebruken toe,</l>
<l>Si zoudense thant hebben nadien</l>
<l n="27535">In een scip; so haddensi daer na sien".</l>
<l>"Wy sullense wel wachten", zeiden si doe</l>
<l>"Datsi des niet en sullen komen toe".</l>
<l>Doe zeide Merlijn: "en secget niet,</l>
<l>Dat ic iu dese dinge dus riet,</l>
<l n="27540">Want nembermeer so [en] minde ic iu,</l>
<l>Zeidy dat iemanne vorwaert nu".</l>
<l>"Neen wy, here", zeidensi, "sonder waen";</l>
<l>Mettien scedensi. Doe gingen saen</l>
<l>Die ridders slapen ter herbergenwaert,</l>
<l n="27545">Ende sandrendages mettervaert</l>
<l>Quamen si weder te hovewaert an,</l>
<l>Daer die koninck Leodegan</l>
<l>Sine dochter bereiden dade alsoe,</l>
<l>Datse menech te wonder sach doe</l>
<l n="27550">Ombe die grote scoenheit, die haer lach an.</l>
<l>Daer nam se in dene syde die koninck Ban</l>
<l>Ende bander syde die koninck Bohoert</l>
<l>Ende leidense alsoe ter kerken voert,</l>
<l>Entie koninck Artur entie koninck Leodegan</l>
<l n="27555">Gingen doe vor alle dander man,</l>
<l>Ende vor hem gingen, met twe goudenen sweerden</l>
<l>Twe ridders, die hem die liede weerden;</l>
<l>Ende na den koningen quamen die ridders valiant</l>
<l>Ende ember twe ende twe in hant;</l>
<l n="27560">Entie vrouwen entie joncfrouwen mede</l>
<l>Quamen diergelyke oec ter stede,</l>
<l>Ende Jenovre hadde op haer hovet</l>
<l>Een gouden sapeel, des gelovet,</l>
<l>Ende haer haer hinck haer nederwaert,</l>
<l n="27565">Dattet scoenste es, dat oit gewart,</l>
<l>Ende haer cleder waren van geslagenen goude</l>
<l><pb n="307"/>Die haer sloiden in der monden</l>
<l>Wel twe gelachte lanc ter stede,</l>
<l>Men sach nie bat staende daer mede.</l>
<l n="27570">Haer suster quam na haer, dat wet,</l>
<l>Die leide Lucam, ende Gryflet;</l>
<l>Doe quamen alle dander daerna</l>
<l>Ende ember twe te gader, alsic versta.</l>
<l>Dus quamensi in die kerke nades,</l>
<l n="27575">Daer die aertsebiscop Durbrices</l>
<l>Na hem daer stont ende wacht,</l>
<l>Dien daer Arthur met hem hadde bracht,</l>
<l>Ende oec mede mijnheer Amistans,</l>
<l>Des koninges capellaen Leodegans;</l>
<l n="27580">Hi stont ende beide daer ter ure</l>
<l>Ende hi kroende daer den koninck Arture,</l>
<l>Entie biscop sanc messe daernaer;</l>
<l>Daer was dofferande groet vorwaer</l>
<l>Van den prinsen ende van den heren;</l>
<l n="27585">Daer was geoffert met groter eren.</l>
<l>Ende doe die messe was gedaen,</l>
<l>Gingensi weder thueswaert saen,</l>
<l>Gelijc datsi te voren daden,</l>
<l>Twe ende twe, met goeder staden,</l>
<l n="27590">Ende hant in hant gingensi alsoe,</l>
<l>Thent si quamen ter salen toe,</l>
<l>Daer menech meester inne was,</l>
<l>Die sijn spel toende nadas;</l>
<l>Wat soudic hieraf secgen vele?</l>
<l n="27595">Nie en sach men so menegerhande spele</l>
<l>Noch en quam man, daer hi sach</l>
<l>So grote feeste op enen dach.</l>
<l>Doe worden die tafelen daer geleit,</l>
<l>Daer was elc na siner waerdicheit</l>
<l n="27600">Geset ende gedient oec mede,</l>
<l>Gelijc in koninges hove es sede,</l>
<l>Die bruetlocht hout ende feeste,</l>
<l>Ja, deersaamste entie meeste</l>
<l>Die ie in der werelt was gedaen;</l>
<l n="27605">En levet geen man, sonder waen,</l>
<l>Die alle die gerechte konde gevisieren</l>
<l>Die men daer gaf in hovescer manieren;</l>
<l>Ende doe men geten hadde daer,</l>
<l>Rechte men ene quinteine daernaer</l>
<l n="27610">Daer die veertich ritter speer op braken,</l>
<l>Die metten koninck Artur vor die saken</l>
<l>In dat lant quamen van Carmelyde,</l>
<l>(Entie nuwe ridders oec tien tiden);</l>
<l>Entie ridders van der tafelronden</l>
<l n="27615">Quamen hem tegen oec tien stonden</l>
<l>Ende begondense achter te doene daer.</l>
<l>Doe quam niemare thant daernaer</l>
<l>An heer Gawine, die sat ende at;</l>
<l>Maer al te hant, doe hi wiste dat,</l>
<l n="27620">Eescede hi sine wapene ter stede,</l>
<l>Ende sine gesellen oec daermede</l>
<l>Si wapenden hem ende reden derwaert;</l>
<l>Elc nam een scerp speer ter vaert,</l>
<l>Ende si makeden ene geselscap onder hem saen</l>
<l n="27625">Dat dene den andren niet af en sal gaen,</l>
<l>Ende dat sceen wel in den tornoye daer,</l>
<l>Want si dadent so wel daernaer,</l>
<l>Dat sint op hem die van der tafelronden</l>
<l>Grote vede droegen lange stonden,</l>
<l n="27630">Dat sint te Logres wel scinen sal,</l>
<l>Daer Gawyn doe was geheten al</l>
<l>Tenen tornoye meester ende here vorwaer,</l>
<l>Ombedat hijt so wel dade daer,</l>
<l>Als iu dit boec sal secgen hierna.</l>
<l n="27635">Die tornoy was vergadert, als ic versta,</l>
<l>Vor die poerte van der stat</l>
<l>Entaer vergaderde in hem nadat</l>
<l>Mijnheer Gawyn met so groter cracht,</l>
<l>Dat hise alle dreef van der gracht;</l>
<l n="27640">Entie nuwe ridders, sonder waen</l>
<l>Worden by hem verkoevert saen,</l>
<l>Ende dit toernede herde sere daer</l>
<l>Dien van der tafelronden, wet vorwaer,</l>
<l>Ende pijnden hem so sere, secgic iu,</l>
<l n="27645">Datse dander achter daden nu.</l>
<l>Doe Gawyn sach die nuwe ridders achtergaen,</l>
<l>Stac hi dat swaert op ende nam saen</l>
<l>Ene barde, ende warp den scilt na desen</l>
<l>Enwech, ombedat hi lichter sal wesen;</l>
<l n="27650">Doe sloech hi daer enen ridder soe,</l>
<l>Dat hi ter aerden tumelde doe;</l>
<l>Daerna sloech hi enen andren ter stonde,</l>
<l>Dat hem tbloet scoet uten monde</l>
<l>Ende dat hi oec daer viel ter aerde.</l>
<l n="27655">Dus sloech hire vele van den paerde</l>
<l>Ende quetsede; ende alse dit sagen</l>
<l>Die van der tafelronden, wilden sijs verdragen</l>
<l><pb n="308"/>Nembermeer, dat hi quetsede die haer,</l>
<l>Ende liepen hem alle op daernaer</l>
<l n="27660">Ende zeiden, si en wouden nember tien tyden</l>
<l>Tornieren, maer si wouden stryden.</l>
<l>Doe wart daer die batalie so groet</l>
<l>Ende so anxtelyc in der noet,</l>
<l>Dat daer groet scade soude sijn gesciet,</l>
<l n="27665">En hadde Merlijn vorsien niet,</l>
<l>Die ten drien koningen ginc daerna</l>
<l>Ende zeide: "tes tijt, dat men afsta</l>
<l>Des tornierens". Doe gingensi derwaert,</l>
<l>Ende doe des Heer Gawijn gewaert,</l>
<l n="27670">Dat die van der tafelronden alsoe</l>
<l>Hem opliepen, sloech hi in hem doe</l>
<l>Ende dorbracse, wien lief, wien leet,</l>
<l>Ende dade hem dat quadeste, God weet,</l>
<l>Dat hi mochte; ende nadat</l>
<l n="27675">Reet Minodalis op hem ter stat,</l>
<l>Ende stacken met enen speer alsoe,</l>
<l>Dat hi byna was gevallen doe.</l>
<l>Des was heer Gawijn erre ende gram</l>
<l>Ende verhief sine barde, ende quam</l>
<l n="27680">Opten genen ende sloechen daer,</l>
<l>Dat hi averecht viel daernaer.</l>
<l>Doe riep die koninck Artur saen:</l>
<l>"Lieve neve, gy hebt des genoech gedaen";</l>
<l>Maer hi was verwarmet so seer,</l>
<l n="27685">Dat hi vacht ie lanc ie meer.</l>
<l>Doe quam Merlijn ende nam hem metterhant.</l>
<l>Ende zeide: "gy zijt gevangen te hant".</l>
<l>Doe Gawijn sach dattet Merlijn was,</l>
<l>Zeide hi "goedertierlyc here" nadas</l>
<l n="27690">"Opdat gy wilt so ben ic gevaen".</l>
<l>Doe quam die koninck Artur saen</l>
<l>Ende zeide: "lieve neve, na dat gaet</l>
<l>Es dat tijt, dat gy tornierens afstaet".</l>
<l>Doe zeide hi, dat hijt gerne laten soude</l>
<l n="27695">Sedermeer dat hi dat woude.</l>
<l>Doe voerensi enwech onder hem viven daer</l>
<l>Entie tornoy sciet daernaer,</l>
<l>Ende elc voer te siner herbergenwaert,</l>
<l>Ende ontwapenden hem ter vaert.</l>
<l n="27700">Maer die van der tafelronden, secgic iu,</l>
<l>Waren erre ombedat sijt nu</l>
<l>Te quaet hadden; maer si zeiden daer,</l>
<l>Si souden dat nog verhalen daernaer,</l>
<l>Sodat die nuwe ridders, ombe die saken,</l>
<l n="27705">Horen scimp niet en sullen maken.</l>
<l>Dat hoerde een die neven hem staet,</l>
<l>Ende voer dat Gawine seggen geraet</l>
<l>Ende Galescine ende heren Ywine.</l>
<l>Dit hadde herde tonwaert Gawine,</l>
<l n="27710">Datsine aldus dregeden daer,</l>
<l>Maer hi en dades niet gelaet naer,</l>
<l>Ochte hi des iet achtet hadde twint;</l>
<l>Maer also vele zeide hi sint,</l>
<l>Hi en soudes hem nochtan niet afgaen,</l>
<l n="27715">Welke tijt sy tornieren willen bestaen,</l>
<l>"Ja, also dicke alsijs roecken;</l>
<l>Oec gevic hem oerlof, dat sy soecken</l>
<l>Hem tiene hier tot die hem staen</l>
<l>In staden, nochtan soudict angaen".</l>
<l n="27720">Entese woert, die hem zeide Gawein,</l>
<l>Liet hy hem wel scinen opten plein</l>
<l>Buten Logres, daer si sint namen</l>
<l>Enen tornoy, daer si te samen,</l>
<l>Die nuwe ridders, quamen tien stonden,</l>
<l n="27725">Tegen die heren van der tafelronden,</l>
<l>Daer vreeslyc getornieret was</l>
<l>Ende menech gequetset, sijt seker das,</l>
<l>Alse iu dit boec wel vertellen sal</l>
<l>Hierna, hoet was, groet ende smal.</l>
<l n="27730">Dus reet Gawyn by den koninck Artuer,</l>
<l>Ende tgemene volcin der stat tier uer,</l>
<l>Riepen: "siet hier den ridder, God weet,</l>
<l>Die den tornoy al onder street";</l>
<l>Si vrageden Merlijn, wie hi waer,</l>
<l n="27735">Ende Merlijn zeide tot hem daernaer:</l>
<l>"Dat is Gawyn, skoninck Lottes sone</l>
<l>Van Orcanien, oec is diegone</l>
<l>Des koninck Arturs neve mede".</l>
<l>Doe zeiden die liede daer ter stede:</l>
<l n="27740">"By Gode, so slacht hy wel daeran</l>
<l>Van daer hi af es komen dan".</l>
<l>Ende doe die gesellen van der tafelronden</l>
<l>Hem ontwapent hadden tien stonden,</l>
<l>Cleden si hem met clederen diere</l>
<l n="27745">Ende gingen alle te hove sciere</l>
<l>Ende sijn tot heren Gawyne gegaen,</l>
<l>Ende clageden over hem selven saen,</l>
<l><pb n="309"/>Ende zeiden, dat hyse doe</l>
<l>Swaerlike bereit hadde daertoe</l>
<l n="27750">Tesen iersten tornoy mede,</l>
<l>Dat hi vorwaert telker stede</l>
<l>Haer meester ende haer heer mach wesen</l>
<l>Dier van der tafelronden voert na desen.</l>
<l>Heer Gawyn sweech daer al stille</l>
<l n="27755">Ende liet hem seggen horen wille;</l>
<l>Maer voertmeer van dien stonden</l>
<l>Was hi meester van der tafelronden</l>
<l>Ende geselle, ende twas wel recht,</l>
<l>Want hi was goet ende gerecht</l>
<l n="27760">Ende een herde vrome ridder, dat wet,</l>
<l>Ende also lange als hi levede, getrouwe met.</l>
<l>Ende binnen desen dat dit was,</l>
<l>Waren die tafelen bereit nadas,</l>
<l>Ende daer wasser drie sale vol ter stede,</l>
<l n="27765">Daer men op eten ginc gerede,</l>
<l>Ende daer was gedient wel ter kuer,</l>
<l>Daer en gebrac niemanne ter uer,</l>
<l>Van alles, dat men gebruken konde</l>
<l>Hadde daer elc genoech ter stonde;</l>
<l n="27770">Ende doe detentijt was gedaen,</l>
<l>Luede men te Sint Stevene Vesper saen</l>
<l>Ende derwaert gingensi alle doe</l>
<l>Hant in hant, gelijc alsoe</l>
<l>Alsi des morgens ter messe deden;</l>
<l n="27775">Si hoerden Vesper met goeden seden,</l>
<l>Ende als die Vesper was gedaen</l>
<l>Sijn si echt ten hove gegaen,</l>
<l>Gelijc datsi te voren gingen.</l>
<l>Doe quam die biscop na dien dingen</l>
<l n="27780">Ende wyede skoninck Arturs bedde naer,</l>
<l>Also als dat recht ende sede was daer.</l>
<l>Doe scieden die ridders entie knapen</l>
<l>Ende gingen thoren herbergen slapen;</l>
<l>Ende Jenovre, die koninginne, vorwaer</l>
<l n="27785">Was met hoerre meesterse daernaer</l>
<l>In haer kamer gegaen ter stede,</l>
<l>Entie verrader, daer ic af zeide,</l>
<l>Der andren Jenovren mage, God weet,</l>
<l>Si hadden haer verraetnesse al gereet</l>
<l n="27790">Gevisiert hoe si doen sullen daer,</l>
<l>Si hadden die quene gemiedet vorwaer,</l>
<l>Hiermede te doene al horen wille;</l>
<l>Nu gingen dese verborgen al stille</l>
<l>In den bongaert ende bergeden hem daer.</l>
<l n="27795">Ende leiden die nichte met hem vorwaer</l>
<l>Ombedatsise der quenen nadat</l>
<l>Souden geven, in der koninginnen stat</l>
<l>Te leiden met haer ten koninge alsoe.</l>
<l>Dus droegen si overeen daertoe</l>
<l n="27800">Enteser was tiene, die sijn gegaen</l>
<l>In den bongaert hem verbergen saen;</l>
<l>Maer si en hadden negene wapene daer</l>
<l>Dan haer swaerde, wet vorwaer,</l>
<l>Entie valsce Jenovre was met</l>
<l n="27805">Entie quade quene, dat wet.</l>
<l>Rechte als men slapen soude gaen,</l>
<l>Namsi die koninginne saen,</l>
<l>Ende leidese in den bogaert daernaer</l>
<l>Ombe haer orine te makene daer;</l>
<l n="27810">Ende alse die verraders vernamen,</l>
<l>Dat die quene entie koninginne quamen.</l>
<l>Die daer verborgen lagen in den bongaert,</l>
<l>Doe quamensi hemelyc derwaert;</l>
<l>Ende Ulfijn ende Bretel oec mede,</l>
<l n="27815">Die daer lagen verborgen ter stede,</l>
<l>Si ne hadden niet vergeten, God weet,</l>
<l>Dat hem Merlijn hadde gezeit;</l>
<l>Si waren wel gewapent daer</l>
<l>Ende lagen so verborgen vorwaer,</l>
<l n="27820">Dat niemans en wart geware;</l>
<l>Si sagen dat die quene daernare</l>
<l>Die koninginne hielt by der hant,</l>
<l>Ende leidese ten verradrenwaert te hant,</l>
<l>Die se begrepen daer ter stede,</l>
<l n="27825">Ende gaven dandre Jenovren mede</l>
<l>Der quenen, die se nam aldaer.</l>
<l>Doe des die koninginne wart gewaer</l>
<l>Sachsi wael, datsi verraden was</l>
<l>Ende wilde helpe roepen nadas;</l>
<l n="27830">Doe zeidensi, si doden se, sprake si een woert,</l>
<l>Ende mettien so trocken si voert</l>
<l>Haer swaert al bloet, ende leidense ter vaert</l>
<l>Vaste alsoe ter rivierenwaert,</l>
<l>Daer een scip gereet stoet saen;</l>
<l n="27835">Maer die bongaerde was hoge, sonder waen,</l>
<l>Sodat men maer tener stat</l>
<l>Ter riviere hadde enen clenen pat,</l>
<l><pb n="310"/>Daersise moesten leiden toe;</l>
<l>Haddensi daer mogen komen alsoe</l>
<l n="27840">Datsise in dat scip hadden gehat daer,</l>
<l>Si waer embermeer verloren naer.</l>
<l>Ende alse Ulfijn ende Bretel dit sagen,</l>
<l>Sprongen si op van daer si lagen,</l>
<l>Ende riepen: "hier, mordenaers ongehier,</l>
<l n="27845">Trouwen, gy laet die koninginne alhier</l>
<l>Ende sult daer oec ombe sterven mede".</l>
<l>Doe si sagen datter maer twe en was,</l>
<l>Doe hadde hem onwaert, sijt seker das,</l>
<l>Ende vive keerden tegen hem aldaer,</l>
<l n="27850">Entie ander vive leiden daernaer</l>
<l>Die koninginne enwech met allen;</l>
<l>Doe si dit sach, liet si haer vallen</l>
<l>Ter aerden neder; maer diegene</l>
<l>Hieven se op ende droegen se gemene;</l>
<l n="27855">Maer doe si sach haer volgen naer</l>
<l>Ombe haer te bescuddene, ontwranc si daer</l>
<l>Met groter cracht diese droegen nu</l>
<l>Ende liep ten bongaerde, secgic iu,</l>
<l>Ende quam an enen boem, diensi ombevinc</l>
<l n="27860">Met beiden armen, om die dinc.</l>
<l>Doe quamen die vive gelopen na haer</l>
<l>Ende woudense aftrecken daernaer,</l>
<l>Maer si en konden, so vaste hieltsi haer nu,</l>
<l>Van groten anxte, secgic iu,</l>
<l n="27865">Si togense utermaten sere, wetet wel,</l>
<l>Maer si en daden haer nu niet el;</l>
<l>Nochtan warensi so erre ombedat,</l>
<l>Datsi se welna gedodet hadden ter stat.</l>
<l>Ende Ulfijn ende Bretel hebben vernomen</l>
<l n="27870">Die vive, die hem nu iegen komen</l>
<l>Met horen swaerden getogen doe;</l>
<l>Ende Bretel sloech den enen soe,</l>
<l>Dat hi hem thovet clovede ter stede</l>
<l>Ende dat hi ter aerden viel mede</l>
<l n="27875">Ende bleef doet. Doe liepen saen</l>
<l>Ulfijn ende Bretel, daer si sagen staen</l>
<l>Die koninginne, die in anxte was groet,</l>
<l>Wantsi was byna opter doet</l>
<l>Daer se die vive hadden bestaen</l>
<l n="27880">Doe si den boem hadde bevaen;</l>
<l>Si trocken an haer so vreselyke,</l>
<l>Dat groet wonder was sekerlike,</l>
<l>Datsi haer arme niet aldaer</l>
<l>Uten lichame en trocken vorwaer.</l>
<l n="27885">Doe Ulfijn ende Bretel sagen mede</l>
<l>Den anxt, dien si daer dogede ter stede,</l>
<l>Ontfermede hem des sere, secgic iu;</l>
<l>Ende doe die vive sagen nu</l>
<l>Ulfine ende Bretel op hem komen,</l>
<l n="27890">Hebbensi haer swaerde genomen</l>
<l>Ende quamen hem iegen; doe wart daer</l>
<l>Een groet strijt onder hem daernaer;</l>
<l>Maer Ulfijn ende Bretel in der noet</l>
<l>Sloegensi twe van den viven doet;</l>
<l n="27895">Ende alse dander drie dat nu sien,</l>
<l>Gingensi vaste henen vlien.</l>
<l>Doe gingen Bretel ende Ulfijn mede</l>
<l>Ende namen die quene daer ter stede,</l>
<l>Ende worpen se in dat water eer iet lanc</l>
<l n="27900">Al die roetse neder, daer si verdranc,</l>
<l>Entiegene in dat water mede droegen,</l>
<l>Die si daer nu doet sloegen.</l>
<l>Doe namen si die koninginne saen</l>
<l>Ende dadense in haer kamer gaen,</l>
<l n="27905">Die sere vervaert was; maer si seiden haer</l>
<l>Datsi nu wel te rasten waer</l>
<l>Ende si des nembermeer en zeide twint;</l>
<l>Ende si namen die valsce Jenovre omtrint</l>
<l>Ende leidense in haer herberge daernare,</l>
<l n="27910">Si [en] wouden des maken negene mare.</l>
<l>Aldus hadde geweset verraden saen</l>
<l>Die koninginne, en hadde Merlijn gedaen,</l>
<l>Van desen verradren ende gescint,</l>
<l>Daer si noch groet vernoy af sint</l>
<l n="27915">Hebben sal, dat iu hiernaer</l>
<l>Dit boec sal maken openbaer;</l>
<l>Want die koninck verdreef se sint</l>
<l>Drie iaer van hem, daer se omdat gint</l>
<l>Galiot nam dor Lancelots wille;</l>
<l n="27920">Entie koninck Artur hielt, lude ende stille,</l>
<l>Die valsce Jenovre, ende was met haer</l>
<l>Gelijc of si sijn wijf waer.</l>
<l>Ende op ene tijt, lange daernaer,</l>
<l>Quam haer an ene siecheit swaer,</l>
<l n="27925">Ende Bertelaye, den verrader, mede,</l>
<l>Die se den koninge bracht hadde ter stede,</l>
<l><pb n="311"/>Nochtan en woude haer die koninck laten niet</l>
<l>Totedat hise van vuilheit rotten siet,</l>
<l>Ende nochtan dat konincrike drie iaer</l>
<l n="27930">Te banne was, dat men daernaer</l>
<l>Niemanne opten kerchof en groef mede;</l>
<l>Ende dit vernoy gedogede daer ter stede</l>
<l>Onse Here om der sonden wille groet</l>
<l>Die si daden; ende oec bleef daerombe doet</l>
<l n="27935">Een ridder, daer Onse Heer nadien</l>
<l>Dese wrake om liet gescien,</l>
<l>Dien doet sloegen quade gesellen,</l>
<l>Alsic iu ter steden sal vertellen.</l>
<l>Doe die koninck Leodegan</l>
<l n="27940">Geboden hadde sinen ban</l>
<l>Ombe siner dochter brulocht mede,</l>
<l>Doe geviel daer ter stede,</l>
<l>Dat quamen te hove eens ridders mage</l>
<l>Den koninck Leodegan doen ene clage</l>
<l n="27945">Over Bertelaye, diene sloech doet.</l>
<l>Die koninck hierombe Bertelayen ontboet</l>
<l>In sine herberge, daer hi inne was,</l>
<l>Dat hi vor hem quame nadas,</l>
<l>Ende Bertelaye quam vor den koninck daer</l>
<l n="27950">Wel gewapent, wetet vorwaer,</l>
<l>Onder sine clede al hemelike,</l>
<l>Met vele gesellen desgelike</l>
<l>Van ridderen, die hem volgeden ter stede;</l>
<l>Hi was hovesc ende wel sprekende mede;</l>
<l n="27955">Ende alsen die koninck Leodegan sach,</l>
<l>Vragede hi hem, so hi iersten mach,</l>
<l>Waerombe hi den ridder sloech doet?</l>
<l>Doe zeide hi: "here, elc es hem ter noet</l>
<l>Sculdech te bescudden van verraetnesse nu</l>
<l n="27960">Van elken manne diene beroepet, secgic iu,</l>
<l>Ende oec weten vele liede, God weet,</l>
<l>Dat hy mynen neve dode gereet;</l>
<l>Ic en secge oec niet ic en sloege hem doet,</l>
<l>Maer ic ontseide hem ierst al bloet,</l>
<l n="27965">Ende hi sloech minen neve al stille</l>
<l>Doet, ombe sines wives wille,</l>
<l>Die hi hem onneerde al te male,</l>
<l>Ende elc man mach van rechte wale</l>
<l>Sinen doetviant letten ende deren,</l>
<l n="27970">Als hi hem ontsecht hevet met eren".</l>
<l>Doe zeide die koninck Leodegan,</l>
<l>Dat hi hem niet wel en wrac daeran,</l>
<l>"Maer waerdy komen, ende haddet dan my</l>
<l>Geclaget, ende en haddic iu daerby</l>
<l n="27975">Niet gerechtet, so mochty dan</l>
<l>Iu bet hebben gewroken daeran;</l>
<l>Maer dat en hadde iu so waert niet,</l>
<l>Dat gy my geclaget haddet iet".</l>
<l>"Here, gy moecht secgen iuwen wille,</l>
<l n="27980">Maer ic en dade niet iegen iu, lude no stille,</l>
<l>Noch doen en sal, of God wil, mede".</l>
<l>"Wet wel", zeide die koninck ter stede,</l>
<l>"Ic wil, dat hieraf recht gescie".</l>
<l>"Here", zeide Bertelay, "nu dunket my,</l>
<l n="27985">Dat ic in uwen handen moet sijn nu".</l>
<l>Doe geboet die koninck, dat secgic iu,</l>
<l>Den mannen, datsi te samene gingen.</l>
<l>Te dien rechte, te dien dingen,</l>
<l>Was die koninck Artur ende koninck Ban,</l>
<l n="27990">Entie koninck Bohort ende Gawyn daeran,</l>
<l>Ende Ywen ende Nascien ende Sagrimor,</l>
<l>Adragans, Herviel, ende Gwinemor;</l>
<l>Dese droegen overeen na die woert,</l>
<l>Die si nu daer hebben gehoert,</l>
<l n="27995">Dat men hem onterven soude daernaer,</l>
<l>Des koninges lant soude hi rumen openbaer.</l>
<l>Dene tale zeide daer die koninck Ban,</l>
<l>Die was een welsprekende man;</l>
<l>Gelijc dat hem geboden was,</l>
<l n="28000">Sprac hi dese tale nadas,</l>
<l>Dat sijt alle hoerden, die daer waren;</l>
<l>Hi sprac aldus: "heer koninck, twaren,</l>
<l>Dese barone, die hier by iu wesen,</l>
<l>Wt andren landen ende oec wt desen,</l>
<l n="28005">Wysen, dat Bertelay die rode, vorwaer,</l>
<l>Sijn goet verboert hevet, ende daernaer</l>
<l>Iu lant rumen sal embermeer voertan,</l>
<l>Ombedat hy sijn recht selve nam dan;</l>
<l>Ende bander syde es dat noch, secgic iu,</l>
<l n="28010">Binnen uwen gebannen hove nu,</l>
<l>Dat die ridder geleide soude hebben mede,</l>
<l>Ende elc die woude toekomen ter stede</l>
<l>Ende keren mede. Iu ban daer gaet wt;</l>
<l>Dit recht gevewy hier overluet".</l>
<l n="28015">Bertelay sweech stille ende en dorste niet</l>
<l>Tegen die manne daer secgen iet;</l>
<l>Want dat waren die hogeste mede</l>
<l><pb n="312"/>Van der werlt, die over trecht stonden ter stede;</l>
<l>Maer haddent ander liede gesecht, sonder waen,</l>
<l n="28020">Hi haddes wel dorren pine bestaen</l>
<l>Te wedersecgen, hi was so koene.</l>
<l>Dus sciet hi enwech na desen doene</l>
<l>Ende voer henen in dat lant,</l>
<l>Daer hi die valsce Jenovre vant,</l>
<l n="28025">Daer se die drossate gevoert hadde an,</l>
<l>Als hem beval die koninck Leodegan.</l>
<l>Daer bleef Bertelay lange tijt by haer</l>
<l>Ende pensede ende dachte vele naer,</l>
<l>Hoe hi hem mochte wreken ter ure</l>
<l n="28030">Opten koninck Leodegan ende Arture,</l>
<l>Die hem dus hadden oerdeelen doen</l>
<l>Ombe dese sake; om dit ocsoen</l>
<l>Hadde sint die koninck Artur onraste groer</l>
<l>Tuscen hem ende sijn wijf al bloet,</l>
<l n="28035">Dat iu dit boec hier namaels al,</l>
<l>Alse dat gesciet, vertrecken sal;</l>
<l>Maer ic moet nu voert daventure</l>
<l>Secgen van den koninck Arture,</l>
<l>Die met sinen wive wil varen</l>
<l n="28040">In dat lant van Logres, sonder sparen.</l>
</div>
<div type="chapter"><head type="chapter">Hoe die koninck Artur sijn wijf te lande voerde, ende hoe die koninck Lot metten koninge Artur street.</head>
<l>Ons secget daventure ter stede</l>
<l>Doe koninck Artur, ende sine gesellen mede,</l>
<l>Achte dage hadden gewesen daer</l>
<l>In groter feesten, wetet vorwaer,</l>
<l n="28045">Entie brulocht entie feeste nadas</l>
<l>Al te male doe geleden was,</l>
<l>Woude hi hem te landewaert gereiden;</l>
<l>Hi riep Gawine, al sonder beiden,</l>
<l>Ende zeide, dat hi siner gesellen name daer</l>
<l n="28050">"So vele, dat er my blyve maer</l>
<l>Vijfhondert, want ic wille varen nu</l>
<l>So ic hemelycst kan, secgic iu,</l>
<l>Ende gy sult varen in mijne stat</l>
<l>Te Logres, ende sultse vorsien nadat</l>
<l n="28055">Van spisen, van wyne, van allen dingen,</l>
<l>Want ic wil houden sonderlinge</l>
<l>Den meesten hof enten eerlycsten mede,</l>
<l>Die nie was gehouden in Kerstenheden</l>
<l>Tesen half-Oegste, secgic iu".</l>
<l n="28060">Gawyn zeide: "ic denke nu</l>
<l>Dat iu ieman mach oplopen, here,</l>
<l>Ombedat gy vaert met cleenre were".</l>
<l>"Des ontsiet iu niet", zeide die koninck,</l>
<l>"Maer haestet iu henen boven alle dinc".</l>
<l n="28065">Dus sciet heer Gawyn ende es gegaen</l>
<l>Tot sinen gesellen, ende zeide hem saen,</l>
<l>Datsi hem wapenden, si moesten varen</l>
<l>In Bertanien, sonder sparen.</l>
<l>Doe gingensi alle te samene dan</l>
<l n="28070">Ende namen orlofan den koninck Leodegan</l>
<l>Ende an die barone van den lande</l>
<l>Ende al diegone die elc daer kande.</l>
<l>Doe si orlof hadden genomen,</l>
<l>Sijn si thoren paerden gekomen</l>
<l n="28075">Ende saten op ende reden tsamen,</l>
<l>So lange datsi te Logres kwamen.</l>
<l>Maer her Gawyn was herde swaer</l>
<l>Ombe sinen oem, dat hine daer</l>
<l>Achtergelaten hadde, twaren,</l>
<l n="28080">Want hi verre moeste varen</l>
<l>Dor siner viande lande eer hy</l>
<l>Quame daer hi nu seker sy;</l>
<l>Des vruchte hi sere sijn verlies,</l>
<l>Ende hi haeste hem te seerre dies</l>
<l n="28085">Sijns oemes gebot te doene daer:</l>
<l>Hi geboet in den lande, verre ende naer,</l>
<l>Al den lieden, hebbic vernomen,</l>
<l>Datsi tArturs hove souden komen</l>
<l>Te half-Oegste. Doe gereiden hem daeran,</l>
<l n="28090">Daer eerlyc te komen, menech man;</l>
<l>Ende mijnheer Gawyn dade gereiden daer</l>
<l>Wijn, wilbraet, wetet vorwaer,</l>
<l>Ende alle dinge die men visieren konde</l>
<l>Dade hi daer bringen te dier stonde,</l>
<l n="28095">Ende wat dat men gedenken kan,</l>
<l>Daer des menscen begeerte mach licgen an,</l>
<l>Van etene, van drinkene dade hi komen daer:</l>
<l>Dat die stat so vol was daernaer,</l>
<l>Dat men en wiste waer licgen doe.</l>
<l n="28100">Ende alsi dit bereit hadden alsoe,</l>
<l>Doe reet hi iegen sinen oem ter stede</l>
<l>Want hi groten anxt hadde mede,</l>
<l><pb n="313"/>Dat hi daer beroeft mochte werden nu.</l>
<l>Binnen desen dat dit was, secgic iu,</l>
<l n="28105">So was die koninck Artur gereet</l>
<l>Ende trac na des Saterdages, God weet,</l>
<l>Doe Gawyn was enwech gereden;</l>
<l>Ende hi nam orlof daer ter steden</l>
<l>An alle die heren, die daer waren,</l>
<l n="28110">Entie twe koninge, sonder sparen,</l>
<l>Die koninck Ban entie koninck Bohoert,</l>
<l>Voeren metten koninck Artur voert,</l>
<l>Entie twehondert ende vijftich ridders ter stonden,</l>
<l>Die men doe hilt van der Tafelronden.</l>
<l n="28115">Die koninginne hadde gebeden here Amistans</l>
<l>Hoers vader capellaen, heren Leodegans,</l>
<l>Dat hi met haer soude varen;</l>
<l>Hi dadet gerne, oec bleef hi daernare</l>
<l>Haer capellaen menegen dach alsoe.</l>
<l n="28120">Si bat Gwinemaer, haren neve, doe,</l>
<l>Die een goet ridder was ende vry,</l>
<l>Ende Sardone, den broeder, die ouder was dan hy,</l>
<l>Entie borchgrave van Deneblase was,</l>
<l>Die bat si met hem te vaerne nadas;</l>
<l n="28125">Entie koninck haer vader, Leodegan,</l>
<l>Voer met haer wtwaert met menegen man,</l>
<l>Ende geleidese drie dachvaert daernaer</l>
<l>Ende doe sciet hi van haer daer,</l>
<l>Ende bevalse alle Gode ende voer thueswaert.</l>
<l n="28130">Doe quam Merlijn mettervaert</l>
<l>Toten koninck Artur ende zeide:</l>
<l>"Here, ic moet nu varen, sonder beiden,</l>
<l>Te Blasise, minen meester, siet,</l>
<l>Want ic en sachen in langen tyden niet</l>
<l n="28135">Ende ic hebbe uwen oerbar wel gedaen".</l>
<l>"Hoe", zeide die koninck Artur saen,</l>
<l>En suldy te Logres tmynen hove niet sijn?"</l>
<l>"Ja ic, here!" zeide doe Merlijn,</l>
<l>"Ic sal daer sijn eer dat sceet vorwaer".</l>
<l n="28140">Doe nam hi an hem orlof daer,</l>
<l>Ende doen en wistensi sciere niet</l>
<l>Waer dat hi van hem nu sciet,</l>
<l>Entes selven avendes quam Merlijn nu</l>
<l>Daer Blasys was, dat secgic iu,</l>
<l n="28145">Diene in langen tyden niet [en] hadde gesien;</l>
<l>Nu was hi herde blyde van dien,</l>
<l>Ende Merlijn telde hem al daventuren</l>
<l>Die gesciet waren van der uren,</l>
<l>Dat hi lestwerf van hem sciet,</l>
<l n="28150">Hi en lietes een woert achter niet.</l>
<l>Hi telde hem, hoe die koninck Lot es</l>
<l>Behendelyc gevaren, sijt seker des,</l>
<l>In den foreest van Serpine mede;</l>
<l>Oec telde hi hem ander dinc ter stede,</l>
<l n="28155">Die noch gescien sullen na des</l>
<l>In den konincrike van Logres;</l>
<l>Ende Blasys screef dat daer, groet ende smal,</l>
<l>Ende by hem so wetewy dat al.</l>
<l>Ende binnen desen dat dit was,</l>
<l n="28160">So quam die koninck Artur nadas</l>
<l>Met vijfhondert mannen gereden nu</l>
<l>Ende met sinen wive, secgic iu,</l>
<l>An den foreest van Serpine.</l>
<l>Eer si dat iet wisten, waren die somer sine</l>
<l n="28165">Gereden, daer die koninck Loth lach an</l>
<l>Ende wachte Artur met sevenhondert man;</l>
<l>Ende als die knechte worden gewaer</l>
<l>Datsi gewapent sijn openbaer,</l>
<l>Wistensi wael, datsi ombe arch waren daer,</l>
<l n="28170">Ende hielden alle stille daernare,</l>
<l>Ende ontboden den koninck Artur tien stonden,</l>
<l>Datsi gewapende liede hadden gevonden.</l>
<l>Als dit die koninck Artur verstoet,</l>
<l>Ontbeide hi siner liede ende beete te voet,</l>
<l n="28175">Ende ordineerdese alle daernaer,</l>
<l>Ende ontboet veertich ridders vor hem daer,</l>
<l>Ende beval hem die koninginne doe,</l>
<l>Datsise in behout voerden alsoe,</l>
<l>Sagen si dat anders gaet dan wale;</l>
<l n="28180">Doe saten si op haer orse al te male,</l>
<l>Ende reden voert ende vonden houdende dan</l>
<l>Den koninck Loth met sevenhondert man;</l>
<l>Ende als dene den andren hevet gesien,</l>
<l>Sloegen si te gader alle mettien</l>
<l n="28185">Met groten nyde ende braken daer</l>
<l>Haer spere; doe trocken si alle daernaer</l>
<l>Haer swaert, ende gingen houwen ende slaen</l>
<l><pb n="314"/>Op helme op scilde, ende braken se saen.</l>
<l>Daer wart die batalie nu so groet</l>
<l n="28190">Dat men nie ontsach des genoet</l>
<l>Van luttel lieden, alse daer was.</l>
<l>Nu geviel, dat die koninck Artur na das</l>
<l>Dorbrac den strijt so verre doe,</l>
<l>Dat hi quam opten koninck Loth alsoe,</l>
<l n="28195">Entie koninck Loth op hem weder daer;</l>
<l>Elc hadde een sterc speer vorwaer,</l>
<l>Entie koninck Loth op Arthur nu stac</l>
<l>Dat sijn speer in sticken brac,</l>
<l>Entie koninck Artur stacne weder soe,</l>
<l n="28200">Dat hi ter aerden moeste vallen doe,</l>
<l>Ende keerde die bene opwaert;</l>
<l>Maer hi spranc weder op ter vaert,</l>
<l>Alse die herde vromech was,</l>
<l>Ende deckede hem metten scilde nadas;</l>
<l n="28205">Maer hi was so rouwech ter stede,</l>
<l>Dat hi afgesteken was mede,</l>
<l>Dat hi welna ontsinnet was daer;</l>
<l>Entie koninck Artur keerde daernaer,</l>
<l>Ende quam weder opten koninck Loth doe</l>
<l n="28210">Ende stac na hem; ende doene alsoe</l>
<l>Die koninck Loth sach komen themwaert,</l>
<l>Ontwinkede hi den steke mettervaert,</l>
<l>Ende daer Arthur neven hem soude lyden,</l>
<l>Sloech die koninck Loth, tien tyden,</l>
<l n="28215">Des koninck Arturs ors also wael</l>
<l>Dor den rucge, dat viel te dael,</l>
<l>Entie koninck Artur mede vorwaer;</l>
<l>Ende sine bene bleven onder den orse daer</l>
<l>Ende lach hem daer oppe so vaste doe,</l>
<l n="28220">Dat hi hem niet en konde geroeren alsoe.</l>
<l>Ende als dat die koninck Loth sach daer,</l>
<l>Greep hine metten helme daernaer,</l>
<l>Ende spranc op hem ende wranc mede,</l>
<l>Ende tracken herde sere ter stede</l>
<l n="28225">Ende quetsedene, ende pijnde hem saen</l>
<l>Hoe hi hem dat hovet mochte afslaen;</l>
<l>Ende en hadde daer die koninck Ban niet gewesen</l>
<l>Entie koninck Bohort, die quamen te desen,</l>
<l>Daer soude groet scade gesciet sijn tien stonden,</l>
<l n="28230">Entie ridders van der Tafelronden</l>
<l>Dese quamen hem alle te helpe daer;</l>
<l>Ende bander syde quamen daernaer</l>
<l>Des koninck Lottes liede, omdat by</l>
<l>Horen heren oec wouden staen sy;</l>
<l n="28235">Aldus wart die strijt groet, secgic iu,</l>
<l>Eer si beide bescuddet worden nu;</l>
<l>Ende als si gereddet worden daernaer,</l>
<l>Begondensi van ierst te strydene daer.</l>
<l>Alsi dus gestreden hebben lange,</l>
<l n="28240">Entie strijt was groet ende strange,</l>
<l>Sagen si waer Gawijn quam gereden</l>
<l>Ende Keye, die drossate, met haestecheden,</l>
<l>Ende brachten vierdusent gesellen daer;</l>
<l>Ende Keye haeste hem sere daernaer,</l>
<l n="28245">Alse die een stout ridder was</l>
<l>Ende groet mede, sijt seker das,</l>
<l>En hadde sine quade tonge gedaen</l>
<l>Ende sijn scempen, sonder waen,</l>
<l>Daer hi sere gehatet ombe was</l>
<l n="28250">Waer hi quam, sijt seker das;</l>
<l>Maer hi was een getrouwe ridder mede</l>
<l>Ende en dade nie ongetrouwechede</l>
<l>Noch verraetnesse dan ene bloet:</l>
<l>Dat was dat hi Leoncen sloech doet,</l>
<l n="28255">Des koninck Arturs sone, van nyde met,</l>
<l>In den foreest Perilleuse, dat wet,</l>
<l>Ende by den Waloys Persevalen</l>
<l>Was hi gewroeget te dien male</l>
<l>Te hove, gelijc hem dade verstaen</l>
<l n="28260">Deremite, diene hem doet sach slaen.</l>
<l>Doe die koninck Artur Gawine sach komen,</l>
<l>Was hi blide, hebbic vernomen,</l>
<l>Ende reet an den koninck Ban,</l>
<l>Ende zeide: "kendy iet den voresten man,</l>
<l n="28265">Die dat grote speer bringet ter stede</l>
<l>Enten scilt metten lazure mede,</l>
<l>Daer die lewe inne staet rampant,</l>
<l>Ende metter kronen van sylver te hant,</l>
<l>Ende metter [banieren] in bellonc geset?" -</l>
<l n="28270">"Here, ic en kennes niet, dat wet,</l>
<l>Dan also verre my dunket daerby,</l>
<l>Dat Heer Gawyn, iu neve, sy".</l>
<l>"By Gode", zeide die koninck, "gy secget waer,</l>
<l><pb n="315"/>Ende ic secget iu hier al openbaer,</l>
<l n="28275">Dat ons dese liede nu ter quader tijt</l>
<l>Op hebben gelopen in desen strijt;</l>
<l>Want al waerder noch also vele,</l>
<l>Dat gaet met hem hier uten spele</l>
<l>Opdatne God behoede voertan".</l>
<l n="28280">"By Gode", zeide die koninck Ban,</l>
<l>"Si sijn sot beidensi hier, secgic iu,</l>
<l>Totedatsi in hem vergaderen nu".</l>
<l>Al die wile, datsi spreken daer,</l>
<l>Quam mijnheer Gawyn gereden naer,</l>
<l n="28285">Ende sach waer sijn oem soccoers hevet noet;</l>
<l>Doe sloech hi in met haeste groet,</l>
<l>Dat hi sinen vader neder stac tien tyden</l>
<l>Ende quetsedene al luttel in dene syde</l>
<l>Ende overreeten driewerf ochte viere,</l>
<l n="28290">Hy haddene gedodet byna sciere;</l>
<l>Doe spranc hi van sinen orse saen,</l>
<l>Ende ginc boven sinen vader staen,</l>
<l>Ende wranc den helm wt enten koliere</l>
<l>Ende trac Caliburnus, sijn swaert, sciere,</l>
<l n="28295">Ende zeide, hi woude hem dat hovet afslaen,</l>
<l>Hi en geve hem vollicke daer gevaen.</l>
<l>"Hebbet mijns genade", zeide hi, "edel man,</l>
<l>Want ic en mesdade iu nie daeran</l>
<l>So vele, dat gy doden sout my".</l>
<l n="28300">"Gy doet: als gy oplopet", zeide hy,</l>
<l>Mynen oem, so mesdoedy daeran".</l>
<l>Die koninck Loth zeide: "wie zijdy dan</l>
<l>Dat gyne oem hetet?" - "Wat roeket iu</l>
<l>Wie ic ben?" zeide Gawyn nu,</l>
<l n="28305">"Ic en secges iu niet; maer doet gereet</l>
<l>Dat ic iu hete, ocht ic sla iu doet, God weet!" -</l>
<l>"Secget my", zeide Loth, "des biddic iu</l>
<l>By der trouwen, die gy sijt sculdech nu</l>
<l>Den liefsten, dien gy levendech hebbet mede,</l>
<l n="28310">Wie gy geheten sijt ter stede".</l>
<l>"Maer gy, die des my vraget, wie zijdy"?</l>
<l>Zeide Gawijn, "dat secget my".</l>
<l>"By Gode", zeidi, "ic hete die koninck Loth,</l>
<l>Een onsalich koninck, also helpe my God,</l>
<l n="28315">Dien dat altoes mesvalt, waer hy komet toe".</l>
<l>Doe dat heer Gawyn hoerde, zeide hi doe:</l>
<l>"Ende ic hete Gawyn, skoninck Arturs neve,</l>
<l>Dien ic sal dienen den dach dat ic leve".</l>
<l>Doe dat die koninck hoerde daernaer</l>
<l n="28320">Spranc hi op ende begreepne daer,</l>
<l>Ende helsedene vriendelike ende zeide doe:</l>
<l>"Ic ben iu onsalige vader, dien gy alsoe</l>
<l>Scandelyc ter aerden staket nu".</l>
<l>"Mijn vader en zijdy niet, secgic iu,</l>
<l n="28325">Noch mijn vrient oec nembermeer</l>
<l>Tote desmaels dat versoent sy eer</l>
<l>Tuscen den koninck Artur ende iu mede,</l>
<l>Ende gy hem genade hebbet gebeden ter stede</l>
<l>Ende gy hem daerna manscap doet;</l>
<l n="28330">Niet anders en betrouwet iu te my goet</l>
<l>Dan an der doet, ende wetet thant</l>
<l>Gy en laet hier negeen ander pant</l>
<l>Dan iu hovet". Doe die koninck dit hoerde,</l>
<l>Viel hi in ommacht van den woerde;</l>
<l n="28335">Ende als hi weder doe verquam,</l>
<l>Zeidi: "lieve sone, ic geve my op", ende nam</l>
<l>Sijn swaert ende gaf hem dat vorwaer,</l>
<l>Ende zeide, hi woude doen daernaer</l>
<l>Al dat hi woude vorwaert meer.</l>
<l n="28340">Doe ontfermede des Gawyne herde seer</l>
<l>Ende weende, ombedat hi, daer ter stede,</l>
<l>Synen vader gequetset hadde mede.</l>
<l>Doe satensi op haer orse beide daer</l>
<l>Ende gingen haer liede sceden naer;</l>
<l n="28345">Ende doe sise aldus daer hadden gesceden,</l>
<l>Voer Gawyn tsinen oeme ter steden;</l>
<l>Ende alsen sijn oem hevet vernomen,</l>
<l>Zeide hi: "lieve neve, sijt wellekomen!</l>
<l>Hoe quam dat gy hier komen sijt?</l>
<l n="28350">Wisty iet dat wy hadden desen strijt?"</l>
<l>"Neen ic, maer ic quam dus iegen iu;</l>
<l>Maer ic dankes Gode sere nu</l>
<l>Van desen stryde, want dat es mijn vader,</l>
<l>Daer wytegen nu vergadert sijn algader,</l>
<l n="28355">Ende gelovet sij God! hier es so gedaen,</l>
<l>Dat hy iu te genaden komet saen,</l>
<l>Als tsinen heer, van al siner mesdaet,</l>
<l>Ende te beterne na uwes selves raet;</l>
<l>Ende ontfaeten vor uwen man,</l>
<l n="28360">Want hi es dat te wesene gereet voertan".</l>
<l><pb n="316"/>Doe dit die koninck hoerde daer,</l>
<l>Dankede hi des Gode sere daernaer,</l>
<l>Der eren, die hi hem hadde gedaen;</l>
<l>Daerna quam die koninck Loth gegaen</l>
<l n="28365">Met al sinen lieden, ende hadden daer</l>
<l>Al haer helme afgedaen vorwaer</l>
<l>Ende haer coffien alle mede.</l>
<l>Doe zeide Gawijn tsinen oeme ter stede:</l>
<l>"Here, hier komet mijn vader gegaen</l>
<l n="28370">Ombe iu manscap te doene saen".</l>
<l>Ende alsen die koninck Artur komen siet,</l>
<l>Beette hy ter aerden ende en lette niet;</l>
<l>Ende al sine barone beetten daer,</l>
<l>Entie koninck Loth viel ter aerden naer</l>
<l n="28375">Over sine knien ende gaf hem sijn swaert,</l>
<l>Ende sprac aldus ten koninck Arturwaert:</l>
<l>"Here, ic kome te genade iu,</l>
<l>Want ic hebbe iu dickewile vor nu</l>
<l>Gekrenket ende gelachtert seer;</l>
<l n="28380">Nu koemic ende mijn volc tot iu, heer,</l>
<l>Dat gy met ons uwen wille doet</l>
<l>Van al dat iu selven dunket goet".</l>
<l>Doe wart hi daer des koninck Arturs man</l>
<l>Met al sinen lieden vorwaert an;</l>
<l n="28385">Doe hiefene Artur op nadien</l>
<l>Ende zeide: "here, gy hebbet over uwe knien</l>
<l>So lange gelegen, gy sijt so goeden man,</l>
<l>Dat men iu met rechte voertan</l>
<l>Sal vergeven ene grote mesdaet;</l>
<l n="28390">Ende al [en] waer des oec niet, dat verstaet,</l>
<l>Ende ic iu toter doet hatede, gy hebbet nu</l>
<l>Sulke kinder, die my hebben, secgic iu,</l>
<l>So gedient, dat ic iu niet</l>
<l>Haten en mochte, wat des gesciet;</l>
<l n="28395">Ende ic wille, dat al mijn goet tehant,</l>
<l>Dat ic hebbe, ende al mijn lant</l>
<l>Tuwen gebode sij om Gawyns wille,</l>
<l>Iuwes sones, dien ic, lude ende stille</l>
<l>Liever dan ieman hebbe, die levet nu;</l>
<l n="28400">Nochtan sijn hier twe koninge, secgic iu,</l>
<l>Die ic te rechte minnen soude, sonder waen,</l>
<l>Want si my soccoers hebben gedaen,</l>
<l>Ende geholpen in groter noet, God weet!" -</l>
<l>Doe stont die koninck Loth op gereet</l>
<l n="28405">Ende dankede sere den koninck Artuer;</l>
<l>Dus was die vrede gemaket ter uer,</l>
<l>Des menech ridder blide was,</l>
<l>Ende si saten op haer ors nadas</l>
<l>Ende reden te Logres te samen;</l>
<l n="28410">Ende doe si te Logres binnen quamen,</l>
<l>Dade men hem grote feeste daernaer.</l>
<l>Daer was menech gekomen vorwaer</l>
<l>Tsinen hove, datsi nadat</l>
<l>Al niet konden gegaen in die stat,</l>
<l n="28415">Ende moesten daer buten haer tenten slaen;</l>
<l>Des was so blide, sonder waen,</l>
<l>Die koninck Artur, dat hi daerna geboet,</l>
<l>Des andren dages, al sine genoet,</l>
<l>Ombedathi hem tetene woude geven daer,</l>
<l n="28420">Datsi tsinen hove quamen naer.</l>
<l>Des andren dages quam daer menech man,</l>
<l>Ende doe si vergadert waren daeran</l>
<l>Gingensi messe horen daer nu;</l>
<l>Ende daer dade die koninck Loth, secgic iu,</l>
<l n="28425">In der kerken sinen eet voertan,</l>
<l>Embermeer te sine skoninc Arturs man,</l>
<l>Vor alle die liede die waren daer;</l>
<l>Dus blevensi altoes vriende daernaer.</l>
<l>Ende na messe ginc men eten saen,</l>
<l n="28430">Daer wel gedient was, sonder waen,</l>
<l>Van allen des, des wies opter aerden</l>
<l>Ende elken man na siner waerden;</l>
<l>Ende na den etene gingen besien</l>
<l>Die ridder die tenten mettien</l>
<l n="28435">Enten bosc entie riviere mede,</l>
<l>Die daer scone stonden ter stede.</l>
<l>Dus waren si achte dage daer,</l>
<l>Ende dat volc quam ember naer,</l>
<l>Want die koninck hadde ontboden alsoe,</l>
<l n="28440">Dat hi groet hof woude houden doe,</l>
<l>Ende dat hi ende sijn wijf oec mede</l>
<l>Crone souden dragen daer ter stede,</l>
<l>Daer oec die koninck scone gichten gaf,</l>
<l>Daer hem die heren beloveden af.</l>
<l n="28445">Ende beloefden si hem iet alsoe</l>
<l>Van sinen gichten, die hi gaf doe,</l>
<l>Si beloefden hem noch also sere</l>
<l>Van der koninginnen, die, in allen kere,</l>
<l>Gaf cleder vrouwen ende ioncfrouwen met</l>
<l><pb n="317"/>28450  Ende armen batselieren, dat wet,</l>
<l>Ende riddren ende knapen so mildelike</l>
<l>Alrehande scoenhede, datsi sekerlike</l>
<l>So lieftael wart onder hem allen daer,</l>
<l>Ende datsi se minden sere daernaer.</l>
<l n="28455">Ende doent quam te half-Oegste opten dach,</l>
<l>Daer die meeste feeste op gelach,</l>
<l>Quamen al die heren gecledet daer</l>
<l>Met horen dieren clederen, wet vorwaer;</l>
<l>Entie koninginne quam gepareert scone,</l>
<l n="28460">Ende hadde opten hovede ene crone,</l>
<l>Ende haer joncfrouwen quamen rykelike</l>
<l>Gepareert ende oec fierlike,</l>
<l>Entie koninck Artur droech krone mede.</l>
<l>Aldus gingen si te messe ter stede,</l>
<l n="28465">Die die biscop Drubrices dade daer;</l>
<l>Ende na die messe ginc men daernaer</l>
<l>Eten blidelike, sijt seker das,</l>
<l>Entie koninck Ban ende sijn broeder, die daer was,</l>
<l>Droegen oec krone daer ter stat</l>
<l n="28470">Ombedat hem Jenovre, die koninginne, bat;</l>
<l>Ter hoger tafelen, daer die koninge saten</l>
<l>Was wel gedient utermaten.</l>
<l>Daer dienden toe mijnheer Gawein</l>
<l>Ende Keye ende Lucam ende Ywein,</l>
<l n="28475">Griflet, Sagrimor, ende Dodinans,</l>
<l>Keyedijn, Ecgijn, ende Keye van Strans,</l>
<l>Galegwintijn, Agglavael, Galegrenes,</l>
<l>Blioberis, Agrawein, ende Garies,</l>
<l>Galesconde, ende Ywen van Liones,</l>
<l n="28480">Ywen van Stail ende Gaheries,</l>
<l>Ywen metten witten handen ende Synados,</l>
<l>Gwinemar, Ofnam, ende Achos,</l>
<l>Ende Ales. Dese tweendetwintich heren</l>
<l>Dienden ter hoger taflen met eren;</l>
<l n="28485">Ende veertich batselieren dienden daer</l>
<l>Ten andren taflen, dat daernaer</l>
<l>So wel gedient was in allen stonden,</l>
<l>Dat ment niet verbeteren konde.</l>
<l>Nu laticse eten, als gy hoert,</l>
<l n="28490">Ende sal secgen van den koninck Artur voert,</l>
<l>Van den belove, dat hi nu doet,</l>
<l>Dat al sijn leven in sinen hove stoet.</l>
</div>
<div type="chapter"><head type="chapter">Van des koninck Arturs belove, ende van den heren van der Tafelronden, ende van heer Gawyns gelove ende siner gesellen.</head>
<l>Hier secget voert die aventuer:</l>
<l>Als men geten hadde ter uer,</l>
<l n="28495">Doe sprac die koninck Artur dese woert</l>
<l>Die si alle hoerden weder ende voert:</l>
<l>"Gy heren, ic danke iu allen sere ter tijt,</l>
<l>Die nu tmynen hove komen sijt,</l>
<l>Ende my daermede ere te doene;</l>
<l n="28500">Hierombe belovic vor alle dese baroene</l>
<l>Altoes, als ic hof houde, na desen dage,</l>
<l>Te hoechtyde ende wan ic crone drage,</l>
<l>Dat ic niet eer dan en sal eten,</l>
<l>Ic en sal eer aventure weten</l>
<l n="28505">Waeraf dat sij, ende oec gelovic mede,</l>
<l>Dat icse berechten sal doen ter stede</l>
<l>Die daventuren bringen daernaer,</l>
<l>Indien datse des te doene hebben daer</l>
<l>By enegen ridder die es [in] mijn hof;</l>
<l n="28510">Ende ombe te meerren daermede mijn lof,</l>
<l>Enter ridder lof van mynen hove met,</l>
<l>So willic dit houden, by mijnre wet,</l>
<l>Also lange alsic leve tien stonden".</l>
<l>Doe die koninck die van der Tafelronden,</l>
<l n="28515">Dat die koninck Artur dit gelovede daer,</l>
<l>Doe zeidensi alle, datsi daernaer</l>
<l>Haer belof hier moesten doen, toe;</l>
<l>Daer baden si Nasciene alle doe,</l>
<l>Dat hi hieraf sprake haer woert.</l>
<l n="28520">Doe quam Nascien vor den koninck voert,</l>
<l>Ende zeide so hoge sine tale,</l>
<l>Datsise alle hoerden in der sale.</l>
<l>"Here, heer koninck!" zeide Nascien tien stonden,</l>
<l>"Hier sijn die ridders van der Tafelronden,</l>
<l n="28525">Die oec willen doen hier een belof,</l>
<l>Dat hier nembermeer joncfrouwe in den hof</l>
<l>Comen en sal om helpe negene,</l>
<l>Opdat tegen enen ridder allene</l>
<l>Te doene es, daer en sal een ridder varen</l>
<l n="28530">Waer dat sine leiden wille daernare,</l>
<l>Ende also vele pinen daerombe dan,</l>
<l>Dat men haer recht sal doen voertan</l>
<l><pb n="318"/>Van den onrechte, dat haer es gedaen".</l>
<l>Doe vragede die koninck Artur saen,</l>
<l n="28535">Ochtsi dat sekeren wouden alle alsoe,</l>
<l>Alse daer Nascien hadde gesecht doe.</l>
<l>Si zeiden, ja si, alle daernaer;</l>
<l>Doe zwoeren si te houdene daer</l>
<l>Allegader toter doet toe;</l>
<l n="28540">Daer was grote blyscap doe.</l>
<l>Ende als heer Gawyn hoerde dese dinge,</l>
<l>Ginc hi tsinen gesellen sonderlinge</l>
<l>Ende zeide, wouden si hem volgen daer,</l>
<l>Dat hi hem raden woude daernaer,</l>
<l n="28545">"Wy souden des alle hebben ere</l>
<l>Waer men des gewoge ember mere".</l>
<l>Si zeiden alle, ja si, nu.</l>
<l>Doe nam hi haer sekerheit, secgic iu;</l>
<l>Ende deser was tachtentich ter stede;</l>
<l n="28550">Doe leide hi dese alle mede</l>
<l>Tote vor die koninginne, ende zeide nu:</l>
<l>"Vrouwe! ic entese ridder komen tot iu</l>
<l>Ende bidden iu, dat gy ons onthout</l>
<l>Alse iu ridder te sijne met gewout,</l>
<l n="28555">Van masnieden, ende datsi voert</l>
<l>Sullen secgen in elke poert,</l>
<l>Waer si komen, iu ridder wesen".</l>
<l>Doe die koninginne hoerde van desen,</l>
<l>Zeide zijs Gawyne groten danc mede</l>
<l n="28560">Ende alle den andren, ende zeide ter stede:</l>
<l>"Ic onthoude iu alle gereet</l>
<l>Vor myne heren ende vrient, God weet,</l>
<l>Ende God moete my laten leven</l>
<l>So lange, dat ic iu des danc moge geven,</l>
<l n="28565">Des behetes enter eren mede,</l>
<l>Die gy hier nu mede doet ter stede".</l>
<l>Doe zeide Gawyn: "nu es dat in scijn,</l>
<l>Vrouwe, dat wy uwe ridder sijn;</l>
<l>Nu willewy iu doen een gelof,</l>
<l n="28570">Dat nieman sal komen in uwen hof,</l>
<l>Die iu ansoeket ombe enege noet</l>
<l>Van enegen onrechte, dat men hem doet,</l>
<l>Daer en sal een uwer ridderen dan</l>
<l>Varen, opdat iegen enen man</l>
<l n="28575">Te doene es, waer dat oec sy;</l>
<l>Ende oec sullen si mogen nemen daerby</l>
<l>Welken ridder si willen vorwaer,</l>
<l>Ende hebbene also lange daernaer</l>
<l>Alsi des te doene hebben iet;</l>
<l n="28580">Ende en quame hi in ener maent niet,</l>
<l>So soudewy ne alle soeken varen,</l>
<l>Ende dat soude duren daernare</l>
<l>Een jaer ende enen dach,</l>
<l>Eer hi te hove wederkomen mach,</l>
<l n="28585">Ende dan sal hi vertellen sine aventuren,</l>
<l>Die hem gesciet sijn binnen derre uren,</l>
<l>Ocht si quaet, eder goet mede;</l>
<l>Dit sullensi ten Helegen sweren gerede</l>
<l>Te varene ende te komene ten hof.</l>
<l n="28590">Doe die koninck Artur hoerde dit gelof",</l>
<l>Dat mijnheer Gawijn gelovede tien tyden,</l>
<l>Was hi des utermaten blyde,</l>
<l>Entie koninginne was van desen gelove</l>
<l>Die blydeste ene van den hove.</l>
<l n="28595">Doe Artur die koninginne sach so blyde,</l>
<l>Zeide hi: "Vrouwe, nu willic tesen tyden,</l>
<l>Dat gy deser geselscap hebbet te bat;</l>
<l>Want ic wil, Vrouwe, dat gy al mynen scat</l>
<l>In uwer hant hebbet ende doet daermede</l>
<l n="28600">Al dat iu dunket goet ende oerbaerlychede;</l>
<l>Want sint iu God hevet gegeven</l>
<l>So scone geselscap in iuwen leven,</l>
<l>So willic dat gy des deelerse sijt,</l>
<l>Ende dat gyne deelet als iu dunket tijt".</l>
<l n="28605">Als dit die koninginne verstoet,</l>
<l>Knieldesi vor den koninck te voet,</l>
<l>Ende dankede hem der eren daernaer.</l>
<l>Doe riepsi heren Gawyne tot haer</l>
<l>Ende zeide, datsi nu woude,</l>
<l n="28610">Dat men vier clerke nemen soude,</l>
<l>Ende datsi souden sijn daertoe</l>
<l>Datsi scriven souden voertmeer doe</l>
<l>Alle daventuren, die nadien</l>
<l>Den riddren van den hove souden gescien,</l>
<l n="28615">Dat men also lange als die werlt sal wesen</l>
<l>Daventuren moge vinden van desen.</l>
<l>Dus waren vier clerke genomen daer,</l>
<l>Daventuren te scrivene daernaer;</l>
<l>Tote noch hevetse Blasys bescreven,</l>
<l n="28620">Dat Merlijn hevet wtgegeven,</l>
<l>Ende nu voert van deser uren</l>
<l>Screven die clerke daventuren.</l>
<l><pb n="319"/>Doe gelovede Gawyn noch voert,</l>
<l>Dat hi en hoerde nember woert</l>
<l n="28625">Van negener aventuren, hi en zoudese dan</l>
<l>Varen soecken, ende sine gesellen daeran,</l>
<l>So lange, datsi souden voert</l>
<l>Daeraf bringen gewarige woert.</l>
<l>Dit geloveden sine gesellen alle daer,</l>
<l n="28630">Entie van der Tafelronden oec daernaer;</l>
<l>Ende van dien dage voert was Gawijn</l>
<l>Ende sine gesellen geheten fijn</l>
<l>Der koninginnen ridder voertmere;</l>
<l>Ende hieraf quam oec die ere</l>
<l n="28635">Minen heren Gawyn altenen gader,</l>
<l>Dat menne hiet der aventuren vader,</l>
<l>Ombedathi daventuren brachte toe</l>
<l>Van den gelove, dat men daer dade alsoe.</l>
<l>Doe al dese gelove gedaen waren</l>
<l n="28640">Ende men geten hadde daernare,</l>
<l>Toende daer elc sijn spel, die woude;</l>
<l>Daer quam Dagenet, met groter vroude,</l>
<l>Van Carlioen; hy dade daer grote feeste,</l>
<l>Dat daerop sagen minste ende meeste;</l>
<l n="28645">Hi was wel half sot diegene:</l>
<l>Hi tumelde, hi sanc, hi riep gemene,</l>
<l>Met luder stemmen riep hi daer:</l>
<l>"Morgen moete wy soecken vorwaer</l>
<l>Daventure te velde hier buten;</l>
<l n="28650">Laet sien, wie sal nu licgen in muten?</l>
<l>Heer Gawyn, suldy daer dorren komen iet</l>
<l>Met uwen ridderen? neen gy, niet;</l>
<l>Gy heren van der Tafelronden,</l>
<l>Suldy my iet dorren volgen tien stonden,</l>
<l n="28655">Morgen, daer ic vor sal varen?</l>
<l>Neen gy, gy en hebbets herte niet, twaren!" -</l>
<l>Aldus so riep daer Dagenet,</l>
<l>Die herde blode was, dat wet,</l>
<l>Ende sonder twivel, hi wapende hem sint</l>
<l n="28660">Menechwerf ende voer omtrint</l>
<l>In den bosc, ende hinc sinen scilt mede</l>
<l>An enen boem, ende sloech daer ter stede</l>
<l>Sinen scilt met sinen swaerde alsoe,</l>
<l>Dat hyne cloef entie verwe afginc doe;</l>
<l n="28665">Ende dan quam hi te hove met groter noet,</l>
<l>Ende zeide, hi hadder enen ridder ocht twe doet;</l>
<l>Ende haddi enen ridder gesien ryden,</l>
<l>Gewapent ende op hem roepen tien tyden,</l>
<l>Hi hadde gevloen al sine macht;</l>
<l n="28670">Oec hadde hi dickewile bewacht doe,</l>
<l>Ridder, die reden ende dachten soe</l>
<l>Ombe enege dinc, dat hem gesciet was,</l>
<l>Dan voer hi al swigende an hem saen,</l>
<l>Ende nam hem metten breidel, sonder waen,</l>
<l n="28675">Ende bracht hem, hoe hine vangen hadde doe,</l>
<l>Ende zeide daer dan grote woerde toe.</l>
<l>Van deser manieren was Dagenet,</l>
<l>Ende hi was een scoen ridder met</l>
<l>Ende van groten geslachte, sonder waen.</l>
<l n="28680">Hieraf laet ic dese tale staen,</l>
<l>Ende sal iu van enen tornoye secgen,</l>
<l>Dien die ridder onder hem daer lecgen.</l>
</div>
<div type="chapter"><head type="chapter">Van enen tornoye, daer Heer Gawyn meester ende geselle van der Tafelronden van wart.</head>
<l>Doen detentijt geleden was,</l>
<l>Entie feeste oec nadas,</l>
<l n="28685">Quam Keye, die drossate, voert gegaen:</l>
<l>"Wat, gy ridder, hoe sie ic iu dus staen</l>
<l>Talso groter feesten, alse dit es nu?</l>
<l>Hier soude men tornieren, secgic iu".</l>
<l>Doe zeide Sagrimor, thant daernaer:</l>
<l n="28690">"By Gode, Heer Keye, gy secget waer,</l>
<l>Die niet en tornieret, hi es gelovech mede.</l>
<l>Doe vragede Heer Gawyn daer ter stede,</l>
<l>Hoe men tornieren soude nu?</l>
<l>Mynoras sprac: "ic secget iu,</l>
<l n="28695">Wy sullen tornieren tegen die ridder der koninginnen,</l>
<l>Ende wy sullen daertoe doen in allen sinnen,</l>
<l>Dat elc vijfhondert ridder hebbe ter stede".</l>
<l>Heer Gawyn zeide: "ic love dat mede".</l>
<l>Doe zeide Synados: "hier en es geen beiden,</l>
<l n="28700">Die dach die gaet, laet ons bereiden!"</l>
<l>Doe liep elc tsiner herbergenwaert,</l>
<l>Ende gingen hem gereiden ter vaert,</l>
<l>Ende quamen wt in tween partien,</l>
<l><pb n="320"/>Ende vergaderden hem by der prayerien,</l>
<l n="28705">Datter in beiden syden daer was</l>
<l>Tote tien hondert ridder, sijt seker das.</l>
<l>Doe creyeerde men den ban also houde,</l>
<l>Ende elc voer doe daer hi woude</l>
<l>Onder sine banier. Doe quam Gawein</l>
<l n="28710">Ende Herviel, ende deelden opten plein</l>
<l>Die ridder; doe begonden ter steden</l>
<l>Die heralden sere te roepene mede:</l>
<l>"Hier es dere der wapene al</l>
<l>Van der werlt, groet ende smal,</l>
<l n="28715">Nu sal men sien, wie dat wel sal doen".</l>
<l>Dus vergadert waren die baroen.</l>
<l>Doe ontboet die koninck Artur Gawine daer,</l>
<l>Dat hine quame spreken daernaer</l>
<l>Ten venstren van der sale, secgic iu,</l>
<l n="28720">Ende heer Gawyn reet derwaert nu,</l>
<l>Ende voerde met hem Ywene ende Griflette.</l>
<l>Doe hi daer quam, sprac sonder letten</l>
<l>Die koninck tote Gawine ende zeide:</l>
<l>"Neve, nu biddic op hoveschede,</l>
<l n="28725">Dat gy den tornoy verhoedet alsoe,</l>
<l>Dat nieman den andren arch en doe,</l>
<l>Ende dat negene bolgenscap daer gescie".</l>
<l>"Here", zeidi, "so verre alset gaet an my</l>
<l>So en sal negeen arch gescien,</l>
<l n="28730">Maer al en kan icse gehoen niet van dien;</l>
<l>Maer ziedy dat die tornoy fel wert ter steden,</l>
<l>So komet daer ende helpeten sceden;</l>
<l>Maer willen iu ridder myne gesellen stouteren</l>
<l>Dat moetic ember helpen weren".</l>
<l n="28735">"Here", zeide doe die koninck Ban,</l>
<l>"Heer Gawyn secget alse een goet man;</l>
<l>Doet van onsen lieden wapenen nu,</l>
<l>Ende es des te doene, datsi met iu</l>
<l>Gereet sijn te vaerne, ombe sceden</l>
<l n="28740">Desen tornoy tuscen hen beden".</l>
<l>("By Gode", zeide Artur, "dat sij alsoe").</l>
<l>Hi dade daer driedusent wapenen doe,</l>
<l>Ende Heer Gawyn keerde weder nadas</l>
<l>Daer die tornoy begonnen was,</l>
<l n="28745">Daer dierste daeraf was, te dien stonden,</l>
<l>Pynados, een ridder van der Tafelronden</l>
<l>Ende Agrawein Gaweins broeder met.</l>
<l>Dese quamen tegen een, dat wet,</l>
<l>Met tween scerpen speren ende groet,</l>
<l n="28750">Elc stac den andren in dat gemoet</l>
<l>Dor den scilt toten halsberch toe,</l>
<l>Daer die speren op wederstonden doe,</l>
<l>Datsi al te sticken braken;</l>
<l>Ende daer si voert leden, na dien saken,</l>
<l n="28755">Quam dene opten andren soe</l>
<l>Rivelerende, datsi beide doe</l>
<l>Metten orsen ter aerden vielen daer.</l>
<l>Doe quamen in beiden syden daernaer</l>
<l>Toegereden die ridder met crachte,</l>
<l n="28760">Ende braken alsoe daer haer scachte;</l>
<l>Ende binnendien es Gawyn daer komen,</l>
<l>Ende hevet sinen broeder ter aerden vernomen,</l>
<l>Maer hi wart sciere hermonteert nu;</l>
<l>Entie van der Tafelronden, secgic iu,</l>
<l n="28765">Pijnden hem sere, hoe si mochten daernaer</l>
<l>Der koninginnen ridder tonderbringen daer;</l>
<l>Entier van der Tafelronden was hondert man</l>
<l>Ende vijftich mede, ende dander voertan</l>
<l>Was tachtentich; dit was ongedeelt spel,</l>
<l n="28770">Nochtan weerdensi hem so wel,</l>
<l>Dat wonder was; maer heer Gawein</l>
<l>Halp hem so wel daer in den plein;</l>
<l>Maer dat en konde hem niet in staden staen,</l>
<l>En hadden des koninck Lottes ridder gedaen,</l>
<l n="28775">Si waren sere tachter bleven;</l>
<l>Daer was menech slach gegeven,</l>
<l>Ende menege ioeste daer gedaen,</l>
<l>Ende menech afgesteken saen;</l>
<l>Daer liepen dorse achtervelde,</l>
<l n="28780">Daer waren die van der Tafelronden met gewelde</l>
<l>Achter gedaen. Doe quamen hem daer</l>
<l>Hondert ende veertich ridders thelpe naer;</l>
<l>Doe haddensi dat weder te goet</l>
<l>Ende dreven dander over voet.</l>
<l n="28785">Doe began daer een groot gehu</l>
<l>Ende een groet gerochte, secgic iu.</l>
<l>Doe Heer Ywen vernam, twaren,</l>
<l>Dat sine gesellen dus tachter waren,</l>
<l><pb n="321"/>Doe zeide hi tot heren Gawyne gereet:</l>
<l n="28790">"Wy merren nu te lange, God weet,</l>
<l>Want onse liede sijn gesconfiert".</l>
<l>"By Gode, hier es te lange geviert!"</l>
<l>Zeide Sagrimor, "nu varewy in;</l>
<l>Laet sien, wie in sijn begin</l>
<l n="28795">Den prijs hier beiagen sal mede".</l>
<l>Gawyn loech, ende zeide ter stede:</l>
<l>"Nu volget my, ic vare voren!"</l>
<l>Doe sloech hi sijn ors met sporen.</l>
<l>Heer Gawyn quam vliegende met sulker spoet</l>
<l n="28800">Gelijc dat die sperwer doet</l>
<l>Na den lewerken, als hi honger hevet groet;</l>
<l>Al derregelyke quam in dat gemoet</l>
<l>Heer Gawyn sine wedersaken;</l>
<l>Daer mochte men horen die spere kraken;</l>
<l n="28805">Si staken er vier daer neder doe,</l>
<l>Ende dorbraken den tornoy alsoe,</l>
<l>Dattet gehu al achter bleef,</l>
<l>Ende mense daer niet vorder en dreef.</l>
<l>Si daden sovele met wapene daer,</l>
<l n="28810">Datsi bekant worden daernaer</l>
<l>Van dengenen, diese noit en sagen;</l>
<l>Doe wart benomen daer dat iagen.</l>
<l>Der koninginnen ridder trocken ter stede</l>
<l>An Gawyne, ende koninck Lottes ridder mede,</l>
<l n="28815">Die herde goede ridder waren;</l>
<l>Daer dadet Sagrimor so wel, twaren,</l>
<l>Dat sine metten vingeren wijsden,</l>
<l>Die ten venstren lagen, ende sere prijsden,</l>
<l>Ende zeiden, dat Sagrimor waer diegone,</l>
<l n="28820">Die welgemakede entie scone,</l>
<l>Nochtan es hi beter ridder daerby;</l>
<l>"Diegene, die hi mint", zeiden sy</l>
<l>Mach haer beromen datsi mint ter stede</l>
<l>Den besten van den hove mede,</l>
<l n="28825">Ende dat en waer negeen hoveschede</l>
<l>Die sulken ridder minne ontseide".</l>
<l>Ende Griflet ende Galescins, dat wet,</l>
<l>Ende heren Gawyns drie broeder, met,</l>
<l>Dese dadent daer so wel, secgic iu,</l>
<l n="28830">Dat mense sere prijsde nu;</l>
<l>Ende mijnheer Ywen dadet wel ten stonden.</l>
<l>Ende doe die ridders van der Tafelronden</l>
<l>Sagen, dat sise wederstonden soe,</l>
<l>Pijndensi hem utermaten sere doe,</l>
<l n="28835">Datsise mochten verdriven daer.</l>
<l>Maer mijnheer Gawyn, wet vorwaer,</l>
<l>Sijn gelijc en was daer niet,</l>
<l>Want daer hi die perse dickest siet,</l>
<l>Daer reet hi dor, wien lief wien leet;</l>
<l n="28840">Hi ende sine gesellen dreven gereet</l>
<l>Die van der Tafelronden, met groter cracht,</l>
<l>An dat water tote op die vestgracht.</l>
<l>Dit boec secht, dat daer neder waren</l>
<l>Gesteken tiene, die beste van der scaren,</l>
<l n="28845">Daer dene af hetet Mynores,</l>
<l>Ende Natalis ende Mynades,</l>
<l>Bloaris, Carisman ende Ladynus,</l>
<l>Grandonies, Ladinel, ende Pertynus</l>
<l>Ende Trahelus; dese tiene, twaren,</l>
<l n="28850">Met crachte daer afgesteken waren</l>
<l>Ende gevaen, ende gesent daerbinnen</l>
<l>Van Heren Gawyns wegen der koninginnen,</l>
<l>Want si hieldene vor horen here daer;</l>
<l>Si hadden recht, want openbaer</l>
<l n="28855">Was hi der besten ridder een ter stede,</l>
<l>Dien men wiste levendich mede;</l>
<l>Entese tien ridder hadden gelovet by trouwen,</l>
<l>Ter koninginnen te varene, haerre Vrouwen;</l>
<l>Si quamen tot haer, ende gaven hem daer</l>
<l n="28860">Van mijns heren Gawyns wegen gevaen naer.</l>
<l>Doe onfincsise met feesten mede,</l>
<l>Ende gaf hem van haren scoenheden;</l>
<l>Doe gingensi daer licgen mettien</l>
<l>Ten venstren metten andren wtwaert sien.</l>
<l n="28865">Als die ridder van der Tafelronden</l>
<l>Haer tien gesellen verloren hadden, tien stonden,</l>
<l>Waren si droevich; wantsi en waren</l>
<l>Noit also veriaget, twaren,</l>
<l>Van den velde, alsi waren doe;</l>
<l n="28870">Nocht en haddensi die wyle alsoe</l>
<l>Gestreden iegen noch also vele liede</l>
<l>Als daer hem dit nu af gesciede.</l>
<l>Doe quam ene grote batalie derwaert</l>
<l>Van der brucgen, die se ter vaert</l>
<l n="28875">Achter sette, ende dander, wet vorwaer,</l>
<l><pb n="322"/>Stoutelike bescudde daer,</l>
<l>Ende daden sovele datsise opten plein</l>
<l>Dreven, daerse afiagede Gawein.</l>
<l>Maer heer Gawyn quam daer iegen saen;</l>
<l n="28880">Doe ginc men houwen ende slaen.</l>
<l>Daer wart die tornoy staende doe</l>
<l>Tot over die none recht alsoe.</l>
<l>Doe wart Gawyn dobbelerende saen</l>
<l>In siner cracht, ende ginc slaen;</l>
<l n="28885">Ende brachten echt in die sconfiere</l>
<l>Die van der Tafelronden tot optie riviere.</l>
<l>Doe zeiden die van der Tafelronden,</l>
<l>Datsi voert souden doen ten stonden,</l>
<l>Dat quadeste, datsi konden gedoen mede</l>
<l n="28890">Gawyne ende sinen gesellen ter stede.</l>
<l>Daer namen si sterke spere doe</l>
<l>Ende settense in haer godsette alsoe,</l>
<l>Ende dat es een groet anxt, wetet wel,</l>
<l>Want tornoy soude sonder nijt sijn ende fel;</l>
<l n="28195">Ende aldus gingensi hem toe na desen</l>
<l>Ocht dat haer doetviande hadden gewesen,</l>
<l>Dus voerensi met horen speren in</l>
<l>Ende staken daer af, in dat begin,</l>
<l>Twintich, die goede ridder waren</l>
<l n="28900">Maer si waren vollick op, twaren,</l>
<l>Ende weerden hem met horen swaerden</l>
<l>Tegen dander, die se begaerden</l>
<l>Sere te vane, haddet mogen gescien;</l>
<l>En hadde Heer Gawijn niet komen te dien</l>
<l n="28905">Ende weer genomen terre scalcheden,</l>
<l>Daer waer groet scade gesciet ter steden;</l>
<l>Maer hi voer doen in die porse,</l>
<l>Ende Sagrimor met sinen orse.</l>
<l>Doe zeide Heer Ywen: "nu ziedy wel</l>
<l n="28910">Dat dit es een lelic spel,</l>
<l>Datsi nu doen op onse gesellen".</l>
<l>Doe her Gawyn dit hoerde tellen,</l>
<l>Zeide hi sinen riddren, datsy</l>
<l>Daden alse goede liede daerby,</l>
<l n="28915">"Want wy en sullen des niet gedogen nu";</l>
<l>Doe riep hi tot hem, secgic iu,</l>
<l>Gwerriet van Lambele ende Gwinemaren,</l>
<l>Ende hiet hem, datsi souden varen</l>
<l>Toten heren van der Tafelronden,</l>
<l n="28920">Ende hem secgen, nu ten stonden,</l>
<l>Datsi haer doerheit laten staen,</l>
<l>Die si begonnen hebben saen,</l>
<l>"Ende secget hem, wy beclagen ons mede,</l>
<l>Datsi ons hebben gedaen scalchede,</l>
<l n="28925">Ende sullense daeraf, in ware dinc,</l>
<l>Beroepen vor minen heer, den koninc.</l>
<l>Secget hem, hevet hem ieman iet mesdaen,</l>
<l>Wy sullen hem dat beteren saen".</l>
<l>Doe voeren si na dien stonden</l>
<l n="28930">Toten heren van der Tafelronden,</l>
<l>Ende daden haer boetscap al nadas,</l>
<l>Gelijc datsi hem bevolen was;</l>
<l>Ende si antwoerden hem, si en hielden niet daeraf,</l>
<l>Ende en stonden dor sinen wille niet af.</l>
<l n="28935">Ende die hem toernen wille, die doe dat nu,</l>
<l>Wy sullen hem meer doen, secgewy iu;</l>
<l>"Aldus secht Gawyn, ende sine gesellen;</l>
<l>Oec moget gy hem dit vertellen,</l>
<l>Dat men te hant sal sien ter stede,</l>
<l n="28940">Waer die vroemste ridder sijn mede".</l>
<l>Doe diegene hoerden die overdade,</l>
<l>Redensi theren Gawine met staden,</l>
<l>Die al die wyle hermonteert hadde daer</l>
<l>Sine gesellen, die si vorwaer</l>
<l n="28945">Af hadden gesteken met nide;</l>
<l>Doe zeiden die ridders tien tiden</l>
<l>Heren Gawine die boetscap voert,</l>
<l>Also als gy nu hebbet gehoert.</l>
<l>Ende doen heer Gawyn dat hoerde alsoe</l>
<l n="28950">Was hi des utermaten erre doe:</l>
<l>"Ja", zeide hi, "eest hem in ernste dan,</l>
<l>Ende willen si dor ons niet doen voertan,</l>
<l>Nu willic wel datsi weten al fijn,</l>
<l>Sint dat wy ten hatene komen sijn,</l>
<l n="29855">Dat wy dat proeven sullen herde saen</l>
<l>Welke ridder beter sijn, sonder waen".</l>
<l>Doe sciet uten tornoye heer Gawein,</l>
<l>Ende sijn broeder ende Sagrimor ende Ywein,</l>
<l>Ende Galescins ende Dodinas met,</l>
<l n="29860">Ende Keye van Strans ende Griflet;</l>
<l>Dese nam hi over ene side daer,</l>
<l>Ende zeide hem die boetscap daernaer,</l>
<l>Die die heren van der Tafelronden</l>
<l>Hem ontboden hadden tien stonden,</l>
<l n="29865">"Ende ombedat wy ons koenlyc weren,</l>
<l><pb n="323"/>So pinensi, hoe si ons mogen deren,</l>
<l>Ende menen gewonnen hebben nu,</l>
<l>Ende tonen haer quadeste, secgic iu;</l>
<l>Nu doe elc halen sijn harnasc ter stede,</l>
<l n="28970">Daer hi te stridene pleget mede,</l>
<l>Ende tbeste, dat hi hevet, sekerleke,</l>
<l>Also dat hem niet en gebreke".</l>
<l>Ende si daden dat halen alle daernaer;</l>
<l>Doe trocken si in den tornoy aldaer,</l>
<l n="28975">Die doe herde vreeslyc was;</l>
<l>Ende doen haer wapene quamen nadas</l>
<l>Wapendensi hem al hemelyc nu;</l>
<l>Daer was hoerre groet gebrec, secgic iu,</l>
<l>Van horen gesellen, wantsi waren</l>
<l n="28980">Sere tachter gedreven, twaren;</l>
<l>Ende mijnheer Gawyn es derwaert gereden,</l>
<l>Ende sine gesellen, die nu ter steden</l>
<l>Sochten die haer, hier ende daer,</l>
<l>Die hem ontvoert waren daernaer,</l>
<l n="28985">Datsi se daer niet vinden en konden,</l>
<l>Want doe haddense die van der Tafelronden</l>
<l>So tachter gedaen, dat sise niet</l>
<l>Vinden en konden. Alse Gawyn dat siet,</l>
<l>Sloech hi in den tornoy met sulker felheden,</l>
<l n="28990">Dat hi ende sine gesellen mede</l>
<l>Menegen velden ter aerden daer,</l>
<l>Ende sulken, die niet meer [en] opstont naer.</l>
<l>Alse dit sach Adragant, ende Nascien,</l>
<l>Hieldensi daer al stille mettien,</l>
<l n="28995">Ende zeiden thoren gesellen daernaer:</l>
<l>"Wy hebben quaet gedaen vorwaer,</l>
<l>Dat wy dese hate hebben ter stede</l>
<l>Opter koninginnen ridder mede,</l>
<l>Ja, ombe niet; wy rieden wel nu,</l>
<l n="29000">Dat men tornieren liete, secgic iu,</l>
<l>Eer daer quades afquame meer,</l>
<l>Want des koninges neven toernen hem seer</l>
<l>Ende sinen gesellen, ende si sullen met</l>
<l>Quaet onder ons doen, dat wet,</l>
<l n="29005">Ende ember toe esser een doet ter stede;</l>
<l>Ende twaer beter, dat bleve hiermede,</l>
<l>Dan daer meer af komen sal nu:</l>
<l>Want daer sijn sulke twintich, secgic iu,</l>
<l>Die onser veertich sconfieren souden saen</l>
<l n="29010">Opdat si des wouden dus bestaen,</l>
<l>Ende dat sijn jonge dapper liede met,</l>
<l>Ende van den hoechsten van den lande, dat wet".</l>
<l>Dander zeide: "dat es nu tontyde,</l>
<l>Hoede hem die wille in elke syde,</l>
<l n="29015">Dat en mach nu niet anders wesen".</l>
<l>Doe sloegen si in vaste na desen,</l>
<l>Ende die tachtentich gesellen mede</l>
<l>Vergaderden an hem ter stede.</l>
<l>Doe wart die tornoy anxtelyc,</l>
<l n="29020">Des koninck Lottes ridder merkeden sekerlyc</l>
<l>Den haet, dien die van der Tafelronden</l>
<l>Hadden op hem nu tien stonden;</l>
<l>Si trocken in syden ende walopeerden daer,</l>
<l>Ende quamen an heer Gawyne naer.</l>
<l n="29025">Ende zeiden: "rydet in sonder enech keer,</l>
<l>Want wi en begeven iu heden meer,</l>
<l>Wy sien wel den hate, sonder vragen,</l>
<l>Dien die van der Tafelronden tot iu dragen,</l>
<l>Enten es geen wonder, al sijn si mede</l>
<l n="29030">Boven, wantsi hebben ter stede</l>
<l>Hondert ende vijftich ridders vorwaer,</l>
<l>Ende gy en hebbet maer tachtentich daer".</l>
<l>Des dankede hem Gawyn sere doe,</l>
<l>Ende dadese by hem houden alsoe.</l>
<l n="29035">Doe riep hi enen knape ter vaert:</l>
<l>"Rijt haestlyc tmynen oemewaert,</l>
<l>Ende secget hem, dat hem niet leet en sy,</l>
<l>Dat ic, ende myne gesellen, were my</l>
<l>Tegen die ridder van der Tafelronden</l>
<l n="29040">Van der sotheit, die si nu ten stonden</l>
<l>An ons hebben begonnen ter stede,</l>
<l>Ende tellet hem alle die dinge mede,</l>
<l>Hoe si komen sijn van beginne toerde".</l>
<l>Doe Galesconde verstont Gawyns woerde,</l>
<l n="29045">Voer hi ten koninck Arturwaert,</l>
<l>Ende zeide hem sine boetscap ter vaert</l>
<l>Also alset hem bevolen was daer;</l>
<l>Ende binnen desen hadden daernaer</l>
<l>Die van der Tafelronden achter gedaen</l>
<l n="29050">Dander, ende van den velde gedreven saen;</l>
<l>Ende doe mijnheer Gawyn dit sach,</l>
<l>Quam hi daer tegen, al dat hi mach,</l>
<l>Metten riddren van sijns vader lande</l>
<l><pb n="324"/>Die hi groet ende getrouwe kande;</l>
<l n="29055">Ende heer Gawyn riep in dat begin:</l>
<l>"Gy, edele ridder, nu slaet in,</l>
<l>Doewy hem kennen haer hatie!"</l>
<l>Doe heer Gawyns gesellen die scone partie</l>
<l>Hem volgen sagen, doe keerdensi meed';</l>
<l n="29060">Haerre een Gawyn, die voren reet,</l>
<l>Die voete opwaert keerde daer,</l>
<l>Dat hi ter aerden viel vorwaer;</l>
<l>Ende sine gesellen riepen: "hi es doet!"</l>
<l>Doe wart daer dat gerochte groet,</l>
<l n="29065">Ende liepen hem op in allen syden</l>
<l>Ende mijnheer Gawyn sloech, te dien tyden,</l>
<l>Enen andren ene wonde in dat hovet</l>
<l>In dene syde, des gelovet,</l>
<l>Dat hi moeste vallen ter erden.</l>
<l n="29070">Doe sloech hi optie scouder den derden,</l>
<l>Dat hi se hem ontcleedde daer,</l>
<l>Ende viel oec van den orse naer.</l>
<l>Doe quam hi an Nasciene saen</l>
<l>Ende meendene opten helm slaen,</l>
<l n="29075">Ende doe hi den slach sach komen ter vaert,</l>
<l>Toech hi sijn ors achterwaert,</l>
<l>Ende toech sijn swaert enten scilt op dat hovet,</l>
<l>Want hem duchte sere, des gelovet,</l>
<l>Dat hi hem mochte geven enen slach.</l>
<l n="29080">Ende alsene heer Gawyn also sach</l>
<l>Bereit staen, verhief hi dat swaert</l>
<l>Ende woudene slaen metter vaert;</l>
<l>Maer dat swaert keerde hem in der hant,</l>
<l>Ende Nascien heveten daer bekant,</l>
<l n="29085">Ende zeide: "Heer Gawein, Heer Gawein,</l>
<l>Gy en sijt niet komen in dit plein</l>
<l>Tornieren als een hovesc man,</l>
<l>Want gy hebt iu strydewapene an;</l>
<l>Ic en houde iu nembermeer vorwaert nu</l>
<l n="29090">Vor also hovesc, dat secgic iu,</l>
<l>Als ic dade; want hier ter stede</l>
<l>Strijdy ocht wy waren iu viande mede,</l>
<l>Ende hebbet iu goede swaert bracht met</l>
<l>Ombe ons doet te slane, dat wet,</l>
<l n="29095">Dat iu noch verweten sal wesen</l>
<l>Anders dan hier". Doe sprac na desen</l>
<l>Heer Gawyn: "in weet van dien verwyten niet,</l>
<l>Maer woude my ieman betyen iet,</l>
<l>Ende daerafte campe dorste beroepen my,</l>
<l n="29100">Ic soudes my verweren, wie dat hi sy,</l>
<l>Ja, ander twe ochte drie mede,</l>
<l>Dene na den andren, wetet gerede;</l>
<l>Maer gy ende iu gesellen, secgic iu,</l>
<l>Hebbet hier valsceit bescenen nu,</l>
<l n="29105">Want gy des begondet, ende ic gesent</l>
<l>Hadde an iu te bidden omtrent</l>
<l>Boden genoech, dat gy ter stede</l>
<l>Hovesclike soudet tornieren mede,</l>
<l>Wy souden hovesclike tornieren saen;</l>
<l n="29110">Ende hadde van ons iu ieman mesdaen,</l>
<l>Wy boden iu dat te beterne naer".</l>
<l>Nascien zeide: "here, wetet vorwaer,</l>
<l>Dat was gecklijc begonnen, secgic iu,</l>
<l>Ende oec waer tijt dat wijt lieten nu,</l>
<l n="29115">Waert iu wille; want sulc, diet nu terstont</l>
<l>Opbrachte, licget hier doet gewont;</l>
<l>Maer ic biddiu ombe God, dat gy se sceet,</l>
<l>Eer hier meer scaden af sciet ocht leet".</l>
<l>"Ic en weet", zeide heer Gawyn doe,</l>
<l n="29120">Wat scaden hieraf sal komen toe,</l>
<l>Maer van miner wegen en wert dat niet</l>
<l>Gesceden, wat scaden daeraf gesciet;</l>
<l>Ende nembermeer voert, in negenen stonden,</l>
<l>Waer dat komen die van der Tafelronden,</l>
<l n="29125">Daer si scalcheit willen beginnen</l>
<l>Tegen ons, dit doe ic hem bekinnen,</l>
<l>Dat icse ierstwerf beginnen sal,</l>
<l>Tegen hem, dit secget hem al;</l>
<l>Ende ombedat gijt hem sult secgen nu,</l>
<l n="29130">So sal ic hier verdragen iu".</l>
<l>Nascien zeide doe "Here" saen</l>
<l>"Anderwerf hebdy my hovescheit gedaen,</l>
<l>Des ic iu en gedanken kan iet,</l>
<l>Want gyne hebbet des te doene niet;</l>
<l n="29135">Ende dat gy hier secget nu ter stede,</l>
<l>Dat gy ons strides genoech sult mede</l>
<l>Geven, daeran sechdy waer gereet,</l>
<l>Want gy zijt machtige liede, God weet,</l>
<l>Ende wyne hebben die macht niet tegen iu,</l>
<l n="29140">Wildy ons crenken ocht letten nu".</l>
<l>Doe sciet Gawyn van Nasciene,</l>
<l>Die te voet bleef staende na datgene,</l>
<l>Ende sloech in die plaetse daernaer,</l>
<l><pb n="325"/>Ende dade met sinen gesellen daer</l>
<l n="29145">So vele, dat hi nu ten stonden</l>
<l>Verdreef die van der Tafelronden</l>
<l>Tote op die riviere, die diep was,</l>
<l>Dat si menegen daerin nadas</l>
<l>Tumelen daden hoers ondankes mede.</l>
<l n="29150">Daer mochte men vlieten sien ter stede</l>
<l>Scilde ende speer, ridder ende paert,</l>
<l>Metten strome nederwaert.</l>
<l>Doe Heer Gawyn sach datsi dus vloen,</l>
<l>Ende niet verkoeveren mochten doen,</l>
<l n="29155">Stac hi dat swaert in sine scede naer</l>
<l>Ombedat hem dochte dat hi ieman daer</l>
<l>Doet mochte hebben geslagen ter stede;</l>
<l>Doe sach hi die van der Tafelronden mede</l>
<l>Datsi op die cautsyde hielden daer.</l>
<l n="29160">Doe nam hi enen boem daernaer,</l>
<l>Die over een vonder lach alsoe,</l>
<l>Ende warp sinen scilt ter aerden doe,</l>
<l>Ende nam den boem met beiden handen,</l>
<l>Ende zeide, hi soudese verdryven thanden;</l>
<l n="29165">Doe sloech hi onder hem ter stede</l>
<l>Ende sloech enen dat hine tumelen dede,</l>
<l>Enten andren enten derden met</l>
<l>Enten vierden mede, dat wet.</l>
<l>Doe si sagen dat hise sloech alsoe,</l>
<l n="29170">Liepensi hem alle op daertoe,</l>
<l>Want sine sere hateden mede;</l>
<l>Si sloegen hem an in elker stede</l>
<l>Ende doden sijn ors onder hem daernaer;</l>
<l>Hi spranc op, want wet vorwaer,</l>
<l n="29175">Dat hi licht was ende dapper seer;</l>
<l>Doe trac sijn swaert weder wt die heer,</l>
<l>Ende makede van sinen bome een scilt daer,</l>
<l>Ende zeide: "hebben moestensi een quaet iaer</l>
<l>Diegene, die gepryset willen sijn</l>
<l n="29180">Vor goede ridder ende fijn,</l>
<l>Die nu van anxte, dien haddensy,</l>
<l>Mijn ors doet staken onder my.</l>
<l>Doe liep hi op hem met stouthede,</l>
<l>Ende dorsloech haer helme ende scilde mede,</l>
<l n="29185">Ende halsberge ende hande af, dat wet,</l>
<l>Ende hovede daer, ende orse doe met,</l>
<l>Dat hi dat al daer neder sloech,</l>
<l>Dat hi gerakede, na sijn gevoech,</l>
<l>Dat hi haer, eer iet lanc daernaer,</l>
<l n="29190">Meer dan twintich also sloech daer,</l>
<l>Datsi ter aerden lagen gewont.</l>
<l>Doe quamen sijns vader ridder terstont</l>
<l>Die hem volgeden al den dach daer,</l>
<l>Ende sloegen in diegene vorwaer.</l>
<l n="29195">Daer vondensi heren Gawyne te voet staen</l>
<l>Ende tswaert in der hant, sonder waen,</l>
<l>Sere bebloedet, want hi in der noet</l>
<l>Veertich paerde geslagen hadde doet;</l>
<l>Doen hermonteerden sine weder ter stede,</l>
<l n="29200">Doe stac hi dat swaert in sine scede,</l>
<l>Ende nam sinen boem met beiden handen,</l>
<l>Ende liep hem vreeslyc op thanden,</l>
<l>Ende sloech in den hoep alsoe,</l>
<l>Hem en roekede wien hi gerakede doe;</l>
<l n="29205">Hi ende sine gesellen drevense daer</l>
<l>In die poerte van der stat daernaer,</l>
<l>Ende sconfierdense alle daer ter stede;</l>
<l>Maer die opter rivier bleven mede,</l>
<l>Die waren tegen der koninginnen ridder nu,</l>
<l n="29210">Mijnsheren Gawyns gesellen, secgic iu,</l>
<l>Dier bleef nu so luttel goet daer,</l>
<l>Dat dander verkoeverden daernaer,</l>
<l>Ende drevense weder ten pleinewaert,</l>
<l>Daer menege ioeste in der vaert</l>
<l n="29215">Gedaen was, dat die vrouwen</l>
<l>Entie ioncfrouwen ten vensteren scouwen,</l>
<l>Die daerin wtwaert sagen</l>
<l>Den enen enten andren jagen.</l>
<l>Doe mijnheer Gawyn wart gewaer,</l>
<l n="29220">Dat daer verkoevert was dander scaer,</l>
<l>Ende sine gesellen tachter hebben gedaen,</l>
<l>Doe riep hi van sinen riddren saen</l>
<l>Twintich, die met hem daer waren,</l>
<l>Datsi ten genen souden varen</l>
<l n="29225">Ende bescuddense. Doe voeren si daer</l>
<l>Ende daden met wapenen sovele daernaer,</l>
<l>Datsi se sconfierden alle nadat</l>
<l>Ende drevense daer tot in die stat,</l>
<l>Ende in die straten iagedensise daer,</l>
<l n="29230">Ende sloegense af ende overredense naer</l>
<l>Met horen paerden, want, sonder waen,</l>
<l>Sine wouden daer enen doe niet vaen</l>
<l><pb n="326"/>Ombe die grote overdaden mede,</l>
<l>Die si ierst werven begonden ter stede.</l>
<l n="29235">Ende bander siden heer Gawyn, secgic iu,</l>
<l>Ende sine partie, die hadden nu</l>
<l>Verdreven die ridder van der Tafelronden</l>
<l>Tote Sinte Stevenskerke tien stonden;</l>
<l>Daer blevensi houdende onder hem alsoe</l>
<l n="29240">In dat enge van ener straten doe,</l>
<l>Ende weerden hem so si best konden daer;</l>
<l>Maer onlange haddet mogen duren vorwaer,</l>
<l>En waer die koninck Artur niet komen nu,</l>
<l>Die koninck Ban entie koninck Bohoert, secgic iu,</l>
<l n="29245">Die met hem brachten vierdusent man,</l>
<l>Die vaste gingen sceden voertan,</l>
<l>Ende dadener wel drie hondert gaen</l>
<l>In Sinte Stevens kerke; ende saen</l>
<l>Voeren si voert, ende ontmoeten daer</l>
<l n="29250">Des koninck Lottes ridder, wet vorwaer;</l>
<l>Ende si menen dat viande waren dat,</l>
<l>Ende sise gewacht hadden ter stat,</l>
<l>Ende vergaderden daer in hem ter stede;</l>
<l>Doe began daer een nuwe tornoy mede;</l>
<l n="29255">Doe warden sere tachter gedaen</l>
<l>Mijns heren Gawyns gesellen saen,</l>
<l>Want dene partye vacht tegen dese nu,</l>
<l>Dander iegen die van der Tafelronden, secgic iu;</l>
<l>Doe vernam mijnheer Gawyn daernare,</l>
<l n="29260">Dat sine gesellen oevele bereit waren,</l>
<l>Ende datsi, ic en weet met wat lieden daer</l>
<l>Gestreden hadden achter hem daernaer;</l>
<l>Doen hi dat wiste, was hi des erre,</l>
<l>Ende reet derwaert sonder enech merren</l>
<l n="29265">Ende liet sine gesellen daer tien stonden</l>
<l>Stryden tegen die van der Tafelronden,</l>
<l>Ende reet daer dander nu streden</l>
<l>Tegen sine gesellen daer ter steden;</l>
<l>Maer eer hi derwaert voer, hadde hi</l>
<l n="29270">Goede hoede geset, waerby</l>
<l>Die ridder van der Tafelronden</l>
<l>Niet wederkeren mochten tien stonden;</l>
<l>Ende also vro als hi daer quam,</l>
<l>Ende hise also strydende vernam,</l>
<l n="29275">Riep hi dat sijs ontgelden souden;</l>
<l>Ende doe sine vernemen also houde,</l>
<l>Riepensi: "gevet iu op nu gevaen</l>
<l>Ocht gy sijt doet, sonder waen!"</l>
<l>Ende als hi hem hoerde dregen soe,</l>
<l n="29280">Wart hi erre ende zeide "hoerenkinder"</l>
<l>"Ende verrader! hebdy hier ons mede doe</l>
<l>Nu licgen wachten te deser stede?</l>
<l>Wet wel, uwer en es geen so koene,</l>
<l>Gy ne mocht iu liever sien, tesen doene,</l>
<l n="29285">Te Rome nu binnen der stat".</l>
<l>Doe trac hi Caliburnuse nadat,</l>
<l>Sijn swaert, dat al bebloedet was,</l>
<l>Entiegene liepen hem op nadas</l>
<l>Met haren gisermen ende met haren swaerden,</l>
<l n="29290">Ende hi gincse daer vaste anvaerden,</l>
<l>Enten iersten hi enen slach gaf,</l>
<l>Dat hem dat hovet daer viel af;</l>
<l>Enen andren sloech hi doet ter stede,</l>
<l>Enten derden enten vierden mede,</l>
<l n="29295">Ende makede so grote plaetse naer,</l>
<l>Dat hem nieman genaken mach daer,</l>
<l>Ende ginc rouwech ende serech vlien,</l>
<l>Ende riepen: "vliet, vliet!" mettien,</l>
<l>"Hier komet die Duvel nu ten stonden</l>
<l n="29300">Uter Hellen, ende es ontbonden!"</l>
<l>Ende doe Heer Gawyn bescut hadde daer</l>
<l>Sine gesellen, nam hi daernaer</l>
<l>Veertich ridder ende settese ter stede</l>
<l>Op dat inde van der straten mede,</l>
<l n="29305">Ende hiet hem, datsise hoeden saen,</l>
<l>"Ende wert iu", zeide hi, "enege kracht gedaen,</l>
<l>Soe haelt my". Doe keerde hi ter vaert</l>
<l>Weder tSinte Stevens kerkenwaert,</l>
<l>Daer die ridder van der Tafelronden waren,</l>
<l n="29310">Die daer sere vechten, twaren,</l>
<l>Tegen die ridder van Orcanie;</l>
<l>Ende Heer Gawyn sloech in die partie</l>
<l>Ende riep "verrader!" want hi meende wel,</l>
<l>Datsi diegene daer ende nieman el,</l>
<l n="29315">Hadden gesent, die hi nu sconfierde daer,</l>
<l><pb n="327"/>Op sine gesellen ombe valscheit vorwaer;</l>
<l>Entie van der Tafelronden oec alsoe</l>
<l>En wisten wat secgen hiertoe;</l>
<l>Want si meenden, dat hijt zeide ten stonden</l>
<l n="29320">Ombedatsi ierstwerf hatie begonden,</l>
<l>Dat hem nu berouwet, wet vorwaer,</l>
<l>Want sijs hem sere scaemden daer.</l>
<l>Ende Gawyn, die sere verbolgen was,</l>
<l>Sloech Adragane enen slach</l>
<l n="29325">Dor den helm ene grote wonde,</l>
<l>Dat hi ter aerden viel ter stonde;</l>
<l>Daerna sloech hi Pindoluse ter stede</l>
<l>Ende grote wonde in die scouder mede;</l>
<l>Hi viel ter aerden in ommacht na desen</l>
<l n="29330">Ende meende doet hebben gewesen.</l>
<l>Daerna sloech hi Ydonase so wel</l>
<l>An die kinnebacke, dat hi ter aerden vel.</l>
<l>Alse dit sagen die van der Tafelronden,</l>
<l>Dat tegen hem negene wapene en konden</l>
<l n="29335">Gestaen, hi en sloechse al doet daer,</l>
<l>Keerdensi ter kerkenwaert daernaer,</l>
<l>Ende Heer Gawyn volgede hem alsoe,</l>
<l>Ende quam op Hervy van Riveel doe,</l>
<l>Ende meendene daer wel bebben geslegen,</l>
<l n="29340">Maer Hervy hielt daer sijn swaert tegen,</l>
<l>Ende zeide: "here, gy hebbet genoech gedaen,</l>
<l>Gy mochtes iu wel laten genoegen saen,</l>
<l>Ende sekerlyke gy doet iu lachter mede</l>
<l>Van der overdaet, die gy doet ter stede,</l>
<l n="29345">Want men plach te secgene nu</l>
<l>Doget hier vormaels van iu,</l>
<l>Ende nu sal men voertmeer</l>
<l>Van iu quaet secgen ende onneer;</l>
<l>Want gy soudet ons helpen ter stede</l>
<l n="29350">Tegen hem, die ons scaden wilden daermede</l>
<l>Ende gy wondet ende slaet ons doet</l>
<l>Die iu niet mesdoen, kleen no groet".</l>
<l>Heer Gawyn zeide: "wat zegdy, Hervy,</l>
<l>En haddensi niet mesdaen tegen my,</l>
<l n="29355">Alsi met onhovescheden ende met nyde</l>
<l>Onse gesellen opliepen met stryde,</l>
<l>Ende ic ontboet hem daerna saen,</l>
<l>Datsi des ontbeerden, waer hem iet mesdaen,</l>
<l>Men soudet hem beteren; ende si ontboden my</l>
<l n="29360">Si souden des te meer doen daerby,</l>
<l>Ende hiermede en lietensijs niet ter stede,</l>
<l>Ende hebben ons doen wachten mede".</l>
<l>Hervy zeide: "here, hebben si mesdaen,</l>
<l>Si sullent iu geerne beteren saen,</l>
<l n="29365">Also hoechlijc als gy selve wilt nu,</l>
<l>Ende ombe niemans wille dan om iu,</l>
<l>Ombedatsi iu vrienscap geerne nemen, here,</l>
<l>Ende uwe geselscap vorwaert mere".</l>
<l>"Hervy, my en sullensi beteren niet,</l>
<l n="29370">Noch nembermere, wat des gesciet,</l>
<l>Sone mynne ic se; ende wet oec wel,</l>
<l>Dragensi hatie ochte enech fel</l>
<l>Tmynen gesellen, si sullen daerby</l>
<l>Voertmeer alle gevedet sijn van my;</l>
<l n="29375">Ende welke tijt datsi willen in felheden</l>
<l>Enen tornoy tegen ons nemen ter steden,</l>
<l>Onser en es maer tachtentich ter stede</l>
<l>Ende haerre hondertendevijftich mede,</l>
<l>Wy sullen daer komen tegen hem gereet;</l>
<l n="29380">Ende weet oec wel, dat ic, God weet,</l>
<l>Altoes tegen hem voert sal wesen</l>
<l>In andren landen ende in desen,</l>
<l>Daer ic weet datsi hatie dragen".</l>
<l>Hervy zeide: "here, des suldy niet gewagen</l>
<l n="29385">Ende gy dadet quaet ende sonde mede,</l>
<l>Ende oec waer dat jamer ter stede,</l>
<l>Dat dus vele goeder liede, verstaet,</l>
<l>Souden verdervet sijn ombe dus clene mesdaet,</l>
<l>Ende eer souden si rumen uwes omes lant".</l>
<l n="29390">"Ic en weet", zeide Gawyn te hant,</l>
<l>Ombe mynes wille en sullen sijt rumen niet,</l>
<l>Ende es dat oec so, dat om my gesciet</l>
<l>Waer dat ic verneme, datsi varen,</l>
<l>Ic entie myne, weet dat twaren,</l>
<l n="29395">Sullense soeken". "Here", zeide Hervy,</l>
<l>"Gy sult uwen moet laten sinken daerby,</l>
<l>Want die die hatie ierst ophebben brocht,</l>
<l>Si hebbent diere genoech vercocht,</l>
<l>Want si sijn som herde sere gewont,</l>
<l n="29400">Ende som vermenket, datsi terstont</l>
<l>Nembermeer scilt en dragen mede,</l>
<l>Ende dat es jamer, by mijnre Kerstenhede,</l>
<l>Wantsi goede ridder sijn ende koene".</l>
<l>Ende recht in desen selven doene</l>
<l n="29405">Quam die koninck Artur gereden daer,</l>
<l><pb n="328"/>Ende hoerde som haer rede vorwaer,</l>
<l>Ende zeide "Gawyn, lieve neve"! nadat</l>
<l>"Es dit die bede, die ic iu heden bat?</l>
<l>By Gode, nu scijnt wel, dat gy my</l>
<l n="29410">Luttel liefhebbet, want dat gy</l>
<l>Tegen mynen wille ende mijn gebot mede.</l>
<l>Myne liede hier doet slaet ter stede</l>
<l>Tmyner onwaerden, by Gode, tes my leet!"</l>
<l>Heer Gawyn antworde sinen ome gereet:</l>
<l n="29415">"Here diet ierst began, het waer recht daen,</l>
<l>Dat hijt becochte, oec secgic echt,</l>
<l>Dat ic tuwer onwaerden niet en hebbe</l>
<l>Ende oec es negeen man, sonder waen,</l>
<l>In der werlt, diet my woude tyen an,</l>
<l n="29420">Ic soude my daeraf bescudden dan,</l>
<l>Ende also saen, alsi den nijt begonden,</l>
<l>So ontboet ict iu by Galesconden,</l>
<l>Ende si hadden ons vele lelicheden</l>
<l>Gedaen eer wy dat anden ter steden",</l>
<l n="29425">Doe quam daer sijn vader, die koninck Lot, toe</l>
<l>Ende hi nam Gawyne metten breidel doe,</l>
<l>Ende zeide: "Gawyn, lieve kint, ic bidde iu.</l>
<l>Laet dese doerheit varen nu,</l>
<l>Want gy hebbet daer genoech toe gedaen</l>
<l n="29430">Ende laet uwen oem secgen saen</l>
<l>Sinen wille; want die bolgenscap nu,</l>
<l>Die hi keert hier tote iu,</l>
<l>Sal met staden gebetert wesen;</l>
<l>Want wy hebben een deel van desen</l>
<l n="29435">Hier gesien, hoe dat komen es".</l>
<l>Entie koninck Ban ende sijn broeder nades</l>
<l>Quamen oec te Gawine daernaer,</l>
<l>Ende zeiden sovele tot hem aldaer,</l>
<l>Dat sine te vreden brachten alsoe.</l>
<l n="29440">Dus wart die strijt gesceden doe</l>
<l>Van hem ende van dien van der Tafelronden.</l>
<l>Doe voerdene die twe koninge, tien stonden</l>
<l>Met hem nu te hovewaert,</l>
<l>Ende Galesconde reet mede ter vaert,</l>
<l n="29445">In den tornoy, ende dadene sceden daer</l>
<l>Met groter pinen, wet vorwaer;</l>
<l>Wantsi waren verwermet sere.</l>
<l>Doe si gesceden waren, voer elc here</l>
<l>In sine herberge ende ontwapende hem mede,</l>
<l n="29450">Ende cleden hem ende gingen ter stede</l>
<l>Thove, entie waren gewont,</l>
<l>Bleven in hoer herberge terstont,</l>
<l>Ende daden thoren wonden sien;</l>
<l>Ende Heer Gawyn ende sine gesellen mettien</l>
<l n="29455">Gingen hem ontwapenen daernaer</l>
<l>In ene camer, die stont vorwaer</l>
<l>Neven der koninginnen kamer ter stede;</l>
<l>Ende doe si ontwapent waren mede,</l>
<l>Cleden si hem, daer si doe waren</l>
<l n="29460">Herde rikelike gedient, twaren,</l>
<l>Van vrouwen ende joncfrouwen te gaer,</l>
<l>Dier daer menege was vorwaer.</l>
<l>Daer was Heer Gawyn sere besien,</l>
<l>Ende Sagrimor mede, van dien</l>
<l n="29465">Vrouwen ende joncfrouwen, die se prijsden nu</l>
<l>Scone ende vrome, dat secgic iu.</l>
<l>Dus gingen die tachtentich in die sael</l>
<l>Hant in hant, gecledet wael,</l>
<l>Daer se die koninck Artur wel ontfinc,</l>
<l n="29470">Ende stont op jegen hem na die dinc;</l>
<l>Hi nam Gawine metter hant daer</l>
<l>Entie koninginne metter andren naer,</l>
<l>Ende gingen op ene coetse sitten, secgic iu;</l>
<l>Entie ander ridder, die gingen nu</l>
<l n="29475">Alombe overal in die sale</l>
<l>Ende speleden ende loechen van meneger tale,</l>
<l>Die dene den andren zeide nadas;</l>
<l>Maer die blideste van hem allen was</l>
<l>Die koninginne, ombe haer ridder mede,</l>
<l n="19480">Die den tornoy hadden verwonnen ter stede;</l>
<l>Maer bander siden waren droevech tien stonden</l>
<l>Die ridder van der Tafelronden,</l>
<l>Ombedatsi so tachter waren doe,</l>
<l>Ende ombe haer gesellen, die gewont waren, toe,</l>
<l n="29485">Ende bander siden, om Gawine, den here,</l>
<l>Dies bolgenscap si vruchten sere;</l>
<l>In dinde hebben si raet genomen,</l>
<l>Hoe si te soene mogen komen,</l>
<l>Ende senden Hervi ende Nasciene</l>
<l n="29490">Ende Synados mede om datgene</l>
<l>An den koninck Artur nu,</l>
<l>Ombe vrede te makene, sccgic iu.</l>
<l><pb n="329"/>Dese gingen ten koninge saen;</l>
<l>Doese die koninck sach komen gaen,</l>
<l n="29495">Stont hi op hovesclike tegen die baroen,</l>
<l>Als die wel lieden ere konde doen,</l>
<l>Ende hietse groet wellekomen wesen.</l>
<l>Doe hietene Hervi sitten na desen,</l>
<l>Dan soude hi sine boetscap secgen daer;</l>
<l n="29500">Die koninck sat neder; doe zeide hi naer:</l>
<l>"Here, hier sijn nu ten stonden</l>
<l>Die ridder van der Tafelronden,</l>
<l>Die nu senden an Gawine, den Heer,</l>
<l>Ende an myne Vrouwe, die koninginne, meer,</l>
<l n="29505">Ende an iu, Here, daer dat meest angaet,</l>
<l>Want gy zijt onser alre toeverlaet,</l>
<l>Ende onser alre here mede nu;</l>
<l>Ende daerombe biddensi vriendelic iu,</l>
<l>Hebbensi enech dinc mesdaen</l>
<l n="29510">Tegen mynen here Gawine, dat sijt hem saen</l>
<l>Beteren willen, ende sinen gesellen daerby</l>
<l>In wat manieren dat oec sy,</l>
<l>Ende als gy, Here, ende myne vrouwe mede,</l>
<l>Beide visieren wilt ter stede;</l>
<l n="29515">Ja, optie vorwaerde, dat alle hatien</l>
<l>Afgeleget werden in beiden partien,</l>
<l>Ende nembermeer te vermanen woert".</l>
<l>Doe sach dene opten andren voert</l>
<l>Van den koninck enter koninginnen ter stede;</l>
<l n="29520">Doe zeide die koninck ter vrouwen mede,</l>
<l>Datsi dit niet ontsecgen en sal;</l>
<l>Doe zeide die koninginne: "van al</l>
<l>Dat daer Heer Gawyn wil doen mede,</l>
<l>Dat houde ic herde gaerne gestede".</l>
<l n="29525">Ende mijnheer Gawyn sweech al voert,</l>
<l>Ende en antworde daerop niet een woert,</l>
<l>Ende dachte ombe die dinc mettien,</l>
<l>Die hi gehoert hadde vordien.</l>
<l>Doe namne die koninck by der hant</l>
<l n="29530">Ende zeide: "lieve neve", al te hant,</l>
<l>"En penset nu niet meer ter stede</l>
<l>Ombe quaetheit ende bolgenhede,</l>
<l>Want men biedet iu in desen dingen</l>
<l>Veel groetlic sonderlinge</l>
<l n="29535">Alse hem die beste van der werlt mere</l>
<l>Tote iu oetmoedegen also sere".</l>
<l>"Goede liede" - zeide Heer Gawyn doe,</l>
<l>"Ja", zeide die koninck daertoe;</l>
<l>"Si zoudent met rechte sijn", zeide Gawein,</l>
<l n="29540">Doe sweech hi. Dat sach wel plein</l>
<l>Die koninck Artur, dat hi erre was,</l>
<l>Ende sach optie koninginne nadas,</l>
<l>Ende zeide: "Vrouwe, biddet Heren Gawine nu,</l>
<l>Dat hi dese dinge doe dor iu".</l>
<l n="29545">Doe namsi Gawine by der hant</l>
<l>Ende zeide: "lieve neve, laet te hant</l>
<l>Desen toern dor my nu sincken,</l>
<l>Ende en menet daer nembermeer ombe dinken,</l>
<l>Want toernecheit al te lange gehouden,</l>
<l n="29550">Die wert dickewile oevele vergouden;</l>
<l>Nu doet dit dor den koninck ende dor my,</l>
<l>Want gy doet daer iu ere by,</l>
<l>Ende dit lant es oec in vernoye met</l>
<l>Van den Sennen, als gy wel wet,</l>
<l n="29555">Ende uwer en es niet vele nu,</l>
<l>Ende gy soudet wel te gader onder iu</l>
<l>Dene den andren helpen ende bystaen;</l>
<l>Ende wouden iu vremde liede bestaen</l>
<l>Ende iu viande, dien zoudet gy quaet wesen</l>
<l n="29560">Ende ongenadich in allen resen;</l>
<l>Ende metten genen die ombe mynen Here</l>
<l>Hem ontliven souden laten ere,</l>
<l>Dan si hem lieten mesdoen iet,</l>
<l>Ende ombe ene dorheit, die es gesciet,</l>
<l n="29565">En zoudy, lieve neve, niet, dor myne bede,</l>
<l>Ende dor mijns heren, des koninges, mede,</l>
<l>Die iu des nu sere bidden utermaten,</l>
<l>Dese toernecheit hem nu niet verlaten?"</l>
<l>Doe sach Gawyn op haer ende loech,</l>
<l n="29570">Doe zeide hi: "Vrouwe, die leren wil, mach genoech</l>
<l>Leren an iu, ende God sijs gedanket nu,</l>
<l>Dat wy hebben alsulken Vrouwe an iu,</l>
<l>Daer dlant gebetert by sal wesen;</l>
<l>Ende oec al diegene na desen,</l>
<l n="29575">Die werken willen na uwen staet,</l>
<l>Ende houden willen, dat gy hem raet,</l>
<l>Sine mogen nember tachter komen.</l>
<l>Mijn Here, die koninck, mach hem beromen,</l>
<l>Dat hi die vroedeste vrouwe hevet ene,</l>
<l n="29580">Die in der werlt levet gemene,</l>
<l>Ende gy hebbet hier gewonnen an my,</l>
<l><pb n="330"/>Dat ic voert altoes iu eigen sy,</l>
<l>Ende gy met my ende metten mynen iuwen wille</l>
<l>Altoes moecht doen, lude ende stille,</l>
<l n="29585">Ende mijnheer, die koninck, ten waer al te sere</l>
<l>Mijn onneer ende tegen mijn ere".</l>
<l>Si zeide: "die vrouwe en waer niet wijs,</l>
<l>Die iu dat ansochte in eneger wijs,</l>
<l>Dat tegen iu ere soude wesen, here,</l>
<l n="29590">Dat en soeckic an iu nu noch nembermere".</l>
<l>Doe gaf Heer Gawyn op den overmoet,</l>
<l>Ende daermede te doene dat haer dunket goet.</l>
<l>Doe sendesi Hervi weder, tien stonden,</l>
<l>Ombe die ridder van der Tafelronden</l>
<l n="29595">Daer hi ombe ginc, ende zeide hem daernare</l>
<l>Hoe si hadden daermede gevaren;</l>
<l>Entie koninginne ontboet ter stede</l>
<l>Sagrimor ende Heer Gawyns broeder mede,</l>
<l>Ende Ywene ende al den gesellen naer,</l>
<l n="29600">Ende zeide hoe die soene gemaket waer.</l>
<l>Doe sprac Heer Ywen ter koninginne:</l>
<l>"Die vrede es beter dan die onminne".</l>
<l>Doe quamen die van der Tafelronden</l>
<l>Vor den koninck ende Heren Gawyn, tien stonden,</l>
<l n="29605">Ende knielden, ende Hervy sprac dat woert:</l>
<l>"Here, hier sijn wy nu komen voert,</l>
<l>Die van der Tafelronden, ter genaden iu,</l>
<l>Ende bidden, dat gy hem vergevet nu</l>
<l>Datsi [tegen iu] hebben mesdaen".</l>
<l n="29610">Heer Gawyn spranc op, daer hi sat, saen</l>
<l>Ende vergaf dat hem, ende nam se by der hant,</l>
<l>Ende dadese opstaen al te hant,</l>
<l>Ende Sagrimor ende Gawyns broeder mede</l>
<l>Dadense daer oec opstaen ter stede,</l>
<l n="29615">Ende daer vergaf dene den andren, secgic iu,</l>
<l>Allen toern ende hatie nu,</l>
<l>Ende voert altoes was, van dien stonden,</l>
<l>Gawyn meester ende here van der Tafelronden,</l>
<l>Entie ridder, die in gevancnesse waren,</l>
<l n="29620">Die koninginne scoude se quite, twaren;</l>
<l>Ende aldus versoendensi daeromtrint.</l>
<l>Maer si hadden daer vierhondert sint</l>
<l>Eer daventure van den helegen Grale</l>
<l>Tenen inde wart bracht al te male,</l>
<l n="29625">Daer si menege pine ombe dogeden vorwaer,</l>
<l>Ende ombe ander aventure, daer si naer</l>
<l>Menechwerf sijn ombe reden ter stat,</l>
<l>Ende ic sal iu secgen nu ombe wat</l>
<l>Dat es waer. Daer liep ene grote mare,</l>
<l n="29630">Dat die Grael in den lande van Logres ware,</l>
<l>Ende dat ware dat helege bloet,</l>
<l>Dat Jhesum wt siner syden vloet,</l>
<l>Dat Joseph van Aremathien ende mede</l>
<l>Nicodemus, die onsen Here van den cruce dede,</l>
<l n="29635">Hadden in handen gehat, entie speer,</l>
<l>Daermede gesteken was Onse Heer.</l>
<l>Hieraf liep die mare verre ende by,</l>
<l>Dattet nu in den lande van Logres sy,</l>
<l>Maer men en weet waer no te welker stat;</l>
<l n="29640">Entie prophecie secget oec dat,</l>
<l>Dattet nembermeer en worde vonden,</l>
<l>Vordat die beste ridder quame tien stonden,</l>
<l>Van al der werlt, [by] dien zouden werden ontdecket,</l>
<l>Die grael entie speer, daer men af secget.</l>
<l n="29645">Ende doe die heren van der Tafelronden</l>
<l>Hieraf hoerden secgen, tien stonden,</l>
<l>Dattet by den besten ridder moeste wesen</l>
<l>Die in al der werlt was, van desen</l>
<l>Begondensi tsoekene daernaer,</l>
<l n="29650">Ombe proevene wie die beste waer,</l>
<l>Ende doerreden alle die lande,</l>
<l>Ende makeden tornoy meneger hande,</l>
<l>Ende proeveden dat in meneger manieren;</l>
<l>Selden woudensi daeraf vieren,</l>
<l n="29655">Ende hoerdensi secgen iergen ter stede</l>
<l>Van enegen goeden ridder mede,</l>
<l>Daer voeren si ombe te proevene dien;</l>
<l>Ende was hi vrome ende koene gesien,</l>
<l>So brachten sine te hove daer,</l>
<l n="29660">Ende makedene haer geselle naer,</l>
<l>Ende was in gescrift geset ter stede</l>
<l>Metten andren ridderen mede;</l>
<l><pb n="331"/>Ende al daventuren, die gescieden</l>
<l>Van den ridderen, onder hen lieden,</l>
<l n="29665">Die screef men altoes, alset gesciet was;</l>
<l>Ende ombe dese dinc gesciede nadas</l>
<l>Menege aventure in dat lant.</l>
<l>Nu wety die saken al te hant,</l>
<l>Waerombe die ridder van der Tafelronden</l>
<l n="29670">Hem aventuerden te meneger stonden;</l>
<l>Doe dus die soene gemaket was,</l>
<l>Daer ic hier te voren af las,</l>
<l>Waren des die ridder van der Tafelronden</l>
<l>Alle herde blyde tien stonden,</l>
<l n="29675">Ende prijsden heren Gawine sere daer</l>
<l>Van der vromecheit, wetet vorwaer,</l>
<l>Die hi in den tornoye dede;</l>
<l>Si zeiden hemelyc onder hem mede,</l>
<l>Datsi tiene, die beste, die men vonde,</l>
<l n="29680">Tegen hem niet mochten gestaen ter stonde,</l>
<l>Man tegen man; aldus zeidensi daer,</l>
<l>Entie vrouwen ende joncfrouwen zeiden naer</l>
<l>In horen cameren, daer si inne waren doe,</l>
<l>Van hem nog meer onder hem alsoe.</l>
<l n="29685">Ende bindien waren die tafelen bereet</l>
<l>Ende men ginc eten gereet,</l>
<l>Enter koninginnen ridder saten, tien stonden,</l>
<l>By den heren van der Tafelronden;</l>
<l>Entie koninck Artur entie koninck Ban</l>
<l n="29690">Entie koninck Bohoert, ende koninck Loth voertan,</l>
<l>Saten tener tafelen, daer dienden met</l>
<l>Heer Gawyn ende Lucam ende Griflet,</l>
<l>Ende Heer Ywen, tote veertich wale;</l>
<l>Daer was gedient in der sale</l>
<l n="29695">Hem allen te poente, die daer waren;</l>
<l>Wat zoudic die gerechte openbaren</l>
<l>Die daer waren gegeven met gevoech?</l>
<l>Daer was planteit ende meer dan genoech.</l>
<l>Ende na den etene ginc elc die woude</l>
<l n="29700">Spelen van den riddren houden,</l>
<l>Maer die vier koninge bleven daer</l>
<l>Ende gingen ten venstren licgen naer,</l>
<l>Ombe wt te siene die scone prayerie,</l>
<l>Die lopende watere, die viscerie.</l>
<l n="29705">Doe si ginder aldus lagen</l>
<l>Entie riviere daer besagen,</l>
<l>Doe zeide ten koninck Arture die koninck Ban:</l>
<l>"Here, woudy een dinc voertan</l>
<l>Doen, dat ic iu zoude raden,</l>
<l n="29710">tEn zoude iu noch tuwen lande niet scaden,</l>
<l>Ende dat soude des te beter wesen,</l>
<l>Ende iu herberge oec na desen,</l>
<l>Ende oec vele te meer ontsien,</l>
<l>Ende te meer ridder oec nadien</l>
<l n="29715">Tot uwen hove komen, God weet".</l>
<l>Doe zeide die koninck Artur gereet:</l>
<l>"Secget my, here, wat dat es,</l>
<l>Ic sal dat doen, sijt seker des,</l>
<l>Opdat ict eneger wijs gedoen kan,</l>
<l n="29720">Ende niet onneerlyke en sij dan".</l>
<l>Doe zeide die koninck Ban ter stede:</l>
<l>"Hieraf en komet iu nembermeer mede</l>
<l>No verwijt, no lachter, here:</l>
<l>tEs dat gy iu hoedet van desen dage mere,</l>
<l n="29725">Dat gy iu ridder in negener manieren,</l>
<l>Nembermeer tegen een laet tornieren,</l>
<l>Want si sijn goede ridder ende koene</l>
<l>Ende souden hem laten, in negenen doene,</l>
<l>Dene den andren onderbringen;</l>
<l n="29730">Ende also mochte daer werden werringe,</l>
<l>Dat daeraf mochte komen groet scade;</l>
<l>Willensi tornieren vro ende spade,</l>
<l>Si tornieren tegen die grote heren vermeten,</l>
<l>Dier genoech ombe iu es geseten".</l>
<l n="29735">Die koninck Artur zeide: "gy raet my</l>
<l>Herde wael ende alse mijn vrient daerby,</l>
<l>Ende ic salt oec doen vorwaert mere".</l>
<l>Doe zeide die koninginne: "Here,</l>
<l>Hi raet uwen oerbaer nu van desen,</l>
<l n="29740">Gebenedyet so moete hi wesen,</l>
<l>Dat hi iu desen raet nu gaf;</l>
<l>Nu es dat goet te siene daeraf,</l>
<l>Dat hi iu minnet met trouwen mede".</l>
<l>Dit latic nu bliven hier ter stede,</l>
<l n="29745">Ende sal van den baronen secgen voert,</l>
<l>Daer gy hiervor af hebbet gehoert,</l>
<l>Die hem tegen den koninck Artuer</l>
<l>Hiervor setten op ener uer.</l>
</div>
<div type="chapter"><head type="chapter"><pb n="332"/> <hi rend="italic">Hoe die koninck Loth ende heer Gawyn des koninck Arturs boetscap doen toten baronen.</hi></head>
<l>Hier secget daventure mede,</l>
<l n="29750">Dat die koninck Loth quam nu ter stede</l>
<l>Ende sprac: "Here", ten koninck Artuer,</l>
<l>"Dat waer wel tijt nu ter uer,</l>
<l>Dat wy dachten optie helege Kerstenhede</l>
<l>Die die Sennen nu ter stede</l>
<l n="29755">Altemale verderven, secgic iu;</l>
<l>Si hebben twe stede veriaget nu</l>
<l>Die liede daerwt ende some verslagen,</l>
<l>Ende haer es so vele, dat mense veriagen</l>
<l>Qualic sal mogen, ten waer alsoe,</l>
<l n="29760">Dat men enen vrede mochte beiagen daertoe</l>
<l>Tuscen die barone ende iu, here,</l>
<l>Een iaer durende in allen kere,</l>
<l>Dat wy optie Sennen voeren, God weet,</l>
<l>Entie ene holpe den andren gereet,</l>
<l n="29765">Dat wy se verdreven voertan;</l>
<l>Ende mochtewy den vrede gemaken dan</l>
<l>Tuscen iu entie barone, wel ende goet,</l>
<l>En konnewy niet, dat elc dan doet</l>
<l>Sijn beste". Doe zeide die koninck saen:</l>
<l n="29770">"By Gode, ic woude dat waer gedaen</l>
<l>In deser manieren, maer die baroene</l>
<l>Sijn so hoverdich ende so koene,</l>
<l>Dat diegene, die men soude senden daer,</l>
<l>Moeste sijn herde vorbaer,</l>
<l n="29775">Eer si daer iet af hielden, wet God"!</l>
<l>"Here", zeide hi, die koninck Loth,</l>
<l>"Si hebben so groten scade gehat nu,</l>
<l>Si sullen in deser manieren, secgic iu,</l>
<l>Herde gerne den vrede ontfaen".</l>
<l n="29780">"Nu visiert", zeide die koninck saen,</l>
<l>"Wie dese boetscap mach doen gerede".</l>
<l>Doe zeide die koninck ban ter stede:</l>
<l>"En wouts my niet weten ondanc die Co Lot,</l>
<l>So soudic dan secgen, so helpe my God!</l>
<l n="29785">Dat daer nieman so goet toe en es</l>
<l>Als hi, want hi becant met hem es,</l>
<l>Ende oec weet hi die wege bat,</l>
<l>Dan ieman die hier es ter stat.</l>
<l>"Gy secget waer", zeide Artur doe;</l>
<l n="29790">Doe sprac daer die koninginne toe,</l>
<l>Ende seide: "hier es binnen sulc man,</l>
<l>Die dwege wel kent, ende daeran</l>
<l>So waer dat oec minre scade nu,</l>
<l>Dat men enen maten ridder verloer, secgic iu".</l>
<l n="29795">"Dame", zeide die koninck saen,</l>
<l>"Ic kenne die barone so gedaen,</l>
<l>Ende so overmoedich, dat nieman daer</l>
<l>Gehoert zoude zijn, wet vorwaer,</l>
<l>Die van mynen lande weer".</l>
<l n="29800">Doe zeide die koninck Lot, die heer,</l>
<l>Dat hi daer dan varen soude gereet</l>
<l>Sint si dat overeendroegen, God weet,</l>
<l>"Ende ic sal met my leiden sciere,</l>
<l>God weet, myne kinder alle viere".</l>
<l n="29805">"By Gode", zeide die koninck Bohort mettien,</l>
<l>"So ne derfdy nieman die levet, ontsien".</l>
<l>Alse die koninck Artur sach, dat hy</l>
<l>Sine kinder hem woude wesen by,</l>
<l>Doe vruchte hi Gaweins herde seer;</l>
<l n="29810">Doe zeide die koninginne: "heer,</l>
<l>En vruchtet om sine kinder niet een twint,</l>
<l>Laetse met hem varen omtrint,</l>
<l>Want ocht God wil, sine sullen daer</l>
<l>Negene noet hebben; oec wet, vorwaer,</l>
<l n="29815">So gy daer meer vriende hebbet mede</l>
<l>So si den vrede meer ter stede</l>
<l>Jagen sullen met herten nu".</l>
<l>"Vrouwe", zeide hi, "ic houdes my an iu".</l>
<l>Doe zeide die koninck Lot, sonder beiden,</l>
<l n="29820">Hi woude hem hemelyc bereiden,</l>
<l>Ende hi ontboet sine kinder daer.</l>
<l>Doe zeide Artur tot hem daernaer</l>
<l>Die dinge, alsi daer waren gedaen;</l>
<l>Hi zeide: "lieve neven, gy moet saen</l>
<l n="29825">Met uwen vader varen tener stede</l>
<l>Ombe uwen oerbaer". Zy seiden gerede,</l>
<l>Dat sijt gerne daden, God weet;</l>
<l>Die koninck Lot zeide doe gereet:</l>
<l>"Gawein, lieve kint, gy ende iu broeder nu</l>
<l n="29830">Te hant gaet ende bereidet iu,</l>
<l>Dat ons niet en gebreke daerby".</l>
<l>"Hoe", zeide Gawyn, "wat sullewy</l>
<l>Anders voeren nu in deser vaert</l>
<l>Dan onse wapine ende onse paet?</l>
<l><pb n="333"/>29835  Wy en sullen voeren somer no malen,</l>
<l>Wat zoude hieraf vele talen,</l>
<l>Wy sullen te nacht trecken in den iersten slape</l>
<l>Ende elc bevele daer sinen knape,</l>
<l>Dat hi hem bereide alsoe,</l>
<l n="29840">Dat men goede dachvaert doe,</l>
<l>Te dusdanen oerbaer en soude men niet</l>
<l>Dach no nacht letten, wats gesciet".</l>
<l>Die koninck zeide: "neve, gy secget waer".</l>
<l>Dus sciedensi hiermede van daer,</l>
<l n="29845">Ende heer Gawyn ginc ter koninginnen saen</l>
<l>Ende bat haer ende liet verstaen,</l>
<l>Datsi sinen gesellen goet waer,</l>
<l>Want hi wiste wel al openbaer,</l>
<l>Dat hem skoninges ridder onhout sijn,</l>
<l n="29850">"Ende als ic enwech bem entie broeder mijn</l>
<l>So sullensi enen tornoy willen maken,</l>
<l>Ic bids iu, en gestadet niet der saken".</l>
<l>Si zeide doe te Gawine, dat nembermeer</l>
<l>Tornoy en gestadet voert mijnheer,</l>
<l n="29855">Dien dene iegen den andren sal doen,</l>
<l>Wat si hier voermaels hebben geploen,</l>
<l>Ende dat die koninck hebbe mijn vrientscap met,</l>
<l>So en sals niet gescien, dat wet".</l>
<l>Doe scieden si uter sale ter vaert,</l>
<l n="29860">Ende elc ginc tsiner herbergenwaert,</l>
<l>Ende men ginc slapen daernaer.</l>
<l>Maer wie dat nu sciet van daer,</l>
<l>Gwinemar, der koninginnen neve, wet dat,</l>
<l>Hi ne voer niet verre van der stat,</l>
<l n="29865">Maer hi bleef sprekende telkenmale,</l>
<l>In ener wardrobe by der sale,</l>
<l>Tegen Morgeynen, die suster was</l>
<l>Des koninck Arturs, zijt seker das,</l>
<l>Die daer sat ende makede ter stede</l>
<l n="29870">Des koninck Lottes wijf, haerre suster mede,</l>
<l>Ene huve van gout draden goet.</l>
<l>Dese Morgeine was simpel ende vroet,</l>
<l>Ende herde behagel; maer si was</l>
<l>Herde bruen in dat aensicht, als ic las;</l>
<l n="29875">Maer si was minlic ende welhebbende met</l>
<l>Ende si sanc oec wael, dat wet;</l>
<l>Maer si was die luxurioseste mede,</l>
<l>Die men wiste in eneger stede,</l>
<l>Ende si konde van astronomien int gevoech,</l>
<l n="29880">Want Merlijn hadde haers geleert genoech</l>
<l>Ende noch meer leerde [hy], alse iu al</l>
<l>Dit boec hierna wel secgen sal;</l>
<l>Ende si was van goude ende van syden</l>
<l>Dat beste wercwijf, dat men tien tyden</l>
<l n="29885">Vant in enech lant; oec hadde sy</l>
<l>Dat scoenste haer nu daerby,</l>
<l>Entie scoenste handen met,</l>
<l>Ende dat soetste lijf, dat wet,</l>
<l>Dat enech wijf hebben mochte doe;</l>
<l n="29890">Oec haddesi ander dinc daertoe,</l>
<l>Dat ic niet wil secgen iu;</l>
<l>Oec was si loes, dat haer wel staet nu,</l>
<l>Si was welsprekende mede gereet,</l>
<l>Ende si lespete al luttel, God weet;</l>
<l n="29895">Ende goedertieren was si boven alle dinc</l>
<l>Also lange als dat wel met haer ginc,</l>
<l>Maer alsi haer toernde op enegen man,</l>
<l>Sone was daer negeen versoenen an;</l>
<l>Dat sceen wel an der koninginnen,</l>
<l n="29900">Die si minnen soude met alle sinnen</l>
<l>Met rechte, wantsi hoers broeder wijf was,</l>
<l>Ende si dade haer grote scande nadas,</l>
<l>Dat men daeraf sprac al haer leven,</l>
<l>Also iu dit boec wel sal wtgeven</l>
<l n="29905">Hierna, waerombe dat was.</l>
<l>Nu es Gwinemar comen nadas</l>
<l>Te Morgeinen, ende groetese daer,</l>
<l>Ende si dankedes hem sere naer;</l>
<l>Hi nam die gout drade in die hant,</l>
<l n="29910">Ende vragede Morgeinen al te hant,</l>
<l>Wat si daeraf soude maken doe;</l>
<l>Ende si begonde op hem te siene alsoe,</l>
<l>Ende began haer te behagene wale,</l>
<l>Want hi was van hovescer tale</l>
<l n="29915">Ende een scoen ridder mede,</l>
<l>Ende haer beviel wael ter stede</l>
<l>Sine woert ende al sijn wesen.</l>
<l>Si spraken so lange te gader van desen,</l>
<l>Ende droegen overeen so na die dinc,</l>
<l n="29920">Datsine vor horen vrient ontfinc,</l>
<l>Ende ontseide hem voert nadat</l>
<l>Negene dinc, die hi haer bat;</l>
<l>Daerna helsedi ende custese mede</l>
<l><pb n="334"/>Datsi daer ontstac ter stede,</l>
<l n="29925">Ende hi warpse op ene coetse daer,</l>
<l>Die stont by hem, ende daernaer</l>
<l>Dade hi haer dat soete spel,</l>
<l>Dat menech begert, gy wetet wel</l>
<l>So wat ic mene ter stede;</l>
<l n="29930">Si waren des willech alle bede,</l>
<l>Daerby was dat te eer gedaen;</l>
<l>Dus hevet dene des andren minne ontfaen,</l>
<l>Ende si bleven voert vriende groet</l>
<l>Ende minnende sere sonder genoet.</l>
<l n="29935">Die nacht bleef hi by haer</l>
<l>Tot by den dage, ende daernaer</l>
<l>Stont hy op ende bevalse nu</l>
<l>Onsen Here, secgic iu.</l>
<l>Dus ondermindensi hem lange tijt,</l>
<l n="29940">Dat nieman en wiste, des seker sijt,</l>
<l>Sonder Jenovre, die koninginne,</l>
<l>Diene sint brachte in sulken sinne,</l>
<l>Dat hi sint sceden moeste van haer;</l>
<l>Ombedit hatese Morgeine so seer,</l>
<l n="29945">Datsi der koninginnen dede</l>
<l>Menech vernoy, te meneger stede,</l>
<l>Datsi niet en woude [laten] met</l>
<l>Also lange alsi levede, dat wet,</l>
<l>Alse gy hierna wel sult verstaen.</l>
<l n="29950">Ic late dit nu ende sal anevaen</l>
<l>Te sprekene van den koninck Lot mede,</l>
<l>Ende sinen kindren, die nu ter stede</l>
<l>In den iersten slape sijn opgestaen,</l>
<l>Ende gingen hem gereiden saen;</l>
<l n="29955">Si namen vijf die beste orse daer,</l>
<l>Die in den stalle stonden, ende daden se naer</l>
<l>Die vijf knechte leiden nu,</l>
<l>Wael met yser verdecket, secgic iu;</l>
<l>Doe voerensi hemelijc alsoe,</l>
<l n="29960">Ende heer Gawyn vragede sinen vader doe,</l>
<l>Al welc si best mochten ryden</l>
<l>"Die passe entie wege tesen tyden</l>
<l>Sijn nu so vol Sennen vorwaer".</l>
<l>Doe zeide Heer Gawyn daernaer:</l>
<l n="29965">"Wy varen best tAronsteel in Scotlant,</l>
<l>Dat is dhemelecste wech, sy iu bekant,</l>
<l>Dien wy komen mogen nu ter stede,</l>
<l>Entie stat staet in den bosce mede;</l>
<l>Treckewy derwaert, dat dunket my,</l>
<l n="29970">Dat ons alrebeste nu sy".</l>
<l>Die vader zeide oec: "nadien dat staet,</l>
<l>Dunket my dat die beste raet,</l>
<l>Ende wy sullen dan varen by den castele</l>
<l>Van Serpine ende by enen dele</l>
<l n="29975">Dor den foreest van Espinoie mede,</l>
<l>Ende optie rivier van Saverne, ter stede,</l>
<l>Ende dor den plein van Cambenic na des,</l>
<l>Ende dor die stat van Norgales,</l>
<l>Die des koninges es Tradelians,</l>
<l n="29980">Ende van daer tAronsteel thants,</l>
<l>Dat in drie mylen na den Sennen es";</l>
<l>Entie kinder lovedent alle nades,</l>
<l>Aldus voerensi toten dage toe,</l>
<l>Van den enen sprekende alsoe</l>
<l n="29985">Ende van den andren mede, secgic iu,</l>
<l>Ende lagen in boscen ende in clusen nu,</l>
<l>Ende voeren, zo si hemelecst konden,</l>
<l>Achte dage; doe voerensi tien stonden</l>
<l>Tote Rodestock in den pleine;</l>
<l n="29990">Daer gemoeten hem twaelfdusent Seynen,</l>
<l>Die brachten sevenhondert Kerstene gevaen</l>
<l>Die si gebonden hadden, sonder waen,</l>
<l>Metten voeten onder der paerde bueck mede,</l>
<l>Ende sloegense met stocken sere ter stede;</l>
<l n="29995">Entese voerde die koninck Sorbores</l>
<l>Ende Clarioen entie koninck Ysores</l>
<l>Ende Malaquijn ende Salabruyn met;</l>
<l>Ende Ysores voerde een [ors] Gringalet,</l>
<l>Dat men also hiet, dat ors, dor das</l>
<l n="30000">Ombedat so sonderlinge goet was:</l>
<l>Men waloperet wel gereet</l>
<l>Tien mylen, eer hem enech sweet</l>
<l>Uten lyve ginc, ocht eer hem daer</l>
<l>Die lanken sloegen, wet vorwaer.</l>
<l n="30005">Nu es die koninck Lot daer komen,</l>
<l>Entie Sennen hebbene vernomen,</l>
<l>Ende sagen wel, dat Kerstene waren.</l>
<l>Heer Gawyn sprac tsinen vader daernare:</l>
<l>"Here, sittewy op onse orse mede,</l>
<l n="30010">Ende elc pine hem nu ter stede,</l>
<l>Dat wyse mogen breken hiervoer,</l>
<l>Dat wy bander syde komen doer".</l>
<l>Ende dit was omtrent die noene</l>
<l>Entie koninck Lot voer, in desen doene,</l>
<l><pb n="335"/>30015  Voer, ende mijnheer Gawyn reet naer,</l>
<l>Ende sine broeder, wet vorwaer,</l>
<l>Entie Sennen riepen saen:</l>
<l>"Vaste, gevet iu op gevaen,</l>
<l>Ende secget ons wie gy zijt mede,</l>
<l n="30020">Ende wat gy jaget hier ter stede".</l>
<l>Doe zeiden si hem, dat si waren</l>
<l>Des koninck Arturs masniede, twaren,</l>
<l>"Die ons ombe ene boetscap sent nu</l>
<l>Ende nember meer en secgen wy iu".</l>
<l n="30025">Doe zeiden diegene: "en rydet niet voert,</l>
<l>Want wy hoeden die wege, sijt ende oert,</l>
<l>Van koninck heer Godebrandes wegen, dat wet,</l>
<l>Ende van Oriens oec, dien wy met</l>
<l>Voeren desen roef entese gevangen,</l>
<l n="30030">Ende nu mede begint ons te langen</l>
<l>Dat wy iu hem voeren mogen".</l>
<l>"Dat es waer", zeide die koninck, "mochty daertoe dogen,</l>
<l>Dat gy ons gevoeren kondet nu".</l>
<l>"Daer en sal niet lanck toe sijn, secgic iu,</l>
<l n="30035">Want vaste gevet in op gevaen".</l>
<l>"By Gode, dat en es so saen niet gedaen",</l>
<l>Zeide Heer Gawyn daer ter stede.</l>
<l>Doen si dit hoerden, lieten si mede</l>
<l>Opten koninck Lot lopen daer;</l>
<l n="30040">Entie koninck Lot ende sine kinder vorwaer,</l>
<l>Reden op hem met crachte groet,</l>
<l>Ende elc stac daer enen doet</l>
<l>Ten iersten steke, ende daernaer</l>
<l>Den andren enten derden vorwaer,</l>
<l n="30045">Ende dorbraken haer scaer, God weet,</l>
<l>Ende reden also enwech gereet,</l>
<l>Ende doe si dandren enwech sagen ryden,</l>
<l>Hielden si op hem sere tien tyden,</l>
<l>Ende begondense iagene saen,</l>
<l n="30050">Ende alset die vijf koninge hebben verstaen,</l>
<l>Doe riepensi op haer liede daer nare,</l>
<l>Datsise hem niet lieten ontvaren;</l>
<l>Maer si waren wel gereden,</l>
<l>Ende ontreden hem so verre ter steden,</l>
<l n="30055">Datsi quamen an enen molen naer,</l>
<l>Daer een groet water liep vorwaer,</l>
<l>Daer broekete ombewas; des moesten si</l>
<l>Te sachter varen, ende daerby</l>
<l>Verhaelden sy die vijf koninge daer</l>
<l n="30060">Ende vijfhondert Sennen, wet vorwaer,</l>
<l>Ende braken haer speer op hem daer nu;</l>
<l>Entie koninck Ysores dorstac, secgic iu,</l>
<l>Des koninck Lottes ors, dat doet daer vel;</l>
<l>Maer die koninck Lot spranc op, also wel,</l>
<l n="30065">Ombe hem te werene. Doe Gawyn sach,</l>
<l>Dat sijn vader te voet daer lach,</l>
<l>Was hy byna daer verwoet;</l>
<l>Hy sloech sijn ors, met groter spoet,</l>
<l>Ende stac Monadine dor den lichame:</l>
<l n="30070">"Nu vaer", zeidi, "ins Duvels name,</l>
<l>Want du hores tharer geselscap groet";</l>
<l>Diegene viel van den orse doet.</l>
<l>Doe trac hi Caliburnuse, sijn swaert,</l>
<l>Ende bescudde sinen vader, ter vaert,</l>
<l n="30075">Daer meer dan veertich Sennen over waren;</l>
<l>Hi sloech hem die arme af, twaren,</l>
<l>Ende hande ende been, ende sloech daer</l>
<l>So vreeslike slage, dat daernaer</l>
<l>Nieman tegen hem [en] dorste komen;</l>
<l n="30080">Die sinen vader meende hebben genomen,</l>
<l>Dien cloefde hi dat hovet ten tanden toe,</l>
<l>Ende gaf sinen vader dat ors alsoe;</l>
<l>Ende sine broeder wrachten wonder</l>
<l>Onder den Sennen daer bysonder;</l>
<l n="30085">Si quamen toten vader naer,</l>
<l>Ende doe si vergadert waren daer,</l>
<l>Wrachtensi sulke noet onder hem nu,</l>
<l>Dat nieman en mochte vertellen iu.</l>
<l>Maer den Sennen quam soccoers doe groet,</l>
<l n="30090">In allen syden, in groten hoep;</l>
<l>Ende als dit die koninck Lot gesach,</l>
<l>Riep hi sine kinder, al dat hi mach,</l>
<l>En zeide: "tes wel tijt, dat wy nu</l>
<l>Enwech varen, dat secgic iu,</l>
<l n="30095">Ende en es gene wijsheit, dat wy beiden;</l>
<l>Want omb enen slach in der waerheden,</l>
<l>Dien wy hem mogen geven, sonder waen,</l>
<l>Sullen wyre meer dan veertich ontfaen;</l>
<l>Maer laet ons varen henen ter stede,</l>
<l n="30100">Ende es, dat si ons volgen mede,</l>
<l>Wy sullen ons onderwylen keren dan,</l>
<l>Alse wy des stede hebben, ende stryden an".</l>
<l><pb n="336"/>Doe daden si hem te wegewaert,</l>
<l>Ende voeren over dwater mettervaert.</l>
<l n="30105">Ende doese die vier koninge en wech sagen varen,</l>
<l>Waren si des herde erre, twaren,</l>
<l>Ende riepen: "dieve ende mordenaren,</l>
<l>Aldus en zuldy ons niet ontvaren;</l>
<l>Entie koninck Clarioen, hi sat nu</l>
<l n="30110">Op dat paert Gringalet, daer ic af zeide iu</l>
<l>Hiervor, dat so goet was vorwaer,</l>
<l>Ende was vor dander gereden daer,</l>
<l>Ene bogenscote verre, dat wet,</l>
<l>Ende heer Gawyn sach an, dat Gringalet</l>
<l n="30115">Daer vliegende quam als een vogel snel,</l>
<l>Ende dat behagede hem so wel,</l>
<l>Dat hi hemselven zeide ter vaert,</l>
<l>Hadde hi nu alsulken paert,</l>
<l>Hi en gavet niet om die beste stede,</l>
<l n="30120">Die die koninck Artur hadde mede;</l>
<l>Ende doe begon hi sachte te rydene</l>
<l>Entesgenen al luttel tontbidene;</l>
<l>Ende doe Gawyn sach, dat hi hem by was,</l>
<l>Doe keerde hi hem ombe thant nadas,</l>
<l n="30125">Entie koninck quam op hem alsoe,</l>
<l>Ende stac sijn speer ontwe doe,</l>
<l>Ende heer Gawyn sloechne weder saen</l>
<l>Dor den helm ene wonde, sonder waen,</l>
<l>Dat hi ter aerden in ommacht viel daer</l>
<l n="30130">Ende heer Gawyn, die nam daernaer</l>
<l>Dat [paert] Gringalet ende voerdet saen</l>
<l>Ten briele, dat daer by was gestaen.</l>
<l>Ende sijn vader reet altoes vorwaert,</l>
<l>Ende en dachte niet achterwaert,</l>
<l n="30135">Ende sine drie kinder volgeden mede;</l>
<l>Ende heer Gawyn bleef daer ter stede,</l>
<l>Achter hem, sodat sine niet</l>
<l>En konden gesien; maer Gawyn nu siet</l>
<l>Sine knechte, die daer brachten saen</l>
<l n="30140">Haer tellende paerde, daer hi af, sonder waen,</l>
<l>Sere verblide; doe beete hi ter stede</l>
<l>Ende gaf hem sijn ors te leidene mede,</l>
<l>Ende sat op dat [ors] Gringalet;</l>
<l>Ende hi hiet se varen ongelet</l>
<l n="30145">Na sinen vader, want hi woude beiden</l>
<l>Ombe te wetene die waerhede</l>
<l>Waer die Sennen henen souden varen;</l>
<l>Maer dat was ombe niet, dat hi beide,</l>
<l>Want doe si vonden den koninck Clarioen twaren,</l>
<l n="30150">In ommacht licgende, blevensi doen</l>
<l>Ombe hem alle, ende meenden daer,</l>
<l>Dat hi doet hadde gewesen vorwaer;</l>
<l>Si dreven so groten rouwe dordas,</l>
<l>Dattet Heer Gawyn hoerde, daer hi was.</l>
<l n="30155">Dus bleef Gawyn lange houdende daer</l>
<l>In den briel om te siene, ocht daernaer</l>
<l>Hem ieman soude volgen nu;</l>
<l>Ende sijn vader reet henen, secgic iu,</l>
<l>Tote daer hi in enen bosc soude ryden;</l>
<l n="30160">Doe sach hi achterwaert tien tyden,</l>
<l>Ende en sach heren Gawyne doe niet.</l>
<l>Doe zeide hi: "wat es my gesciet?</l>
<l>Ic hebbe nu al verloren mijn ere!"</l>
<l>Die kinder zeiden: "wat es iu, here?"</l>
<l n="30165">Doe zeide hi: "lieve kinder, ic secget iu,</l>
<l>Gawyn, iu broeder, gebreket my nu,</l>
<l>By Gode, hi es doet, ende ic wil mede</l>
<l>Alhier nu sterven oec ter stede,</l>
<l>Ende en wil na hem leven niet".</l>
<l n="30170">Doe zeide Agrawein, als hi dit siet:</l>
<l>"Here, ocht God wil, hi en hevet gene noet,</l>
<l>En verslaet iu niet, hi en es niet doet".</l>
<l>Al die wile, dat hi hem meslaet alsoe,</l>
<l>Quamen die vijf knechte geryden toe,</l>
<l n="30175">Ende brachten heren Gawyns ors daer;</l>
<l>Ende alse die koninck sach vorwaer,</l>
<l>Kande hi se wael. Doe sprac Garies</l>
<l>Ende vragede, waer sijn broeder es:</l>
<l>"Here, wy lietene in den briele ter stede,</l>
<l n="30180">Daer hielt hi opten besten orse mede,</l>
<l>Dat in der werlt es, dat hi daer</l>
<l>Enen koninge af wan, vorwaer;</l>
<l>Hi ontbiet iu dat gy henen rijt,</l>
<l>Hi sal iu te hant by wesen nu ter tijt".</l>
<l n="30185">Als die koninck Lot hoerde tien tyden</l>
<l>Dat hi levede, was hi des blyde;</l>
<l>Ende heer Gawyn, die nu sach mede,</l>
<l>Dat hem die Sennen niet volgeden ter stede,</l>
<l>Volgede sinen vader met gewoude</l>
<l n="30190">Ombedat hi hem dat ors togen woude,</l>
<l><pb n="337"/>Ende hi quam daer si dreven rouwe groet;</l>
<l>Daer sach hi enen Senne al bloet,</l>
<l>Die enen spiet hadde in der hant</l>
<l>Die groet was, sij iu bekant,</l>
<l n="30195">Ende dat yser was lanc anderhalven voet</l>
<l>Ende scerp; als heer Gawyn dit verstoet</l>
<l>Reet hi derwaert, wat hi kan,</l>
<l>Ende nam den spiet daer den man</l>
<l>Met sulker cracht, dat hine mede</l>
<l n="30200">Daer ter aerden tumelen dede,</l>
<l>Ende reetne doet oec daernaer,</l>
<l>Ende ontreet hem ondankes allen daer;</l>
<l>Maer also alsi hem navolgeden doe,</l>
<l>Sloech hire veertiene doet alsoe.</l>
<l n="30205">Dus reet hi enwech daer ter stede,</l>
<l>Entie Sennen volgeden hem mede;</l>
<l>Ende ember alsi daer quamen te na,</l>
<l>Sloech hire enen doet, als ic versta,</l>
<l>Ochte twee. Aldus voer hi daer</l>
<l n="30210">Met keerne ende ridene, wet vorwaer,</l>
<l>So lange dat hi gereden quam</l>
<l>An den bosc, daer hi sinen vader vernam,</l>
<l>Die daer met sinen kindren hout</l>
<l>Ende sijnre daer beide met gewout.</l>
<l n="30215">Doene die koninck Lot sach komen</l>
<l>Gawyne, ende oec hevet vernomen,</l>
<l>Datten die Sennen jagen alsoe:</l>
<l>"Lieve kinder, wat houdy?" zeide hi doe,</l>
<l>"Gy sult derwaert met sporen slaen,</l>
<l n="30220">Ende uwen broeder in staden staen".</l>
<l>Doe reet hi selve voren daer,</l>
<l>Ende sine kinder volgeden hem naer;</l>
<l>Doe ontmoete hem sijn sone echt:</l>
<l>"Lieve kint", zeidi, "gy hebbet onrecht,</l>
<l n="30225">Dat gy my dus verwerket ende iu broeder mede;</l>
<l>Wat Duvel lust iu nu ter stede</l>
<l>Onder dese Sennen te blivene allene?</l>
<l>Meendy se alle doden gemene?</l>
<l>Al sloechdy telken slage enen doet,</l>
<l n="30230">Nochtan en soudy haren hoep</l>
<l>In ener maent niet konnen verslaen.</l>
<l>"Here", zeide heer Gawijn doe saen,</l>
<l>"Ic hebbe gewonnen een ors ter stede,</l>
<l>Ic engeve dat niet, by myner Kerstenhede,</l>
<l n="30235">Ombe den casteel te Glacedoen;</l>
<l>Ende ombedat ic dat proeven woude doen,</l>
<l>So keerdic weder onder hem, Here!</l>
<l>Nu varewy ende ic en begeve iu heden mere</l>
<l>Ombe negeen dinc, dat my gevallen mach".</l>
<l n="30240">Als die koninck Lot dat sach,</l>
<l>Dat tijt was te vaerne mede,</l>
<l>"Varewy", zeidi, "want nu ter stede</l>
<l>Es dat tijt, want dat es nacht toe".</l>
<l>Daer namen si vier spere doe</l>
<l n="30245">Den Sennen daer, sij iu bekant,</l>
<l>Ende reden also henen te hant.</l>
<l>Ende mettien datsi dus henen sceden,</l>
<l>Quamen daer seven Sennen gereden,</l>
<l>Ende elc een speer in der hant alsoe,</l>
<l n="30250">Ende quamen op Garies gereden toe;</l>
<l>Entie twe stakene in die syde,</l>
<l>Dander twe opten scilt tien tyden,</l>
<l>Die derde twe dor die manicle met</l>
<l>Van den halsberge; die sevende, wet</l>
<l n="30255">Stac sijn ors dor den lichame</l>
<l>Doet, sodat si beide tsamen</l>
<l>Ter aerden vielen. Dat sach daer</l>
<l>Die koninck Lot, ende meende naer,</l>
<l>Dat hi doet hadde gewesen:</l>
<l n="30260">"Ach my!" zeidi, "nu sullen na desen</l>
<l>Dese vier broeder sceden nu;</l>
<l>Gawyn, dese scade komet van iu:</l>
<l>Haddy met ons enwech gereden,</l>
<l>Sone waer hi hier niet bleven ter steden".</l>
<l n="30265">Die wile dat hi sprac aldaer,</l>
<l>So stont Garies op daernaer,</l>
<l>Want hi was die vromeste, sijt seker das,</l>
<l>Dan enech van den vieren was</l>
<l>Sonder Gawyn; doe hi op was thant,</l>
<l n="30270">Nam hi sijn swaert in sine hant</l>
<l>Ende ginc hem weren, ende sloech daer</l>
<l>Van den sevenen enen daernaer</l>
<l>Dor die slinke side alsulc een gat,</l>
<l>Dat hi ter aerden doet viel nadat;</l>
<l n="30275">Ende hi sloech enen andren af den arm,</l>
<l>Dat hi metten scilde al warm</l>
<l>Ter aerden quam gevallen ter stede;</l>
<l>Ende heer Gawyn sloech daer enen mede,</l>
<l>Dat hi hem dat hovet clovede doe</l>
<l n="30280">Toten tanden. Doe voer hi toe</l>
<l><pb n="338"/>Ende nam dat ors, ende dader op sitten daer</l>
<l>Sinen broeder, ende wet vorwaer</l>
<l>Dat die koninck Lot, ende sine ander broeder met</l>
<l>Dander drie versloegen, dat wet,</l>
<l n="30285">Entie sevende vloe, als hi dat sach;</l>
<l>Ende Garies volgede hem, al dat hi mach,</l>
<l>Ende verhaeldene an enen berge mede,</l>
<l>Ende stacken doet aldaer ter stede;</l>
<l>Doe keerde hi weder tsinen vaderwaert.</l>
<l n="30290">Als hi daer quam, redensi ter vaert</l>
<l>Enwech; wantet was den avende by.</l>
<l>Doe die Sennen sagen, datsy</l>
<l>Enwech reden, keerdensi haestlye doen.</l>
<l>Ende quamen gereden daer Clarioen</l>
<l n="30295">Lach ende hadde doen binden sine wonden</l>
<l>Doe vragedi hem tenselven stonden,</l>
<l>Ocht si die glotoene hadden gevaen,</l>
<l>Die hem sulken scade hadden gedaen;</l>
<l>Si zeiden neen si, niet ter stede;</l>
<l n="30300">Des was die koninck rouwech mede.</l>
<l>Dus keerden si tharen gesellenwaert,</l>
<l>Entie koninck Lot voer enwech ter vaert,</l>
<l>Ende sine kinder met overmoet;</l>
<l>Haer wapene waren al bebloet,</l>
<l n="30305">Ende haer orse van bloede nat,</l>
<l>Ende in haren scilden menech gat;</l>
<l>Diese also hadde ryden gesien,</l>
<l>Hem mochte wel al gruwen van dien.</l>
<l>Dus redensi tote achter dat boscelijn,</l>
<l n="30310">Daer haer knapen metten rossiden sijn;</l>
<l>Doesi daer quamen redensi alsoe</l>
<l>In den bosc vorwaert doe,</l>
<l>Tote in die nacht, in langen doen,</l>
<l>Entie maen sceen herde scoen;</l>
<l n="30315">Si quamen tenes forestiers huse doe</l>
<l>Die drie sone hadde toe,</l>
<l>Ende een wijf hovesc ende vroet,</l>
<l>Ende dat hues sterc ende groet;</l>
<l>Ende daer ginc ene grachte ombe wijt,</l>
<l n="30320">Al vol waters, oec wasset ter tijt</l>
<l>Wel geplankiert, ende met dornen mede</l>
<l>So dicke ombeset, dat daer ter stede</l>
<l>Nembermeer nieman hadde gemoet,</l>
<l>Dat daer een hues binnen stoet.</l>
<l n="30325">Daer quam die koninck Lot ter poerten toe,</l>
<l>Ende cloppede so lange daervor doe,</l>
<l>Dat der forestiers sone een quam naer</l>
<l>Ombe te siene wie clopte daer;</l>
<l>Ende hi vragede wie si waren,</l>
<l n="30330">Ende si antwoerden hem daernare:</l>
<l>"Wy zijn ridder van desen lande,</l>
<l>Ende varen aldus nu te hande</l>
<l>Ombe ene boetscap te doene, God weet".</l>
<l>Hi hietse wellekomen ende ontdade gereet</l>
<l n="30335">Die poerte, ende lietse inkomen alsoe;</l>
<l>Doe beetensi neder, ende men nam doe</l>
<l>Haer paerde, ende dadese wel te gemake,</l>
<l>Want daer was genoech van alrehande sake;</l>
<l>Si waren geleit in die sale saen,</l>
<l n="30340">Daer si wel waren ontfaen</l>
<l>Van den forestier ende sinen wyve mede;</l>
<l>Si brachten warm water daer ter stede,</l>
<l>Daer men die heren mede ginc dwaen;</l>
<l>Doe brachte men elc enen mantel saen,</l>
<l n="30345">Die men hem ombehinc doe si waren</l>
<l>Ontwapent, ende daernare</l>
<l>Ginc men eten, daer hem nadas</l>
<l>Herde vele gedient nu was.</l>
<l>Die forestier hadde twe dochter scone,</l>
<l n="30350">Die daer dienden wel te lone</l>
<l>Van den wine, ende haer broeder mede</l>
<l>Dienden ter taflen, wel ter stede,</l>
<l>Vor den koninck Lot ende sine kinder,</l>
<l>Ende vor den waert ende sijn wijf ginder,</l>
<l n="30355">Die saten ter taeflen, syde an syde.</l>
<l>Men was daer over den etene blyde;</l>
<l>Ende na den etene zeide die waert:</l>
<l>"Gy heren, een dinc hebbic sere begaert,</l>
<l>Waer dat iu wille nu ter tijt,</l>
<l n="30360">Te vragene waer gy vaert ende wie gy zijt;</l>
<l>Dat gy my woudet berechten nu".</l>
<l>Die koninck Lot zeide: "so biddic iu,</l>
<l>Dat gy my ierst secget daerby</l>
<l>Wies dit foreest ende dit lant sy".</l>
<l n="30365">"Sekerlyc, here!" zeide hi te hant,</l>
<l>"Dat es koninck Clarioens van Nortomberlant,</l>
<l>Ende ic ben sijn forestier ende sijn man</l>
<l>Ende hoedet van syner wegen dan,</l>
<l><pb n="339"/>Entese knape, die hier dienen nu,</l>
<l n="30370">Sijn myne sone; oec secgic iu:</l>
<l>Dese twe ioncfrouwen mede, God weet,</l>
<l>Sijn myne dochter". Doe zeide gereet</l>
<l>Die koninck Lot: "heer waert, dat wet,</l>
<l>Die koninck Clarioen en mochte niet bet</l>
<l n="30375">Dit ambacht bestadet hebben nu,</l>
<l>Dan an iu kinder ende an iu,</l>
<l>Want si scinen hovesc ende vroet".</l>
<l>"Trouwen", zeide die waert, "si sijn goet,</l>
<l>Dat sal hem vromen; oec hebben sy</l>
<l n="30380">Mage, es datsi daer slachten by,</l>
<l>Si mogen daerby tere komen;</l>
<l>Oec sijnsi some, hebbic vernomen,</l>
<l>In des koninck Arturs hof, in trouwen,</l>
<l>Metter koninginnen, mijnre Vrouwen,</l>
<l n="30385">Onthouden, ende sijn haer ridder mede;</l>
<l>Ende men zeide my oec gerede,</l>
<l>Dat heer Gawyn ware hovetman,</l>
<l>Des koninck Lottes sone, nu voertan,</l>
<l>Over al die nuwe ridder daer".</l>
<l n="30390">Doe vragede die koninck Lot naer,</l>
<l>Wie hem bestonde daer alsoe:</l>
<l>"By Gode, here, ic secget iu", zeide hi doe,</l>
<l>"Mijn wijf es suster, sijt seker des,</l>
<l>Miranges van Porlegues,</l>
<l n="30395">Ende si es nichte Ecgerikes met,</l>
<l>Ende Keyadijns, des clenen, dat wet,</l>
<l>Ende Ywen van Lioneel es</l>
<l>Mijns omes sone, sijt gewes,</l>
<l>Des borchgraven van Crenefoert,</l>
<l n="30400">Ende ic selve hadde landes mede voert</l>
<l>Genoech te veroerberne nu,</l>
<l>Maer die Sennen, dat secgic iu</l>
<l>Hebbent my verwoestet alsoe".</l>
<l>Die koninck Lot vragede hem doe,</l>
<l n="30405">Hoe hi hiet, ende hi zeide nadas:</l>
<l>"Here, ic hete Mynoras</l>
<l>Van den nuwen casteel van Nortomberlant".</l>
<l>"Trouwen", zeide die koninck Lot tehant</l>
<l>"Alle die gy genoemt hebbet nu,</l>
<l n="30410">Die kennic wael, dat secgic iu</l>
<l>Dat goede ridder sijn; oec woudic mede,</l>
<l>Dat die koninck Clarioen, hier ter stede,</l>
<l>By my sate als gy nu doet".</l>
<l>Doe vragede die waert metter spoet,</l>
<l n="30415">Ocht hi met hem bekant dan weer,</l>
<l>"So begaer ic meer van uwen heer,</l>
<l>Te wetene, dan ic eer dede,</l>
<l>Wie gy sijt". Doe zeide ter stede</l>
<l>Die koninck Lot: "ic salt iu secgen saen:</l>
<l n="30420">Ic ben die koninck Lot, sonder waen,</l>
<l>Entese vier sijn myne sone nu".</l>
<l>"Ach my, here!" zeide die waert, "ic secge iu,</l>
<l>Dat ic my scame utermaten seer,</l>
<l>Dat ic iu niet en hebbe, heer,</l>
<l n="30425">Meer eret nochte meer gefesteert".</l>
<l>Doe woude opstaen die weert,</l>
<l>Die daer sat by sijnre syden doe;</l>
<l>"Sit al stille", zeide die koninck daertoe,</l>
<l>"Gy hebbet sovele gedaen ter stede,</l>
<l n="30430">Dat gy ons verwonnen hebbet daermede</l>
<l>Ember meer, ende iu masniede met</l>
<l>Sal des te bet varen, dat wet".</l>
<l>"Help, here", zeide hi, "wat soecdy in dit lant?"</l>
<l>"Ic kome hier", zeide die koninck te hant,</l>
<l n="30435">"Sprekene tegen die baroene,</l>
<l>Ombe te makene ene soene,</l>
<l>Ende ombe overeen te dragene ter ure</l>
<l>Metten stouten koninck Arture,</l>
<l>Datsi die Sennen uten lande slaen".</l>
<l n="30440">Doe vragede Minoras den koninge saen,</l>
<l>Waer hi die barone sal vinden nu?</l>
<l>"TAronsteel in Scotlant, secgic iu,</l>
<l>Daer sal icse vergadren alle nadas".</l>
<l>"By Gode", zeide doe Minoras,</l>
<l n="30445">"Ic salt mynen here wel secgen openbaer,</l>
<l>Wistic te wat dage dat waer".</l>
<l>Die koninck zeide also, dat hy</l>
<l>In Sente Bartholomeus dage daer sy;</l>
<l>Doe gelovede hem daer Minoras,</l>
<l n="30450">Dat hi die boetscap sal doen nadas.</l>
<l>Daerna sijnsi opgestaen,</l>
<l>Ende men ginc doe ombe slapen saen,</l>
<l>Want die gaste moede waren</l>
<l>Van vechten ende van ryden, twaren;</l>
<l n="30455">Si sliepen toten dage ter stede.</l>
<l>Nu laticse licgen slapen mede,</l>
<l>Ende sal iu van den koninck Pelles</l>
<l>Ende van sinen broederen secgen nades.</l>
</div>
<div type="chapter"><head type="chapter"><pb n="340"/> <hi rend="italic">Van des koninck Pelles sone, ende van den koninck Otten ende van sinen kinderen.</hi></head>
<l>Daventure zecget, dat die koninck Pelles</l>
<l n="30460">Hadde enen sone, die niet ridder en es,</l>
<l>Die out was wel vijftien iaer,</l>
<l>Die scone was vorwaer;</l>
<l>Ende als hem sijn vader vragede ter stede,</l>
<l>Welke tijt hy ridder woude werden mede;</l>
<l n="30465">Doe zeide hi: "als ene die beste die es</l>
<l>In der werlt ridder maket, sijt gewes;</l>
<l>Ende oec willic hem dienen drie iaer</l>
<l>Eer hi my ridder maket vorwaer,</l>
<l>Dat ic genoech van wapene kan".</l>
<l n="30470">"So staet iu lange te beidene dan",</l>
<l>Zeide die vader. Hi sprac: "in weet,</l>
<l>Ic sal den ridder wel proeven gereet</l>
<l>An mynen ome, an sinen wonden,</l>
<l>Die nieman en mach genesen ten stonden,</l>
<l n="30475">Dan die beste ridder een,</l>
<l>Desgelike en vint men negeen,</l>
<l>Daer sal icken leiden ombe des".</l>
<l>"Neen", zeide die koninck Pelles,</l>
<l>"Dat en verstondy niet een twint,</l>
<l n="30480">Hy moet by der aventuren komen omtrint</l>
<l>Ende moet selve na den Grale vragen,</l>
<l>Eer hem des ieman sal gewagen,</l>
<l>Dat mijn dochter hoedet vorwaer,</l>
<l>Die noch maer en hevet seven iaer,</l>
<l n="30485">Ende oec moet werden gewonnen een kint</l>
<l>Van den besten ridder, dien men vint;</l>
<l>Ende daer moeten sy drie toe sijn overal,</l>
<l>Daer men den helegen Grael winnen sal,</l>
<l>Ende sy moeten suver ende rene wesen".</l>
<l n="30490">"Here", zeide dat kint na desen,</l>
<l>"Ic wil ryden te koninck Arturs hove;</l>
<l>Men secget my dat daer van den meesten love</l>
<l>Ridder sijn van der werlt, dat wet,</l>
<l>Ende daer es oec mijn neve met,</l>
<l n="30495">Heer Gawijn, des koninck Lottes sone, secgic iu,</l>
<l>Die der bester ridder een es nu</l>
<l>Die in der werlt levet ter stede,</l>
<l>Tot hem willic varen ende dienen mede,</l>
<l>Opdat hi des gehenghet; ende es hy</l>
<l n="30500">Alsulc, als men secget my,</l>
<l>Van allen dogeden, sonder waen,</l>
<l>So willic van hem wapene ontfaen".</l>
<l>"Lieve sone", zeide doe die koninck Pelles,</l>
<l>"Also menech wech alse tot daer es,</l>
<l n="30505">Sone mochte dat nieman nu lyden,</l>
<l>Want die Sennen, nu ten tyden,</l>
<l>In den wegen licgen overal;</l>
<l>Ende bander syde, als ic iu secgen sal,</l>
<l>Es so groet twedracht, ter stede,</l>
<l n="30510">Van den baronen van den lande mede</l>
<l>Enten koninck Artur, dat ic nu</l>
<l>Nembermeer blide waer, secgic iu,</l>
<l>Vor desmaels dat ic iu wiste gesont".</l>
<l>"Lieve vader", zeide die sone terstont,</l>
<l n="30515">"Wy sijn alle in der aventuren,</l>
<l>Wy en mogen niet eer der doet verbueren</l>
<l>Vor die tijt, dat Onse Here nu</l>
<l>Ons gehouden hevet, secgic iu,</l>
<l>Ende oec en sal ic sterven niet</l>
<l n="30520">Eer si komet". Ende alse dit siet</l>
<l>Die vader, zeide hi: "lieve sone,</l>
<l>Ic sie wel, gy wilt trecken na datgone</l>
<l>Daer gy nu anekomen sijt,</l>
<l>Ende dat es my lief nu ter tijt,</l>
<l n="30525">Dat gy na hem trecket gereet,</l>
<l>Ende bander syden eest my leet,</l>
<l>Dat gy derwaert wilt varen nu,</l>
<l>Want ic en mene nember levendich sien iu</l>
<l>Nu secget my", zeide die vader daernare</l>
<l n="30530">"Wie wildy dat met iu sal varen?"</l>
<l>"Here, ic en wil maer enen knape mede,</l>
<l>Die my geselscap houde ter stede;</l>
<l>Maer gereet my wapene goet,</l>
<l>Ende een ors sterc ende groet".</l>
<l n="30535">Doe zeide die koninck Pelles: "God weet,</l>
<l>Hier es tuwer behoef genoech bereet".</l>
<l>Des andren dages en woude tkint</l>
<l>Langer beiden niet een twint,</l>
<l>Entie vader gaf hem daer</l>
<l n="30540">Goede wapine ende een ors naer,</l>
<l>Ende een tellende paert, dat hi reet,</l>
<l>Ende enen vrome knape, God weet;</l>
<l>Ende doe sy beide gereet waren</l>
<l>Namen si orlof sonder maren,</l>
<l n="30545">Ende reden also enwech van daer,</l>
<l>Lange tijt, datsi vorwaer</l>
<l>Nieman ontmoeten die hem dade iet.</l>
<l><pb n="341"/>Dus redensi ende en lieten niet,</l>
<l>Ende quamen in dlant van Rodestoc mede</l>
<l n="30550">In ene valeye, daer si, ter stede,</l>
<l>Vonden ene fonteine scoen ende diep,</l>
<l>Die dor die valeye doe liep,</l>
<l>Ende hi hiet die borne van den Pyne.</l>
<l>Daer lach Pinoras met Malaquyne;</l>
<l n="30555">Die koninge, ende waren daer gebeet,</l>
<l>Ende voeren met vijfhondert Sennen gereet,</l>
<l>Ter statwaert van Clarence nu,</l>
<l>Daer dertich koninge lagen, secgic iu,</l>
<l>Entese voerden veertich somermet spisen</l>
<l n="30560">Welgeladen, na hoerre wysen;</l>
<l>Ende si waren daer opten borne geseten</l>
<l>Van den Pyne ende souden eten,</l>
<l>Ende lieten haer paerde daer weiden gaen,</l>
<l>In der ouwe; want, sonder waen,</l>
<l n="30565">Dat was heet, wantet was</l>
<l>Omtrent myddach; ende thant nadas</l>
<l>Datsi ten eten waren geseten daer,</l>
<l>Quam dat kint, ende sijn knape naer,</l>
<l>Op hem gereden; doe wart hy vervaert</l>
<l n="30570">Ende heescede sine wapene, ende ter vaert</l>
<l>Wapendi hem, ende sat op sijn ors alsoe</l>
<l>Ende hi hiet sinen knape doe,</l>
<l>Dat hi vor [hem] soude ryden,</l>
<l>Ende beval hem, datsi niet en biden</l>
<l n="30575">Sine bringense levendech ochte doet gevaen;</l>
<l>Doe ging hi na hem ryden saen,</l>
<l>Ende tkint hadde een scerp speer,</l>
<l>Maer hi en hadde genen schilt ter weer</l>
<l>Ende eer hi iet verleden was,</l>
<l n="30580">Hoerde hi sere roepen nadas</l>
<l>Die Sennen, ende zeiden: "knape, gy</l>
<l>Moet wederkeren, ende oec daerby</l>
<l>Ons geven iu ors ende iu wapene mede,</l>
<l>Ende gy moet oec komen ter stede</l>
<l n="30585">Tmynen heren, die zijn geseten</l>
<l>Onder genen Pyne ende eten".</l>
<l>Dat kint hoerdese, maer het reet</l>
<l>Altenen vorwaert gereet,</l>
<l>Ende en antworde niet mettien;</l>
<l n="30590">Ende alse die Sennen dit versien,</l>
<l>Dat hi so sere ginc henen ryden</l>
<l>Volgeden si vaste na, tien tyden;</l>
<l>Ende alse die knape sach komen by,</l>
<l>Keerde hi hem ombe, ende tkint vry;</l>
<l n="30595">Ende een van den Sennen quam vor daer,</l>
<l>Ende reet ten kindewaert daernaer</l>
<l>Met enen groten spere, sonder waen,</l>
<l>Ende meende tkint afsteken saen,</l>
<l>Maer hi gemiste, ende tkint reet weder,</l>
<l n="30600">Ende stacken dor den lichame, dat hi neder</l>
<l>Ter aerden van den orse viel doet.</l>
<l>Dat kint trac wt sijn swaert goet,</l>
<l>Ende reet weder synen walop gereet;</l>
<l>Entie Sennen, dient herde leet</l>
<l n="30605">Was, dat hy hem soude ontryden,</l>
<l>Si volgeden hem vaste na, tien tyden;</l>
<l>Ende tkint voer henen haestelike,</l>
<l>Ende bat Onsen Here vriendelike,</l>
<l>Dat Hine hoeden moeste van der doet,</l>
<l n="30610">Van vancnesse ende van alre noet.</l>
<l>Entiegene volgeden hem ember toe,</l>
<l>Also sere alsi ryden mochten doe,</l>
<l>Ende verhaeldene ende staken daer</l>
<l>Haerre tiene op hem daernaer;</l>
<l n="30615">Die some misten, ende some gerakeden sy,</l>
<l>Ende som braken si haer speer daerby,</l>
<l>Maer hi stac daer enen onder die kele alsoe,</l>
<l>Dat hi ter aerden doet viel doe,</l>
<l>Ende daerna den andren, ende ter stede</l>
<l n="30620">Brac doe sijn speer mede;</l>
<l>Doe trac hi sijn swaert ende ginc slaen,</l>
<l>Ende versloech die tiene alle saen,</l>
<l>Want God halp hem, sijt seker das;</l>
<l>Ende alsi sach datter hem te vele was,</l>
<l n="30625">Sloech hi sijn ors vaste met sporen,</l>
<l>Ende reet na sinen knape, die was voren;</l>
<l>Noch volgeden si hem vaste mede,</l>
<l>Ende verhaeldene in der valeyen ter stede,</l>
<l>Daer hi sinen knape hadde verhaelt;</l>
<l n="30630">Ende si riepen: "vaste, nu betaelt!"</l>
<l>Ende als Pinoras ende Malaquijn sien</l>
<l>Haer liede niet wederkeren mettien,</l>
<l>Sijn si opgeseten alle bede,</l>
<l>Ende volgeden met horen lieden mede,</l>
<l n="30635">Ende vonden opten wech daernaer</l>
<l>Die dode lichgende harentaer;</l>
<l><pb n="342"/>Doe vragedensi wie dat hadde gedaen?</l>
<l>Si zeiden: "die knape, die hier nu saen</l>
<l>Vorreet"; "ende waer is hi?" zeidensi doe.</l>
<l n="30640">Doe leidensise ter valeyen toe,</l>
<l>Daer hi vacht tegen die Sennen nu,</l>
<l>Diene niet en konden gevaen, secgic iu.</l>
<l>Doe riep Pinoras: "vaste, rijt an!</l>
<l>Sal ons nu ontgaen een man,</l>
<l n="30645">Die ons desen scade hevet gedaen?"</l>
<l>Doe sloegen si met sporen saen;</l>
<l>Nu moetene God helpen uter noet!</l>
<l>Beringensine, hy es gevaen ochte doet,</l>
<l>Maer Onse Here staet altoes by</l>
<l n="30650">Sinen vrient, waer dat hi sy,</l>
<l>Die ane Hem gelovet ter ure;</l>
<l>Hier sende hem God scone aventure,</l>
<l>Ende daerombe secht men, lude ende stille,</l>
<l>Wien dat God helpen wille,</l>
<l n="30655">Hem en mach nieman scaden een twint;</l>
<l>Want, rechte alse nu omtrint,</l>
<l>Quam hem die koninck Lot te helpe saen,</l>
<l>Als ic iu hier sal doen verstaen,</l>
<l>Die met Minoras, den forestier, lach,</l>
<l n="30660">Als ic iu hier vor dade gewach.</l>
<l>Des andren dages was die koninck opgesaen</l>
<l>Ende sine vier kinder, sonder waen,</l>
<l>Ende wapenden hem, ende namen orlof doe</l>
<l>An den waert ende an die waerdinne toe</l>
<l n="30665">Ende dankeden hem sere; ende Minoras</l>
<l>Reet wtwaert mede een sticke nadas,</l>
<l>Met sinen vier sonen mede gereit,</l>
<l>Daer hi doe was herde gemeit;</l>
<l>Entie vijf sciltknechte reden vor doe,</l>
<l n="30670">Ende haer orse leiden ende droegen toe</l>
<l>[Haer] helme, scilde, ende speren,</l>
<l>Die Minoras hadde gegeven den Heren.</l>
<l>Doe hi een sticke hadde gereden daer,</l>
<l>Dadene die koninck Lot keren naer,</l>
<l n="30675">Ende beval hem, dat hi in negenen doene</l>
<l>En liete, hi en sprake den koninck Clarioene,</l>
<l>Ende zeide hem sine boetscap gereet.</l>
<l>Minoras sprac: "ic en latet niet, God weet,</l>
<l>Ic salse herde getrouwelyc doen"</l>
<l n="30680">Doe nam orlof die baroen</l>
<l>Ende reet thueswert met sinen kindren doe;</l>
<l>Ende doe hi thues quam, sende hi toe</l>
<l>Sine sone den koninck Clarioene,</l>
<l>Ombe die beetscap daer te doene,</l>
<l n="30685">Ende si daden die boetscap also daernaer,</l>
<l>Dat die koninck gelovede te komen daer.</l>
<l>Ende doe die koninck Lot gesceden was</l>
<l>Van Minoras, reet hi nadas</l>
<l>Dor den foreest so lange nu,</l>
<l n="30690">Dat primetijt was, secgic iu,</l>
<l>Eer hi daer wtquam; doe quam hy</l>
<l>Op een scone velt daerby,</l>
<l>Dat tote Rodetock duerde naer;</l>
<l>Ende doe si vortquamen, gemoeten si daer</l>
<l n="30695">Lydonase, des kindes knape,</l>
<l>Daer ic hier voeraf hielt sprake,</l>
<l>Die tegen die Sennen vacht ende street;</l>
<l>Nu brachte dese tegen hem gereet</l>
<l>Des kindes somer ende sijn rosside mede,</l>
<l n="30700">Ende weende jamerliken ter stede,</l>
<l>Ende zeide: "Marie, edele Vrouwe,</l>
<l>Helpet ons nu wt desen rouwe!"</l>
<l>Dit riep hi herde dicke daer,</l>
<l>Ende sloech sine hande te gader naer;</l>
<l n="30705">Entie koninck Lot ende sine kinder mede</l>
<l>Worden des gewaer ter stede,</l>
<l>Ende hem ontfermede des sere doe;</l>
<l>Ende Agrawein reet voert alsoe</l>
<l>Toten knape ende vragedem daer,</l>
<l n="30710">Waerombe hi makede alsulc mesbaer?</l>
<l>Hi zeide: "here, ic wene dus sere</l>
<l>Ombe enen den scoensten ionchere,</l>
<l>Die in der werlt levet, God weet,</l>
<l>Dien nu die quade Sennen gereet saen</l>
<l n="30715">In gener valeyen hebben bestaen,</l>
<l>Ende, God en helpe hem, si sullen hem</l>
<l>Doet hebben!" - Doe vragede hi daernaer,</l>
<l>Agrawein, werwaert hi opten wech waer?</l>
<l>"Here, tArturs hovewaert, ter stede,</l>
<l n="30720">Ombe heer Gawine te dienen mede",</l>
<l>Daer men hem vele dogeden af hevet geseit,</l>
<l>Ende also dat hi wil, in der waerheit,</l>
<l>Dattene nieman ridder en make nu</l>
<l>Dan mijnheer Gawein, dat secgic iu.</l>
<l><pb n="343"/>30725  Ende doe riep hi weder: "ach, arme Here!</l>
<l>Ic weet wel, ic en siene nembermere!"</l>
<l>Doe vragedem Agrawein daernaer,</l>
<l>Wt wat lande hi geboren waer?</l>
<l>Hi zeide, Listonas, na datgone,</l>
<l n="30730">Hi es des koninck Pelles sone</l>
<l>Van Lystonois. Doe zeide Agrawein:</l>
<l>"Hoert, lieve broeder, heer Gawein,</l>
<l>Wat scoenre aventuren beidet na iu!"</l>
<l>"Ic hebbet wel verstaen", zeidi nu.</l>
<l n="30735">Doe bondensi haer helme naer</l>
<l>Ende saten op haer orse daer;</l>
<l>Doent Lidonas sach, vragede hy,</l>
<l>Wie sy waren. Doe zeiden sy,</l>
<l>Datsi van Arturs masnieden waren,</l>
<l n="30740">Hi zeide, Lidonas, twaren:</l>
<l>"Sone willic niet vor ryden,</l>
<l>Ic en sal so lange eer ontbiden,</l>
<l>Dat ic sal sien hoe dat vergaet".</l>
<l>"Sone doet", zeide die koninck Lot geraet,</l>
<l n="30745">"Maer vaert buten wegens houden saen</l>
<l>Thent gy siet, hoe dat sal vergaen".</l>
<l>Die knape zeide: "ic sal doen alsoe".</l>
<l>Ende bindien datsi spraken, doe</l>
<l>Sagen sijt kint komen gevloen,</l>
<l n="30750">Ende sijn swaert al bloet hebben doen</l>
<l>In sijnre hant; ende hem volgeden naer</l>
<l>Wel twehondert Sennen, diene iagen daer;</l>
<l>Ende hi keerde onder tyden ombe alsoe</l>
<l>Ende dien hi dan gerakede doe,</l>
<l n="30755">Dien sloech hi, dat negene wapine</l>
<l>Helpen en mochten daer in scine;</l>
<l>Ende als hi een sticke dan was gereden,</l>
<l>Bleef hi weder houdende ter steden,</l>
<l>Ende sloech op hem. Dus leidise tsamen</l>
<l n="30760">Thent si opten koninck Lot quamen;</l>
<l>Ende doent dese vive komen sach</l>
<l>Al gewapent, riep hi, al dat hi mach:</l>
<l>"Doer God, gy heren, helpet my,</l>
<l>Gy siet wel, dat des groet noet sy,</l>
<l n="30765">Ende laet iu mijns ontfermen mede!" -</l>
<l>"Gyne hebbet gene noet", zeidensi ter stede</l>
<l>Doe sloegensi in, ende Agrawein</l>
<l>Sloecher daer enen so opten plein</l>
<l>Dor den scilt ende dor halsberch mede,</l>
<l n="30770">Dat hi doet viel daer ter stede;</l>
<l>Ende Garies stac enen dor den lichame,</l>
<l>Dat hi viel doet in des Duvels name;</l>
<l>Entie koninck Lot zeide te Gaheries</l>
<l>Ende te Gawyne: "haest iu na des,</l>
<l n="30775">Siet, waer beide iu broeder sijn</l>
<l>In den strijt". Doe zeide tjonkerlijn:</l>
<l>"Here, wie zijdy, die helpet my,</l>
<l>Entese heren, die iu staen by?"</l>
<l>"Ic bent, die koninck Lot", zeide hi ginder,</l>
<l n="30780">Entese vier sijn myne kinder,</l>
<l>Ende siet daer dengenen, dien gy soeket nu,</l>
<l>Ombe te dienen ende ridder te maken iu".</l>
<l>Des was die ionchere herde blyde,</l>
<l>Ende leide sine hande te gader tien tyde,</l>
<l n="30785">Ende dankede Gode sere, tien stonden,</l>
<l>Dat hy heren Gawine hadde vonden.</l>
<l>Doe vragede hi, hoe hijt wiste, daernaer</l>
<l>"Dat ic Gawine soecken vaer?"</l>
<l>"Ic weet wel", zeide hi, ende tier tijt</l>
<l n="30790">Sloech hi vorwaert in den strijt,</l>
<l>Entie jonchere volgede hem naer,</l>
<l>Ende elc stac enen doet aldaer.</l>
<l>Doe die koninck Lot, ende sine kinder mede,</l>
<l>Haer spere tebroken hadden ter stede,</l>
<l n="30795">Trocken si haer swaert, ende streden daer</l>
<l>Alse ontbondene liebaerde, wet vorwaer;</l>
<l>Entie ionchere volgede ember toe,</l>
<l>Ende mijnheer Gawyn hadde getogen doe</l>
<l>Caliburnuse, daer hi mede sloech voert,</l>
<l n="30800">Ende makede onder die Sennen groet moert;</l>
<l>Ende Gaheries met Agraweine</l>
<l>Hadden geiaget twintich Seinen</l>
<l>So verre, datsi quamen nadas</l>
<l>Opten koninck Pinoras,</l>
<l n="30805">Die met hondert Sennen quam daer;</l>
<l>Ende doe hi vernam openbaer,</l>
<l>Datter maer twe en was, doe reet hy</l>
<l>Op hem met sinen lieden, ende sy</l>
<l>Reden weder in hem alsoe,</l>
<l n="30810">Ende sloegen doet twe Sennen doe.</l>
<l>Doen omberingeden tien Sennen daer</l>
<l>Agrawine, ende sloegen naer</l>
<l>Alle op hem, dat sine mede</l>
<l><pb n="344"/>Ter aerden brachten daer ter stede;</l>
<l n="30815">Ende Gaheries omberingeden daer</l>
<l>Tien ander Sennen, wet vorwaer,</l>
<l>Maer hi halp Agraweine so seer,</l>
<l>Daer nu te voet stont die heer,</l>
<l>Die hem weerde metten swaerde doe,</l>
<l n="30820">Dat hem nieman en quam daertoe,</l>
<l>Hi en sloechen, dat hi neder viel daer.</l>
<l>Doe quam mijnheer Gawyn naer,</l>
<l>Ende sloech so vreeslike slage mede,</l>
<l>Dat nieman so koene was ter stede</l>
<l n="30825">Dat hi siner slage dorste ontbiden;</l>
<l>Ende tkint, dat mede wilde stryden,</l>
<l>Van hem sloech sulke slage, met gerochte</l>
<l>Dat elken mensce helpen mochte.</l>
<l>Doe geviel dat mijnheer Gawyn</l>
<l n="30830">Daer ontmoete Malaquyn,</l>
<l>Die der bester ridder een was mede,</l>
<l>Die men wiste teneger stede;</l>
<l>Ende hi hielt boven Agraweine saen</l>
<l>Ende haddene gerne daer gevaen,</l>
<l n="30835">Ende heer Gawein sloechne opten helm doe</l>
<l>Ende clovedene toten tanden toe.</l>
<l>Als dat die jonchere sach ter stede,</l>
<l>Gebenedyede hi den arm mede,</l>
<l>Die sulken slach slaen konde;</l>
<l n="30840">Doe nam hi tors terselver stonde</l>
<l>Ende gaf dat sinen broeder Agrawine</l>
<l>Die daer op spranc, sonder pine,</l>
<l>Ende reet met sinen broeder in den strijt;</l>
<l>Ende Pinoras, des seker sijt,</l>
<l n="30845">Was nu in droefheden herde groet</l>
<l>Ombe sinen broeder, die was doet;</l>
<l>Hi nam die giserme met beiden handen,</l>
<l>Ende sloech den koninck Lot te hande</l>
<l>Op sinen helm, dat hine storten dede,</l>
<l n="30850">Daerna sloech hi Gaheries mede,</l>
<l>Dat hi oec ter aerden lach;</l>
<l>Doe dit mijnheer Gawyn sach,</l>
<l>Was hi so erre ombe dese dinge,</l>
<l>Dat hi verwoeden woude sonderlinge,</l>
<l n="30855">Ende reet op Pinoras ende sloechen daer</l>
<l>Dor den scilt ende optie scouder vorwaer</l>
<l>Dat hine doersloech toten gordele toe,</l>
<l>Ende hi viel doet, entie jonchere nam doe</l>
<l>Dat ors ende brachtet Gaheries saen,</l>
<l n="30860">Die daer op spranc, sonder waen;</l>
<l>Ende doe nam hi dat ors nadas,</l>
<l>Daer die koninck Lot afgesteken was,</l>
<l>Ende gaf hem dat weder daernaer,</l>
<l>Die daer scier op sat. Doe reden si daer</l>
<l n="30865">Onder die Sennen in den hoep,</l>
<l>Ende quetseden er vele, ende sloegen doet;</l>
<l>Entie Sennen waren in sulken vresen</l>
<l>Ombe haer heren die doet waren, vor desen,</l>
<l>Datsi hem niet meer en weerden daer,</l>
<l n="30870">Ende gingen alle vlien daernaer;</l>
<l>Ende Wandalis, haer drossate, riep doe</l>
<l>Waerombe datsi vlien alsoe?</l>
<l>"Wreket beide iu heren an die glotoen!</l>
<l>Hier en esser maer sesse, in desen doen,</l>
<l n="30875">Enter uwer es noch vierhondert ter uren;</l>
<l>Fy, dat gyse vor iu laet geduren</l>
<l>Aldus lange; des moechdy iu</l>
<l>Scamen!" - Aldus dadi se keren nu;</l>
<l>Maer heer Gawein ginc slaen in hem doe</l>
<l n="30880">So vreeslic, dat hi daer alsoe</l>
<l>Meer dan sevene in dat gemoet</l>
<l>Doet sloech ende warp onder voet.</l>
<l>Ende doe die Sennen dit gesagen,</l>
<l>Dat mense dodet ende so ginc iagen,</l>
<l n="30885">Vloensi in den bosc, dene hier dander daer,</l>
<l>Daer ontbeide nieman den andren vorwaer,</l>
<l>Si vermaledyeden dure mede,</l>
<l>Dat sise ie gemoeten ter stede,</l>
<l>Want en waren negene liede dat,</l>
<l n="30890">Dat waren "Duvele", meenden si bat,</l>
<l>"Uter Hellen, die ons slaen nu,</l>
<l>Wanten esser maer sesse, secgic iu;</l>
<l>Dit en gesciede niemanne meer,</l>
<l>Daerombe sijnt Duvel, die ons slaen seer;</l>
<l n="30895">Si en mochten van menscen niet sijn</l>
<l>Gewonnen nochte geboren, in scijn,</l>
<l>Want negeen aertsce mensce en mochtet doen".</l>
<l>Dit zeiden si onder hem, doesi vloen.</l>
<l>Dus verdreefse heer Gawein daer,</l>
<l n="30900">Ende si ne fineerden oec niet vorwaer,</l>
<l>Vor datsi in dat heer alle quamen</l>
<l>Te Clarence, daer dat lach te samen</l>
<l><pb n="345"/>Ende telden hem, hoe groten scade</l>
<l>Dat hem ses ridder nu daden,</l>
<l n="30905">Wantsi hadden haer twe koninge doet</l>
<l>Ende horen drossate mede in der noet,</l>
<l>Ende menegen andren ridder met,</l>
<l>"Wyne weten tgetal niet, dat wet".</l>
<l>Ende alse dit hoerde Hargodabrant,</l>
<l n="30910">Wart hi so erre daer te hant,</l>
<l>Dat hi wel ontsinnet was daernare,</l>
<l>Wantsi beide sine mage waren;</l>
<l>Hi vermaledyede dure te samen,</l>
<l>Datsi ie in dat lant quamen,</l>
<l n="30915">Wantsi hadden also groten scade ontfaen.</l>
<l>                Hier swigic nu van hem saen,</l>
<l>Ende sal spreken van den koninck Lot,</l>
<l>Die nu blide was, weet God,</l>
<l>Ende sine kinder mede, twaren,</l>
<l n="30920">Dat die Sennen gesconfiert waren,</l>
<l>Ende si den jonchere hadden verloest</l>
<l>Van den Sennen, ende getroest.</l>
<l>Doe gingensi ten someren daernaer,</l>
<l>Die die Sennen bracht hadden daer,</l>
<l n="30925">Die si te Clarencewaert meenden doe mede;</l>
<l>Hebben gevoert. Nu vragede alsoe</l>
<l>Die koninck Lot, wat men daer doen sal</l>
<l>Doe seide heer Gawyn daer ter stede:</l>
<l>"Men sendese Minoras, onsen waert,</l>
<l n="30930">Want hi es herde wel waert,</l>
<l>Hi ontfinc ons wel ende diende mede,</l>
<l>Ende tes wel bestadet nu ter stede,</l>
<l>Ende beter es dat hise hebbe, twaren,</l>
<l>Dan si hier verloren waren".</l>
<l n="30935">"By Gode", zeide die koninck Lot ter uren,</l>
<l>"Gy secget wel; wie salse hem vueren?"</l>
<l>Die jonchere zeide: "here" nadas,</l>
<l>"Mijn knape salse voeren, Lidonas,</l>
<l>Ende een van uwen knapen mede".</l>
<l n="30940">Doe beval men hem tween ter stede</l>
<l>Die boetscap te doene, ende datsy</l>
<l>Den wech weder volgeden daerby</l>
<l>Te Rodestock; si zeiden daernaer,</l>
<l>Si zouden hem volgen; ende aldaer</l>
<l n="30945">Voerdensi die somer alle ter stede;</l>
<l>Want die knape leidese mede</l>
<l>Te Minoraswaert met veertich orsen groet</l>
<l>Die si daer dreven, met groter spoet,</l>
<l>Dene an den ander gekoppelt daer.</l>
<l n="30950">Doesi te Minoras quamen naer,</l>
<l>Waren si herde wel ontfaen;</l>
<l>Minoras was blyde, sonder waen,</l>
<l>Van desen presente, van deser ere,</l>
<l>Ende dankede den heren herde sere;</l>
<l n="30955">Entie knape volgeden saen</l>
<l>Horen heren ende keerden, sonder waen,</l>
<l>Te Rodestocwaert, so si best konden,</l>
<l>Daer die koninck Lot, tenselven stonden,</l>
<l>Ende sine kinder vor nu waren;</l>
<l n="30960">Ende onderwegen, daer si dus varen,</l>
<l>Vrageden si den jonchere, wie hi es,</l>
<l>Ende wanen geboren, sijt seker des;</l>
<l>Die jongelinc zeide: "ic ben geheten</l>
<l>Elisier, here, wildy dat weten,</l>
<l n="30965">Ende mijn vader, sijt seker des,</l>
<l>Es geheten koninck Pelles</l>
<l>Van Listenois; oec ben ic met</l>
<l>Des koninck Aleins neve, dat wet,</l>
<l>Van den foreinen lande, ter stede,</l>
<l n="30970">Entes koninck Pellinors oec mede,</l>
<l>Die twaelf sonen hevet scoene,</l>
<l>Die vrome sijn ende koene,</l>
<l>Daer dene af es in koninck Arturs hof,</l>
<l>Ombe te dienen daer ombe lof,</l>
<l n="30975">Ende ombedat hi wapene soude ontfaen;</l>
<l>Dit sijn myne neven, sonder waen,</l>
<l>Ende ic vaer te koninck Arturs hovewaert,</l>
<l>Ombe heer Gawyn te soekene ter vaert,</l>
<l>Ende ombe hem te dienen mede,</l>
<l n="30980">Ende, Goddanc, ic hebbene vonden, ter stede,</l>
<l>Eer dan ic meende hebben gedaen;</l>
<l>Ende wil hi my nu onthouden saen</l>
<l>In der manieren, dat hy my sal maken</l>
<l>Ridder, als ic hem vermanen sal der saken,</l>
<l n="30985">So blive ic met hem ende diene hem nu".</l>
<l>Heer Gawyn zeide: "lieve kint, ic secget iu,</l>
<l>Gy zijt my herde wellekomen mede,</l>
<l>Ende ic onthoude iu gerne, ter stede,</l>
<l>In deser manieren, wet vorwaer".</l>
<l n="30990">Aldus redensi sprekende daer</l>
<l>Thent in die nacht, dat sine vonden</l>
<l>No hues no hof te dien stonden,</l>
<l>Dan een foreest, wijt ende groet;</l>
<l><pb n="346"/>Daer redensi in met groter spoet,</l>
<l n="30995">Ende omtrent myddernacht vonden sy</l>
<l>Ene cluse ende enen clusener vry,</l>
<l>Ende si kloppeden vor sine poerte daer,</l>
<l>Dat mense in liet daernaer;</l>
<l>Ende doe si in waren komen,</l>
<l n="31000">Gingensi haer paerde begomen,</l>
<l>Ende daden hem die gereide af doe,</l>
<l>Ende lietense gaen weiden alsoe</l>
<l>In dat gras, des genoech daer was;</l>
<l>Daer en was geen ander bedde, sijt seker das.</l>
<l n="31005">Doe gingensi eten ende, doer die noet,</l>
<l>Moesten si daer eten born ende broet,</l>
<l>Want die heremite [en] hadde anders niet;</l>
<l>Daernaer gingen si slapen, siet,</l>
<l>Ende sliepen alle vaste hier,</l>
<l n="31010">Sonder Heer Gawyn ende Elisier,</l>
<l>Dese en sliepen niet ter stede.</l>
<l>Doe hoerdensi jamerlike clage mede</l>
<l>Van enen ridder ende ener vrouwen,</l>
<l>Die daer vor gingen met rouwen,</l>
<l n="31015">Des heren Gawyne ontfermede met;</l>
<l>Hi hiet doe lecgen op sijn Gringalet</l>
<l>Sijn gereide, ende Elisier dadet gereet,</l>
<l>Ende brachte hem tors vor hem geleet;</l>
<l>Ende heer Gawyn was gewapent wel,</l>
<l n="31020">Ende sat op dat ors snel</l>
<l>Ende reet enwech; ende Elisier</l>
<l>Reet hem na dapperlike hier.</l>
<l>Doe quamen si in ene valeye alsoe,</l>
<l>Die ene halve myle duerde doe;</l>
<l n="31025">Daer hoerde Gawyn grote clage ende gekrijt</l>
<l>Entie klage was aldus ter tijt:</l>
<l>"God, Here! dor iu grote ontfermechede,</l>
<l>Waer hebbic dit vernoy verdient mede,</l>
<l>Dat men my doet?" - Ende bat Gode daer,</l>
<l n="31030">Dat Hi hem die doet geve naer,</l>
<l>"Want ic waer vry liever doet</l>
<l>Dan tlevene in deser noet".</l>
<l>Dit was een ridder al naket mede,</l>
<l>Sonder ene broec haddi an ter stede,</l>
<l n="31035">Ende vijf poitier sloegene daer</l>
<l>Met harden riemen, wet vorwaer,</l>
<l>Dat hem dat bloet ter rucge nederliep.</l>
<l>Ende bander syde ene joncfrouwe riep</l>
<l>Lude ende ontfermelike van dien:</l>
<l n="31040">"Ach, onsalige, wat sal dijns gescien?</l>
<l>Sente Marie, edele Vrouwe, helpet my!</l>
<l>Eer liet ic my doden, eer ic gestade dy,</l>
<l>Dat gy soudet licgen by my ter stede".</l>
<l>Ende alse heer Gawyn dit hoerde mede,</l>
<l n="31045">Wisti wel, datsi in groter noet was.</l>
<l>Hine wiste te welker syden, nadas:</l>
<l>Hem ontfermede die ridder sere,</l>
<l>Die joncfrouw ontfermede hem noch mere,</l>
<l>Datsi nu verkracht soude wesen,</l>
<l n="31050">Si en hadde soccoers; doe dacht hi van desen,</l>
<l>Ende dachte dat beter weer,</l>
<l>Dat hi die joncfrouwe bescudde eer;</l>
<l>Doe volgedi der joncfrouwen, wat hi kan,</l>
<l>Die ember doe riep voertan:</l>
<l n="31055">"Sancta Maria, koninginne, bescuddet my!" -</l>
<l>Ende doe heer Gawyn hem quam by,</l>
<l>Sach hi, dat een poytier hadde daer</l>
<l>Die joncfrouwe geleget daernaer</l>
<l>An daerde, ende sloechse daer te hant</l>
<l n="31060">Sere met siner gewapender hant;</l>
<l>Si kreet, ende zeide: "gy moget my</l>
<l>Doden, ander dinc en krijgdy daerby".</l>
<l>Ende ombedat so nam hi se naer,</l>
<l>Ende sleepte se ende trac se by den haer,</l>
<l n="31065">Dat des hem vele bleef in der hant;</l>
<l>Ende mijnheer Gawyn quam doe gerant,</l>
<l>Ende riep lude: "heer poytier,</l>
<l>Trouwen iu wille blyvet achter hier".</l>
<l>Doe sach diegene achterwaert,</l>
<l n="31070">Ende riep die met hem waren, ter vaert,</l>
<l>Datsi den ridder weren mede.</l>
<l>Daer reet haer sesse tegen hem ter stede,</l>
<l>Ende zeide: "heer ridder, wat eest nu?</l>
<l>Hebbewy ienege hoede iegen iu?"</l>
<l n="31075">"Ja, gy", zeide doe heer Gawijn,</l>
<l>"Want ic wil der joncfrouwen fijn</l>
<l>Helpen tegen wien dat es nu,</l>
<l>Ende ic ontsecge hem ende iu".</l>
<l>Doe dorbrac hi diegene daernaer,</l>
<l n="31080">Ende stac dengenen, wet vorwaer,</l>
<l>Dor den lichame, dat hi viel doet;</l>
<l>Doe quamen diegene metten hoep</l>
<l>Op heren Gawyne gereden alsoe,</l>
<l>Ende staken alle op hem doe;</l>
<l n="31085">Ende heer Gawyn hadde tswaert getogen,</l>
<l><pb n="347"/>Ende sloech den iersten, ongelogen,</l>
<l>Enen slach op dat hovet boven,</l>
<l>Dat hine toten kinne hevet gecloven,</l>
<l>Enten andren den arm af mede,</l>
<l n="31090">Enten derden dat hovet ter stede,</l>
<l>Enten vierden oec alsoe,</l>
<l>Enten vijften sloech hi toten halse toe,</l>
<l>Entie reste vloe al dat hi mach.</l>
<l>Doe heer Gawijn dat gesach,</l>
<l n="31095">Voer hi ter joncfrouwen, sonder beiden,</l>
<l>Ende sette se vor hem int gereide;</l>
<l>Entiegene die daer ontvloe,</l>
<l>Quam te sinen gesellen doe,</l>
<l>Die lagen ende sliepen ende rasten hem daer;</l>
<l n="31100">Doe riep diegene vaste daernaer:</l>
<l>"Gy ridder, slaepdy? Wat gaet iu ane?</l>
<l>Hier hevet iu een ridder Sorbitane</l>
<l>Doetgeslagen, en onse gesellen mede,</l>
<l>Entie vrouwe bescut; volgewy hem ter stede".</l>
<l n="31105">Doesi dit hoerden, waren sy</l>
<l>Herde erre, ende volgeden hem daerby</l>
<l>Wat si mochten, wet vorwaer,</l>
<l>Ende binnen desen dit was daer,</l>
<l>Dat Gawyn die ioncfrouwe bescudde mede</l>
<l n="31110">Was Elisier gevaren ter stede,</l>
<l>Daer die ses poitiere den here,</l>
<l>Den ridder, hadden geslagen so sere,</l>
<l>Dat hi opten benen niet en konde staen,</l>
<l>Ende was ter aerden gevallen saen,</l>
<l n="31115">Ende en konde gespreken niet een woert;</l>
<l>Doen Elisier dit siet ende hoert,</l>
<l>Riep hi: "hoerenkinder, wat tyet gy nu</l>
<l>Den edelen manne? wat hevet hi iu</l>
<l>Mesdaen, dat gyne dus torment?"</l>
<l n="31120">Doene diegene hoerden spreken omtrent,</l>
<l>Vragedensi: "wat gaet des iu an?</l>
<l>Wyne latens dor iu niet dan".</l>
<l>"Neen", zeide Elisier, "dat sallic iu proeven".</l>
<l>Hi hadde een speer na sijn behoeven</l>
<l n="31125">In siner hant, ende sloech naer</l>
<l>Sijn ors met sporen, ende stac daer</l>
<l>Den enen van den sessen doet,</l>
<l>Den andren gaf hi enen slach so groet,</l>
<l>Dat hi doet viel oec mettien;</l>
<l n="31130">Doe gingen dander boeve vlien,</l>
<l>Dene hier ende dander daer</l>
<l>In dat dicke wout daernaer.</l>
<l>Dus verloes hise, hine wiste waer.</l>
<l>Doe quam hi ten ridder ende dadene daer</l>
<l n="31135">Achter hem sitten, die blyde was;</l>
<l>Doe reet Elisier soeken nadas</l>
<l>Heer Gawyne; maer hine hevet niet</l>
<l>Verre gereden, daer hine siet</l>
<l>Vechten tegen dertich ridder met;</l>
<l n="31140">Ende hi hadde die ioncfrouwe neder geset,</l>
<l>Entie ridder liepen hem op sere;</l>
<l>Doen Elisier sach sinen here</l>
<l>Dus vechten, dade hi den ridder naer</l>
<l>Afsitten, ende reet optiegene daer</l>
<l n="31145">Met sinen speer, die noch doe geheel was,</l>
<l>Ende stac daer enen soe, sijt seker das,</l>
<l>Dat hi doet ter aerden vel;</l>
<l>Daerna gerakedi den andren so wel</l>
<l>Dor die kele, dat men dat yser sach bloet</l>
<l n="31150">Bander syden, ende hi viel doet.</l>
<l>Maer heer Gawyn hadde gehouwen so</l>
<l>Ende geslagen, dat hyre daer doe</l>
<l>Sevene gedodet hadde; ende Elisier mede</l>
<l>Trac sijc swaert wt siner scode,</l>
<l n="31155">Want sijn speer tebroken was;</l>
<l>Hi ginc nu slaen in den tas,</l>
<l>Ende clovede sulken daer sijn hovet,</l>
<l>Toten tanden toe, des gelovet;</l>
<l>Ende alse mijnheer Gawyn sach doe,</l>
<l n="31160">Dat hem Elisier halp alsoe,</l>
<l>Sloech hi vreeslyc in hem daer,</l>
<l>Ende zeide: "gebenedyet moetstu sijn vorwaer,</l>
<l>Want machstu leven, ic sie wel dan,</l>
<l>Dattu werdes een goet man".</l>
<l n="31165">Aldus vochtensi beide doe,</l>
<l>Ende sloegen al doet, dat hem quam toe,</l>
<l>Datter maer vier ontvloe daer</l>
<l>In den wout, dat dicke was vorwaer.</l>
<l>Daerna dade Elisier den ridder cleder an,</l>
<l n="31170">Die hi daer nam enen doden man,</l>
<l>Ende brachte hem een paert, ende mede</l>
<l>Oec der ioncfrouwen, ende dadese ter stede</l>
<l>Daerop sitten, ende voeren alle vier, ter vaert,</l>
<l><pb n="348"/>Rechtevoert ten heremitenwaert;</l>
<l n="31175">Ende heer Gawyn vragede naer</l>
<l>Der ioncfrouwen, wanen si waer?</l>
<l>Si zeide, si waer suster der joncfrouwen</l>
<l>Van Rodestock, by haerre trouwen,</l>
<l>"Entese ridder es mijn neve mede,</l>
<l n="31180">"Ende gistren avent quamewy bede</l>
<l>Van enen foreeste, dat wy hebben nu</l>
<l>Dat Taverges heet, secgic iu,</l>
<l>Ende souden te Rodestocwaert ryden,</l>
<l>Entie nacht quam ons an, tien tyden,</l>
<l n="31185">Ende wy verdoelden daer, God weet,</l>
<l>Ende quamen daer dese verrader gereet</l>
<l>Waren, ende souden gaen eten doe;</l>
<l>Ende doe si ons sagen, liepensi ons toe;</l>
<l>Ende mijn neve en hadde negene wapene an</l>
<l n="31190">Ende daer men ons aldus op ran,</l>
<l>Sloech hyre haerre enen doet;</l>
<l>Daerombe dadensi hem pine groet</l>
<l>Ende vingene ende ontcledene mede,</l>
<l>Ende geseldene te meneger stede;</l>
<l n="31195">Ende alsi my vercrachten wouden,</l>
<l>En liet hi hem so niet verbouden,</l>
<l>Hine sloechse metten vuesten daer;</l>
<l>Wat pinen si hem daden, wet vorwaer,</l>
<l>Hi halp my so hi beste konde,</l>
<l n="31200">Doe namen si sesse ter stonde</l>
<l>Ende leidene ende sloegen alsoe</l>
<l>Als gy wel saget beide toe.</l>
<l>Nu biddic iu, here, dat gy secget my,</l>
<l>Wie gy zijt ende wat gy sochtet hierby?"</l>
<l n="31205">Heer Gawyn zeide: "joncfrouwe", nades,</l>
<l>Wy zijn uten lande van Logres,</l>
<l>Ende varen ombe enen orbaer nu,</l>
<l>Die niet te secgen es, secgic iu".</l>
<l>Dus redensi so lange, datsi quamen</l>
<l n="31210">Tes heremiten hues, daersi tsamen</l>
<l>Haer gesellen vonden slapen noch doe;</l>
<l>Doe beettensi daer neder alsoe,</l>
<l>Ende daden den orsen den breidel af,</l>
<l>Ende Elisier hem grases genoech gaf,</l>
<l n="31215">Want des daer binnen genoech was mede;</l>
<l>Doe gingensi alle slapen ter stede,</l>
<l>Ende lagen toten dage toe.</l>
<l>Die koninck Lot, hi riep ierstwerf doe</l>
<l>Garies, dat hi opstonde naer;</l>
<l n="31220">Doe sach die koninck licgen daer</l>
<l>Ene joncfrouwe ende enen ridder mede</l>
<l>Tuscen Gawine ende Elisier ter stede,</l>
<l>Die vaste lagen ende sliepen nu;</l>
<l>Des wonderdem sere, secgic iu;</l>
<l n="31225">Doe riep hi heren Gawine saen:</l>
<l>"Lieve sone", zeidi, "gy sult opstaen,</l>
<l>Dat es hoge opten dach, secgic iu".</l>
<l>Entie ridder entie ioncfrouw sijn nu</l>
<l>Ontsprongen, ende stonden op aldaer,</l>
<l n="31230">Entie koninck Lot vragede naer,</l>
<l>Wanen datsi komen waren:</l>
<l>"Here", zeidensi, "wyne weten twaren,</l>
<l>Maer si twe hebben ons bescuddet mede,</l>
<l>Ende brachten ons alhier ter stede,</l>
<l n="31235">Daer men ons woude nemen tleven,</l>
<l>Dien God dat hemelrike moete geven,</l>
<l>Datsi ons so wel bystonden".</l>
<l>"Welc waren si", vragedi ten stonden,</l>
<l>Die iu bescudden?" Doe zeiden si saen:</l>
<l n="31240">"Here, dese twe, die hier staen".</l>
<l>Doe vragedi hem daer al te male,</l>
<l>Van tale ende [van] weder tale, niet,</l>
<l>Hoe die dinc waren gesciet.</l>
<l>Doe teldensi dat al, ende en lietens</l>
<l n="31245">Van den beginne, hoe dat quam toe.</l>
<l>Daerna satensi op alle doe,</l>
<l>Ende reden te Rodestock te samen;</l>
<l>Ende doesi daer quamen,</l>
<l>Doe sagensi die stat te wonder ane,</l>
<l n="31250">Ombedatsi scone was van gedane;</l>
<l>Doe leidese die ridder, die gevaen was,</l>
<l>Toten castelewaert alle nadas,</l>
<l>Daer mense nu in hevet gelaten;</l>
<l>Daer wordensi ontfaen wel utermaten,</l>
<l n="31255">Entie suster ruende der Vrouwen toe</l>
<l>Ic en weet wat, ende daerna doe</l>
<l>Dade hem die Vrouwe grote feeste daer;</l>
<l>Entie borchgrave quam oec daernaer,</l>
<l>Ende hietse welkome, ende leidese saen</l>
<l n="31260">In ene kamer, daersi af hebben gedaen</l>
<l>Haer wapene, ende daerna mede</l>
<l>Ginc men eten daer ter stede;</l>
<l>Daer was hem herde wel gedient,</l>
<l>Gelijc dat een doet sinen vrient;</l>
<l n="31265">Want die ioncfrouwe dade verstaen</l>
<l><pb n="349"/>Den borchgrave ende haerre suster saen</l>
<l>Al haer sticke, ende hoe mense hadde gevaen,</l>
<l>Ende hoe si van hem bescut waren saen.</l>
<l>Ombedit dade men hem een groet ere,</l>
<l n="31270">Ende diende hem oec vele te mere.</l>
<l>Die borchgrave vragede daernaer</l>
<l>Den koninck Lotte, wie hi waer?</l>
<l>Doe zeide hi: "here, ic ben Lot, die koninck</l>
<l>Van Orcanien, in ware dinc</l>
<l n="31275">Zijn dese myne vier kinder mede".</l>
<l>Doe spranc die borchgrave op, ter stede,</l>
<l>Ende dade ene grote feeste, secgic iu,</l>
<l>Ende vragedem, waer hi voere nu.</l>
<l>Hi zeide, hi voer ombe vrede ende soene</l>
<l n="31280">Van koninck Arturs wegen an die baroene</l>
<l>So lange, dat die Sennen, twaren,</l>
<l>Uten lande verdreven waren.</l>
<l>Doen hi dit hoerde, was hi blyde</l>
<l>Ende dankedes Gode sere, tien tyden;</l>
<l n="31285">Doe vragedi waer hi ierst soude varen:</l>
<l>"TAronsteel in Scotlant", zeide hi, "twaren,</l>
<l>Ende oec soudic iu gerne bidden mede,</l>
<l>Dat gy nu woudet senden, ter stede,</l>
<l>Enen bode an den koninck, dien men heet</l>
<l n="31290">Metten hondert riddren, dat hi gereet</l>
<l>In Onser Vrouwen dage kome daer ic sy,</l>
<l>In September, tAronsteel te my,</l>
<l>Ende dat hi des niet en late, ter stede,</l>
<l>Want ic ende al die prinsen mede</l>
<l n="31295">Sullen daer sijn". Doe zeide die borchgrave:</l>
<l>"Iu boetscap sal ic wel doen hier ave,</l>
<l>Want ic sal morgen senden daer".</l>
<l>Aldus spraken si onder hem naer,</l>
<l>So lange dat slapetijt was;</l>
<l n="31300">Doe ginc men slapen scier nadas,</l>
<l>Ende sliepen daer toten morgen vroe;</l>
<l>Doent dach was stondensi op doe</l>
<l>Ende namen oerlof an die waren daer,</l>
<l>Ende reden henen also naer.</l>
<l n="31305">Ende doe hi van daer gesceden was,</l>
<l>Sende die borchgrave nadas</l>
<l>Enen knape, die dade verstaen</l>
<l>Den koninck metten hondert riddren saen,</l>
<l>Datten die koninck Lot groete seer,</l>
<l n="31310">Ende zeide hem voert no min no meer</l>
<l>Als hem die boetscap was geladen.</l>
<l>Die koninck ontfincne wel met staden,</l>
<l>Ende zeide, hi soude gerne komen</l>
<l>Ombe koninck Lots wille, hebbic vernomen,</l>
<l n="31315">Want hi haddene lief, sijt seker das;</l>
<l>Entie koninck Lot, die gesceden was</l>
<l>Van den borchgrave ende wechreet mede,</l>
<l>Ende alle syne vier kinder, ter stede,</l>
<l>So lange redensi sekerlike</l>
<l n="31320">Datsi quamen bi Cambenike;</l>
<l>Daer hoerdensi een groet gekrijt</l>
<l>Ende groet geroep, tier tijt,</l>
<l>Ende si sagen sulc vier daernaer</l>
<l>Ochte tlant ombe al ontsteken waer,</l>
<l n="31325">Ende en was geen wonder al riepensi soe,</l>
<l>Want tien dusent Sennen hadden hem doe</l>
<l>Genomen al datsi hadden ter stede,</l>
<l>Ende tlant verbernt daertoe mede,</l>
<l>Ende hadden vele liede gevaen;</l>
<l n="31330">Die hertoge was oec, sonder waen,</l>
<l>Wtgetogen met drie dusent man,</l>
<l>Ende hadde hem lange gestreden an;</l>
<l>Maer int inde was hi sconfiert doe</l>
<l>Ende van den velde gejaget toe;</l>
<l n="31335">Des hi so erre was, ter stede,</l>
<l>Dat hi verwoeden meende mede;</l>
<l>Ende doe die koninck Lot so na quam,</l>
<l>Dat hi die Sennen daer vernam,</l>
<l>Bant hi sinen helm, ende sine kinder mede,</l>
<l n="31340">Ende reden tener brucgen ter stede,</l>
<l>Daer die hertoge al vliende street.</l>
<l>Dit was den koninck Lot herde leet,</l>
<l>Dat hine aldus tachter sach;</l>
<l>Des sloech hi in, al dat hi mach,</l>
<l n="31345">Ende reet met crachte over die brucge daer</l>
<l>Met sinen kindren, wet vorwaer,</l>
<l>Maer sine lieten hem niet kennen nu;</l>
<l>Ende doese dhertoge sach, secgic iu,</l>
<l>Datsi optie Sennen oec streden,</l>
<l n="31350">Ende hise niet en kende ter steden;</l>
<l>Doe hielt hi stille, ende zeide: "God, Here!</l>
<l>Waerombe en berady my niet mere,</l>
<l>Want ic ben gesconfiert, dat en sy</l>
<l>Dat Gy iu genade toget an my;</l>
<l n="31355">Ende bandersyde al dat goet mede</l>
<l><pb n="350"/>Dat wy hebben, voerdensi met hem, ter stede</l>
<l>Ende dit was al onse rijcheit te hant,</l>
<l>Die ons was bleven in onse lant".</l>
<l>Doen hi dus Gode sine bede dede,</l>
<l n="31360">Sach hi waer vijf ridder ter stede</l>
<l>In die Sennen vergadert waren;</l>
<l>Doe riep hi op sine liede daernare</l>
<l>Datsi wederkeren omtrent,</l>
<l>Want God hevet hem soccoers gesent.</l>
<l n="31365">Doense dhertoge vergadert hadde daer,</l>
<l>Voer hi hem thelpene naer,</l>
<l>Daer die vijf ridder wrachten wonder,</l>
<l>Dat nieman van den Sennen bysonder</l>
<l>Ontbeiden en dorste, so groet waren</l>
<l n="31370">Haer slage, die si sloegen, twaren,</l>
<l>Wantsi dodent al dat vor hem was;</l>
<l>Ende dhertoge quam an hem nadas</l>
<l>Met sinen lieden vergadert daer;</l>
<l>Doe wart die strijt groet ende swaer,</l>
<l n="31375">Maer en hadden die ses gesellen gedaen</l>
<l>Dhertoge en hadde niet mogen staen,</l>
<l>Enter Kerstene maer driedusent was</l>
<l>Enter Heidene tiendusent, sijt seker das;</l>
<l>Ende in den strijt, daer si dus waren,</l>
<l n="31380">Quamen opten hertoge gevaren</l>
<l>Die koninck Dodales ende Orientes,</l>
<l>Ende Moydas ende Brandales;</l>
<l>Dese vier opten hertoge staken</l>
<l>Tenemale, dat hoer spere braken,</l>
<l n="31385">Ende dene stac dat ors dor den bueck weder</l>
<l>Dat metten hertoge doet viel neder;</l>
<l>Daer wart die dranc so groet saen,</l>
<l>Dat dhertoge wart gevaen,</l>
<l>Ende voerdene enwech. Doe dit vernam</l>
<l n="31390">Die koninck Lot, wart hi herde gram,</l>
<l>Ende sine kinder, ende reden derwaert;</l>
<l>Heer Gawyn warp sinen scilt ter vaert</l>
<l>Ter aerden, ende nam sijn swaert</l>
<l>Caliburnuse, dat hi hadde waert,</l>
<l n="31395">Met beiden handen, ende sloech Moydas</l>
<l>Toten tanden toe, sijt seker das,</l>
<l>Ende Brandales sloech hi mede</l>
<l>Den arm af, aldaer ter stede,</l>
<l>Entiegene vloe doen in dat heer,</l>
<l n="31400">Bytende ende morrende als een beer;</l>
<l>Ende Gaheries sloech Orientes</l>
<l>Dat hovet af, ende si daden nades</l>
<l>Sovele, dat dhertoge was daer</l>
<l>Bescut van hemlieden naer.</l>
<l n="31405">Ende heer Gawyn gaf Dodales enen slach,</l>
<l>Dat men hem lever ende longer sach,</l>
<l>Ende als die Sennen sagen daernare,</l>
<l>Dat haer heren alle doet waren,</l>
<l>Vloensi, wat si mochten, daer,</l>
<l n="31410">Entie Kerstene volgeden hem naer,</l>
<l>Ende sloegenre sovele doet nu,</l>
<l>Dat wonder waer te secgene iu.</l>
<l>Doe die strijt was al gedaen,</l>
<l>Quam die hertoge ten koninck Lot saen</l>
<l n="31415">Ende bat hem vriendelic, dat hi naer</l>
<l>Hem zeide, wie hi waer.</l>
<l>Doe zeide die koninck Lot:</l>
<l>"Mijns namen in loechende noit, weet God,</l>
<l>Ende gy zoudet my te rechte welkinnen</l>
<l n="31420">Want in herde menegen sinnen</l>
<l>Hebbewy gehat quaet ende goet tsamen:</l>
<l>Coninck Lot heet men my by namen,</l>
<l>Entese vier ridder, die hier staen,</l>
<l>Sijn mine kinder, sonder waen".</l>
<l n="31425">Doe was dhertoge utermaten blyde</l>
<l>Ende hi helsedene vriendelic tien tyden,</l>
<l>Ende festeerdese utermaten seer,</l>
<l>Ende dankede ende lovede Onsen Heer,</l>
<l>Dat hi hem sulc soccoers hadde gesent,</l>
<l n="31430">"Want en waerdy niet komen omtrent</l>
<l>Met uwen kindren, ic waer ter stede</l>
<l>Doet bleven, ende al mijn volc mede;</l>
<l>Want gy hebbet hier wonder gewracht</l>
<l>Met uwen kindren, die gy hier bracht".</l>
<l n="31435">Dus voeren si sprekende onder hem nadat</l>
<l>Tote Cambenic in die stat,</l>
<l>Daer si metten vingeren waren gewyset</l>
<l>Ende van den lieden sere gepryset,</l>
<l>Ende zeiden, datsi geweest hadden saen</l>
<l n="31440">Gesconfiert, en haddensi gedaen.</l>
<l>Dus redensi onder hem te samen</l>
<l>Thent si vor die sale quamen,</l>
<l><pb n="351"/>Daer beettensi, ende Elisier</l>
<l>Pijnde hem sere te dienen hier</l>
<l n="31445">Heren Gawyne, want hi dade ter stede</l>
<l>Sijn paert op, ende ontwapendene mede,</l>
<l>Enten koninck Lot, wet vorwaer.</l>
<l>Ende al die wyle, datsi stonden daer,</l>
<l>Quam Elisiers knape van Minoras,</l>
<l n="31450">Den forestier, daer hi gesent was,</l>
<l>Ende zeide, dat hise groete seer</l>
<l>Ende hem allen dankede van der eer,</l>
<l>Die si hem hadden gedaen ter stede,</l>
<l>Ende sijn wijf ende sine kinder mede.</l>
<l n="31455">Ende hierbinnen was dat eten gereet,</l>
<l>Ende men ginc daer eten, God weet.</l>
<l>Daer dade dhertoge den heren te gemake</l>
<l>Van eten, van drinken, van alre sake,</l>
<l>Daer hi hem mede mochte doen ere.</l>
<l n="31460">Na den eten vragede dhere</l>
<l>Den koninck Lot, hoe sine kinder heten:</l>
<l>"Heer hertoge", zeidi, "ic doe iu dat weten;</l>
<l>Die outste, die hetet Gawein,</l>
<l>Ende dander, die hetet Agrawein,</l>
<l n="31465">Die derde Gaheries, die vierde Garies;</l>
<l>Entese jongelinc, sijt seker des,</l>
<l>Es eens edelen koninges kint mede,</l>
<l>Ende komet dienen, nu ter steden,</l>
<l>Gawyne, mynen sone, ombedat hi leren</l>
<l n="31470">Wil met hem wapene hanteren".</l>
<l>"So helpe my God!" zeide dhertoge doe,</l>
<l>"Dit komet hem van hogen herte toe,</l>
<l>Van edeler aert, ende moet hi noch leven.</l>
<l>Men sal hem noch prijs geven,</l>
<l n="31475">Want hi es vroem ende koene".</l>
<l>Doe vragede dhertoge, na desen doene,</l>
<l>Den koninck, hoe dat komet, "dat gy nu</l>
<l>Dus hemelyc varet onder iu?"</l>
<l>Die koninck Lot zeide: "gy sultet weten:</l>
<l n="31480">Gy siet wel, dat die Sennen hebben beseten</l>
<l>Al onse lande, wyde ende syde mede,</l>
<l>Ende doen ons grote pijnlichede,</l>
<l>Ende verderven die Kerstenheit, secgic iu,</l>
<l>Ende mochtewy enegen raet hebben nu,</l>
<l n="31485">Dat wy se verdreven, dat waer ons goet,</l>
<l>Gy wetet wael, ende sijt mede vroet,</l>
<l>Dat wy se niet en konnen verdryven mede,</l>
<l>Want wy hebbens ons twewerf pijnt gerede,</l>
<l>Ende en halp ons niet een twint;</l>
<l n="31490">Wat dunket iu best dat men begint?</l>
<l>Ic hebbe genomen van desen doene</l>
<l>Een perlement van den koninck Clarioene</l>
<l>Ende tegen den koninck metten C. ridders met,</l>
<l>In Onser Vrouwen dage, dat wet,</l>
<l n="31495">In Speltmaent, ende oec mede</l>
<l>So sullen komen dan ter stede</l>
<l>Alle dander prinsen ombe dat,</l>
<l>Tote Aronsteel in die stat,</l>
<l>Ende daer nemen enen raet, daer wy</l>
<l n="31500">Die Sennen mogen verdriven by".</l>
<l>Doe zeide dhertoge: "by Gode, Here,</l>
<l>Ons en lettet negeen dinc mere</l>
<l>Dan onse sonden, die wy hebben gedaen</l>
<l>An den koninck Artur, sonder waen;</l>
<l n="31505">Want sint dat wy tegen hem orlogen,</l>
<l>Sijn die Sennen int lant getogen,</l>
<l>Ende met minen wille, so sullewy</l>
<l>An den koninck Artur versoenen daerby,</l>
<l>Ende doen dat wy sculdech sijn nu</l>
<l n="31510">Hem te doene, want ic secget iu,</l>
<l>Sint dat hi gesacreert koninck es</l>
<l>Ende datten die biscop na des,</l>
<l>Entie paepscap, ende tgemene volc met,</l>
<l>Gekoren hebben, ende oec, dat wet,</l>
<l n="31515">Dat die van Bonewic ende van Gaunes</l>
<l>Met hem sijn, sone hebben wy des</l>
<l>Engene macht, dat wy hem niet</l>
<l>Connen gescaden ocht ontsetten iet".</l>
<l>"Hebdy dit gepryset?" zeide die koninck Lot,</l>
<l n="31520">"Ja, ic", zeide hi, "also helpe my God!" -</l>
<l>"So salt te hant versoenet sijn zeide hy</l>
<l>"Tuscen hem ende iu, ende my,</l>
<l>Want ic en heles iu niet ter stede,</l>
<l>Ic ben versoent ende sijn vrient mede,</l>
<l n="31525">Als die hem vorwaert mesdoet van al,</l>
<l>Dat hi my dat mede doen sal".</l>
<l>"Hoe", zeide dhertoge, "sijdy versoent dan?"</l>
<l>"Ja, ic", zeide hy, by Sente Jan"</l>
<l>"Ende hoe es dat daertoe komen?"</l>
<l n="31530">Doe ginc hem die koninck Lot nomen</l>
<l>Ende zeide hem al die gescienesse daer,</l>
<l>Dat hem gesciet was vorwaer,</l>
<l>Ende hoe sine kinder van hem gesceden waren,</l>
<l><pb n="352"/>Ende haer moeder gevaen hadde daernare</l>
<l n="31535">Ende hoe hi daertoe bedwongen was</l>
<l>Van Gawine, sinen sone, sijt seker das,</l>
<l>Dat hi wart koninck Arturs man;</l>
<l>Ende aldus telde hijt al daeran.</l>
<l>Doe spraken si voert sovele daer,</l>
<l n="31540">Dat dhertoge gelovede daernaer,</l>
<l>Dat hi tAronsteel soude komen;</l>
<l>Oec hebbensi an hem vernomen,</l>
<l>Dat die vrede vermyddes hem niet blyven sal</l>
<l>Van den koninck Artur, groet ende smal.</l>
<l n="31545">Doe si lange gesproken hadden daer,</l>
<l>Gingen die heren slapen naer,</l>
<l>Ende sliepen toten dage toe.</l>
<l>Doent dach was, stondensi op alsoe</l>
<l>Ende gingen messe horen saen;</l>
<l n="31550">Ende doe die messe was gedaen,</l>
<l>Zeide die koninck Lot an den hertoge mede:</l>
<l>"Dat waer goet, dat wy senden ter stede</l>
<l>An koninck Uriens ende an ko. Anguissant,</l>
<l>An koninck Ventres ende an ko. Tradeliant,</l>
<l n="31555">Ende baden hem van onser wegen tsamen,</l>
<l>Datsi in Onser Vrouwen dage quamen</l>
<l>In September tAronsteel gereet,</l>
<l>Ende dat wy daer sullen sijn, God weet;</l>
<l>Ende datsi tegen ons komen, hoe dat gaet".</l>
<l n="31560">Dit dochte den hertoge een goet raet,</l>
<l>Ende men nam boden, die waren snel,</l>
<l>Die die boetscap daden wel</l>
<l>An al die heren, datsi daernaer</l>
<l>Alle geloveden te komene daer.</l>
<l n="31565">Ende alle dese wile, dat die boden waren</l>
<l>Die bodescap te doene, so es gevaren</l>
<l>Die koninck Lot met sinen kindren nu</l>
<l>Van Cambenic, dat secgic iu;</l>
<l>Ende dhertoge voer met hem wtwaert</l>
<l n="31570">Den wech, sprekende metter vaert,</l>
<l>Ende doe keerdi weder ende ginc hem bereiden</l>
<l>Alse den koninck te volgene, sonder beiden,</l>
<l>Entie koninck hielt sinen wech na des</l>
<l>Rechte den wech te Norgales;</l>
<l n="31575">Daer lagensi ene nacht alsoe,</l>
<l>Des andren dages stondensi op vroe,</l>
<l>Ende reden so lange datsi quamen thant</l>
<l>TAronsteel in Scotlant.</l>
<l>Daer lagen si doe twe dage tsamen</l>
<l n="31580">Eer daer ienege prinsen quamen,</l>
<l>Ende daden hem te gemake daer.</l>
<l>Doe quamen die prinsen alle naer,</l>
<l>Ende gingen te rade daer, ter stede;</l>
<l>Ende heer Gawein, die daer was mede,</l>
<l n="31485">Sprac dat woert aldaer ter stat,</l>
<l>Want des hem sijn vader; die koninck, bat:</l>
<l>"Gy heren", zeide hi, "wy sijn hier gesent</l>
<l>Van des koninck Arturs wegen omtrent,</l>
<l>Daer wy mede sijn nu ter stede,</l>
<l n="31590">Die iu ontbiedet, ende biddet mede,</l>
<l>Dat gy sine vrient sult sijn openbaer,</l>
<l>Want hi gerne duwe waer,</l>
<l>Ende dat gy hem vrede gevet nu</l>
<l>Thent te Kerstavende, des biddewy iu,</l>
<l n="31595">In der manieren, dat wy die Senen</l>
<l>Mochten verdryven onder ons gemene</l>
<l>Uten lande; ende gave God ons sege,</l>
<l>Dat wyse konden verdriven enwege,</l>
<l>Conde men die soene gemaken dan,</l>
<l n="31600">Dat gy daerna versoendet dan.</l>
<l>Des es gegeven nu ten stonden</l>
<l>Dat gewin, datsi van allen sonden</l>
<l>Ende van mesdaet sullen fijn</l>
<l>Quyte wesen, die daer ten stryde sijn".</l>
<l n="31605">Alle die prinsen hebben wale</l>
<l>Vernomen mijnsheren Gawyns tale;</l>
<l>Doe vragedensi den koninck Lot sonder beiden,</l>
<l>Wat hi tesen dingen zeide?</l>
<l>Die koninck Lot zeide: "het en wart nie ere</l>
<l n="31610">Meerre doget ontboden van enen here;</l>
<l>Wetet wel, dat ics niet en secge daerby</l>
<l>Ombedat ic sijn geswoerne man sy;</l>
<l>Want also lange als gy hebbet nu,</l>
<l>Tegen hem geweest, es dat mesvallen iu,</l>
<l n="31615">Entie Sennen en waren oec niet</l>
<l>In dat lant komen nembermere iet,</l>
<l>Haddewy wael overeen gedragen;</l>
<l>Ende oec hebbewy gehat dese plagen</l>
<l>Ombe onse sonden, die wy hebben gedaen".</l>
<l n="31620">"Hoe", zeide die koninck Uriens saen,</l>
<l>"Zijdy Arturs man worden nu,</l>
<l>So hebdy ontrouwecheit gedaen, secgic iu;</l>
<l><pb n="353"/>Want gy haddet met ons gesworen mede".</l>
<l>Doe zeide die koninck Lot ter stede:</l>
<l n="31625">Ic ben niet ongetrouwe, hiermet,</l>
<l>Want ic dades mijns ondankes, dat wet,</l>
<l>Ende op dien dat icken iu node</l>
<l>Meest gescadet meende hebben, by Gode,</l>
<l>So dadic hem manscap na datgone,</l>
<l n="31630">Ende dat dade my al Gawyn, mijn sone".</l>
<l>Doe telde hi hem sine gescienesse al,</l>
<l>Die hem gesciede, groet ende smal.</l>
<l>Doe die prinsen verstonden nadas,</l>
<l>Hoe dat met hem gevaren was,</l>
<l n="31635">Zeidensi, dat hine mochte niet el;</l>
<l>Daer waren, die wouden, dat hem gesciet wel</l>
<l>Ware, gelijc dat hem gesciet was;</l>
<l>Doe spraken si so lange nadas,</l>
<l>Datsi te rade worden daer,</l>
<l n="31640">Datsi vrede gaven daernaer;</l>
<l>Ende Gawyn hevet haer trouwe ontfaen,</l>
<l>Vasten vrede thoudene, sonder waen.</l>
<l>Doe zeide hi hem den dach daer sciere</l>
<l>Te komene in den plein van Salesbiere;</l>
<l n="31645">Maer si zeiden hem, als die Sennen waren</l>
<l>Gesconfiert, dat hem daernare</l>
<l>Die koninck Artur tegen hem dade voert.</l>
<l>Doen Heer Gawyn hoerde dese woert,</l>
<l>Zeide hi hem allen openbare:</l>
<l n="31650">"Gy barone, nu horet hare,</l>
<l>Als dat komet, dat gy hem arch wilt doen,</l>
<l>Ic sal dan hebben sulc ware soen,</l>
<l>Dat hi des te rechte niet met allen</l>
<l>Te doene sal hebben met iu allen;</l>
<l n="31655">Ende dat dreget hem sulc oec mede,</l>
<l>Die noch blyde sal sijn, by myner waerhede,</l>
<l>Dat hi sijn gemoede sal verkrygen mogen".</l>
<l>Som die prinsen hierombe lachende togen</l>
<l>Van quaetheit meer dan van ander dinc;</l>
<l n="31660">Maer van den hondert riddren die koninck</l>
<l>Niet en dregede daer ter stat,</l>
<l>Hi zeide hi soude komen nadat</l>
<l>TAlrehelegen messe, dat daer komet sciere,</l>
<l>Met al sijnre macht te Salesbiere;</l>
<l n="31665">Daerna zeide elc prinse alsoe.</l>
<l>Mettesen namen si orlof doe</l>
<l>Ende voeren thoren landewaert,</l>
<l>Ende gereiden hem vaste metter vaert</l>
<l>Tegent orloge dat komen sal.</l>
<l n="31670">Nu swige ic van desen heren al,</l>
<l>Ende sal iu voert secgen ter ure</l>
<l>Van den koninck Arture.</l>
</div>
<div type="chapter"><head type="chapter">Van den koninck Artur, ende van Merlyne; ende hoe hem die heren gereiden.</head>
<l>Daventuer secget hier ter stede,</l>
<l>Dat Artur ende sijn wijf mede</l>
<l n="31675">Leiden een goet leven nadas,</l>
<l>Sint dat van daer gesceden was</l>
<l>Die koninck Lot ende sine kinder mede,</l>
<l>Die hem nu ontboden ter stede,</l>
<l>Dat die vrede genomen waer;</l>
<l n="31680">Des was die koninck blyde daer.</l>
<l>Ende doe die boetscap komen was,</l>
<l>Des andren dages vro nadas,</l>
<l>Doe die dach was opgegaen,</l>
<l>Was Sagrimor opgestaen,</l>
<l n="31685">Ende Galescins ende Dodinas</l>
<l>Van Garloth, sijt seker das;</l>
<l>Entese wel gewapent waren</l>
<l>Ende wouden in den bosce spelen varen,</l>
<l>Ombe aventure te soekene daer.</l>
<l n="31690">Doesi in den foreest quamen daernaer,</l>
<l>Hoerdensi die vogelyne singen,</l>
<l>Datsi verblyden van dien dingen.</l>
<l>Ende bander syden waren drie ridder mede</l>
<l>Van der Tafelronden wtgereden ter stede,</l>
<l n="31695">Ende waren met andren wapenen openbaer</l>
<l>Gewapent, dan metten horen daer,</l>
<l>Ombedatsi niet [en] wouden sijn bekent,</l>
<l>Ende reden in den bosc om dat gent,</l>
<l>Ocht si der koninginnen ridder iet vinden souden</l>
<l n="31700">Ombedatsise gerne proeven wouden.</l>
<l>Dene was Agradein, Lias broeder</l>
<l>Des roden, van vader ende van moeder,</l>
<l>Die sint den koninck Artur, vorwaer,</l>
<l>Orlogede dicke ende menech iaer,</l>
<l n="31705">Alse iu dit boec sal secgen hierna;</l>
<l>Dander was Morian, alsic versta,</l>
<l><pb n="354"/>Entie derde was Signoras,</l>
<l>Die een herde goet ridder was.</l>
<l>Dese voeren in den foreest ter stede,</l>
<l n="31710">Wantsi hadden dicke horen secgen mede,</l>
<l>Dat waer dwout van aventuren.</l>
<l>Doe quamensi gereden ter uren,</l>
<l>Daer vier wegesceden stonden doe,</l>
<l>Daer sciedensi hem nu alsoe,</l>
<l n="31715">Ende elc es enen wech gereden.</l>
<l>                Bindat si sijn in desen steden,</l>
<l>Was Merlijn tote Blasise komen,</l>
<l>Diene wel ontfinc, hebbic vernomen,</l>
<l>Ende dade hem grote feeste daer;</l>
<l n="31720">Doe zeide hi Blasise daernaer,</l>
<l>Dat vrede waer nu ter ure</l>
<l>Van den prinsen enten koninck Arture,</l>
<l>Ende datsi alle vergaderen souden</l>
<l>Opten plein van Salesbiere met gewoude</l>
<l n="31725">Tegen die Sennen. Doe vragedi daer,</l>
<l>Blasys, Merlyne daernaer</l>
<l>Ocht si liede genoech hebben nu?</l>
<l>"Neen si", sprac Merlijn, secgic iu,</l>
<l>"Maer dese sullen hem thelpe komen,</l>
<l n="31730">Die van Carmelide, hebbic vernomen,</l>
<l>Entie van kleine Bertanien met,</l>
<l>Entie van Lambale, dat wet,</l>
<l>Dat des koninck Amans was,</l>
<l>Dat Gosegose hielt lange vordas;</l>
<l n="31735">Ende als die koninck Artur wel sal varen,</l>
<l>So willic halen, sonder sparen,</l>
<l>Des koninck Bans liede gereet</l>
<l>Ende Bohortes liede, God weet,</l>
<l>Ende salse alle doen komen sciere</l>
<l n="31740">In den plein van Salesbiere;</l>
<l>Ende oec sullen daer van meneger stede</l>
<l>Liede komen, ombe haer sonden mede,</l>
<l>Ende oec mede, ic wil gy dat wet,</l>
<l>Ombe der heleger kerken wet;</l>
<l n="31745">Ende men sach nie so groten strijt</l>
<l>Alse daer sal sijn, des seker sijt,</l>
<l>Entie Kerstene en verdriven nembermeer</l>
<l>Die Sennen, die barone en sijn eer</l>
<l>Versoent tegen den koninck Artuer".</l>
<l n="31750">Doe zeide Blasys tot Merline tier uer:</l>
<l>"Lieve Merlyn, ic weet wel omtrint</l>
<l>Van ener joncfrouwen, die gy mint,</l>
<l>Daer die prophecie op vallen sal,</l>
<l>Die gy my hier vorgesecht hebbet al;</l>
<l n="31755">Daerby, lieve Merlijn, hoedet iu</l>
<l>Van der wolvinnen, die binden sal nu</l>
<l>Den lewe, want ic ontsiet herde sere".</l>
<l>Merlijn zeide doe: "By onsen Here,</l>
<l>Het naket den tyden, dat moet gescien";</l>
<l n="31760">Doe zeide hi tot Blasise mettien:</l>
<l>"Maket iu dese letter, so suldy al</l>
<l>Weten, hoe men daermede sal</l>
<l>Mogen varen"; ende hi makedese doe,</l>
<l>Entese letteren begonnen alsoe:</l>
<l n="31765">"Dit sijn daventuren van den lande,</l>
<l>Die begonden, als ict bekande,</l>
<l>By den wonderliken lewe al;</l>
<l>Entiegene die se scoren sal,</l>
<l>Moet sijn koninges kint ende koninginnen mede,</l>
<l n="31770">Ende moet hebben renechede,</l>
<l>Ende daertoe [sijn] die beste ridder met,</l>
<l>Die in der werlt es, dat wet".</l>
<l>Ende dus dade hi vele letteren maken,</l>
<l>Ende sloechse an den crucen na der saken</l>
<l n="31775">Die an den wege stonden daer,</l>
<l>Daer daventure soude gescien naer;</l>
<l>Entie letteren en mochte nieman afdoen</l>
<l>Dan diegene, dieselve baroen,</l>
<l>Die daventure tinde sal bringen;</l>
<l n="31780">Ombe dit varen te willeger tien dingen</l>
<l>Die ridder daventure te soeken met;</l>
<l>Aldus wert bedwongen die lewe, dat wet".</l>
<l>"Hoe", zeide Blasys, "en kan ic daer anders iet</l>
<l>Toe gedoen?" - "Neen gy, niet", </l>
<l n="31785">Zeide Merlijn doen, ende nadien</l>
<l>Vragede hi, ocht hijt soude mogen sien?</l>
<l>"Ja gy", zeide hi, "ende dander wonder mede".</l>
<l>Doe nam Merlijn die brieve ter stede,</l>
<l>Die Blasys hadde gescreven daer,</l>
<l n="31790">Ende nam an hem orlof naer,</l>
<l>Ende sette die brieve an die cruce mettien</l>
<l>Derwaert daventure soude gescien.</l>
<l>Danen voer hi in Bertanien clene</l>
<l>Tote Leoncen ende tote Phariene,</l>
<l n="31795">Die hem grote feeste daden daer;</l>
<l><pb n="355"/>Ende si vrageden hem daernaer:</l>
<l>"Ic ben komen", zeide hi, "ombe iu;</l>
<l>Gy moet varen te Salesbiere nu</l>
<l>Over die zee met also vele lieden,</l>
<l n="31800">Als gy bede wt moget gebieden;</l>
<l>Daer suldy vinden menegerhande tale</l>
<l>Van menegen lande, secgic iu wale;</l>
<l>Ende daer suldy over ene syde logieren</l>
<l>Ende niet trecken, in negener manieren,</l>
<l n="31805">Vor dat ic wederkome tot iu daer;</l>
<l>Ende doet ember maken, vorwaer,</l>
<l>Iu grote banier, wit ende mede</l>
<l>Een roet cruce in mydden, ter stede,</l>
<l>Sonder meer enege ander dinge;</l>
<l n="31810">Ende alle die prinsen sonderlinge</l>
<l>Sullen hebben dusdane baniere vorwaer;</l>
<l>Ende dene en sal van den andren niet weten daer,</l>
<l>Datsise aldus sullen voeren te dien,</l>
<l>Ende grote betekenesse sal daeraf gescien".</l>
<l n="31815">Ende Leonce ende Pharien zeiden doe,</l>
<l>Datsi gerne souden doen alsoe;</l>
<l>Ende doe vragede Leonce also houde,</l>
<l>Wie haer lant nu hoeden soude?</l>
<l>Merlijn zeide doe: "Lambiges,</l>
<l n="31820">Phariens neve, sijt seker des,</l>
<l>Ende Banys, Graciaens neve, dat wet;</l>
<l>Ende gy sult dat volc leiden met,</l>
<l>Ende Graciaen ende Anthiomes,</l>
<l>Ende Phariens mede ende Dyones;</l>
<l n="31825">Ende onthout alle diegene mede,</l>
<l>Die gy om penninge vint ter stede".</l>
<l>Sy seiden, si soudent wel doen, God weet;</l>
<l>Doe nam Merlijn orlof gereet</l>
<l>Ende voer te Nimianen mede.</l>
<l n="31830">Die hem grote feeste dede;</l>
<l>Entese joncfrouwe mynde hi so sere nu,</l>
<l>Dat hi haer leerde, secgic iu,</l>
<l>Al datsi woude; ende danen voer hi</l>
<l>In dlant van Lambane, ic secget iu vry;</l>
<l n="31835">Dat was dat lant, dat die koninck Bohoert</l>
<l>An den koninck Amant wan, ende voert</l>
<l>Sine liede dade werden koninck Arturs man.</l>
<l>Te Carmelide voer hi dan,</l>
<l>Ende dade sine boetscap hem allen daer</l>
<l n="31840">Van des koninck Arturs wegen, vorwaer,</l>
<l>Ende hem allen beval hi ter stede,</l>
<l>Datsi ene witte banier brachten mede,</l>
<l>Ende een roet cruce in midden al;</l>
<l>Ende Merlijn beval doe Nabunal,</l>
<l n="31845">Die drossate was van koninck Amans lant</l>
<l>Dat Gosegosen was komen thant,</l>
<l>Want hi koninck Amans sone was,</l>
<l>Dat hi vergaderde sijn volc nadas,</l>
<l>Ende hise leide te Salesbiere.</l>
<l n="31850">Gosegosen bat hi des oec sciere;</l>
<l>Hy zeide, dat hi dat gerne soude doen;</l>
<l>Hi was een herde vroem baroen,</l>
<l>Ende hi hadde oec sere gemynt vordas</l>
<l>Jenovren, die Arturs wijf nu was,</l>
<l n="31855">Ende haddese gerne te wyve gehat mede</l>
<l>Hadde hi ridder gewesen, ende oec ter stede</l>
<l>Was dat belet omdat sijn vader alsoe</l>
<l>Orlogede iegen horen vader doe;</l>
<l>Oec haddene die koninginne daeran</l>
<l n="31860">Liever dan enegen andren man,</l>
<l>Al die wile, datsi ioncfrouwe was;</l>
<l>Ende dickewile hadde dene den andren vordas</l>
<l>Boden onder [hem] daer mede gesent</l>
<l>Alse dat dene den ander ment.</l>
<l n="31865">Dese Gosegoes ende Nabunal mede,</l>
<l>Sijn drossate, gereiden hem alle bede</l>
<l>Met horen lieden herde sciere,</l>
<l>Ende voeren in den plein van Salesbiere;</l>
<l>Ende Leonce ende Pharien [mede],</l>
<l n="31870">Die nu oec bereit sijn [ter stede],</l>
<l>Ende Graciaen ende Anthiomes,</l>
<l>Dese hadden veertichdusent man nades;</l>
<l>Ende doen die tijt was, trocken si ter stede,</l>
<l>Ende voeren over die zee oec mede,</l>
<l n="31875">Ende quamen te Salesbiere gevaren,</l>
<l>Daer die tien Princen komen waren,</l>
<l>Met al den volke datsi verkrigen konden.</l>
<l>                Ende Merlijn was bindien stonden,</l>
<l>Doe hi sine boetscap hadde gedaen,</l>
<l n="31880">Toten koninck Artur gereden saen,</l>
<l>Ende opten selven dach, hebbic vereest,</l>
<l>Dat die ses ridder voeren in den foreest</l>
<l>Ombe aventure, als gy mochtet horen</l>
<l>In den boec lesen hiervoren.</l>
<l n="31885">Ende doe Merlijn vor den koninck quam gaen,</l>
<l>Wart hem grote feeste gedaen,</l>
<l><pb n="356"/>Entie koninck dade hem neven hem sitten doe.</l>
<l>Doe sprac Merlijn den koninck toe,</l>
<l>Dat hi sine liede ontbode al,</l>
<l n="31890">Die hi konde hebben, groet ende smal,</l>
<l>"Want gyne hebbet geen letten, sonder waen,</l>
<l>Ende weet, dat den orber wel wert gedaen,</l>
<l>Die koninck Lot, ende oec sijn broeder mede,</l>
<l>Van verren lande ende van meneger stede</l>
<l n="31895">Hebben liede getrocken ombe komene daer".</l>
<l>Doe vragede die koninck Artur naer</l>
<l>Wat liede dat daer nu quamen?</l>
<l>Merlijn zeide: "daer komen tsamen</l>
<l>Tien prinsen met al hoerre macht,</l>
<l n="31900">Ende daer sullen komen met hoerre cracht</l>
<l>Koninck Bans liede, ende sijns broeder mede".</l>
<l>Doe vragedem die koninck Ban ter stede,</l>
<l>By wien dese dinge sijn gedaen?</l>
<l>Merlijn zeide: "by my, sonder waen,</l>
<l n="31905">Ic hebbet Leoncen ende Phariene geheten,</l>
<l>Oec hebbensi veertichdusent man op geseten".</l>
<l>Des waren die twe koninge blyde.</l>
<l>Oec zeide hi ten koninge Artur tien tyden</l>
<l>Dat daer soude komen Nabunal also wale</l>
<l n="31910">Uten koninckrike van Lambale,</l>
<l>Daer die koninck Amant here af was,</l>
<l>Dien die koninck Bohoert doet sloech vordas.</l>
<l>Ende Gosegoes, sijn sone, komet mede nades,</l>
<l>Die noch niet ridder en es;</l>
<l n="31915">Ende iu komet die macht van Carmelide</l>
<l>Die Cleodalis nu brenget ten tyden;</l>
<l>Entie koninck Leodegan en komet niet,</l>
<l>Maer die ridderscap komet; - nu besiet,</l>
<l>Dat gy my wel loent dese dinc!" -</l>
<l n="31920">"Merlijn", zeide doe die koninck,</l>
<l>"Ik en weet wat lone hier geven iu;</l>
<l>Maer ic wil, dat gy vorwaert nu</l>
<l>Al heer sijt over mijn lant;</l>
<l>Want overmiddes iu, lye ic wel te hant,</l>
<l n="31925">Dat ic here ben worden gerede".</l>
<l>"Here", zeide doe Merlijn ter stede,</l>
<l>"Waerna saechdy, doe ic hier in quam nu?"</l>
<l>"Merlijn", zeide hy, "dat secgic iu:</l>
<l>Ic sach na drien riddren, die hier leden</l>
<l n="31930">Ende in genen wout vor ons reden;</l>
<l>Wety iet, wie si sijn ter stonden?"</l>
<l>"Dat sijn drie ridder van der Tafelronden",</l>
<l>Zeide Merlijn, "entie om grote doerheden</l>
<l>Nu ten woude sijn gereden;</l>
<l n="31935">Ic secget iu oec, dat si nie so wale</l>
<l>Soccoers hadden te doene tenen male</l>
<l>Alsi sullen, eer si wederkomen".</l>
<l>Doe die koninck dit hevet vernomen,</l>
<l>Vragedi Merline, wie si waren?</l>
<l n="31940">Ende Merlijn zeide doe: "here, twaren,</l>
<l>Dene es Aggravadein, sijt seker das,</l>
<l>Dander Moriaval ende Signoras,</l>
<l>Ende si sullen in den woude vinden nu</l>
<l>Der koninginnen ridder drie, secgic iu,</l>
<l n="31945">Diese op sullen lopen daer.</l>
<l>Nu sendet hem haestelic ieman naer,</l>
<l>Die se scede eer si doet bliven,</l>
<l>Want dene soude den andren ontliven",</l>
<l>"Help!" zeide die koninck, "wie mach daer ryden?"</l>
<l n="31950">Die koninginne zeide doe ten tyden:</l>
<l>"Heer, Ywen ende Keye ende Griflet".</l>
<l>Merlijn zeide: "gy ne moget niet bet</l>
<l>Doen dan die koninginne secht ter stede".</l>
<l>Men riepse ende dade se wapenen mede,</l>
<l n="31955">Ende Merlijn wijsde hem, waer dat sy</l>
<l>Ryden souden; voert zeide hy:</l>
<l>"Gy sult varen ten iersten cruce toe</l>
<l>In den foreest, ende daerby alsoe</l>
<l>Suldy vinden ses ridder vechtende mede</l>
<l n="31960">Entie suldy sceden ter stede".</l>
<l>Doe haestensi hem, ende reden daernaer</l>
<l>Ten crucewaert; maer wet vorwaer</l>
<l>Sine komen daer nember so saen,</l>
<l>Men en sal daer menegen slach eer slaen.</l>
<l n="31965">Ende alle die wyle datsi dus reden,</l>
<l>So sal ic iu secgen voert, ter steden,</l>
<l>Van der koninginnen riddren, die nu quamen</l>
<l>In den foreest, daer si vernamen</l>
<l>Enen sconen plein; daer beeten sy</l>
<l><pb n="357"/>31970  Ombe hem daer iet te rastene by.</l>
<l>Doe zeide Galescins: "gave God mede,</l>
<l>Dat heer Gawyn ende sine broeder ter stede</l>
<l>Hier waren, so soudewy varen sien</l>
<l>Die Sennen". Dodinas zeide mettien,</l>
<l n="31975">Daer te vaerne en waer niet goet,</l>
<l>Want daer menech pas tuscen stoet,</l>
<l>Dat herde quaet te wanderne waer.</l>
<l>Bindien datsi spraken daer,</l>
<l>Quamen die ridder van der Tafelronden</l>
<l n="31980">Ende ontlicsenden van wapenen tien stonden,</l>
<l>Ombedat mense niet kennen soude;</l>
<l>Ende Sagrimor vragede also houde</l>
<l>Sinen gesellen, ochtsise kenden iet,</l>
<l>Ende si antworden, neen si, niet.</l>
<l n="31985">Doe zeide thant Aggravadein:</l>
<l>"Ic sie drie ridder op genen plein,</l>
<l>Daer my leet af waer nu,</l>
<l>Behieldensi haer orse, secgic iu".</l>
<l>Doe zeide Moriaval tier ueren</l>
<l n="31990">Hi zouder een met hem vueren;</l>
<l>Enter koninginnen ridder saten op daer</l>
<l>Ende setten haer helme op daernaer,</l>
<l>Ende reden enwech, want sine wouden niet</l>
<l>Negeen quaet doet nieman iet,</l>
<l n="31995">Hine begondes an hem ierstwerf dan;</l>
<l>Entie van der Tafelronden riepen hem an:</l>
<l>"Aldus en suldy ons niet ontryden,</l>
<l>Gy moet ember joesteren nu ten tyden,</l>
<l>Ocht gy moet iu perde ons geven,</l>
<l n="32000">Dus moechdy keren, behouden iu leven".</l>
<l>"Hoe", zeide Sagrimor, "sijdy rovers dan.</l>
<l>Dat gy ons aldus spreket an?</l>
<l>Ic wane nochtan, dat gy des niet vele</l>
<l>Te beter sout hebben, dat gy in desen spele</l>
<l n="32005">Op ons sult winnen". "So hoet iu mede,</l>
<l>Want wy ontsecgen iu hier vrede".</l>
<l>Dit zeiden die ridder van der Tafelronden:</l>
<l>Doe reet dene opten andren tien stonden,</l>
<l>Ende braken haer glavien mede;</l>
<l n="32010">Doe worden daer neder gesteken ter stede</l>
<l>Die ridder alle drie van der Tafelronden;</l>
<l>Enter koninginnen ridder beeten tien stonden,</l>
<l>Ende gingen vechten op hem te voet;</l>
<l>Dus stredensi op hem met groten overmoet</l>
<l n="32015">Van primetijt toter nonen toe;</l>
<l>Enter koninginnen ridder wonnen doe</l>
<l>Dat velt opten andren daernaer;</l>
<l>Ende en waer niet gekomen daer</l>
<l>Heer Ywen, ende sine gesellen, tien stonden,</l>
<l n="32020">Die ridder van der Tafelronden</l>
<l>Waren daer doet bleven ter stede.</l>
<l>Heer Ywen ende Keye ende Griflet mede</l>
<l>Sagen die van der Tafelronden nu</l>
<l>So sere tonder, secgic iu,</l>
<l n="32025">Datsi niet en konde geduren.</l>
<l>Doe riep mijnheer Ywen tier uren:</l>
<l>"Des es genoech, ic kome hare</l>
<l>Ombe borge te werden". Doe sach daernare</l>
<l>Sagrimor ende kende Ywene saen;</l>
<l n="32030">Doe zeide hi: "here, sonder waen,</l>
<l>Ic soude meer dor iu laten, God weet!"</l>
<l>Doe beete mijnheer Ywen gereet</l>
<l>Ende scietse daer, ende scout se seer,</l>
<l>Ende zeide: "gy doet iu selven groet onneer,</l>
<l n="32035">Dat gy dese dinc nu doet".</l>
<l>"Hoe", zeide Sagrimor, "dochte iu goet,</l>
<l>Dat wy hem onse orse laten nemen?</l>
<l>Dat ne moete God nember getemen,</l>
<l>Dat wy ons sullen laten roven,</l>
<l n="32040">Daer wy dat ember keren mogen,</l>
<l>Ende hoe soudewy vor ieman dorren komen</l>
<l>Ocht men ons onse orse hadde genomen?</l>
<l>Oec soude hi oevele dorren verweren</l>
<l>Sijns gesellen, diene soude sceren,</l>
<l n="32045">Die sijns selves niet weren en dorste!"</l>
<l>Doe zeide Heer Ywen sonder vorste:</l>
<l>"By Gode, here, sine dadent in gere felhede".</l>
<l>"Wie sijn si dan?" zeide Galescins mede;</l>
<l>"Dat sijn die ridder van der Tafelronden",</l>
<l n="32050">Doe nande hi se alle drie tien stonden.</l>
<l>"By Gode", zeide Griflet, "so dadensi quaet</l>
<l>Ende onhovescheit ende overdaet;</l>
<l>Want si ons wel kenden openbaer,</l>
<l>Ende wy hem niet, wetet vorwaer,</l>
<l n="32055">Wantsi ontlicsent waren nu".</l>
<l>"Laet varen dese tale, biddic iu",</l>
<l>Zeide heer Ywen, "ende sit op ter vaert,</l>
<l><pb n="358"/>Ende laet ons varen te hovewaert".</l>
<l>Doe saten si alle op tien stonden,</l>
<l n="32060">Entie ridder van der Tafelronden</l>
<l>Waren serech, ende daertoe mede</l>
<l>Waren si sere gequetset ter stede;</l>
<l>Ende onderwegen verspracse daer</l>
<l>Mijnheer Ywen, ende zeide daernaer:</l>
<l n="32065">"Dat was ene fine gechede,</l>
<l>Datsi hadden begonnen ter stede"!</l>
<l>"Laet varen", zeide Keye tien stonden,</l>
<l>"Een anderwerf sullen die van der Tafelronden</l>
<l>Varen wreken them gereet".</l>
<l n="32070">Doe loechen si alle, God weet.</l>
<l>Dus voeren si te Logres in die stat</l>
<l>Entie gewonde ridder voeren nadat</l>
<l>In haer herberge ende ontwapenden hem daer,</l>
<l>Ende daden hem te gemake naer,</l>
<l n="32075">Wantsi hadden des wel te doene nu;</l>
<l>Ende dander voeren te hove, secgic iu,</l>
<l>Daer si den koninck entie koninginne vonden</l>
<l>Ende Merlijn, staende noch tien stonden,</l>
<l>Enten koninck Ban, die ombe die saken</l>
<l n="32080">Vor den veinstren stonden ende spraken</l>
<l>Tegen Merlyne, ende van menegen dingen;</l>
<l>Entie ses ridder, die gingen</l>
<l>Hem ontwapenen daernaer;</l>
<l>Ende doesi ontwapent waren daer,</l>
<l n="32085">Quam heer Ywein vor den koninck</l>
<l>Ende vor die koninginne, na die dinc,</l>
<l>Entie koninginne vragede hem, twaren,</l>
<l>Hoe in den bosce nu waer gevaren?</l>
<l>"Vrouwe", zeide hi, "ic salt secgen iu";</l>
<l n="32090">Doe telde hi dat vor den drien koningen nu</l>
<l>Ende vor Merlyne, hoe hi daer vant</l>
<l>Drie tegen drie vechtende thant,</l>
<l>Ende zeide hoese Keye bescermde daer.</l>
<l>Doe loechensi alle sere daernaer; -</l>
<l n="32095">Want die koninck Artur was erre des.</l>
<l>"Wety waerombe dese onminne es?"</l>
<l>Zeide Merlijn toten koninge doe;</l>
<l>"Neen ic", zeide hi. "Ic secget iu alsoe,</l>
<l>Waerombe datsi komen es nu:</l>
<l n="32100">Dat es van nyde, secgic iu,</l>
<l>Ombedat denen beter willen sijn mede</l>
<l>Dan dander; om dese nydichede</l>
<l>Proeven si hem, wet vorwaer".</l>
<l>Doe vragedensi onder hem daernaer,</l>
<l n="32105">Welc die beste waer ter stede</l>
<l>Van al der koninginnen riddren mede.</l>
<l>Die koninginne zeide, dat sijn al haer ridder ter stonden,</l>
<l>Want die ridder van der Tafelronden</l>
<l>Brachtesi met haer in dat lant.</l>
<l n="32110">Doe zeide die koninck Ban te hant:</l>
<l>"Die beste ridder dat es Gawijn,</l>
<l>Hi es goet te kennen fijn".</l>
<l>Doe zeidensi alle dat waer waer.</l>
<l>Die koninck Artur zeide daernaer,</l>
<l n="32115">Tierst dat Gawyn quame in dat lant</l>
<l>Hi zoudene geselle maken thant</l>
<l>Metten heren van der Tafelronden.</l>
<l>Merlijn zeide: "gy sult beiden ten stonden</l>
<l>Dat die Sennen verdreven sullen wesen".</l>
<l n="32120">Doe lieten si hare tale van desen</l>
<l>Ende gingen eten, ende na slapen;</l>
<l>Entes andren dages sende knapen</l>
<l>Die koninck Artur al sijn lant duer</l>
<l>Ende dade gebieden terselver uer,</l>
<l n="32125">Al diegene die wapene mochten dragen</l>
<l>Datsi thant na dien dagen</l>
<l>Quamen in den plein van Salesbiere;</l>
<l>Dus daden die boden die boetscap sciere</l>
<l>In al dat lant, wyde ende syde.</l>
<l n="32130">Ende binnen desen selven tyden,</l>
<l>Leide Merlijn die drie koninge</l>
<l>Toten drien riddren die daer niewelinge</l>
<l>Gewondet lagen in der stat,</l>
<l>Ende doesi daer quamen nadat,</l>
<l n="32135">Scout se die koninck Artur sere, secgic iu,</l>
<l>Ombe haer doerheit, die si daden nu.</l>
<l>Si zeiden, sine kondens hem onthouden niet,</l>
<l>Ende hoe dat toequam dit verdriet;</l>
<l>Entie wyle, datsi dat deden,</l>
<l n="32140">En kondensy hem niet gehoeden ter steden.</l>
<l>Doe sende die koninck ombe sine meester daer,</l>
<l>Die zeiden doe, datsise daernaer</l>
<l>Binnen achte dagen sullen genesen;</l>
<l>Doe beval hise te Gode na desen</l>
<l n="32145">Ende hiet, datsi hem volgeden tien tyden,</l>
<l><pb n="359"/>Ten iersten datsi mochten ryden.</l>
<l>Dus sciet die koninck van hem, ende quam</l>
<l>In die sale, daer hi vernam</l>
<l>Vele ridder, die gerne hadden nu</l>
<l n="32150">Enen tornoy gemaket, secgic iu,</l>
<l>Ombedat heer Gawyn daer niet en was;</l>
<l>Si hadden gerne gewroken, sijt seker das,</l>
<l>Haer gesellen, die gequetset waren.</l>
<l>Doe zeide die koninginne daernare,</l>
<l n="32155">Dat nembermeer en sal gescien</l>
<l>Datsi ondertuscen sullen nadien</l>
<l>Tornieren dene tegen den andren nu;</l>
<l>"By der trouwen, die ic ben sculdech iu,</l>
<l>Ende mynen here den koninck mede",</l>
<l n="32160">Zeiden die ridder doe ter stede,</l>
<l>So woudensi dat nu laten voertan,</l>
<l>Sint dat haer leet waer dan.</l>
<l>Daerna geboet die koninck, sonder waen,</l>
<l>Hem allen, datsi hem bereiden saen,</l>
<l n="32165">Want hi wil varen sciere</l>
<l>Ten pleinewaert van Salesbiere.</l>
<l>Doe bereidensi hem alle metter vaert,</l>
<l>Entes andren dages trocken si derwaert,</l>
<l>Entie koninck Artur entie koninginne met,</l>
<l n="32170">Entie koninck Ban ende sijn broeder, dat wet,</l>
<l>Entie ridder van der Tafelronden,</l>
<l>Ende al dander ridder ter stonden</l>
<l>Volgeden hem, ende reden te samen,</l>
<l>So lange datsi te Salesbiere quamen.</l>
<l n="32175">Daer sloegensi haer getelt alle sciere</l>
<l>By ener herde sconer riviere;</l>
<l>Ende Keye hadde dat groete teken bracht</l>
<l>Dat al wit was an enen scacht,</l>
<l>Ende een roet cruce daerin mede,</l>
<l n="32180">Enten drake daeronder ter stede;</l>
<l>Also woudet Merlijn, sijt seker das.</l>
<l>Doe die koninck Artur gelogiert was,</l>
<l>Quamen hem liede in allen sinnen toe</l>
<l>Entie nyemaer, die ember alsoe</l>
<l n="32185">Vor den manne lopet, wyde ende syde,</l>
<l>Si quam onder die Sennen nu ten tyden;</l>
<l>Die spiere, die zeiden, dat die Bertoene al</l>
<l>Te Salesbiere waren, groet ende smal,</l>
<l>Ende menech ander prince mede;</l>
<l n="32190">Maer sine wisten niet gerede</l>
<l>Waerhenen datsi wouden varen.</l>
<l>Die koninck Hargodabrant ontboet daernare</l>
<l>Die negentien koninge vor hem nadat,</l>
<l>Die Clarence hadden belegen, die stat,</l>
<l n="32195">Ende zeide, dat hi hadde vernomen</l>
<l>Dat die Kerstene waren gekomen</l>
<l>In den plein van Salesbiere, ende datsy</l>
<l>Hem daden gaderen, "ende daerby</l>
<l>So es goet, dat wy ons wachten,</l>
<l n="32200">Beide by dagen ende by nachten,</l>
<l>Datsy op ons niet en komen nadien,</l>
<l>Wy ne sijn daertegen wel vorsien;</l>
<l>Ende als men metten onsen vorder vaert,</l>
<l>Datsi dan varen so wel bewaert,</l>
<l n="32205">Ende oec met so menegen man,</l>
<l>Datsi nieman ontsien daeran".</l>
<l>An desen raet hieldensi hem daer,</l>
<l>Ende elc voer tsinen tenten naer,</l>
<l>Ende geboden horen lieden na desen,</l>
<l n="32210">Datsi nach tende dach gereet souden wesen</l>
<l>Tegen haer viande, ochtsi iet quamen,</l>
<l>Datsi bereit waren te samen;</l>
<l>Ende dit dadensi weten den Sennen thant</l>
<l>Werwaert datsi lagen in dat lant,</l>
<l n="32215">Ende ontbodense, datsi quamen daer;</l>
<l>Entie vor Windeberes lagen, vorwaer,</l>
<l>Ontbodensi alle, wyde ende syde,</l>
<l>Datsi tot hem quamen tien tyden,</l>
<l>Ende si dadent. Dus quamenre daer</l>
<l n="32220">Vor Clarence sovele daernaer,</l>
<l>Datsi vijf mylen, in dien dagen,</l>
<l>Alle ombe die stat lanc lagen.</l>
<l>Nu swiget dit boec van desen,</l>
<l>Ende sal iu van den Kerstenen lesen.</l>
</div>
<div type="chapter"><head type="chapter">Hoe die Princen alle vergaderden te Salesbiere, ende hoe die vrede gemaket wart tuscen den Princen enten koninck Artur.</head>
<l n="32225">Daventure secht hier nu sciere</l>
<l>Dat in den plein te Salesbiere</l>
<l>Alle die princen vergaderen nu.</l>
<l>Dierste daeraf, dat secgic iu,</l>
<l>Dat was dhertoge (Escan, wetic,</l>
<l><pb n="360"/>32230  Die hertoge was) van Cambenic,</l>
<l>Die daer brachte negendusent man,</l>
<l>Wel gewapent ende vrome daeran;</l>
<l>Daerna quam Tradeliant</l>
<l>Van Cornuale al te hant,</l>
<l n="32235">Ende brachte elve dusent man doen;</l>
<l>Daerna quam die koninck Clarioen</l>
<l>Met achte dusent man, ende hy</l>
<l>Brachte ene witte baniere daerby</l>
<l>En een roet cruce daer ter stede,</l>
<l n="32240">Ende so daden alle dandren mede,</l>
<l>Ende hi logierde by den koninck daer</l>
<l>Van den hondert riddren, wet vorwaer;</l>
<l>Daerna quam die koninck Beliant</l>
<l>Met tiendusent riddren te hant;</l>
<l n="32245">Daer [na] quam die koninck Carados, tien stonden,</l>
<l>Die geselle was van der Tafelronden,</l>
<l>Maer sint dat die twist ierst began,</l>
<l>En woude hi niet komen onder Arturs man;</l>
<l>Hi brachte tiendusent man na des;</l>
<l n="32250">Doe quam die koninck Brangores, kere,</l>
<l>Die daer quam om Onsen Here,</l>
<l>Ombedat hi den Heidenen woude doen</l>
<l>Ende brachte met hem tien dusent man;</l>
<l>Doe quam Minoras daeran,</l>
<l n="32255">Des koninges drossate van Driende,</l>
<l>Dien die koninck Lac daer sende,</l>
<l>Ombedat perdoen te beiagen, hoe dat gaet,</l>
<l>Dat wtgegeven hadde die legaet</l>
<l>Van Godeshalven overal in dlant,</l>
<l n="32260">Ende hi brachte met hem, sij iu bekant,</l>
<l>Sevendusent man, die vrome waren;</l>
<l>Daerna quam koninck Pelles drossate gevaren</l>
<l>Met sesdusent man, die hi daer,</l>
<l>Ombe den wille Godes sende; ende naer</l>
<l n="32265">Quam koninck Pellinors drossate met,</l>
<l>Dien die koninck sende, dat wet,</l>
<l>Met sesdusent man, om God vorwaer.</l>
<l>Doe quam des koninck Aleins drossate daer</l>
<l>Met sesdusent man, die hi ter stede</l>
<l n="32270">Sende ombe God; doe quam mede</l>
<l>Galaat der Gigantinnen sone,</l>
<l>Van den verren eilande was diegone,</l>
<l>Hi brachte ombe Gode tien dusent man;</l>
<l>Daerna quam saen Agigner an,</l>
<l n="32275">Die Clamadens drossate was,</l>
<l>Met vijfdusent man, sijt seker das;</l>
<l>Ende doe dese ses prinsen alle waren</l>
<l>Gelogiert, die ombe Gode quamen ge varen,</l>
<l>Doe gingen die tien baroene</l>
<l n="32280">Telken princen, na desen doene,</l>
<l>Ende festierdense ende dankeden hem sere,</l>
<l>Datsi daer komen waren, ende oec mere</l>
<l>Ombe haer lant te helpen verweren.</l>
<l>Ende doe komen waren al dese heren,</l>
<l n="32285">Doe quam die koninck Cleolas,</l>
<l>Met sevendusent man, sijt seker das;</l>
<l>Daerna quam dhertoge Belias,</l>
<l>Met sevendusent man, als ict las;</l>
<l>Doe quam daerna Marganores,</l>
<l n="32290">Die des koninges drossaet van Sorelois es,</l>
<l>Met sevendusent man; ende alle dese</l>
<l>Quamen ombe Gode, daer ic af lese.</l>
<l>Doe quam Merlijn tArture, den koninck,</l>
<l>Ende zeide tot hem, na dese dinc:</l>
<l n="32295">"Nu, besie, koninck Artur, edel ende vry,</l>
<l>Wat God hier gedaen hevet doer dy,</l>
<l>Die iu gesant hevet ter stede,</l>
<l>Ombe iu te helpene entie Kerstenhede,</l>
<l>So scoen soccoers; te recht suldy</l>
<l n="32300">Hem danken ende loven, waer datsy".</l>
<l>Die koninck antwoerde, alse wy dat weten:</l>
<l>"God", zeide hi, "en hevet niet vergeten</l>
<l>Sijns sondaers, dat scijnt wel an my:</l>
<l>Vor ende na, waer dat oec sy,</l>
<l n="32305">Hevet Hy by my gestaen in scijn,</l>
<l>Des moete Hy dusentvout gedanket sijn,</l>
<l>Ende noch sal Hy by my staen,</l>
<l>Des gelovic vaste, sonder waen,</l>
<l>Want ic my altemale in Sine genade</l>
<l n="32310">Sette van allen dingen, vro ende spade,</l>
<l>Ende bydien, dat Hy behoude mede</l>
<l>Myne siele ende lichame, telker stede".</l>
<l>Merlijn zeide: "den gueden gelove, dien gy</l>
<l>Altoes hebbet, sal iu staen by,</l>
<l n="32315">Ende ic radiu, dat gy ember mere,</l>
<l>In uwen gelove voert vast blivet, here,</l>
<l>Ende dat sal iu overal doen verwynnen".</l>
<l>"Merlijn", zeide hi, "dat moete God kinnen</l>
<l><pb n="361"/>Dat ic Gode nembermeer af en ga</l>
<l n="32320">Hoe dat met my met anxte sta".</l>
<l>"Here", zeide doe echt Merlijn, "nu moety</l>
<l>Besien, in wat manieren dat gy</l>
<l>Dese princen, die hier sijn komen,</l>
<l>Hoe gy dese nu sult begomen".</l>
<l n="32325">Die koninck zeide: "ic sal werken by iu,</l>
<l>Want sonder uwen raet, dat wetet nu,</l>
<l>En soudic des wel niet kunnen bestaen".</l>
<l>"Here", zeide Merlijn, "gy sult nu gaen</l>
<l>Ten groten heren, die hier ter stede</l>
<l n="32330">Comen sijn, ende danken hem mede</l>
<l>Van den groten troeste, dat sy iu</l>
<l>Bracht hebben; ende sonderlinge danket nu</l>
<l>Dengenen, die iu man niet en sijn;</l>
<l>Ende God en dade nie", zeide Merlijn,</l>
<l n="32335">Negenen prince so vele eren met,</l>
<l>Die ie in die werlt quam, dat wet,</l>
<l>Dat hi so vele goede liede hadde mede,</l>
<l>Alse hier vergadert sijn ter stede;</l>
<l>No nember meer en komet daerna nu</l>
<l n="32340">So menech goet man, secgic iu,</l>
<l>In desen plein, no hier omtrint,</l>
<l>Dan alse doet sal slaen dat kint</l>
<l>Den vader, entie vader tkint mede;</l>
<l>Ende dat sal sijn op dese selve stede,</l>
<l n="32345">Ende dan sal dlant van Bertanien al</l>
<l>Sonder haer ende hem bliven, groet ende smal,</l>
<l>Ende nembermeer en wert die scade verstoert,</l>
<l>Ende opten selven dach oec voert</l>
<l>Sullen alle byscope in rouwe verkeren,</l>
<l n="32350">Dat en sal sijn geen wonder, daer die heren</l>
<l>Ende so menech edel baroen</l>
<l>Horen inde sullen doen;</l>
<l>Ende ic secget iu oec, sijt seker das,</l>
<l>Dat nie so grote batalie en was</l>
<l n="32355">Alse dese sal sijn nu ter stede".</l>
<l>Doe die koninck dit hoerde mede,</l>
<l>Dat die vader tkint doet soude slaen</l>
<l>Ende tkint den vader, doe dachte hi saen,</l>
<l>Op dese dinc, ende wart verseert</l>
<l n="32360">Hierombe ende sere verveert,</l>
<l>Ombedat dlant [sonder] oer solde meer</l>
<l>Bliven voert, ende sonder heer.</l>
<l>Doe bat hi Merlyne vriendelic saen,</l>
<l>Dat hi hem dese dinc dade verstaen</l>
<l n="32365">Claerlyc, want hijt gerne wiste nu.</l>
<l>Merlijn zeide: "here, ic secget iu:</l>
<l>Iu ne staet des te weten nembermeer</l>
<l>Dan van den libarde, daer ic af zeide eer,</l>
<l>Die sonder crone sal wesen,</l>
<l n="32370">Ende met hem sal bringen na desen</l>
<l>Drie lewen, entie derde en sal</l>
<l>Niet gecroent sijn, ende daer al</l>
<l>Sullen die drie doet slaen, ter stede</l>
<l>Dat quade geslachte van Logres mede;</l>
<l n="32375">Niet meer en vraget my", zeide hi doe,</l>
<l>"Maer vaert ten baronen voert alsoe</l>
<l>Als ic iu gesecht hebbe". "Gerne" zeide hy;</l>
<l>Doe sat hi op ende nam hem by</l>
<l>Den koninck Bohort enten koninck Ban,</l>
<l n="32380">Ende Sagrimor ende Keyen voertan,</l>
<l>Ende Ywene den groten ende Gaheries,</l>
<l>Ende Galescins ende Garies;</l>
<l>Met desen voer die koninck Artur nu</l>
<l>Van tenten te tenten, secgic iu,</l>
<l n="32385">Ende dankede elken prince nadas</l>
<l>Sonderlinge, dat hi daer komen was.</l>
<l>Ende al die wile, dat Artur dit dede,</l>
<l>Sal ic iu secgen voert, ter stede,</l>
<l>Van den koninck Lot, die hadde nu</l>
<l n="32390">Die princen vergadert, als ic zeide iu;</l>
<l>Ende als die princen komen waren</l>
<l>Te Salesbiere, sijnsi daernare</l>
<l>In des koninck Lottes tenten komen mede,</l>
<l>Ende vergaderden daer alle ter stede;</l>
<l n="32395">Daer dade dene den andren feeste groet.</l>
<l>Doe gingen daer sitten die genoet</l>
<l>Op ene coetse, rike ende diere;</l>
<l>Doe si daer saten in der manieren</l>
<l>Ende spraken daerna saen,</l>
<l n="32400">Quam Merlijn onder hem gegaen;</l>
<l>Ende alsine sagen stondensi op aldaer,</l>
<l>Ende hietene wellekomen daernaer;</l>
<l>Hi dankedes hem ende zeide ter stede:</l>
<l>"God, die overal macht hevet mede,</l>
<l n="32405">Moete hier geven sine macht nu</l>
<l>Die Sennen te verdriven onder iu,</l>
<l>Die iu hier groten scade doen".</l>
<l>"By God", zeiden die baroen,</l>
<l><pb n="362"/>"Die scade es groet nu van desen".</l>
<l n="32410">"Ende hi soude noch meerre wesen,</l>
<l>En dade dat scone soccoers mede,</l>
<l>Dat ons God gesent hevet ter stede,</l>
<l>Van goeden lieden, die hier sijn komen</l>
<l>Ombe Onsen Here, hebbic vernomen;</l>
<l n="32415">Des zijdy hem sculdech te danken nu",</l>
<l>Zeide Merlijn, "oec secgie iu</l>
<l>Dat gy onder iu een groet orloge</l>
<l>Inden sult met uwen vermogen</l>
<l>Ja, opdat wy alle waren, ter stede,</l>
<l n="32420">Van ener partie, die hier sijn mede,</l>
<l>Ende anders salt oevele vorwaert gaen;</l>
<l>Ende ene goede sake waert, sonder waen,</l>
<l>Ons allen, dat die vrede ter ure</l>
<l>Gemaket waer tuscen iu ende Arture,</l>
<l n="32425">Die onser aller here oec es,</l>
<l>Wy soudens te meer ontsien dordes".</l>
<l>Doe sprac daertoe die koninck Lot:</l>
<l>"Gy heren", zeidi, "also helpe my God,</l>
<l>Merlijn hevet wel gesecht openbaer,</l>
<l n="32430">Want iu eerlyc die vrede waer</l>
<l>In Gode enter werlt mede,</l>
<l>Ende nembermeer in gener stede</l>
<l>En accordeerdy also eerlyc, secgic iu".</l>
<l>Die koninck Uriens verhief hem nu</l>
<l n="32435">Van erren moede, ende zeide daerby:</l>
<l>"Hoe Duvel, heer koninck, wat segdy?</l>
<l>Wy hebben enen vrede gegeven,</l>
<l>Thent dat die Sennen sijn verdreven,</l>
<l>Ende alsi verdreven waren vortan</l>
<l n="32440">Soudewy doen dat ons goet dochte dan,</l>
<l>Ende gy sult ons met andren dingen</l>
<l>Met uwer talen hiertoe bringen?</l>
<l>Overmyddes my en doe ic des twint,</l>
<l>Ic en weet niet wat dander sullen doen omtrint,</l>
<l n="32445">Maer dadensi dat, ic soude secgen daernare</l>
<l>Datsi alle menedech waren".</l>
<l>"In trouwen", zeide die koninck Ventres</l>
<l>"Ic en make nembermeer vrede nades,</l>
<l>Dat en sij overmyddes iu ende dander mede".</l>
<l n="32450">Dus zeidensi alle doen ter stede,</l>
<l>Des die koninck Lot herde erre was,</l>
<l>Maer hi sweech, ende nadas</l>
<l>Sprac Merlijn: "gy heren, ic secget iu,</l>
<l>Die bolgenscap en waer niet goet nu".</l>
<l n="32455">Ende al die wile datsi spraken</l>
<l>Op ende neder van desen saken,</l>
<l>Quam die koninck Artur entie koninck Ban</l>
<l>Entie koninck Bohort ter tenten an,</l>
<l>Daer die prinsen metten koninck Lot waren;</l>
<l n="32460">Entie koninck Lot spranc op, twaren,</l>
<l>Doe hi den koninck Artur sach daer,</l>
<l>Ende zeide: "gy heren, siet hier vorwaer</l>
<l>Minen here, den koninck Artuer".</l>
<l>Doe sprongensi alle op ter uer,</l>
<l n="32465">Ombedat hi koninck was, maer wet</l>
<l>Dat hi se eer alle gegroet hadde met</l>
<l>Eer si daer op waren gestaen,</l>
<l>Ende zeide herde vriendelike saen:</l>
<l>"Wellekomen moete dese geselscap wesen!"</l>
<l n="32470">Ende si antwoerden alle na desen,</l>
<l>Dat hem God moeste lonen mede.</l>
<l>Doe gingensi alle sitten ter stede.</l>
<l>Ende daer dankede hem die koninck seer,</l>
<l>Datsi daer komen waren nu meer</l>
<l n="32475">Ombe sijnre veden wille, dordat sy</l>
<l>Die Sennen verdriven sullen daerby,</l>
<l>"Die groten scade hebben gedaen</l>
<l>Der Kerstenheit; nu laet ons saen</l>
<l>Tenen inde trecken ende gereiden".</l>
<l n="32480">"Here", zeide die koninck Lot sonder beiden,</l>
<l>"Daer laet Merline gewerden mede,</l>
<l>Hi sal ons wysen ende wegen ter stede,</l>
<l>Dat hi ons hetet sullewy doen".</l>
<l>Doe volgedens alle die baroen,</l>
<l n="32485">Ende loedent op Merline daer;</l>
<l>Doe scieden die princen daernaer,</l>
<l>Entie koninck voer te sijnre tenten doe,</l>
<l>Entie princen geleiden hem alle doe</l>
<l>Te sijnre tenten, ende keerden dan.</l>
<l n="32490">Entie koninck Artur entie koninck Ban,</l>
<l>Entie koninck Bohort ende Gawein,</l>
<l>Ende Merlijn ende heer Iwein</l>
<l>Gingen tenen rade nu staen;</l>
<l>Doe zeide Merlijn tot hem saen:</l>
<l n="32495">"Gy heren", sprac hi, "ic secget iu,</l>
<l>Dat heer, dat hier komen es nu,</l>
<l>Hevet wel rastens te doene;</l>
<l><pb n="363"/>Nu laet rasten dese baroene</l>
<l>Twe dage, ende en maendage vroe</l>
<l n="32500">Sullewy trecken te Clarence toe,</l>
<l>Want daer al die Sennen sijn, sijt gewes,</l>
<l>Die lagen vor der stat te Windeberes,</l>
<l>Entie diegene hadden gesconfiert,</l>
<l>Si souden dander onlange geviert</l>
<l n="32505">Hebben, sine souden sijn gevloen;</l>
<l>Nu sal ict den princen weten doen,</l>
<l>Datsi en manendage alle sijn bereet".</l>
<l>Hieran hieldensi hem doe, God weet,</l>
<l>Ende alle dese wile sagen si komen sciere</l>
<l n="32510">Heren Gawyns knape Elisiere,</l>
<l>Des koninck Pelles sone, ende zeide</l>
<l>Tote mynen here Gawine, sonder beiden:</l>
<l>"Here", zeide hi, "nu biddic iu,</l>
<l>Dat gy mijn gelof doet nu,</l>
<l n="32515">Dat was alsic iu bade die sake,</l>
<l>Dat gy my ridder zoudet maken,</l>
<l>Want ic soude gerne proeven my</l>
<l>Op dese Sennen myne ridderscap vry;</l>
<l>Want ic en werde nember ridder, sij iu bekant,</l>
<l n="32520">Gyne maket my ridder metterhant".</l>
<l>Doen Heer Gawyn dit hevet verstaen,</l>
<l>Zeide hi tot synen knape saen:</l>
<l>"Lieve vrient, ic salt gerne doen nu,</l>
<l>Want gy sijt des wel waert, secgic iu.</l>
<l n="32525">Doe makedine des anderen dages ridder daer</l>
<l>Met groter ere, wet vorwaer;</l>
<l>Entie koninck dade hem ere, lude ende stille,</l>
<l>Dor sijnre groter geboert wille</l>
<l>Daer hi af was komen; oec hadde geseit</l>
<l n="32530">Heer Gawyn van sijnre groter vromecheit,</l>
<l>Die hi hadde gedaen vordas.</l>
<l>Des dages doen hi ridder worden was,</l>
<l>Dadene Artur ten etene sitten dan</l>
<l>Tuscen hem enten koninck Ban,</l>
<l n="32535">Daer wel gedient was met feesten nu.</l>
<l>Des andren dages quam Merlijn, secgic iu,</l>
<l>Toten koninge, ende zeide hem naer,</l>
<l>Dat hi hem thant gereide daer</l>
<l>Alse morgen te vaerne, "ende hoedet iu</l>
<l n="32540">Dat gy dat nieman laet weten nu,</l>
<l>Waer gy varen sult; oec suldy,</l>
<l>Waer ic vor vare, volgen my,</l>
<l>Ende ic sal den princen gaen secgen mede,</l>
<l>Datsi hem gereiden ter stede".</l>
<l n="32545">Die koninck zeide: "Merlijn, doet al uwen wille</l>
<l>Van al onsen dingen, lude ende stille";</l>
<l>Ende Merlijn es ten princen gegaen,</l>
<l>Ende dade hem dese dinc verstaen,</l>
<l>Die hem wapenden des morgens vroe;</l>
<l n="32550">Ende elc prince, die daer was doe,</l>
<l>Dadi ene witte baniere voeren daer</l>
<l>Ende een roet cruce daerin, vorwaer;</l>
<l>Ende doesi alle bereit waren,</l>
<l>Sat Merlijn op enen loifere, twaren,</l>
<l n="32555">Die hoge was, ende voerde mede</l>
<l>Des koninck Arturs baniere ter stede,</l>
<l>Ende reet vor al dat heer daer,</l>
<l>Ende al die heren volgeden naer,</l>
<l>Ende reet aldus te Clarencewaert,</l>
<l n="32560">So hi best konde in der vaert,</l>
<l>Dat die koninck Hargodabrant</l>
<l>Met twintech koningen belegert hevet thant;</l>
<l>Ende hi hadde gesent sine voederaren</l>
<l>Optie twintech mile, twaren,</l>
<l n="32565">Alombe, die dlant sere roveden nu;</l>
<l>Ende ene partie was komen, secgic iu,</l>
<l>Vor den casteel van Garlot dordas,</l>
<l>Dattie beste casteel nu was,</l>
<l>Dien die koninck Ventres hadde doe;</l>
<l n="32570">Ende vor desen casteel waren komen alsoe</l>
<l>Vier koninge metten Sennen daer,</l>
<l>Die vele liede hadden vorwaer,</l>
<l>Die groten roef hadden gerovet;</l>
<l>Entie van binnen, des gelovet,</l>
<l n="32575">Waren wtgetogen [tot] hem ter stede,</l>
<l>Ombe den roef te bescuddene mede;</l>
<l>Daer blever in beiden syden vele doet,</l>
<l>Maer int inde moesten, dor die noet,</l>
<l>Die van Garlot den roef laten</l>
<l n="32580">Enten castelewaert vlien utermaten:</l>
<l>Ende doe belagen si den casteel ter stat,</l>
<l>Entie vier koninge swoeren dat,</l>
<l>Datsi nembermeer en doen keer,</l>
<l>Sine hebben den casteel gewonnen eer.</l>
<l n="32585">Doe die koninginne dat gesach,</l>
<l><pb n="364"/>Dat men den casteel aldus belach,</l>
<l>Haddesi groten anxte ende vragede ter stede</l>
<l>Den drossate, wat si daer doen mochte mede;</l>
<l>Doe was haer raet, datsi onder hem beden</l>
<l n="32590">Des nachtes uten castele souden sceden</l>
<l>Ende tenen poerteken ryden, ter vaert,</l>
<l>Dat daer ginc ter rivierenwaert,</l>
<l>Ende souden op een ander hues varen,</l>
<l>Dat daer in ses mylen stont nare</l>
<l n="32595">Dat men ten Bescudde hiet doe;</l>
<l>Ombedat daer Vertegier bescut was soe</l>
<l>Van der doet, so hiet hi also nu.</l>
<l>Die vrouwe ende haer drossate, secgic iu,</l>
<l>Entie twe knape sonder meer, in scyne,</l>
<l n="32600">Voeren wt enen poertekine;</l>
<l>Maer die Sennen hadden daer</l>
<l>Spieres geset, wetet vorwaer,</l>
<l>Ombe den casteel, telker stede;</l>
<l>Daer wart die vrouwe gevaen mede,</l>
<l n="32605">Entie drossate geslagen doet;</l>
<l>Ende elc knape daer ontscoet</l>
<l>Sere gewont, ende quamen gevloen</l>
<l>Op dat heer, dat Merlijn geleide doen</l>
<l>Ende doe die knape die baniere sagen</l>
<l n="32610">Entie rode cruce daerin gewagen,</l>
<l>Wisten si wel dat Kerstene waren,</l>
<l>Ende reden koenlic tot hem daernare,</l>
<l>Ende dreven groten rouwe daer.</l>
<l>Doe reet Merlijn an hem daernaer;</l>
<l n="32615">Doe hi den rouwe hoerde alsoe,</l>
<l>Vragede hi, wat hem ware doe?</l>
<l>Doe teldensi, hoe die koninginne, ter stede,</l>
<l>Van Garlot gevaen es, ende mede</l>
<l>Haer drossate geslagen doet,</l>
<l n="32620">Ende van den rove, die was groet,</l>
<l>Dien die Sennen hadden, sonder waen,</l>
<l>"Welken wech varensi? secget my saen!"</l>
<l>"Here al ter brucgen van der kautsiden toe".</l>
<l>Merlijn riep met luder stemme doe:</l>
<l n="32625">"Volget my, want sine sullen, secgic iu,</l>
<l>Die koninginne niet en wech voeren nu";</l>
<l>Ende hi sloech sinen loifre met sporen</l>
<l>Ende reet wat hi mochte, voren,</l>
<l>Ende heer Gawyn volgede hem vaste an,</l>
<l n="32630">Ende Elisier, entie koninck Ban</l>
<l>Ende koninck Bohort; ende elc hadde daer</l>
<l>Sine batalie met hem, ende daernaer</l>
<l>Redensi so sere, datsi, sonder waen,</l>
<l>Den roef nu verhaelden saen,</l>
<l n="32635">Die vierdusent Sennen geleiden ter stede.</l>
<l>Doe bat Elisier Gawine ene bede,</l>
<l>Ende zeide: "here, ic bidde iu,</l>
<l>Dat gy my dierste joeste gevet nu,</l>
<l>Want ic en street sint niet dat ic ridder was".</l>
<l n="32640">Heer Gawein zeide al lachgende nadas:</l>
<l>"By Gode, ic wilt gerne doen";</l>
<l>Mettien sloech wt die baroen,</l>
<l>Ende riep optie Sennen: "gy, laet hier</l>
<l>Den roef, al waerdy noch al so fier!"</l>
<l n="32645">Dit hoerde Dioles, ende reet op hem daer,</l>
<l>Dat sijn speer brac daernaer,</l>
<l>Ende Elisier stac dengenen alsoe.</l>
<l>Dat hi ter aerden doet viel doe,</l>
<l>Ende sijn speer brac, ende hi nam tswaert,</l>
<l n="32650">Ende sloech koninck Brandons drossate ter vaert</l>
<l>Opten helm, dat hine doe,</l>
<l>Clovede toten scouderen toe.</l>
<l>Doe zeide heer Gawyn tot Merlijn:</l>
<l>"Onse nuwe ridder hevet in scijn</l>
<l n="32655">Wel begonnen!" - "Gy secget waer",</l>
<l>Zeide Merlijn, "hi salt noch hiernaer</l>
<l>Bet doen dan hi nu hevet gedaen".</l>
<l>Doe creieerde Merlijn sijn teken saen;</l>
<l>Doe sloech heer Gawyn in ter stede</l>
<l n="32660">Ende al sijn geselscap mede;</l>
<l>Daer sloegen si menegen Senne doet,</l>
<l>Ende si moesten laten, dor die noet,</l>
<l>Horen roef, ende gingen vlien, twaren,</l>
<l>Te Garlotwaert, daer dander waren.</l>
<l n="32665">Daer vor lach die koninck Pignores</l>
<l>Ende Pincenas ende Maglores,</l>
<l>Ende Brames; dese vier koninge mede</l>
<l>Daden den casteel stormen, ter stede,</l>
<l>Met groter cracht, alse die verbolgen waren.</l>
<l n="32670">Doe sagensi komen gevloen, twaren,</l>
<l>Die Sennen; doe lieten si daer</l>
<l>Dat stormen, wetet vorwaer,</l>
<l>Ende reden jegen diegene die quamen</l>
<l><pb n="365"/>Ongebatalgiert altsamen,</l>
<l n="32675">Ende alsi sagen dat volc mede,</l>
<l>Dat Merlijn brachte geleit ter stede,</l>
<l>Had hem wonder, wanen komen mochte</l>
<l>Also vele volkes, als hi daer brochte;</l>
<l>Ende si vergaderden in hem daernaer,</l>
<l n="32680">Want si oec vele liede hadden daer.</l>
<l>Ende heer Gawyn entie koninck Ban</l>
<l>Ende koninck Bohort ende Elisier daeran</l>
<l>Ontfingense herde fierlyc nu;</l>
<l>Daer wart die strijt groet, secgic iu,</l>
<l n="32685">Ende Merlijn voer van ringe te ringe,</l>
<l>Ende riep: "vaert hem toe sonderlinge!"</l>
<l>Ende doe die strijt alremeest was,</l>
<l>Doe riep die koninck Pignoras</l>
<l>Veertich man van sinen besten riddren daer,</l>
<l n="32690">Datsi die koninginne namen daernaer</l>
<l>Van Garlot, ende voerdense te hant</l>
<l>Toten koninck Hargodabrant,</l>
<l>Die vor den stat van Clarence was.</l>
<l>Dese namen die koninginne nadas,</l>
<l n="32695">Ende voerdense te Clarencewaert;</l>
<l>Entie koninck Pignores mettervaert</l>
<l>In den strijt al sloech daer neder</l>
<l>Wat vor hem quam, voert ende weder,</l>
<l>Ende dade den Kerstenen scade groet.</l>
<l n="32700">Doe heer Gawyn dit sach al bloet,</l>
<l>Zeide hi tot hem selven saen:</l>
<l>"Levede dese lange, sonder waen</l>
<l>Hi zoude ons groten scade doen hier".</l>
<l>Dat hi dit zeide, hoerde Elisier,</l>
<l n="32705">Die gerne altoes by Gawine was,</l>
<l>Hi horte in ende verhief nadas</l>
<l>Sijn swaert met beiden handen doe;</l>
<l>Doe sloech hi Pignores alsoe,</l>
<l>Dor den helm, ende dor die coifie mede,</l>
<l n="32710">Dat hine clovede, daer ter stede,</l>
<l>Toten tanden toe. Doe zeide Merlijn:</l>
<l>"Diegene hevet vrede gegeven in scijn".</l>
<l>Dit zeide hi tot heren Gawine doe;</l>
<l>Heer Gawyn zeide: "my dunket alsoe,</l>
<l n="32715">God ende Onse Vrouwe moet ons mede</l>
<l>Desen geselle behoeden ter stede!"</l>
<l>Doe sloech hi in die Sennen daernare,</l>
<l>Die ombe horen here droevech waren;</l>
<l>Entie koninck Ban sloech oec nadas</l>
<l n="32720">Doet den koninck Pincenas.</l>
<l>Ende doe Merlijn sach, dat ondergingen</l>
<l>Die Sennen, riep hi, na dien dingen,</l>
<l>Den koninck Ban ende Gawine sciere gevaen</l>
<l>Ende Leoncen ende Elisiere,</l>
<l n="32725">Ende zeide, dat die koninginne voerden</l>
<l>Veertich Sennen tClarencewaert saen,</l>
<l>"Ende verliesewy se, dat zoude ons wesen</l>
<l>Dickewerven verweten na desen;</l>
<l>Laet ons na hem nu varen mede;</l>
<l n="32730">Vaste varet voer ter stede</l>
<l>Wy volgen iu opten voet gereet".</l>
<l>Ende Merlijn, die dus vor nu reet,</l>
<l>Hem volgeden hondert ridder goet,</l>
<l>Op aventure ocht hem enech gemoet</l>
<l n="32735">Comen mochte van Sennen bander syden.</l>
<l>Al die wile datsi dus henen ryden,</l>
<l>Waren die Sennen, die voerden nu</l>
<l>Die koninginne van Garlot, secgic iu,</l>
<l>Wel twe mylen van den heer komen,</l>
<l n="32740">Ende hebben enen sconen bosc vernomen,</l>
<l>Daer ene scone fonteine stont daer,</l>
<l>Onder enen lauwerboem al ront;</l>
<l>Daer voerensi ombe hem te verkoelne</l>
<l>Ende setten die koninginne af naer</l>
<l n="32745">Van den paerde opten borne ter stede;</l>
<l>Ende si riep ende weende sere mede</l>
<l>Ende makede den meesten rouwe,</l>
<l>Dien ie mochte maken ene vrouwe,</l>
<l>Ende nieman en konde haer getroesten twint,</l>
<l n="32750">Ende si riep: "koninck Ventres!" omtrint</l>
<l>"Hier scedet die grote minne nu,</l>
<l>Die tuscen my es ende iu,</l>
<l>Ende en mene iu nembermeer sien!"</l>
<l>Doe viel si in ommacht mettien;</l>
<l n="32755">Ende alsi weder bekomen was,</l>
<l>Trac si haer haer ende wranc nadas</l>
<l>Haer hande so ontfermlike mede,</l>
<l>Dat den ridder ontfermede ter stede</l>
<l>Van den rouwe die si dreef nu.</l>
<l n="32760">Bindien es komen, secgic iu,</l>
<l>Heer Gawyn ende hoert desen rouwe,</l>
<l>Ende zeide: "gy heren, gy laet die Vrouwe!</l>
<l><pb n="366"/>Maer wildy nu varen uwer straten</l>
<l>Ombedat iu leet scijnt utermaten</l>
<l n="32765">Haer verdriet, so willewy iu</l>
<l>Onbestreden laten varen nu,</l>
<l>Ende tlijf laten ontdragen na desen,</l>
<l>Opdat gyse met ons laet nu wesen".</l>
<l>Pignores drossate zeide, Margondes,</l>
<l n="32770">Dat hem dit die beste raet es,</l>
<l>Dat mense hem geve sonder stryden.</l>
<l>Dander zeiden te dien tyden,</l>
<l>Si souden daer eer alle blyven doet,</l>
<l>Eer sise hem gaven clene ocht groet.</l>
<l n="32775">"Gy sultse geven", zeide Gawyn doe,</l>
<l>"Ondankes iu alle!" ende sloech in alsoe</l>
<l>Ende trac sijn swaert, ende gaf daer</l>
<l>Den iersten enen slach so swaer,</l>
<l>Dat hem thovet af viel mede.</l>
<l n="32780">Doe liepen hem die Sennen op, ter stede,</l>
<l>Maer si en hadden negeen doen daeran,</l>
<l>Haerre en was maer veertich tegen hondert man;</l>
<l>Dus blevensi daer scier alle doet</l>
<l>Sonder Margondes, hi ontscoet</l>
<l n="32785">Ende barch hem in enen hage daer;</l>
<l>Ende heer Gawyn ende sine gesellen naer</l>
<l>Gingen ter koninginnen ende troesten se sere.</l>
<l>Die Vrouwe zeide doe: "wie zijdy, here?"</l>
<l>"Vrouwe", zeide hi, "ic ben Gawijn", na datgone,</l>
<l n="32790">"Iu neve, des koninck Lottes sone,</l>
<l>Ende dit ander es die koninck Ban,</l>
<l>Ende dit sijn onse gesellen voertan".</l>
<l>Doe was die Vrouwe herde blyde,</l>
<l>Ende dankede hem sere tien tyden,</l>
<l n="32795">Datsise verloest hadden daer;</l>
<l>Si saten op een rosside daernaer,</l>
<l>Ende voeren met haer also, ter vaert,</l>
<l>Wat si konden ten herewaert,</l>
<l>Dat die Kerstene gesconfiert hadden nu,</l>
<l n="32800">Ende quamen vliende, secgic iu,</l>
<l>Op heren Gawyne ende sine gesellen mede,</l>
<l>Ende sine konden gevlien te gener stede,</l>
<l>Sine moesten ember op hem komen;</l>
<l>Dier was vijfdusent, hebbic vernomen;</l>
<l n="32805">Maer Brangores, die koninck, sijt seker des,</l>
<l>Dickewile ombe gekeert nu es,</l>
<l>Ende weerde hem herde stoutelike daer;</l>
<l>Want wie dat hem quam so naer</l>
<l>Dat hine gerakede metten swaerde,</l>
<l n="32810">Hi moeste besoeken daer die aerde;</l>
<l>Ende als heer Gawyn dit sach mede,</l>
<l>Dat hi ridderlike vacht ter stede,</l>
<l>Doe dachte hi dat een edel man sy,</l>
<l>Een koninck ochte een hertoge vry.</l>
<l n="32815">So reet hi themwaert, ende sprac doe</l>
<l>Herde hovesclike den koninge toe:</l>
<l>"Heer ridder", zeide hi, "gy sijt vroem ende koen,</l>
<l>Zijdy hertoge ocht koninges soen"?</l>
<l>"By mijnre wet", zeide Brangores,</l>
<l n="32820">"Ic ben koninck van Sassen, sijt seker des,</l>
<l>Als van ere partien, ende neve met</l>
<l>Des koninck, Hargodabrant, dat wet,</l>
<l>Dat die rikeste es, die men weet,</l>
<l>Entie machtigeste oec gereet".</l>
<l n="32825">Doe antworde heer Gawein ter stede;</l>
<l>"Dat scijnt wel an uwer vromechede,</l>
<l>Dat gy van edelen geslachte sijt;</l>
<l>Maer waerdy Kersten nu ter tijt,</l>
<l>Dat waer vrome al te groet;</l>
<l n="32830">Ende ic secge dat gerne, ombedat iu doet</l>
<l>Verlenget waer; want iu doet my leet es".</l>
<l>"Gy spreket my wonder, zeide Brangores,</l>
<l>"Ic waer vry liever doet, dan ic waer</l>
<l>Een Kersten man nu voert naer".</l>
<l n="32835">"Daertoe suldy thant komen", zeide Gawein doe,</l>
<l>Ende hi trac sijn swaert alsoe,</l>
<l>Ende sloech hem dat hovet af daernaer.</l>
<l>Doe die Sennen sagen, dat daer</l>
<l>Haer here doet was, doe waren sy</l>
<l n="32840">Alle sere gesconfiert daerby,</l>
<l>Ende pijnden hem sere te werene nu,</l>
<l>Maer en verstont hem niet, secgic iu,</l>
<l>Want die Kerstene jagedense overal</l>
<l>Ende sloegense doet, groet ende smal.</l>
<l n="32845">Des dankeden die Kerstene Onsen Here;</l>
<l>Daerna quam Gawein, die sere</l>
<l>Gevochten hadde, entie koninck Ban</l>
<l><pb n="367"/>Ende Merlijn, ende presenteerden voertan</l>
<l>Den koninck Ventres sijn wijf ter stede,</l>
<l n="32850">Ende telden hem hoe sise bescudden mede.</l>
<l>Des was die koninck Venter blide;</l>
<l>Ende dat heer reet doe ten tyden</l>
<l>Te Clarencewaert wat si konden.</l>
<l>Hier swiget dit boec, ten stonden,</l>
<l n="32855">Van den koninck Artur ter stede nu,</l>
<l>Ende sal van Margondes secgen iu,</l>
<l>Die onder den hage verborgen lach,</l>
<l>Alsic hier vor dade gewach.</l>
</div>
<div type="chapter"><head type="chapter">Van Margondes, ende hoe die koninck Artur alle die Sennen sconfiert.</head>
<l>Nu secget daventure voert:</l>
<l n="32860">Doe Margondes hevet gehoert,</l>
<l>Dat hy, Gawein, enwech was</l>
<l>Ende sine gesellen, sat hy nadas</l>
<l>Op sijn ors ende reet te Clarencewaert,</l>
<l>Ende doen hi daer quam, reet hi ter vaert</l>
<l n="32865">Tote Hargodabrande, ende zeide daernare</l>
<l>Dat die voederare gesconfiert waren,</l>
<l>Die lagen te Garlot, ende some doet.</l>
<l>Doe die koninck dit verstoet.</l>
<l>Was hi serech ende rouwech des.</l>
<l n="32870">Doe spranc op die koninck Gondofiles</l>
<l>Ende sprac: "here, willic varen besien</l>
<l>Wat daer es? - Ende binnendien</l>
<l>Quam gereden Simarus mede,</l>
<l>Die hem zeide, aldaer ter stede,</l>
<l n="32875">Dat die voederer gesconfiert waren</l>
<l>Entie vier koninge doet, twaren;</l>
<l>Doe wart Hargodabrant erre das,</l>
<l>Dat hi welna verwoedet was,</l>
<l>Ende hi viel in ommacht mede</l>
<l n="32880">Ombe die vier koninge, daer ter stede,</l>
<l>Wantsi sine naeste mage waren;</l>
<l>Ende doen hi verkomen was daernare,</l>
<l>Zeidi toten koninck Gondofiles,</l>
<l>Dat hise wreken voere nades.</l>
<l n="32885">Hi zeide, dit woude hi vangen an,</l>
<l>Ende nam met hem vijftichdusent man,</l>
<l>Ende makede daeraf batalien nu,</l>
<l>In elker batalie tien dusent, secgic iu:</l>
<l>Die koninck Salibruen ende Margoen</l>
<l n="32890">Leiden dierste batalie doen;</l>
<l>Dhertoge Lavoer entie koninck Orbores</l>
<l>Leiden dander batalie nades;</l>
<l>Die koninck Grangolis ende Meliadus,</l>
<l>Die koninck, leiden die derde aldus;</l>
<l n="32895">Die vierde leide die koninck Brandolijn,</l>
<l>Entie drossate Malaquijn;</l>
<l>Entie vijfte leide Gondofiles,</l>
<l>Ende sijn broeder, sijt seker des;</l>
<l>Dese vijf scaren voeren mettervaert</l>
<l n="32900">Den rechten wech te Garlotwaert,</l>
<l>Thent hem ontmoete dat heer dat Merlijn</l>
<l>Tegen hem brachte geleit in scijn,</l>
<l>By ener scoenre praierien;</l>
<l>Daer hadde Merlijn gevisiert sine partien</l>
<l n="32905">In seven te delen oec daernaer:</l>
<l>Daer beval hi dierste scaer</l>
<l>Den koninck Venter enten hertoge Escant,</l>
<l>Enten koninge Tradeliant,</l>
<l>Met dertich dusent mannen mede;</l>
<l n="32910">Dander scaer geleide ter stede</l>
<l>Die koninck Lot entie koninck Ban</l>
<l>Entie koninck Bohort, ende oec daeran</l>
<l>Die koninck metten C. riddren, God weet,</l>
<l>Met dertichdusent man gereet;</l>
<l n="32915">Galescins leide die derde, dat wet,</l>
<l>Ende sijn drossate Galescinans met,</l>
<l>Ende oec die koninck Albas</l>
<l>Ende dhertoge Belias;</l>
<l>Dese hadden dertichdusent man;</l>
<l n="32920">Die koninck Clarioen quam daeran</l>
<l>Metter vierder scaren al;</l>
<l>Daer was mede die koninck Nabunal</l>
<l>Ende oec die koninck Belinan;</l>
<l>Dese hadden dertichdusent man.</l>
<l n="32925">Die vijfte leide te dien tyden</l>
<l>Cleodalis, die drossate van Carmelide,</l>
<l>Entie koninck Carados mede,</l>
<l>Met dertichdusent man ter stede.</l>
<l>Die seste leide Aginegeros daer,</l>
<l n="32930">Des koninck Clamadens drossate vorwaer,</l>
<l>Ende koninck Pelles drossate daerby;</l>
<l>Dertichdusent man hadden sy.</l>
<l>Heer Gawyn ende sine broeder, sijt seker des,</l>
<l><pb n="368"/>Entie koninck Brangores,</l>
<l n="32935">Entie koninck Lacs drossate, ten stonden,</l>
<l>Entie heren van der Tafelronden</l>
<l>Waren metten koninck Artuer</l>
<l>In sire batalie, die men ter uer</l>
<l>Niet hadde mogen tellen nu,</l>
<l n="32940">So menich was daerin, secgic iu.</l>
<l>Die seven scaren gemoeten vorwaer</l>
<l>Die Sennen iegen hem komende daer;</l>
<l>Ende als die koninck Salebruen sach</l>
<l>Die Kerstene, sloech hi daerin, wat hi mach.</l>
<l n="32945">Ende dhertoge Escant quam daer iegen</l>
<l>Met siner batalien vreeslyc gedregen;</l>
<l>Daer wart van slagen groet geclanc,</l>
<l>Wat helpet dat ict makede lanc?</l>
<l>Die Kerstene gingen hem so vreeslyc ane</l>
<l n="32950">Ocht sise genomen hadden doet te slane,</l>
<l>Ja, datter van vijftichdusent mede</l>
<l>Maer sevendusent bleef ter stede;</l>
<l>Maer si hadden hem vercocht also,</l>
<l>Dat des menech Kersten wart onvro,</l>
<l n="32955">Ende menege vrouwe gemaket mede</l>
<l>Weduwe, ende oec wesen ter stede,</l>
<l>Die onberaden bleven nades.</l>
<l>Ende doe dhertoge entie koninck Gondofiles</l>
<l>Sagen dat haer liede waren doet,</l>
<l n="32960">Voeren si te zeewaert, dor die noet,</l>
<l>Die daer in twe mylen na was.</l>
<l>Doe die koninck Artur gewaer wart das</l>
<l>Volgedi hem met al sinen heer,</l>
<l>Dat hi daer hadde, tot op dat meer,</l>
<l n="32965">Daer diegene twe galeyen vonden,</l>
<l>Die hem vitalie brachten tien stonden;</l>
<l>Daer sijn die Sennen ingegaen,</l>
<l>Maer eer si daerin quamen, sonder waen,</l>
<l>Wasser menech geslagen doet</l>
<l n="32970">Ende verdroncken, in der noet;</l>
<l>Want die scepe voeren van daer,</l>
<l>Si ne dorsten niet beiden vorwaer,</l>
<l>Ende voeren, daer se daventure geleide,</l>
<l>Diese wonderlyc hier verspreide.</l>
<l n="32975">Ende doensi aldus nu waren ontreden,</l>
<l>Keerde die koninck Artur ter steden,</l>
<l>Daer die strijt hadde gewesen.</l>
<l>In enen plein sloegensi na desen</l>
<l>Haer tenten ende daden hem te gemake,</l>
<l n="32980">Ende aten ende dronken, na die sake,</l>
<l>Ende rasten hem tote des morgens vroe;</l>
<l>Doe stondensi op ende wapenden hem doe,</l>
<l>Ende voeren gereet te Clarencewaert.</l>
<l>So lange voerensi in der vaert,</l>
<l n="32985">Datsi haer tenten sagen ter ure;</l>
<l>Doe zeide Merlijn toten koninck Arture:</l>
<l>"Here, heden es die dach komen,</l>
<l>Daer een inde af wert genomen:</l>
<l>Ocht al gewonnen ocht al verloren.</l>
<l n="32990">Laet sien, hoe suldy uwen toren</l>
<l>Wreken optiegene die iu</l>
<l>Menegen scade hebben gedaen vor nu;</l>
<l>Heden sal men sien daeran</l>
<l>Wie met speren gesteken kan,</l>
<l n="32995">Ende wie met swaerden kan houwen;</l>
<l>Men sal heden wel scouwen</l>
<l>Wie hier goet ridder sal wesen;</l>
<l>Daerombe biddic iu alle na desen,</l>
<l>Dat gy iu so proevet ter stede,</l>
<l n="33000">Dat tgoede lant van Logres mede</l>
<l>Sine ere niet en verliese daerby".</l>
<l>Ende gemennlic alle geloveden sy</l>
<l>Datsi des haer macht souden doen,</l>
<l>Merlijn zeide doe vor al die baroen:</l>
<l n="33005">"Ons sal goet gescien noch heden</l>
<l>Maer ic wil, dat gy nu ter steden"</l>
<l>Zeidi tot al den baronen naer,</l>
<l>"Dat gy my hier gelovet openbaer,</l>
<l>Entie koninck Artur te voren mede,</l>
<l n="33010">Wat ic wille, te doene ter stede".</l>
<l>Si zeiden, si wouden dat gerne doen;</l>
<l>Daer gaf hem sijn trouwe elc baroen</l>
<l>Entie koninck Artur, dat elc soude</l>
<l>Doen wat hi gebode ende woude.</l>
<l n="33015">Doe zeide Merlijn: "dit es die dach in scijn,</l>
<l>Dat dlant van Bertanien gedestrueert sal sijn,</l>
<l>God en helpe ons, Onse Here!</l>
<l>Ende onse viande en werden nembermere</l>
<l>Verdreven, gy ne hebbet gemaket ter ure</l>
<l n="33020">Gerechte soene jegen den koninck Arture,</l>
<l>Ende tes oec mijn geloef van iu,</l>
<l>Dat gy soene iegen hem maket nu".</l>
<l>Doe dit verstonden die baroene</l>
<l><pb n="369"/>Was sulc blyde van desen doene,</l>
<l n="33025">Ende sulken wasset leet; maer nochtan</l>
<l>Hieldensi sijn geloef daeran,</l>
<l>Ende versoenden alle ter stede,</l>
<l>Ende worden Arturs man oec mede,</l>
<l>Ende ontfingen haer lant daernaer;</l>
<l n="33030">Doe was grote blyscap daer.</l>
<l>Doe dit gedaen was, doe redensi</l>
<l>Te Clarencewaert, dat stont daerby,</l>
<l>Daer nu die Sennen stormden sere,</l>
<l>Entie van binnen setten hem ter were;</l>
<l n="33035">Daer waren xl dusent man.</l>
<l>                Merlijn was nu komen daeran</l>
<l>Met sijnre banieren in die Sennen doe;</l>
<l>Hi dade hem in vier syden riden toe,</l>
<l>Ende dade die tenten al slaen daer neder</l>
<l n="33040">Overal in den heer, voert ende weder.</l>
<l>Entie Sennen, die nu vor der stat waren,</l>
<l>Ende hieraf niet en wisten, twaren,</l>
<l>Si hoerden dit gerochte ter stede</l>
<l>Ende haer tenten vallen mede;</l>
<l n="33045">Doe wordensi verscricket saen,</l>
<l>Ende lieten haer stormen staen,</l>
<l>Ende liepen derwaert met groter gere,</l>
<l>Ende riepen haer teken alle sere;</l>
<l>Daer began die strijt sterc ende stout,</l>
<l n="33050">Daer vergaderde met groter gewout</l>
<l>Dene in den andren naer;</l>
<l>Si braken hare spere daer,</l>
<l>Doe gingensi houwen metten swaerden;</l>
<l>Daer wart menech geslagen ter aerden</l>
<l n="33055">Daer bleef menech doet, sijt seker das,</l>
<l>Ende tegen enen Kersten, die daer was,</l>
<l>So waren daer vier Sennen, God weet;</l>
<l>Nieman en quam, daer men street</l>
<l>Also vreeslyc, als men daer dede;</l>
<l n="33060">Daer wart afgesteken ter stede</l>
<l>Menech Kersten in der noet;</l>
<l>Daer bleef oec menech Senne doet,</l>
<l>Ende oec man ende paert dorhouwen;</l>
<l>Des was Hargodabran in groten rouwe,</l>
<l n="33065">Ende nam een sterc speer in die hant,</l>
<l>Ende reet op Cleoles te hant,</l>
<l>Den koninck, die stout ende koene was,</l>
<l>Die tegen hem oec reet nadas;</l>
<l>Daer stac elc opten andren alsoe,</l>
<l n="33070">Dat haer speer braken doe,</l>
<l>Ende si sockeerden metten lichamen,</l>
<l>Datsi ter aerden vielen tsamen</l>
<l>Metten orsen; doe blevensi daer</l>
<l>Lange licgende, wet vorwaer,</l>
<l n="33075">Dattie orse op hem lagen nu;</l>
<l>Oec waren si in ommacht, secgic iu.</l>
<l>Doe wart groet die batalie mede</l>
<l>Ombe te bescuddene dheren bede;</l>
<l>Ende als die Sennen vergaderden daer,</l>
<l n="33080">Entie Kerstene mede daernaer,</l>
<l>Daer wart hermonteert Hargodabrant;</l>
<l>Maer dusent Sennen, sij iu bekant,</l>
<l>Worden eer geslagen doet,</l>
<l>Enter Kerstene hondert, in der noet,</l>
<l n="33085">Eer si Cleoles hermonteerden mede,</l>
<l>Die sinen arm brac ter stede,</l>
<l>Daer hi van den orse viel ter stat;</l>
<l>Sine liede waren droevech ombe dat,</l>
<l>Ende voerdene uten heer daernaer.</l>
<l n="33090">Doe bat hi sinen drossate daer,</l>
<l>Dat hi met sinen lieden maer</l>
<l>Int heer rede ende haer leidesman waer,</l>
<l>Dus redensi int heer den drossate volgen,</l>
<l>Ombe haren here seer verbolgen,</l>
<l n="33095">Wantsi braken doen in den hoep,</l>
<l>Ende si sloegen enen koninck doet;</l>
<l>Si wraken so anxtelic horen here,</l>
<l>Dat mense daerombe prijsde sere.</l>
<l>Die strijt wart groet ende sorgelyc,</l>
<l n="33100">Entie Kerstene dadent so wel sekerlyc,</l>
<l>Dat men daer ember af spreken sal.</l>
<l>Ende Merlijn, die dese batalie al</l>
<l>Troeste, ende voer hier ende daer,</l>
<l>Hy zeide: "gy heren, nu es openbaer</l>
<l n="33105">Die dach, daert al gelecget an;</l>
<l>Nu sal men sien, wie vrome es dan".</l>
<l>Ende als die ridder Merlyne horen,</l>
<l>Dade hem elc nu daer te voren,</l>
<l>Ende gingen slaen daer vreeslike slage;</l>
<l n="33110">Ende als die van der stat dit sagen,</l>
<l>Datsi getroestet worden nu,</l>
<l>Trocken si alle wt, secgic iu,</l>
<l>Ende sloegen in die Sennen naer,</l>
<l><pb n="370"/>Ende wrachten wonder met wapene daer;</l>
<l n="33115">Maer si vonden die Sennen van groter weer,</l>
<l>Ende sloegen doet menegen Kersten heer,</l>
<l>Ende sine hadden niet mogen duren,</l>
<l>En hadden die princen gedaen ter uren,</l>
<l>Die so vrome waren mede,</l>
<l n="33120">Ende so vreeslike slage sloegen ter stede,</l>
<l>Datse nieman en mochte ontstaen.</l>
<l>Ende Merlijn stokedese alle saen</l>
<l>Overal, ende lietse niet geduren;</l>
<l>Hi hadde een hout ter uren</l>
<l n="33125">In der hant, ende reet metten orse,</l>
<l>Ende dorbrac altenen die porse,</l>
<l>Ende riep so lude, dat ment tier uer</l>
<l>Horen mochte alt heer duer:</l>
<l>"Heden, gy heren, es die dach,</l>
<l n="33130">Dat hem elc ridder proeven mach,</l>
<l>Wat hi nu waerdich mach wesen".</l>
<l>Doen die ridder hoerden van desen,</l>
<l>Ginc daer iegelyc togen sine cracht,</l>
<l>Maer so wie dat daer wel vacht,</l>
<l n="33135">Die koninck Artur dadet noch also wel;</l>
<l>Want sine slage waren so fel,</l>
<l>Dat hi man ende ors mede</l>
<l>Overmiddes clovede daer ter stede.</l>
<l>Ende heer Gawyn entie van der Tafelronden,</l>
<l n="33140">Entie nuwe ridder oec tien stonden,</l>
<l>Ende alle die barone dadent soe,</l>
<l>Dat hem die Sennen niet meer doe</l>
<l>En konden geweren, ende gingen vlien.</l>
<l>Daer bleven doetgeslagen mettien</l>
<l n="33145">Alle die koninge, die daer waren,</l>
<l>Met Hargodabrande, sonder vive, twaren,</l>
<l>Dat was Oriens en Franxabres</l>
<l>Ende Tornicans ende Trapixes</l>
<l>Dammirael, ende Trebehan;</l>
<l n="33150">Ende Hargodabran met dertichdusent man,</l>
<l>Dese vloen gesconfiert ende mat</l>
<l>Ende quamen optie zee nadat,</l>
<l>Daer haer scepe stonden vorwaer,</l>
<l>Entie Kerstene iagedense tote daer</l>
<l n="33155">Ende hieldense so kort opter zee</l>
<l>Datsi die helchte versloegen ende mee,</l>
<l>Sonder dat daer verdranc, secgic iu,</l>
<l>Eersi gescepen konden nu;</l>
<l>Ende doesi gescepet waren daer,</l>
<l n="33160">Voerensi met rouwe enwech naer</l>
<l>Ombe haer groet verlies, sonder waen,</l>
<l>Datsi in den stride hadden ontfaen.</l>
<l>                Nu swiget dit boec van desen,</l>
<l>Ende sal van den koninck Artur lesen,</l>
<l n="33165">Ende van den princen oec ter stede,</l>
<l>Die daer waren ten stride mede.</l>
</div>
<div type="chapter"><head type="chapter">Van den koninck Ban ende van den koninck Bohort, ende hoe Hestor gewonnen wart.</head>
<l>Dhistorie seghet: doe die Seynen</l>
<l>Verdreven waren uten pleine,</l>
<l>Dat Artur logierde nadas</l>
<l n="33170">Opten plein, daer die strijt was,</l>
<l>Entie barone alle mede;</l>
<l>Doe dade die koninck Artur, ter stede,</l>
<l>Den baronen tgoet delen naer,</l>
<l>Datsi gewonnen hadden daer,</l>
<l n="33175">Dat des hem selven niet es bleven;</l>
<l>Ende doent al enwech was gegeven,</l>
<l>Redensi met blyscapen in die stat.</l>
<l>Daer rastensi hem vijf dage nadat,</l>
<l>Entes sesten dages sciedensi daer,</l>
<l n="33180">Ende elc prince voer tsinen lande naer,</l>
<l>Ende scieden van Artur met groter eren,</l>
<l>Ende daer bleven dander heren,</l>
<l>Die koninck Ban entie koninck Bohoert</l>
<l>Entie koninck Lot also voert.</l>
<l n="33185">Heer Gawijn entie van der Tafelronden</l>
<l>Reden metten koninck Artur, tien stonden,</l>
<l>Te Carmelot, daer si waren ontfaen</l>
<l>Met groter feesten, sonder waen,</l>
<l>Van der koninginnen Jenovren, sijt seker das,</l>
<l n="33190">Ende van al den volke dat daer was.</l>
<l>Doe quam Merlijn ten koninck Artuer:</l>
<l>"Here", zeidi, "gy hebbet nu ter uer</l>
<l>Iu lant gesuvert van den Sennen quaet,</l>
<l>Ende iu lant es in vrede, dat verstaet,</l>
<l n="33195">God zijs gelovet hondertfout,</l>
<l>Gyne dorret ontsien kracht no gewout,</l>
<l>Des moechdy wel laten varen dan</l>
<l>Den koninck Bohort enten koninck Ban</l>
<l><pb n="371"/>Tharen landewaert, als gy dat gebiet,</l>
<l n="33200">Wantsi ne quamen in langen tyden daer niet,</l>
<l>Ende si en sagen haer wijf noch kinder mede</l>
<l>Lange niet; oec hebbensi ter stede</l>
<l>Enen quaden fellen viant,</l>
<l>Die gerne verderven soude haer lant,</l>
<l n="33205">Dat es die koninck Claudes es hem gevee,</l>
<l>Ende si moeten lyden nu die zee</l>
<l>Ende sullen waernemen tharen lande".</l>
<l>Die koninck Artur sprac te hande:</l>
<l>"Merlijn, mochtet wesen, dheren vry</l>
<l n="33210">Bleven my liever hier met my</l>
<l>Dan si enwech voeren; want, dat wet,</l>
<l>Nieman en mochtet verdrieten met</l>
<l>Van sulker geselscap thebbene nu".</l>
<l>Merlijn zeide: "here, dat secgic iu,</l>
<l n="33215">Dat moet ember aldus wesen".</l>
<l>Dus sciedensi van den koninge mettesen,</l>
<l>Ende namen orlof ende voeren van daer;</l>
<l>Ende Merlijn, diese minde vorwaer,</l>
<l>Voer met hem ende geleidese alsoe.</l>
<l n="33220">Ende opten iersten avent geviel hem doe,</l>
<l>Datsi tenen castele quamen ter uren</l>
<l>Die besloten was met sterken muren,</l>
<l>Die dick waren, ende herde hoe;</l>
<l>Daer stonden inne drie sterke torre doe</l>
<l n="33225">Ende wel gehordiert al ombe, vorwaer;</l>
<l>Entie gracht was vol water daer,</l>
<l>Die ombe den casteel ginc ter tijt,</l>
<l>Ende wel hondert voete oec wijt;</l>
<l>Ende daer ginc ombe een maras</l>
<l n="33230">Herde diep, dat twe mylen lanc was;</l>
<l>Ende nieman mochte ten castele komen</l>
<l>Dan tenen wege, hebbic vernomen,</l>
<l>Die so smal was ende so enge,</l>
<l>Datter maer twe sonderlenge</l>
<l n="33235">Neven een in konden geryden;</l>
<l>Die wech was gemaket, tien tyden,</l>
<l>Ter stat met stenen, ende ter stat</l>
<l>Met groten planken, ende onder dat</l>
<l>Liep [een] groet water, dat men daer</l>
<l n="33240">Niet over [en] mochte ryden, vorwaer,</l>
<l>Hadde men die planken afgedaen;</l>
<l>Daer liep een groet water, sonder waen,</l>
<l>Maer dat en droech gene scepe ter stede;</l>
<l>Ende an den voete van den wege mede</l>
<l n="33245">Stont een pijnboem, herde groen,</l>
<l>In enen pleine, groet ende scoen;</l>
<l>Entie pijnboem was wijt ende breet,</l>
<l>Dat daer onder hadden gereet</l>
<l>Wel hondert geseten, in ware dinc;</l>
<l n="33250">Ende een yvoren hoern hinc</l>
<l>An enen telge van den pyne,</l>
<l>Met enen ketene sylverine;</l>
<l>Entie joesteren ocht geherberget wilt wesen,</l>
<l>Hi moet dat hoern blasen ombe desen.</l>
<l n="33255">Entie koninck Ban entie koninck Bohoert</l>
<l>Ende Merlijn, die quamen voert,</l>
<l>Ende haer geselscap, tot an den pijn,</l>
<l>Ende besagen dat hoern fijn.</l>
<l>Doe zeide daer die koninck Ban:</l>
<l n="33260">"tEn es sonder sake niet, wetet dan,</l>
<l>Dat dit hoern hanget hier".</l>
<l>Si sagen den casteel, die was fier</l>
<l>Ende sterc ende sere goet in scyne;</l>
<l>Doe vrageden die twe koninge Merlyne</l>
<l n="33265">Ocht hi iet wiste, hoe dat heet nu?</l>
<l>Merlijn zeide: "hi heet, secgic iu,</l>
<l>Die casteel van den marasse, ende es</l>
<l>Eens herde vromen ridders, sijt gewes,</l>
<l>Ende heet Agravadein, die swarte man".</l>
<l n="33270">"By Gode", zeide doe die koninck Ban,</l>
<l>"Van Agravadein hebbic dicke gehoert;</l>
<l>Hi mach wel sijn van groten accoert,</l>
<l>Die so scone herberge hout mede;</l>
<l>Ic woude wy geherberget waren ter stede,</l>
<l n="33275">Opdat den heren lief waer alsoe".</l>
<l>Merlijn zeide: "daer komewy wel toe,</l>
<l>Maer engeen vremt ridder mach daer komen,</l>
<l>Hi en hebbe dat hoern ierst genomen</l>
<l>Ende geblasen". - "So willic dat dan</l>
<l n="33280">Blasen", zeide die koninck Ban,</l>
<l>"Opdat gijt radet", zeidi te Merlyne.</l>
<l>"Daer leget iu an engene pyne,</l>
<l>Nocht oec angest", zeide Merlijn doe.</l>
<l>Die koninck Ban zeide nu daertoe:</l>
<l n="33285">"Nu licge daeran dat mach mede,</l>
<l>Ic sal dat hoern blasen ter stede".</l>
<l>Doe nam dat hoern daer die here,</l>
<l><pb n="372"/>Ende blies dat so lude ende so sere,</l>
<l>Dat ment in den casteel hoerde doe;</l>
<l n="33290">Ende anderwerven blies hi alsoe,</l>
<l>Ende derdewerven oec daernaer;</l>
<l>Want die casteel was verre van daer.</l>
<l>Dit hadde onwaert Aggravadine,</l>
<l>Dat hi so haestelic blies in scine,</l>
<l n="33295">Ende heescede sine wapene saen,</l>
<l>Ende wapende hem, sonder waen,</l>
<l>Ende es toten pyne gereden,</l>
<l>Daer die koninge hielden ter steden,</l>
<l>Ende vragede van verre wie si waren.</l>
<l n="33300">Die koninck Ban zeide daernare:</l>
<l>"Wy sijn ridder ende bidden iu,</l>
<l>Ocht gy ons herbergen moget nu,</l>
<l>Ende waert iu lief, wy souden gerne mede</l>
<l>Onse paerde wateren hier ter stede".</l>
<l n="33305">"Wanen zijdy?" zeide doen Aggravadijn;</l>
<l>"Wy sijn zeide doe Merlijn</l>
<l>"Som van Gaules, dat men hout</l>
<l>Van den koninck Artur met gewout".</l>
<l>"By Gode, gy hebbet enen goeden here",</l>
<l>"Ende enen den stoutsten koninck daerby zeide hy,</l>
<l>Die nu levet ende oec es mijn heer,</l>
<l>Ende om sinen wille sallic iu nu meer</l>
<l>Goede herberge doen". "Ende fijn</l>
<l>Danc hebbet, here", zeide Merlijn.</l>
<l n="33315">Doe keerde Aggravadein ter stede,</l>
<l>Ende hiet, datsi hem volgeden mede.</l>
<l>Daer leidise tote den casteel toe,</l>
<l>Daer si voer beetten alsoe,</l>
<l>Ende hi nam die koninge by der hant,</l>
<l n="33320">Ende leidese in ene camer thant,</l>
<l>Daer si hem ontwapenden saen.</l>
<l>Ende al die wile quamen daer gegaen</l>
<l>Drie scone joncfrouwen, daer dene af was</l>
<l>Agravadeins dochter, sijt seker das,</l>
<l n="33325">Ende dander waren sine nichten mede;</l>
<l>Elke brachte enen mantel ter stede,</l>
<l>Scarlaken gevoedert met herminen,</l>
<l>Ende si gaven horen heren den sinen,</l>
<l>Ende elken koninge enen daeran.</l>
<l n="33330">Doe merkede sere die koninck Ban</l>
<l>Die joncfrouwen, die scone waren,</l>
<l>Maer boven dandren merkedi daernare</l>
<l>Aggravadeins dochter, wantsi was</l>
<l>Die scoenste verre, sijt seker das;</l>
<l n="33335">Ende Merlijn besachse sere doe,</l>
<l>Endesi behagede hem so wel daertoe,</l>
<l>Dat hi zeide: "en dade Nimiane,</l>
<l>Daer ic minen sin gelecht hebbe ane,</l>
<l>Ic soudese minnen boven alle wijf,</l>
<l n="33340">Ende ic soude noch te nacht haer scone lijf</l>
<l>Handelen ende in mynen arm lecgen;</l>
<l>Maer ic moet my selven wedersecgen</l>
<l>Ombe die minne van myner vriendinnen;</l>
<l>Maer sint icse selve niet [en] mach minnen,</l>
<l n="33345">Sal icse doen minnen den koninck Ban</l>
<l>Ende sinen wille oec hebben daeran".</l>
<l>Doe makedi een espriment ter stede,</l>
<l>Daer die koninck begonde minnen mede</l>
<l>Entie joncfrouwe hem weder alsoe;</l>
<l n="33350">Ende bindien datsi daer stonden doe,</l>
<l>Bekande Aggravadein die koninge bede;</l>
<l>Doe dadi hem grote feeste mede,</l>
<l>Ende hietse wellekomen wesen;</l>
<l>Dat eten was bereet binnen desen,</l>
<l n="33355">Ende men ginc eten in der sale nadas,</l>
<l>Die wijt ende groet ende scone was;</l>
<l>Entie koninge namen haren waert doe,</l>
<l>Ende settene tuscen hem alsoe,</l>
<l>Ende sijn wijf, die scone was, mede;</l>
<l n="33360">Entie drie joncfrouwen dienden ter stede</l>
<l>Vor den koningen, ende Merlijn</l>
<l>Diende metten ioncfrouwen fijn,</l>
<l>Die hemselven hadde nu gemaket</l>
<l>Een jongelinc scone ende welgemaket,</l>
<l n="33365">Ende hadde an enen roc, ombedit,</l>
<l>Ondersneden roet ende wit,</l>
<l>Ende hadde enen gordel ombe van syden</l>
<l>Met goude beslagen te dien tyden,</l>
<l>Ende een almonier al van goude</l>
<l n="33370">Also alsine hebben woude;</l>
<l>Hi diende vor den koningen op sinen knien;</l>
<l>Hi was daer herde sere besien</l>
<l>Van dengenen, die waren daer;</l>
<l>Want daer en kendene nieman vorwaer</l>
<l n="33375">Dan die twe koninge, ende oec meer</l>
<l>Besagene die ioncfrouwen seer</l>
<l><pb n="373"/>Ombe sijnre groeter scoenheit wille;</l>
<l>Maer Agravadeins dochter, lude ende stille,</l>
<l>Hadde haer ogen altoes opten koninck Ban;</l>
<l n="33380">Sine konde daer niet gekeren van,</l>
<l>Si wart dickewile roet ende blanc;</l>
<l>Detentijt dochte haer veel te lanc,</l>
<l>Si stont als ene dien vaket:</l>
<l>"O wi", dachte si, "ocht ic nu al naket</l>
<l n="33385">In sinen arme lage! Ach, my!</l>
<l>Wanen quam my dese gedochte, o wi!</l>
<l>Dat ic optesen gedinc nu achte!" -</l>
<l>Des leide si daer nu al haer gedachte</l>
<l>An den koninck Ban, sonder waen;</l>
<l n="33390">Ende dit hevet Merlijn al gedaen.</l>
<l>Ende bander syden oec die koninck Ban</l>
<l>Mindese weder, dat hi voertan</l>
<l>En wiste, wat hem was gesciet:</l>
<l>Hi sat ende dacht, ende en at niet,</l>
<l n="33395">Hi was droevech ende erre mede,</l>
<l>Dat hi so minnen moeste ter stede</l>
<l>Die ioncfrouwe, ende hi en wiste niet wi</l>
<l>Hoe hi an minne nu komen sy;</l>
<l>Hi hadde ene ionge scone vrouwe,</l>
<l n="33400">Dier hi gerne woude houden trouwe,</l>
<l>Ende bander syden was hi wel ontfaen te gader</l>
<l>Ende geherberget metter ioncfrouwen vader,</l>
<l>Die hem grote ere hevet gedaen;</l>
<l>Ombe dit dochte hem dat sere mesdaen,</l>
<l n="33405">Ende oec dochtet hem grote quaethede,</l>
<l>Sochte hi an haer dorperhede:</l>
<l>"Niet meer onneren en konde ik hem gedoen</l>
<l>Dan ic hem sine dochter ontspoen!" -</l>
<l>Dus vacht hi tegen hemselven daernaer,</l>
<l n="33410">Ende zeide hi woude hem hoeden vor haer,</l>
<l>Dat hire negene dorperhede</l>
<l>An soude steken; ende Merlijn zeide</l>
<l>tWaer ombe niet sijn gedochte nu,</l>
<l>"Dat en sal niet gaen", zeide hi, "an iu,</l>
<l n="33415">Wantet waer scade in allen sinnen,</l>
<l>tKint, dat hi an haer sal winnen,</l>
<l>Bleve dat achter; want dat sal</l>
<l>Dlant van Bertanien verhogen al</l>
<l>Met sijnre groter vromechede".</l>
<l n="33420">Dit zeide Merlijn tegen hemselven mede.</l>
<l>Doe die taefle waren opgedaen,</l>
<l>Sijnsi ten vensteren gestaen</l>
<l>Ombe wtwaert te siene, want daer scone was;</l>
<l>Daerna gingensi slapen scier nadas</l>
<l n="33425">By der salen in ene kamer geraket,</l>
<l>Daer die ioncferen hadden twe bedde gemaket,</l>
<l>Scone ende rikelic gepariert mede;</l>
<l>Daer gingen die twe koninge slapen, ter stede,</l>
<l>Entie waert ginc slapen saen,</l>
<l n="33430">Entie ioncfrouwen sijn te bedde gegaen</l>
<l>In ene camer, die stont alsoe,</l>
<l>Dat men daer des waerts kamer ginc toe.</l>
<l>Ende alsi dus [gaen] slapen waren,</l>
<l>Begonde Merlijn sine conjuracie, twaren,</l>
<l n="33435">Ende dade alle, die daer waren, slapen</l>
<l>Binder sale, ridder ende knapen,</l>
<l>Sonder die koninc entie ioncfrouwe saen;</l>
<l>Dese waren met minnen so bevaen,</l>
<l>Datsi slapen niet en konden;</l>
<l n="33440">Ende Merlijn quam bindien stonden</l>
<l>In die camer daer die ioncfrouw inne was,</l>
<l>Ende namse by der hant, ende zeide nadas:</l>
<l>"Staet op, scone, ende gaet met my</l>
<l>Toten genen die so begaert nu dy,</l>
<l n="33445">Dat hy geduren niet en kan".</l>
<l>Ende si spranc op ende dade doen an</l>
<l>Een hemede ende enen pelles diere;</l>
<l>Ende Merlijn leidese uter kameren sciere</l>
<l>Vor hoers vaders bedde heen, ter stede,</l>
<l n="33450">Ende vor der ander ridder bedde mede;</l>
<l>Maer hi dadese so vaste slapen, met allen,</l>
<l>Al hadde men den torre ombe doen vallen,</l>
<l>Sine hadden niet ontsprongen van desen,</l>
<l>Aldus haddese Merlijn belesen.</l>
<l n="33455">Doe leidese voert Merlijn dan</l>
<l>In die camer daer lach die koninck Ban,</l>
<l>Daer het herde clare in was.</l>
<l>Doe zeide Merlijn tot hem nadas:</l>
<l>"Siet dese ioncfrouwe, heer koninck Ban,</l>
<l n="33460">Daer gy nu sult winnen an</l>
<l>Enen sone, daeraf komen sal</l>
<l>Menege aventure, groet ende smal".</l>
<l>Doe die koninck die ioncfrouwe sach saen,</l>
<l>Ende Merlijn aldus hevet verstaen,</l>
<l><pb n="374"/>33465  Nam hy die ioncfrouwe by der hant,</l>
<l>Ende leidese by hem al te hant,</l>
<l>Want hy ne konde dat ontsecgen niet,</l>
<l>Hine wiste, wat hem was gesciet;</l>
<l>Hadde hi gewetet wel in sinen sin,</l>
<l n="33470">Hi en haddet gedaen ombe geen gewin;</l>
<l>Ende Merlijn ginc wter kameren daer,</l>
<l>Entie ioncfrouwe dade wt daernaer</l>
<l>Horen pels ende hoer hemede mede,</l>
<l>Ende hi namse in sinen arm ter stede,</l>
<l n="33475">Ende si hem weder, ende helseden ende kusten</l>
<l>Als diegenen, dien des wel luste,</l>
<l>Ja, ende also vrylike in scijn,</l>
<l>Alse ochtsi tien jaer hadden gesijn</l>
<l>Tsamene. Dus haddese Merlijn daer</l>
<l n="33480">Begadet ende betovert, vorwaer;</l>
<l>Dus lagen si toten dage toe.</l>
<l>Doe quam Merlijn weder alsoe</l>
<l>Ende zeide, dat tijt waer saen,</l>
<l>Datsi weder op soude staen;</l>
<l n="33485">Si nam haer hemede ende horen pels</l>
<l>Ende dadet an, si ne hadde niet els;</l>
<l>Doe nam die koninck een vingerlijn,</l>
<l>Ende gaf dat doen der ioncfrouwen fijn,</l>
<l>Ende zeide, dat sijt hielde ter stede,</l>
<l n="33490">Ende ombe syner vrientscap oec mede;</l>
<l>Si nam dat ende stact in haer hant,</l>
<l>Ende Merlijn leidese in haer camer thant,</l>
<l>Ende si ginc op haer bedde saen.</l>
<l>Daer haddesi enen sone ontfaen,</l>
<l n="33495">Daer sint Lancelot mede dreef nadas</l>
<l>Grote feeste, ombedat hi was</l>
<l>So goeden ridder, als dit boec sal</l>
<l>Hier namaels secgen, groet ende smal.</l>
<l>Ende alsi te bedde hadde geleit</l>
<l n="33500">Die joncfrouw, ginc hi mede gereit</l>
<l>Op sijn bedde, ende dade daernaer</l>
<l>Al die toverie, die hi gedaen hevet daer,</l>
<l>Ende doen ontsprongensi alle saen;</l>
<l>Die dach was hoge opgegaen</l>
<l n="33505">Entie knape stonden op ter vaert</l>
<l>Ende gingen trossen ende sadelen die paert,</l>
<l>Ende Merlijn es ten koninck Ban gegaen,</l>
<l>Die nu ter stede es opgestaen,</l>
<l>Ende verkomen es van sijnre toverie,</l>
<l n="33510">Hem hadde groet wonder van sijnre vryerie,</l>
<l>Die hi des nachtes hadde gedreven;</l>
<l>Sijn groet wille, die hem was gegeven,</l>
<l>Die was hem nu al vergaen;</l>
<l>Hi dachte dat hem Merlijn hadde gedaen</l>
<l n="33515">Ombe der ioncfrouwen wille, want hi en wet niet,</l>
<l>Hoe dat toe quam, ocht hoe tes gesciet.</l>
<l>Doe die koninge op waren gestaen,</l>
<l>Quam die waert tot hem gegaen,</l>
<l>Ende alle drie die ioncfrouwen mede,</l>
<l n="33520">Ende groeten die koninge daer ter stede,</l>
<l>Ende si dankeden hem weder daernaer;</l>
<l>Entie koninck Ban sach op sine amie daer,</l>
<l>Ende si op hem weder alsoe,</l>
<l>Haer hovet nederwaert geslagen doe,</l>
<l n="33525">Als die haer sere scamede das,</l>
<l>Dat haer des nachtes gesciet was,</l>
<l>Omdatsi sinen wille so geringe dede;</l>
<l>En hadde gedaen die toverye mede,</l>
<l>Sine hadde sijns willen niet gedaen;</l>
<l n="33530">Ende van dier uren voert, sonder waen,</l>
<l>Minde sine meer dan ienegen man,</l>
<l>Ende zeide iegen haer selve dan:</l>
<l>"Sint my een koninck nam mijn ere,</l>
<l>So en geraket my man nember mere,</l>
<l n="33535">Die sider es, dan hi, God weet;</l>
<l>Endesi behielt wel horen eet;</l>
<l>Want haer en genakede nie sint man.</l>
<l>Doe namse vriendelic die koninck Ban</l>
<l>Metterhant, ende sprac daernare:</l>
<l n="33540">"Joncfrou", zeide hi, "ic moet nu varen,</l>
<l>Ende waer ic ben, des hebdy verdient,</l>
<l>Dat ic iu ridder ben ende vrient,</l>
<l>Ende [iu] minnen sal mijn leven voertan;</l>
<l>Nu hoedet iu voert vor alle man,</l>
<l n="33545">Ende denket op my, des biddic iu,</l>
<l>Want gy hebbet een kint ontfaen nu,</l>
<l>Daer gy af hebben sult blyscap ende ere,</l>
<l>Want dit sal werden een groet here".</l>
<l>Dit hadde hem Merlijn gesecht wale.</l>
<l n="33550">Die ioncfrouwe antworde met bloder tale",</l>
<l>Ende scaemde haer, ende zeide doe:</l>
<l>"Here, sint dat my staet alsoe,</l>
<l>So moete my God daer blyscap mede</l>
<l>Geven dor Sine ontfermechede</l>
<l><pb n="375"/>33555  Meerre dan ic hebbe te sceden van iu,</l>
<l>Want so swaer minne en sciede nie eer nu;</l>
<l>Ende sint wy sceden moeten dan,</l>
<l>Sal ic my troesten so ic beste kan,</l>
<l>Ende God moete my troesten voertmeer,</l>
<l n="33560">Ende es dat ic te lijve blyve, heer,</l>
<l>Als ic van den kinde blyve dan,</l>
<l>Sal ic enen spiegel sien voertan</l>
<l>An dat kint in gedencnesse van iu".</l>
<l>Metter tale namse die koninck nu</l>
<l n="33565">In sinen arm, al suchtende mede,</l>
<l>Ende nam orlof an haer ter stede;</l>
<l>Entie twe koninge ende Merlijn</l>
<l>Dankeden den waert der herbergen fijn,</l>
<l>Dat hise lieflyc hevet ontfaen.</l>
<l n="33570">Dus sciedensi van daer nu saen,</l>
<l>Ende reden so lange, onder hem tsamen.</l>
<l>Datsi toter zee quamen;</l>
<l>Daer scepedensi over ende voeren mede.</l>
<l>Doe redensi so lange daer ter stede,</l>
<l n="33575">Datsi quamen te Bonewic binnen,</l>
<l>Daersi waren ontfaen met minnen.</l>
<l>Doe blevensi achte dage onder hem daer;</l>
<l>Des negenden dages quam Merlijn daernaer,</l>
<l>Ende nam an die koninge oerlof,</l>
<l n="33580">Ende an al die daer waren in den hof,</l>
<l>Ende voer te siner lievenwaert ter stede,</l>
<l>Die hem grote feeste nu dede,</l>
<l>Want elc den anderen minde seer;</l>
<l>Ende hy wijsde haer nu noch meer</l>
<l n="33585">Ende leerde, dan hi iemanne dede.</l>
<l>Dus bleef hi achte dage daer ter stede,</l>
<l>Doe sciet hi te hant van haer</l>
<l>Ende voer te Blasise daernaer,</l>
<l>Sinen meester, daer hi welkomen was;</l>
<l n="33590">Ende Merlijn telde hem nadas</l>
<l>Al dat sint gesciet was, die dinc,</l>
<l>Sint hi lestwerf van hem ginc;</l>
<l>Ende Blasys settet in gescrift mede.</l>
<l>                Hier swiget dat boec van hem ter stede</l>
<l n="33595">Ende van allegader den gesellen,</l>
<l>Ende ic sal iu nu voert tellen</l>
<l>Van groten stryde, alsic versta,</l>
<l>In den boeke, dat komet hierna.</l>
</div>
<div type="chapter"><head type="chapter">Hier begint dat boec van den koninck Artur ende van den koninck Rione, ende van Merlyne mede.</head>
<l>Hier secht voert daventure</l>
<l n="33600">Van den koninck Arture,</l>
<l>Die nu lach te Carmeloet,</l>
<l>Hi ende sijn wijf met blyscap groet:</l>
<l>Doe die koninck Ban entie koninck Bohoert</l>
<l>Van hem scieden, als gy gehoert</l>
<l n="33605">Hebbet hiervoer wel horen lesen,</l>
<l>Begonde te naken binnen desen</l>
<l>Dat koninck Artur te houden plach</l>
<l>Hof op Onser Vrouwen dach.</l>
<l>Doe zeide Gawyn, dat hi woude</l>
<l n="33610">Dat hi hof houden soude;</l>
<l>Doe zeide Artur, die koninck vry:</l>
<l>"Nu willic dat hier komen te my</l>
<l>Al myne barone, des sijt vroet,</l>
<l>Die lant van my houden ende goet;</l>
<l n="33615">Ic wil weten myne macht,</l>
<l>Ende wie onder my es ende op my acht;</l>
<l>Daerombe willic, dat elc ontboden sy</l>
<l>Hi wone verre ochte by,</l>
<l>Ende dat elc sijn wijf bringe mede</l>
<l n="33620">Ocht sine amye, hier ter stede".</l>
<l>Heer Gawyn zeide; "nu behaechdy my,</l>
<l>Dit komet wt enen goeden herte vry;</l>
<l>Nu biddic u, sint gy hebbet wille</l>
<l>Dese dinge te doene, lude ende stille,</l>
<l n="33625">Dat gy dat so angaet voertmere,</l>
<l>Dat gy des hebbet lof ende ere".</l>
<l>"By Gode, neve", zeide die koninck,</l>
<l>"Ic wil so begaden dese dinc,</l>
<l>Dat men daer ember meer af sal spreken</l>
<l n="33630">Totedat die werelt sal gebreken".</l>
<l>Doe dade die koninck letteren scriven,</l>
<l>Ende en liet nieman achterbliven,</l>
<l>Noch baroen noch ridder mede,</l>
<l>Hi en ontbodene te komene ter stede,</l>
<l n="33635">Also lief alsi sine minne hadden nu,</l>
<l>Ende sine vrientscap thebbene, secgic iu,</l>
<l>Datsi in Onser Vrouwen dage tsamen</l>
<l>In half Ogeste tsinen hove quamen</l>
<l>Te Carmelot, ende elc in sine partie</l>
<l><pb n="376"/>33640  Sijn wijf brachte ocht sine amye.</l>
<l>Entie boden reden doen overal,</l>
<l>Ende daden haer bodescap groet ende smal</l>
<l>Toten princen enten anderen heren,</l>
<l>Die alle geloveden te komene met eren;</l>
<l n="33645">Doe gereide hem elc daernaer</l>
<l>Alse ten hove te komene daer</l>
<l>So si eerlicst mochten ende konden,</l>
<l>Ende elc voerde sijn wijf tien stonden</l>
<l>Met hem, die ene hadde ter stede,</l>
<l n="33650">Ende die engene hadde, die voerde mede</l>
<l>Sine amye; dus quam er so vele daer,</l>
<l>Dattie tiende deel, wet vorwaer,</l>
<l>In die stat te Carmelot en konden</l>
<l>Niet geherbergen te dien stonden,</l>
<l n="33655">Ende moesten haer tenten slaen mede</l>
<l>In den plein, buten der stede;</l>
<l>Entie koninck Artur entie koninginne</l>
<l>Ontfingense met herde groter minne,</l>
<l>Ende gaven hem gichte menechfoude</l>
<l n="33660">Beide van sylver ende van goude,</l>
<l>Ende cleder ende sydene lakene gereet,</l>
<l>Nadat elc waert was, God weet.</l>
<l>Ende in Onser Vrouwen avende, twaren,</l>
<l>Doe die vesperen gesongen waren</l>
<l n="33665">In Sente Stevens kerke daerna saen,</l>
<l>Es men te hove eten gegaen</l>
<l>Van der nonen, sijt seker das,</l>
<l>Ombedat Onser Vrouwen vastene was;</l>
<l>Maer die koninginne entie hoge barone</l>
<l n="33670">Aten doen alle in haren pavelonen,</l>
<l>Ombedatsi in die stat niet [en] konden komen.</l>
<l>Entie koninginne Jenovre hevet genomen</l>
<l>Haer suster des koninck Lottes wijf ter stede,</l>
<l>Entes koninck Uryens wijf mede,</l>
<l n="33675">Entes koninck Ventres desgelijc;</l>
<l>Dit waren Arturs suster sekerlijc</l>
<l>Van sijnre moeder halven, secgic iu;</l>
<l>Des koninck Bans wijf ginc mede nu</l>
<l>Entes koninck Bohortes wijf van Gaunes,</l>
<l n="33680">Ende hertoginnen ende gravinnes nades</l>
<l>Ende vrouwen ende joncfrouwen mede.</l>
<l>Hiermede ginc sitten in ene stede</l>
<l>Die koninginne Jenovre, sijt seker das,</l>
<l>Daer hem wel gedient was;</l>
<l n="33685">Oec waren daer ten hove komen</l>
<l>Alle die menestreel, hebbic vernomen,</l>
<l>Die daer wonende waren in den ryke,</l>
<l>Clene ende groet, arm ende ryke;</l>
<l>Ende daer dienden oec hertogen ende graven</l>
<l n="33690">Die rike waren van goede, van haven;</l>
<l>Dit was wel recht ende sede,</l>
<l>Dat te sulken hove, dat houden dede</l>
<l>Die koninck Artur, die so machtig was,</l>
<l>Sulke liede dienden ten hove dordas</l>
<l n="33695">Ombe hem ere mede te doene;</l>
<l>Na den etene gingen die baroene</l>
<l>Ende corteden daer die tijt harentaer</l>
<l>Thent men slapen ginc daernaer.</l>
<l>Des andren daechs doe si op waren gestaen,</l>
<l n="33700">Die barone, sijn si gegaen</l>
<l>Te messe in Sente Stevens kerke,</l>
<l>Daer hem hoechtijt songen papen ende clerke</l>
<l>Van Onser Vrouwen, ende daer was</l>
<l>Dofferande groet, sijt seker das;</l>
<l n="33705">Entie koninck Artur entie koninginne</l>
<l>Droegen krone, oec waren daerinne</l>
<l>Ses ende twintich cronen in der kerken nu,</l>
<l>Onder koningen ende koninginnen, secgic iu,</l>
<l>Want die koninck Artur was daer</l>
<l n="33710">Self dertiende van cronen vorwaer,</l>
<l>Coningen die onder hem waren ter stede</l>
<l>Sonder hertogen ende graven mede,</l>
<l>Ende ander barone menegerhande,</l>
<l>Die daer waren in allen landen,</l>
<l n="33715">Die men van Artur hielt vorwaer.</l>
<l>Doe die messe was gesongen daer,</l>
<l>Ginc die koninck Artur in sine sael,</l>
<l>Entie koninge altemael</l>
<l>Volgeden hem entie koninginnen,</l>
<l n="33720">Ende al gekroent als vorstinnen</l>
<l>Met goudenen cronen herde diere.</l>
<l>Die tafelen waren bereit sciere</l>
<l>Entie koninck Artur es daertoe geseten,</l>
<l>Ende twaelf koninge by hem vermeten,</l>
<l n="33725">Ende elc sine crone op dat hovet,</l>
<l>Ende haer wijf mede, des gelovet;</l>
<l>Ende elke koninginne voertan</l>
<l>Was geset by horen man;</l>
<l><pb n="377"/>Entie hertoge entie graven vermeten</l>
<l n="33730">Waren tener ander taflen geseten,</l>
<l>Entie ander princen entie barone</l>
<l>Moesten eten in den pavelone;</l>
<l>Want daer waren so vele heren nu,</l>
<l>Dat mense niet gesetten konde, secgic iu.</l>
<l n="33735">Daer makeden die menestrele sovele</l>
<l>Van horen melodien, van horen spele,</l>
<l>Dat men nie en hoerde desgelyke</l>
<l>Op negenen hove in ertryke.</l>
<l>Ende doe Keye, die drossate, brachte daer</l>
<l n="33740">Dat ierste gerechte, sach men daernaer</l>
<l>Waer vor die tafle quam gegaen</l>
<l>Die scoenste forme, sonder waen,</l>
<l>Die si ie sagen, van man,</l>
<l>Ende hadde van samyte enen roc an,</l>
<l n="33745">Ende een gordel daerop gegordet smal</l>
<l>Van syden, met goude beslagen al</l>
<l>Ende met gesteenten, die claerheit geven</l>
<l>Gelijc planeten an den trone verheven;</l>
<l>Ende sijn hovethaer was cresp ende blont,</l>
<l n="33750">Ende ene goudene crone daerop stont,</l>
<l>Als [van] een koninck; ende hi hadde ane</l>
<l>Scharlakens koussen ende van corduwane</l>
<l>Twe witte scoe, alombe ter stede</l>
<l>Gebreemt met goutboerden, ende mede</l>
<l n="33755">Met gespen van goude fijn;</l>
<l>Hi droech ene harpe silverijn</l>
<l>Van dieren gewerke, entie snaren</l>
<l>Van goude alle getogen waren,</l>
<l>Ende daer stont an menech diere steen;</l>
<l n="33760">Entie man so utermaten scone sceen,</l>
<l>Dat men nie sach sijns gelykes eer;</l>
<l>Maer hi was blint, dat ontsettene seer;</l>
<l>Nochtan haddi dogen graw ende claer,</l>
<l>Ende een wit hondekyn leidene daer</l>
<l n="33765">Met ener corden van goude,</l>
<l>Daer diere stene inne stonden menichfoude;</l>
<l>En dit hondekijn brachtene nu</l>
<l>Vor koninck Arturs tafle, secgic iu;</l>
<l>Ende als hi daer was vorgestaen,</l>
<l n="33770">Harpedehi enen rey daer saen</l>
<l>In Bertoens; dat lude so wale</l>
<l>Dat hen allen dochte in der sale</l>
<l>Dat eenrehande hemelsc geluet waer;</l>
<l>Ende al dat daer was, hoerde daernaer.</l>
<l n="33775">Dus laticse nu haer feeste driven,</l>
<l>Ic sal daer iu hierna meer af scriven,</l>
<l>Want ic moet nu, in desen doene,</l>
<l>Voert secgen van den koninck Rioene.</l>
</div>
<div type="chapter"><head type="chapter">Hoe die koninck Rioen dat lant van Carmelide wynnen woude.</head>
<l>Daventure secget hier iu</l>
<l n="33780">Van den koninck Rione nu,</l>
<l>Doen hi quam in sijn lant nadas</l>
<l>Van Leodegan hi gesconfiert was,</l>
<l>Daerne die koninck Artur verdreef,</l>
<l>Ende al sijn volc verslagen bleef;</l>
<l n="33785">Doen hi thues quam, swoer hi daernaer,</l>
<l>Dat hi nembermeer blyde en waer,</l>
<l>Hine haddet gewroken op Leodegan;</l>
<l>Doe sende hi sine letteren voertan</l>
<l>Tot allen dien, die onder hem hoeren</l>
<l n="33790">Entie wapene mochten voeren,</l>
<l>Datsi quamen tot hem ter stede.</l>
<l>Doe quamen daer negen koninge mede,</l>
<l>Ende al haer macht met snelre vaert;</l>
<l>Daermede voer hi te Tornassewaert</l>
<l n="33795">In dat lant van Carmelyde;</l>
<l>Onderwegen namen si haer pryde,</l>
<l>Ende beruden ende roveden dat lant.</l>
<l>Ende Cleodales, die was valiant,</l>
<l>Des koninck Leodegans drossate,</l>
<l n="33800">Hi hevet vernomen dese ommate,</l>
<l>Ende es met twintichdusent man</l>
<l>Hemelic nu gekomen an,</l>
<l>Ende street hem stoutelike an daer,</l>
<l>Ende nam hem al horen roef daernaer,</l>
<l n="33805">Ende voerdene te Tornasse in die stat,</l>
<l>Ende sloet toe die poerten nadat;</l>
<l>Entie koninck Rioen belach die stede</l>
<l>Alomme met sinen lieden mede,</l>
<l>Ende dade pavelone ende tenten slaen</l>
<l n="33810">Ende die stat doe stormene saen;</l>
<l>Entie koninck Leodegan, die daerinne was,</l>
<l>Ende Cleodales, si voeren nadas</l>
<l>Hemelike ute tenen winkette,</l>
<l><pb n="378"/>Ende een deel liede met hem, sonder letten,</l>
<l n="33815">Ende quamen op Solinas tenten daer,</l>
<l>Die si ter aerden worpen daernaer;</l>
<l>Ende namen gout ende silver tien stonden</l>
<l>Ende al datsi in den tenten vonden,</l>
<l>Ende voerdent in die stat voertmeer;</l>
<l n="33820">Des waren dander toernech seer.</l>
<l>Doe swoer die koninck Rioen mede,</l>
<l>Hi soude so vaste belicgen die stede,</l>
<l>Dat hi se winnen sal, ende voertan</l>
<l>Tsinen wille hebben Leodegan.</l>
<l n="33825">Doe togen si achterwaert na dien doene</l>
<l>Ende gingen licgen in haer paveloene,</l>
<l>Ende lieten haer stormen staen;</l>
<l>Dus lagensi vijf dage, sonder waen,</l>
<l>Datsi ter statwaert niet en doen.</l>
<l n="33830">Bindien vernam die koninck Rioen,</l>
<l>Dattie koninck Artur hadde verdreven</l>
<l>Alle die Sennen, ende sere ware verheven,</l>
<l>Ende dat hi hof soude houden nadat</l>
<l>In Onser Vrouwen dage in der stat</l>
<l n="33835">Tote Carmelot, ende al sine baroen;</l>
<l>Doe zeide weder die koninck Rioen:</l>
<l>"Nu laetse hoven, maer wet van dien,</l>
<l>Dat ickene sal varen besien,</l>
<l>Tierst dat ic Leodegan hebben gevaen,</l>
<l n="33840">Met sovele lieden, wetet sonder waen</l>
<l>Dat hi niet [en] sal konnen geduren;</l>
<l>Maer woude hi komen tot my ter uren,</l>
<l>Die wile dat ic hiervore bem</l>
<l>Ende bade my genade, ic soude tot hem</l>
<l n="33845">Ontfermnesse hebben, ende ontfinge dan</l>
<l>Sijn lant van my ende worde mijn man".</l>
<l>"Here", zeiden sine liede doe saen,</l>
<l>"Sendet daer boden ende doet hem verstaen,</l>
<l>Dat hem beter es, dat hi iu man blivet,</l>
<l n="33850">Dan gyne dodet ochte slants verdrivet".</l>
<l>Daer dade een letter maken die koninck Rioen,</l>
<l>Dat hi dade besegelen doen</l>
<l>Met sinen segele, ende oec mede</l>
<l>Met tien koninge segele, ter stede;</l>
<l n="33855">Doe riep hi enen ridder aldaer,</l>
<l>Dien hi wel getrouwede vorwaer,</l>
<l>Ende dade hem sweren, dat hi sal</l>
<l>Den koninck Artur geven bovenal</l>
<l>Die letteren in die hant alsoe</l>
<l n="33860">Ende nieman anders; dit swoer hi doe.</l>
<l>Doe nam hi die letter ende ter vaert</l>
<l>Reet hi daermede te Carmelot waert,</l>
<l>Ende een knape voer met hem daer;</l>
<l>Entie koninck Rioen bleef daernaer</l>
<l n="33865">Voer die stat van Torenasse, secgic iu;</l>
<l>Hi geboet sine liede te wapene nu</l>
<l>Ombe te stormene die stat,</l>
<l>Want herde onwaert hadde hem dat,</l>
<l>Datsi se houden souden enege tijt,</l>
<l n="33870">Dach ochte ure, des seker sijt;</l>
<l>Want hem dochte dat hi hadde daer</l>
<l>Meer ridder in den heer, wet vorwaer,</l>
<l>Dan in den lande algader voer waren</l>
<l>Man ende wijf ende kinder, twaren,</l>
<l n="33875">Al waren si alle vergadert mede.</l>
<l>Oec zeide hi tsinen ridderen ter stede</l>
<l>Dat al te groet lachter waer,</l>
<l>Datsi die stat belagen daer,</l>
<l>Ende datsise opten eersten dach</l>
<l n="33880">Niet en wonnen eer mense belach,</l>
<l>"Ende te min sullewy gepryset wesen</l>
<l>Hier ende in ander lant na desen,</l>
<l>Ende men salt houden vor blodechede".</l>
<l>Doe dit die princen hoerden ter stede,</l>
<l n="33885">Scaemden si hem des herde sere,</l>
<l>Wantsi vruchten, dat haer here</l>
<l>Se vor blode soude houden naer.</l>
<l>Doe gingensi hem wapenen alle daer,</l>
<l>Ombe te stormene nu die stat.</l>
<l n="33890">Entie daer binnen waren, wetet dat,</l>
<l>Waren vroem, ende goede liede mede,</l>
<l>Ende weerden vromelic haer stede,</l>
<l>Ende worpen daer menegen doet,</l>
<l>Ende scoeten wtwaert in den hoep;</l>
<l n="33895">Entie koninck Leodegan ende Cleodales,</l>
<l>Gwinemar, Herviel, ende Mares,</l>
<l>Ende Brune, dese ses barone,</l>
<l>Voeren wt striden iegen den koninck Rione,</l>
<l>Die gewonnen hadde ene barbacane,</l>
<l n="33900">Ende vijftien seriante voerde danen,</l>
<l>Die si gevangen hadden optien dach.</l>
<l>Doe Cleodales dit gesach,</l>
<l>Liet hi lopen sijn ors tier stonde</l>
<l><pb n="379"/>Ende stac op Argante, wat hi konde,</l>
<l n="33905">Dat hine dorreet ter stat</l>
<l>Metten speer, ende hi viel nadat</l>
<l>Ter aerden doet. Doe sine liede dit sagen,</l>
<l>Wart daer tgerochte ende tclagen</l>
<l>So groet ombe horen here daer,</l>
<l n="33910">Datsi haer wonnen lieten naer;</l>
<l>Ende Cleodales ende sine gesellen mede</l>
<l>Bescudden die XV seriante ter stede,</l>
<l>Ende voerdense in die stat alsoe,</l>
<l>Ende sloten haer poerten toe;</l>
<l n="33915">Ende dander droegen Argante daer</l>
<l>In koninck Rioens tente daernaer,</l>
<l>Die des herde droevich ende erre was.</l>
<l>                Nu latic dit, ende secge nadas</l>
<l>Van den bode, die te koninck Artur reet,</l>
<l n="33920">Die so lange reet, God weet,</l>
<l>Dat hi in Onser Vrouwen dage quam</l>
<l>Te halver Ogest, als ic vernam,</l>
<l>Te Carmelot in die sale saen,</l>
<l>Doe Keye quam metten gerechte gegaen,</l>
<l n="33925">Ende doe die blinde scone man</l>
<l>Vor den koninck Artur harpen began,</l>
<l>Daer ic iu hier voer af zeide.</l>
<l>Nu quam die ridder, zonder beiden,</l>
<l>Ende vragede Keyen welc Artur waer;</l>
<l n="33930">Ende Keye wijsdene hem daer.</l>
<l>Hi ginc vor hem ende sprac doe,</l>
<l>Daert alle diegene hoerden toe,</l>
<l>Die in der sale waren geseten:</l>
<l>"Koninck Artur", zeide hi, "ic late dy weten,</l>
<l n="33935">Dat ic niet en groete hier dy,</l>
<l>Want mijnhere en bevalt niet my;</l>
<l>Maer ic sal secgen wat hi ontbiedet iu,</l>
<l>Ende als gijt wetet, doet daermede nu</l>
<l>Dat dijn herte dy wysen sal;</l>
<l n="33940">Ende woutstu doen mynen raet van al,</l>
<l>Daer soude dy af komen groet ere,</l>
<l>Ende wilstu dat doen min no mere,</l>
<l>So moetstu ende dijn volc verdreven sijn".</l>
<l>Artur loech ende zeide "bode fijn!" -</l>
<l n="33945">"Lieve here", zeide die blinde speleman,</l>
<l>En hout iu een twint hier niet an,</l>
<l>Etet ende laet ons blyde wesen,</l>
<l>Ende als men geten hevet, so hoert na desen".</l>
<l>Doe loechen si alle die daer waren</l>
<l n="33950">Ombe den blinden speelman, twaren;</l>
<l>Doe zeide Artur ten bode na des:</l>
<l>"Secht iu boetscap, die iu bevolen es,</l>
<l>Iu en sal daeraf niet mescien".</l>
<l>Doe began diegene mettien,</l>
<l n="33955">Ende zeide: "koninck Artur, my sent te dy</l>
<l>Die meester van al Kerstenhede sy,</l>
<l>Dat es die koninck Rioen, wetet dat,</l>
<l>Die nu belecht hevet Tornasse, die stat,</l>
<l>In den koninckryke van Carmelyde,</l>
<l n="33960">Met tien koningen nu ten tyden,</l>
<l>Ende van den negenen heeft hi ter stede</l>
<l>Haer baerde metten vellen mede;</l>
<l>Nu ontbiedet dy mijn here, dattu dan</l>
<l>Tot hem komes ende werdes sijn man,</l>
<l n="33965">Ende hi sal wesen aldus dijn here,</l>
<l>Ende dat sal dy sijn groet ere".</l>
<l>Doe hi dit gesecht hadde daer,</l>
<l>Gaf hi hem die letteren naer,</l>
<l>Ende zeide, dat se hem sijn heer sende nu;</l>
<l n="33970">Doe gafse die koninck Artur, secgic iu,</l>
<l>Den aertsebiscope Durbrices,</l>
<l>Diese opbrac ende las nades</l>
<l>So hoge, datsijt alle wale</l>
<l>Hoerden, die waren in der sale.</l>
<l n="33975">Dus began die letter in dat gemene:</l>
<l>"Ic ben koninck Rioen, die here ben allene,</l>
<l>Groet ende smal, van al Occident;</l>
<l>Ic doe te wetene elken omtrent,</l>
<l>Die dese letteren hoeren lesen,</l>
<l n="33980">Dat ic [met] negen koningen in myner vresen,</l>
<l>Ende met al horen volke, wetet dat,</l>
<l>Hebbe belegen Tornasse, die stat;</l>
<l>Entese negen koninge hebbic mede</l>
<l>Gewonnen met mijnre vromechede,</l>
<l n="33985">Ende hebbe haer baerde metten velle met</l>
<l>Onder enen mantel geset</l>
<l>Van roden samyte, ende hebbet gedaen,</l>
<l>Ombedat men daerby sal mogen verstaen,</l>
<l>Dat icse verwonnen hebbe ter stede;</l>
<l n="33990">Ende nu es mijn mantel gereet mede</l>
<l>Sonder een snoer; des willic van dy,</l>
<l>Dattu dinen baert nu sendes my,</l>
<l>Want du edel ende machtech best nu,</l>
<l><pb n="380"/>So willic van dinen baerde, secgic iu,</l>
<l n="33995">Enen snoer; want dat sal sijn,</l>
<l>An myne hande ende an mijn aenscijn,</l>
<l>Dat openbaerlikeste an mynen live es;</l>
<l>Ende ombedattu oec scone best,</l>
<l>Also als die liede secgen van dy,</l>
<l n="34000">So sende dynen baert tenen snoere my,</l>
<l>Met tween ochte drien den lievesten te hant,</l>
<l>Die gy nu hebbet in al iu lant;</l>
<l>Ende dan komet selve ende werdet mijn man,</l>
<l>So moechdy iu lant behouden dan</l>
<l n="34005">In rasten ende in vreden mede;</l>
<l>Ende en wiltu des niet doen ter stede,</l>
<l>So rume dijn lant ende makedy henen dan;</l>
<l>Want als ic verdreven hebbe Leodegan,</l>
<l>So sal ic te dy ember komen,</l>
<l n="34010">Ende dinen baert nemen te diner on vromen,</l>
<l>Want ic salne dy af doen villen</l>
<l>Dines ondankes, ende niet dines willen,</l>
<l>Ende dit moet ember van dy wesen".</l>
<l>Doe die biscop dit hadde gelesen,</l>
<l n="34015">Gaf hise den koninge, die erre was sere,</l>
<l>Ombedat hi dit ontboet den here.</l>
<l>Die bode zeide: "wat wiltu doen nu?</l>
<l>Wiltu doen dat mijn here ontbiet iu?</l>
<l>Secget my dat ende laet my varen".</l>
<l n="34020">"By Gode", zeide Artur ten bode, twaren,</l>
<l>"Du machs wel varen nu voertmere,</l>
<l>Minen baert en kriget hi nembermere,</l>
<l>Also lange alsic leve vorwaer".</l>
<l>Die blinde speelman sprac daernaer:</l>
<l n="34025">"Vaer henen ende verlaet ons dijn gedingen</l>
<l>Ic sal uwen here den baert doen bringen,</l>
<l>Eer hi des woert sal weten dan,</l>
<l>Dat hi nembermeer voertan</l>
<l>Baert en begaert van ieman el;</l>
<l n="34030">Dese truwant benemet ons al onse spel;</l>
<l>Vare henen ten Duvel bevolen saen!" -</l>
<l>Dus es die ridder van daer gegaen</l>
<l>Ende reet te Tornassewaert te hant,</l>
<l>Daer hi den koninck Rioen nu vant,</l>
<l n="34035">Dien hi sine bodescap zeide saen,</l>
<l>Gelijc dat hyse hadde verstaen.</l>
<l>Doe swoer die koninck Rioen mede,</l>
<l>Also vro als hi gevaen heeft ter stede</l>
<l>Den koninck Leodegan, hi sal tier uer</l>
<l n="34040">Met sulker kracht varen op koninck Artuer</l>
<l>Dat hine vaen sal ochte verdriven.</l>
<l>Dit latic nu aldus bliven,</l>
<l>Ende secge iu van den etene voert,</l>
<l>Daer gy hiervoer af hebbet gehoert.</l>
<l n="34045">Die koninck Artur, ende sine barone mede,</l>
<l>Saten ende aten met fijnre blijthede,</l>
<l>Ombe die tale, die zeide vortan</l>
<l>Toten bode die blinde man,</l>
<l>Die metter harpen stont noch daer,</l>
<l n="34050">Ende began therpene voert daernaer,</l>
<l>So scone ende so wel utermaten,</l>
<l>Dat sine besagen, die daer saten</l>
<l>Te groten wonder an sijn spel;</l>
<l>Si hoerden so nauwe daerna, wetet wel,</l>
<l n="34055">Datsi op dander menestrele</l>
<l>Een twint niet en achten van horen spele;</l>
<l>Ende Artur wonderde sere daeran;</l>
<l>Wanen dat quam sulc speelman;</l>
<l>Nochtan soude hine te rechte wel kinnen,</l>
<l n="34060">Want hine hadde, in menegen sinnen,</l>
<l>Vor desmaels dicke gesien.</l>
<l>Ende doe men geten hadde nadien,</l>
<l>Entie taflen waren opgedaen,</l>
<l>Quam die blinde man vor Artur gegaen</l>
<l n="34065">Ende zeide: "here, ocht dat iu wille sij nu,</l>
<l>So gevet my mynen loen, biddic iu,</l>
<l>Van mynen dienste". - "By Gode, dat sy",</l>
<l>Zeide die koninck, "wat wiltu van my?</l>
<l>Secge my dat, ic salt geven dy nu,</l>
<l n="34070">Ocht ic dat met eren mach geven iu".</l>
<l>"Here", zeide hi, "gyne sult hebben van al</l>
<l>Gene onneer van dat ic iu bidden sal,</l>
<l>Want ic bidde iu, dat gy</l>
<l>Iuwen standaert laet voeren my</l>
<l n="34075">Int ierste orloge, daer gy sult komen in".</l>
<l>Die koninck zeide: "vrient, meer no min</l>
<l>Sone mochte dat nu niet gescien,</l>
<l>Want gyne konnet niet gesien,</l>
<l>Ende ten waer my eerlyc niet,</l>
<l n="34080">Dat een blint man, die niet en siet,</l>
<l>Minen standaert voerde met gewoude,</l>
<l>Die al dat heer met rechte sien soude".</l>
<l><pb n="381"/>"Ach, here!" zeide die blinde na des,</l>
<l>"God, die een geware leider es,</l>
<l n="34085">Sal my geleiden, die my voer nu</l>
<l>Wt menegen anxte geleit heeft, secgic iu,</l>
<l>Ende wet wel, het sal iu vrome wesen".</l>
<l>Hem allen wonderde sere van desen;</l>
<l>Doe besach hem die koninck Ban seer</l>
<l n="34090">Ende hem gedochte van wanen eer,</l>
<l>Hoe hem Merlijn gedient hadde vordas</l>
<l>Als een jongelinc scone ten maras</l>
<l>In den casteel; doe dachte hi daer,</l>
<l>Dat nieman el dan Merlijn waer;</l>
<l n="34095">Doe zeide die koninck Ban tot Artuer:</l>
<l>"Here, doet sine bede nu ter uer,</l>
<l>Want hine scinet der mannen niet,</l>
<l>Dien men soude ontsecgen iet".</l>
<l>"Hoe", zeide die koninck Artur, "wat sechdy?</l>
<l n="34100">Wat vordele mochte ons licgen daerby,</l>
<l>Dat een speleman, een blint man,</l>
<l>Onse baniere soude voeren voertan,</l>
<l>Die hem bewegen en kan no bekeren?</l>
<l>Dese bede ontsecgic hem wel met eren,</l>
<l n="34105">Want ten es geen dinc, dat men soude doen</l>
<l>Niemanne geven, men kende den persoen".</l>
<l>Doe dit die koninck gesecht hadde daer,</l>
<l>Haddensi den harper verloren naer,</l>
<l>Sine wisten, waer hi gevaren was.</l>
<l n="34110">Des was Artur erre dordas,</l>
<l>Want hi wiste wel dat was Merlijn;</l>
<l>Hem was leet, dat hi die bede sijn</l>
<l>Niet en hadde gedaen vorwaer;</l>
<l>Ende al diegene, die waren daer,</l>
<l n="34115">Hadden hem wonder, waer hi gevaren was.</l>
<l>Die koninck Ban zeide tot Artur nadas:</l>
<l>"Here, gy soutene met rechte openbaer</l>
<l>Kennen in wat manieren hi waer".</l>
<l>"Gy secget waer", zeide Artur ter stont,</l>
<l n="34120">Maer hi dade hem leiden enen hout,</l>
<l>Ombedat so en kande icken niet alsoe".</l>
<l>"Wie was dat?" zeide Heer Gawyn doe.</l>
<l>"Dat was Merlijn, onse meester", zeide hy.</l>
<l>"Ic geloves wel", zeide Gawijn daerby,</l>
<l n="34125">Want hi hevet hem dicke ontmaket mede,</l>
<l>Dat doet hi al ombe spelechede".</l>
<l>Die wile datsi dus spraken, saen</l>
<l>Quam daer een clene kint gegaen,</l>
<l>Dat al graw hadde dat haer,</l>
<l n="34130">Ende sonder baert, wet vorwaer,</l>
<l>Ende quam fierlyc in sinen ganc,</l>
<l>Ende en was maer derdenhalven voet lanc;</l>
<l>Hi brachte op sinen hals daer alsoe</l>
<l>Ene grote matsue gedragen doe,</l>
<l n="34135">Ende ginc vor den koninck Artuer,</l>
<l>Ende groette hem ende dander tier uer,</l>
<l>Ende zeide: "gereit iu, koninck koen,</l>
<l>Te varene tegen den koninck Rioen,</l>
<l>Ende gevet my iu teken te voerne, here!"</l>
<l n="34140">Die by den koninck stonden loechen sere,</l>
<l>Doe si dit hoerden van den kinde.</l>
<l>Die koninck zeide doe met geninde,</l>
<l>Al lachgende: "scone iongelinc!</l>
<l>Ic orlove iu gerne dese dinc,</l>
<l n="34145">Dat gijt nu voert, sijt seker das".</l>
<l>Hi dachte wel, dat Merlijn was.</l>
<l>"Danc hebbet", zeide tkindekijn,</l>
<l>"Want dat sal an my wel bestadet sijn";</l>
<l>Hi beval se te Gode, ende ginc dan,</l>
<l n="34150">Ende nam weder sine forme an,</l>
<l>Die hi thebbene altenen plach;</l>
<l>Doe voer hi henen, al dat hi mach,</l>
<l>In koninck Bannes lant ende Bohortes met;</l>
<l>Ende hieraf en wiste nieman, dat wet,</l>
<l n="34155">Dat hi dese dinc dus dede;</l>
<l>Daer sprac hi Leoncen ende Pharien mede,</l>
<l>Ende beval hem beiden te samen,</l>
<l>Datsi met al haren lieden quamen</l>
<l>Te Carmeloet. Doe zeiden die baroen,</l>
<l n="34160">Datsi dat gerne zouden doen;</l>
<l>Doe voer hi in skoninck Uryens lant</l>
<l>Ende tallen den baronen mede thant,</l>
<l>Ende zeide horen lieden altsamen</l>
<l>Datsi binnen viertien dagen quamen</l>
<l n="34165">Tote Carmeloet gewapent wale.</l>
<l>Doe sciet Merlijn van hem na der tale,</l>
<l>Ende voer enwech te Carmeloet alsoe,</l>
<l>Ende was daer eer vespertijt doe;</l>
<l>Dus haddi tuscen none ende vesper nu</l>
<l n="34170">Alle dese boetscap gedaen, secgic iu,</l>
<l><pb n="382"/>Ende es vor den koninck Artur gestaen,</l>
<l>Die hem daer nu vragede saen,</l>
<l>Waerombe hi hem hadde ontmaket soe,</l>
<l>Datten dat hondekijn leide doe?</l>
<l n="34175">Merlijn zeide: "al barch ic my omtrent,</l>
<l>Gy soudet my met rechte hebben bekent".</l>
<l>"Gy secget waer", zeide die koninck alsoe,</l>
<l>"Haddic kennesse in my gehat doe;</l>
<l>Maer neen, ic en dachte op iu niet daer".</l>
<l n="34180">Doe levedensi met vrouden daernaer;</l>
<l>Ende sanderen dages dadi al te male</l>
<l>Die princen komen in die sale,</l>
<l>Die koninck Artur, ende zeide hem mede</l>
<l>Dat elc prince, doe gebieden ter stede,</l>
<l n="34185">In sijn lant orloge, ende vergadere dan</l>
<l>Van sinen lieden so hi meest kan,</l>
<l>"Want ic moet te helpe varen</l>
<l>Den koninck Leodegan, sonder sparen,</l>
<l>Mijns wives vader, der koninginnen".</l>
<l n="34190">Doe dadem Merlijn daer bekinnen,</l>
<l>Dat hi te Gaunes ende te Bonewijc,</l>
<l>Ende al der princen landen desgelijc,</l>
<l>Hevet gesecht dese dinge nu,</l>
<l>"Ende si sullen alle hier komen tote iu".</l>
<l n="34195">"Welke tijt dady dat?" zeide die koninck;</l>
<l>"Rechte nu, here, in ware dinc</l>
<l>Come ic danen, ende sint etentijt</l>
<l>Hebbic overal geweest, des seker sijt".</l>
<l>Doe dit die koninck entie princen hoerden,</l>
<l n="34200">Wonderde hem sere van dien woerden,</l>
<l>Ende bleven met blyscapen groet daernaer</l>
<l>Totedat haer liede quamen daer,</l>
<l>Ende thent si alle vergadert waren.</l>
<l>                Nu latic hieraf die tale varen,</l>
<l n="34205">Ende sal iu hier nu secgen voert</l>
<l>Van dat den stryde toebehoert.</l>
</div>
<div type="chapter"><head type="chapter">Hoe die koninck Artur den koninck Rione doet sloech, ende van Merlyne.</head>
<l>Daventure seghet na desen doen,</l>
<l>Die koninck Artur ende alle sijn baroen</l>
<l>Varen te Carmelidewaert</l>
<l n="34210">Met menegen ridder onvervaert,</l>
<l>Ende Merlijn voerde sijn teken daer.</l>
<l>Dus voeren si so lange daernaer,</l>
<l>Datsi in ener dachvaert nu quamen</l>
<l>Daer die koninck Rioen lach tsamen</l>
<l n="34215">Vor der stat te Tornasse in den plein.</l>
<l>Doe zeide Merlijn heren Gawein</l>
<l>Ende Ywene ende Sagrimor: "gy,</l>
<l>Waer ic ben, sijt altoes by my".</l>
<l>Si zeiden, datsi dat gerne daden;</l>
<l n="34220">"So volget my", zeide hi, "dan met staden,</l>
<l>Gy ende al dat heer ter stede,</l>
<l>Thent wy ter batalien komen mede".</l>
<l>Doe quamensi an dat heer gereden</l>
<l>Ende Merlijn die sloech in ter steden,</l>
<l n="34225">Die die banier hadde in der hant,</l>
<l>Daer die drake an stont valiant,</l>
<l>Die vlamme ende vier so groet wtgaf,</l>
<l>Dat des koninck Rioens liede daeraf</l>
<l>Worden sere versaget dordas;</l>
<l n="34230">Ende Heer Gawein, die by Merlyne was,</l>
<l>Die een speer hadde in der hant,</l>
<l>Hi gemoette koninck Pharioen thant,</l>
<l>Ende stacken dor den lichame soe,</l>
<l>Dat hi ter aerden doet viel doe.</l>
<l n="34235">Doe zeidi: "dese hevet gegeven ter stede</l>
<l>Mijns oems baerde nu ter stede".</l>
<l>Doe vergaderdensi in beiden syden;</l>
<l>Daer wrachten wonder in dien tyden</l>
<l>Heer Gawein ende sine broeder, ten stonden,</l>
<l n="34240">Entie ridder van der Tafelronden.</l>
<l>Maer die koninck Rioen, die nu ter ure</l>
<l>Nieman en begeert dan den koninck Arture,</l>
<l>Entie koninck Artur, wetic wel,</l>
<l>Begeerten oec meer dan ieman el,</l>
<l n="34245">Dene versach den andren in den rinc;</l>
<l>Doe sloech dene opten andren, na die dinc,</l>
<l>Met haren orsen, watsi konden,</l>
<l>Ende braken haer speer tien stonden;</l>
<l>Doe trockensi haer swaerde daernaer,</l>
<l n="34250">Ende ondersloegen hem so lange daer,</l>
<l>Dat haer helme ende haer scilde mede</l>
<l>Te sticken vielen alle bede,</l>
<l>Ende dene sloech den andren, tien stonden,</l>
<l>Dor den halsberch grote wonden,</l>
<l n="34245">Ende haerre negeen en was</l>
<l>Hi ne was oec moede, sijt seker das;</l>
<l><pb n="383"/>Ende alse die koninck Rioen sach,</l>
<l>Dat hem Artur so sere op lach,</l>
<l>Ende hem so wel weerde tegen hem daer,</l>
<l n="34260">Doe wart hi vertsaget daernaer;</l>
<l>Want hine meende niet dat enech man,</l>
<l>Die tote doen ie lijf gewan,</l>
<l>Hadde mogen vor hem duren iet;</l>
<l>Hi zeide themselven, als hi dit siet,</l>
<l n="34265">Dat hi nie so goeden ridder en sach;</l>
<l>Ombedit hi hem nu sere ontsach,</l>
<l>Ende zeide: "koninck Artur, tes scade van dy,</l>
<l>Want nie [en] vacht ridder tegen my,</l>
<l>Die so goet was in der heerlicheit mede</l>
<l n="34270">Als du best, dunket my ter stede,</l>
<l>Ende dijn koene herte sal dy nu</l>
<l>Hier doen sterven, secgic iu,</l>
<l>Dat van dy groet scade es;</l>
<l>Ende daerombe biddic dy dor des,</l>
<l n="34275">Ombe dyne grote vromechede by,</l>
<l>Dat du dy opgeves verwonnen my,</l>
<l>Ombe dijn leven te behoudene al bloet</l>
<l>Optie vorwaerde, die ic dy ontboet,</l>
<l>tEs, dattu my dinen baert sult geven,</l>
<l n="34280">Want ic haddene liever in dijn leven</l>
<l>Dan als du doet best, nu ter stede,</l>
<l>Blevestu hier doet ende al dijn volc mede".</l>
<l>Doe die koninck Artur dit hevet gehoert,</l>
<l>Scaemdi hem sere deser woert,</l>
<l n="34285">Datse hoerden sovele edeler liede,</l>
<l>Ende zeide: "my en lust in negenen tyden</l>
<l>Bet te vechtene dan my doet nu;</l>
<l>Soudic my verwonnen geven iu,</l>
<l>Dat waer wonder al te groet;</l>
<l n="34290">Maer weert iu, ocht gy zijt doet,</l>
<l>Dat secgic iu al ongespaert".</l>
<l>Mettien hief hi op sijn swaert</l>
<l>Ende meendene opten helm slaen,</l>
<l>Maer hi winkede besyden saen,</l>
<l n="34295">Ende metten slage, dien hi na hem gaf,</l>
<l>Sloech hi den orse den hals af,</l>
<l>Ende si vielen bede ter aerden neder;</l>
<l>Ende doe koninck Rioen opstaen woude weder,</l>
<l>Gaf hem Artur enen slach, die liep</l>
<l n="34300">In die scouder vier vinger diep;</l>
<l>Entie koninck Rioen viel weder naer</l>
<l>Van den slage. Doe dit sach daer</l>
<l>Artur, spranc hi vor den paerde,</l>
<l>Ende nam hem, daer hi lach opter aerde</l>
<l n="34305">Metten helme, ende bracken hem wt,</l>
<l>Ende verhief dat swaert ende sprac overluet,</l>
<l>Hine gave hem op daer gevaen,</l>
<l>Hi soude hem dat hovet afslaen;</l>
<l>Doe zeide hi, hine gave hem nembermeer</l>
<l n="34310">Verwonnen, hi soude oec sterven eer,</l>
<l>Dan hi des lien soude nu mede.</l>
<l>Als die koninck sach, dat hi ter stede</l>
<l>Niet verwonnen hem op en gaf,</l>
<l>Sloech hi hem sijn hovet daer af,</l>
<l n="34315">Daer alle diegene toesagen, twaren,</l>
<l>Die daer in den velde waren.</l>
<l>Doe dit dander koninge sagen,</l>
<l>Die daer metten koninck Rione lagen,</l>
<l>Dat haer here dus es verslegen,</l>
<l n="34320">En woudensi niet meer strides plegen,</l>
<l>Ende gaven hem op ende al tvolc mede,</l>
<l>Dat daer belegen hadde die stede,</l>
<l>Ende worden koninck Arturs man,</l>
<l>Ende ember meer te blivene voertan,</l>
<l n="34325">Ende ontfingen haer goet ende haer lant</l>
<l>Al te male van siner hant,</l>
<l>Ende keerden weder in rasten ende in vreden</l>
<l>Thoren landewaert, thoren steden,</l>
<l>Ende voerden met hem den koninck Rioen,</l>
<l n="34330">Ende groevene daer na sinen doen,</l>
<l>Ende met wene ende met serechede.</l>
<l>Entie koninck Artur voer in die stede</l>
<l>Te Tornasse met feesten groet,</l>
<l>Ende sine princen ende sine genoet</l>
<l n="34335">Waren blyde ombe dese dinck;</l>
<l>Si daden ontwapenen den koninck,</l>
<l>Ende daden besien sine wonden</l>
<l>Ende wel verbinden te dien stonden,</l>
<l>Ende bleven in der stat nadas,</l>
<l n="34340">Thent hi al genesen was,</l>
<l>Met groter feesten, secgic iu,</l>
<l>Ombe die victorie, die hem nu</l>
<l>Onse Here hevet gegeven daer.</l>
<l>Ende doe hi genesen was naer,</l>
<l n="34345">Voer hi weder te Carmelot waert;</l>
<l>Daer voer met hem twe dachvaert</l>
<l><pb n="384"/>Die koninck Leodegan, dor sine ere;</l>
<l>Doe keerde weder die grote here</l>
<l>Ende nam orlof an Artur, sinen sone,</l>
<l n="34350">Ende daerna an al die barone.</l>
<l>Ende doesi dus gesceden waren.</l>
<l>Es Artur te Carmelot gevaren,</l>
<l>Daer die koninginne Jenovre was</l>
<l>Ende dander koninginnen, sijt seker das,</l>
<l n="34355">Die daer ontbeiden hore manne nu,</l>
<l>Die met Artur quamen, secgic iu;</l>
<l>Daer dreef men nu feeste groet</l>
<l>Vier dage dor, sonder genoet,</l>
<l>Ende opten vijften dach sciedensi daer,</l>
<l n="34360">Ende elc voer tsinen lande daernaer,</l>
<l>Ende sijn wijf met hem ende syne amye.</l>
<l>Entie koninck Artur ende sine partye</l>
<l>Voeren in die stat van Logres,</l>
<l>Daer hi lange inne bleef na des,</l>
<l n="34365">Met sinen wive; daer waren tien stonden</l>
<l>Die heren van der Tafelronden,</l>
<l>Ende heer Gawein ende sine gesellen met,</l>
<l>Ende Merlijn was daer mede, dat wet.</l>
<l>Daerna quam Merlijn, op ene ure,</l>
<l n="34370">Ende zeide toten koninck Arture</l>
<l>"Here", zeide, "nu vorwaert suldy</l>
<l>Myner wel ontberen, ic secge iu wi:</l>
<l>Iu lant es wel in vrede nu</l>
<l>Ende ombe dit mach ic wel varen van iu".</l>
<l n="34375">Doe die koninck Artur dit hoerde,</l>
<l>Was hi droevech van den woerde,</l>
<l>Want hine lief hadde, alse recht was,</l>
<l>Ende bat hem sere te blivene dordas;</l>
<l>Merlijn zeide: "ten mach nu niet wesen",</l>
<l n="34380">Maer hi soude wederkomen na desen,</l>
<l>Welke tijt, dat hijs hadde te doen.</l>
<l>Doe zeide Artur, die koninck koen:</l>
<l>"Merlijn, ic hebbe uwer te doen al tenen,</l>
<l>Ic woude gy niet meer van my voeret henen,</l>
<l n="34385">Ende sonder iu en kan ic gedoen niet",</l>
<l>Merlijn zeide: "here, en ontsiet iu niet,</l>
<l>Ic sal tuwen oerbaer tyde genoech sijn".</l>
<l>Doe sweech die koninck een luttelkijn,</l>
<l>Ende dacht daerombe; doe zeide hy:</l>
<l n="34390">"Lieve Merlijn, nu berechtet my</l>
<l>Te wat orbaer suldy te tyde komen,</l>
<l>Woudy dat orbaer my nu nomen,</l>
<l>Ic soudes te bet te gemake wesen".</l>
<l>"Here", zeide Merlijn nu na desen,</l>
<l n="34395">"Ic salt iu secgen: een lewe, die es,</l>
<l>Ener berinnen sone, sijt seker des,</l>
<l>Entie een lupaert wan, God weet,</l>
<l>Sal lopen in dlant van Logres, gereet;</l>
<l>Dit es dat orbaer, dat ic mene nu".</l>
<l n="34400">Ende hiermede sciet hi enwech, secgic iu,</l>
<l>Sonder meer te secgene daer;</l>
<l>Entie koninck bleef daernaer</l>
<l>Tongemake, ombedat hi van desen</l>
<l>Dingen niet [en] wiste, wat mach wesen.</l>
<l n="34405">Nu swiget dit boec van koninck Arture,</l>
<l>Ende secget van Merlijn voert ter ure.</l>
</div>
<div type="chapter"><head type="chapter">Van Merlyne, ende van den koninck Flualis, ende van den koninck Artur, ende van anderen dingen.</head>
<l>Hier seghet daventure voert nadas,</l>
<l>Doe Merlijn van Artur gesceden was,</l>
<l>Doe voer hi te Jerusalem, ende lette niet,</l>
<l n="34410">Tenen koninge die Flualis hiet,</l>
<l>Die machtech ende groet was mede,</l>
<l>Maer hi was een Sarrasijn ter stede;</l>
<l>Entie koninck hadde vergadert nu</l>
<l>Alle die wyseste van den lande, secgic iu,</l>
<l n="34415">Ende zeide: "gy heren, ic hebbe iu ter stede</l>
<l>Ontboden, ende gy zijt hier komen mede</l>
<l>Ombe mijn gebot, ende gy en wetet niet</l>
<l>Waerombe ic iu ontboden hebbe iet,</l>
<l>Ende ic salt iu secgen, waerombe dat sy:</l>
<l n="34420">Ic lach op ene nacht, ende doe docht my</l>
<l>Dat ic die koninginne hadde vorwaer</l>
<l>Vaste in mynen arme aldaer,</l>
<l>Ende doesi in mynen arme lach</l>
<l>Docht my, dat ic twe vliegende serpente sach</l>
<l n="34425">Ende elc serpente hadde twe hoet,</l>
<l>Ende si waren vreeslyc ende groet,</l>
<l>Ende elken voer uter kelen mede</l>
<l>Een groet brant daer ter stede,</l>
<l>Ende al myne sale verluchte daer;</l>
<l><pb n="385"/>34430  Ende dene serpent nam my daernaer</l>
<l>Met sinen voete in myne lanke binnen,</l>
<l>Ende dander nam die koninginne,</l>
<l>Die in mynen arme lach alsoe,</l>
<l>Ende voerden ons in den vorst van der sale doe;</l>
<l n="34435">Ende doesi ons gedragen hadden daer,</l>
<l>Trocken si ons die bene daernaer,</l>
<l>Entie arme wten lichame mede,</l>
<l>Ende worpense neder daer ter stede,</l>
<l>Dat ene hier, tander ginder alsoe;</l>
<l n="34440">Ende doesi ons ontledet hadden, doe</l>
<l>Quamen daer achte clene serpentekine</l>
<l>Ende droegen onse lede, docht my, in scine</l>
<l>Opten tempel, ende trockense daer</l>
<l>Al te sticken, ende daernaer</l>
<l n="34445">Lieten ons die grote serpente doe</l>
<l>Opter salen daerboven alsoe,</l>
<l>Ende ontstaken daerna die sale,</l>
<l>Ende verbernden ons al te male</l>
<l>Tascen, entie wint mede</l>
<l n="34450">Droech dascen in elke stede,</l>
<l>Die in deessiden der zee was.</l>
<l>Dit was mijn droem, ende dordas</l>
<l>Dat hi my vreeslyc dunket nu,</l>
<l>So hebbic hier ontboden iu,</l>
<l n="34455">Ende bidde iu, ocht hier ieman es,</l>
<l>Die my vroet kan gemaken des;</l>
<l>Waer ieman, die mijt bedieden konde,</l>
<l>Ic woude hem sweren hier ter stonde,</l>
<l>Dat ic hem myne dochter wil geven</l>
<l n="34460">Ende half mijn goet in mijn leven,</l>
<l>Ende na myner doet altemale omtrint;</l>
<l>Ende hevet hi een wijf, die mijt ontbint,</l>
<l>Hi sal sijn here over mijn lant daerby,</l>
<l>Also lange alsic leve, ende over my".</l>
<l n="34465">Als dit die vroede liede hoerden bloet,</l>
<l>Den droem entie gichten, die hy boet,</l>
<l>Hadde hem des wonder, wat mach wesen;</l>
<l>Dene zeide een dinc van desen</l>
<l>Dander een ander, als hem dochte,</l>
<l n="34470">By gelijke dat wesen mochte.</l>
<l>Nu was Merlijn oec onder hem daer,</l>
<l>Maer nieman en sach ene, wetet vorwaer,</l>
<l>Ende hi sprac so hoge dese tale,</l>
<l>Dat sijt alle hoerden in der sale:</l>
<l n="34475">"Coninc Flualis, nu hoer na my</l>
<l>Ic sal dinen droem wel bedieden dy".</l>
<l>Doe die koninck dit hoerde daernaer,</l>
<l>Sach hi alombe, wie dat waer</l>
<l>Die dat gesecht hadde, ende also wale</l>
<l n="34480">Sagen daerna dander in der sale,</l>
<l>Maer nieman en kondene gesien,</l>
<l>Nochtan was hi onder hem. Mettien</l>
<l>Zeide hi voert: "koninck, hoer dinen droem:</l>
<l>Die twe serpente, nu neem des goem,</l>
<l n="34485">Entie vier hovede hadden mede,</l>
<l>Ende vlamme ende vier wtworpen ter stede,</l>
<l>Dat zijn vier kerstene koninge, die iu</l>
<l>Dit lant sullen verbernen nu;</l>
<l>Ende datsi dy ende dijn wijf droegen met</l>
<l n="34490">Boven in den vorst, dat wet,</l>
<l>Van der sale, dat sal sijn</l>
<l>Datsi sullen hebben al dlant dijn</l>
<l>Toten poerten van der stede;</l>
<l>Ende dattie serpente dine vier lede</l>
<l n="34495">Wttogen, ende dinen wive met,</l>
<l>Bediedet, dat gy uwer quader wet</l>
<l>Vertyen zult ende kersten werden naer;</l>
<l>Ende dat die achte serpente quamen daer</l>
<l>Ende dine lede ende dines wives namen,</l>
<l n="34500">Ende opten tempel droegen tsamen,</l>
<l>Dat es, dat dine liede sullen vlien</l>
<l>In Dianen tempel nadien,</l>
<l>Ombe hem te behoudene daer;</l>
<l>Ende datsi dine lede scoerden daernaer,</l>
<l n="34505">Ende dijns wives oec ter stede,</l>
<l>Dat zijn dine kinder, die men mede</l>
<l>Verbernen sal in Dyanen kerke saen;</l>
<l>Ende datsi dy ende dijn wijf lieten gaen</l>
<l>In dat palas, betekent dat gy mede</l>
<l n="34510">Gesuevert sult sijn in Kerstenhede;</l>
<l>Ende dat die serpente verbernden die sale,</l>
<l>Betekent dat dy te dien male</l>
<l>Een pennincwaert goets niet en bliven sal</l>
<l>Van dinen quaden goede, groet ende smal,</l>
<l n="34515">Van dat du heves in dese wet;</l>
<l>Ende dat gy tascen verbernt waert met,</l>
<l><pb n="386"/>Sal sijn, dat gy gesuvert sult wesen</l>
<l>Van al uwen sonden voert na desen</l>
<l>In water van der Kerstenhede;</l>
<l n="34520">Ende dat uwe asce vloech mede</l>
<l>Overal int lant besiden der zee,</l>
<l>Dat sal sijn, dat gy noch mee</l>
<l>Kinder sult winnen in kerstene wet,</l>
<l>Die goede ridder sullen werden met,</l>
<l n="34525">Ende geeert sullen sijn in meneger stat;</l>
<l>Dit es dijn droem, ic secge dy dat".</l>
<l>Aldus sciet Merlijn doe van daer,</l>
<l>Enten koninck hadde groet wonder naer,</l>
<l>Van der stemmen die hi hadde gehoert.</l>
<l n="34530">Ende Merlijn die reet weder voert</l>
<l>Te Logreswaert, daer die koninck Artur was</l>
<l>Entie koninginne mede, sijt seker das,</l>
<l>Diene ontfingen met feesten groet;</l>
<l>Entie wyle dat men hier over stoet,</l>
<l n="34535">Quam ene joncfrou op enen muel saen</l>
<l>Ende brachte met haer enen dwerch, sonder waen,</l>
<l>Den alrelelijcsten, die ie gesien</l>
<l>Was in den hof ende anderswaer tot dien:</l>
<l>Hi was crepel ende leetlyc mede,</l>
<l n="34540">Entie wymbraen groet ter stede,</l>
<l>Enten baert swarter dan een rave,</l>
<l>Ende sloech hem toter borst daer ave,</l>
<l>Ende thaer swart ende lanc som,</l>
<l>Entie scouder hoge ende crom,</l>
<l n="34545">Den bulte voer ende achter in een,</l>
<l>Die hande groet ende corte been;</l>
<l>Entie joncfrouwe was ionc ende scoen</l>
<l>Ende si beette vor der salen, na dien doen,</l>
<l>Ende nam den dwerch in horen arm daer</l>
<l n="34550">Ende settene van den paerde daernaer,</l>
<l>Ende leidene vor den koninck Artuer,</l>
<l>Ende groetene hovesclike ter uer,</l>
<l>Also alsi wel sprekende konde;</l>
<l>Die koninck dankedes haer ter stonde.</l>
<l n="34555">Doe zeide die ioncfrou: "here, ic kome tot u,</l>
<l>Ombe die grote niemaer die lopet van iu,</l>
<l>Ombe iu te bidden ene gichte mede;</l>
<l>Want nyemaren loepen van iu ter stede.</l>
<l>Dat negene joncfrou falgiert gereet</l>
<l n="34560">Van dingen, die si iu biddet, God weet;</l>
<l>Want men hout iu vor den besten man</l>
<l>Van der werlt; ende ombe dese dinc dan</l>
<l>Ben ic gekomen tot uwen hove nu,</l>
<l>Ombe ene gichte te biddene iu;</l>
<l n="34565">Nu siet, ocht gyse wilt geven my".</l>
<l>"Joncfrou, biddet wat gy wilt", zeide hy,</l>
<l>"Gyne sult daeraf niet falgieren</l>
<l>Opdat ment doen mach met eren".</l>
<l>"Here, dat en sal iu geen onnere sijn:</l>
<l n="34570">Ic bidde iu, dat gy mijn edele minnekijn,</l>
<l>Desen ionchere, dien ic hebbe by der hant,</l>
<l>Hier ridder nu maket al te hant;</l>
<l>Hi es des wel waert in allen doen,</l>
<l>Want hi es vroem ende koen.</l>
<l n="34575">Ende van edelen geslachte ende fijn,</l>
<l>Ende soude lange ridder hebben gesijn,</l>
<l>Hadde hi gewilt, van den koninck Pelles</l>
<l>Van Listenois, die een goet man es;</l>
<l>Mijn lief en wilt, ende hevet met</l>
<l n="34580">Gesworen, dat hi nembermeer, dat wet,</l>
<l>Ridder en wert, here, dan van iu;</l>
<l>Ende daermede biddic des iu sere nu,</l>
<l>Dat gyne ridder maket voertmere".</l>
<l>Die koninck begonde lachene sere,</l>
<l n="34585">Ende alle die waren in der sale;</l>
<l>Doe zeide Keye tot haer dese tale:</l>
<l>"Joncfrou, ic rade iu, dat gy iu mynnekijn</l>
<l>Vaste by iu hout, want hier sijn</l>
<l>Diegene diene iu stelen zouden hier,</l>
<l n="34590">Ombedat hi scone es ende fier".</l>
<l>"Here", zeide si, "die koninck es so goeden man,</l>
<l>Hine sal my geen onrecht laten doen daeran".</l>
<l>"By Gode", zeide die koninck, "joncfrouwe,</l>
<l>Hier en sal iu gescien geen ontrouwe".</l>
<l n="34595">"Here", zeide si, "dat love iu God, Onse Here!</l>
<l>Nu maket mijn lief ridder, des biddic iu sere".</l>
<l>"Joncfrou, ic ben des bereit ter steden".</l>
<l>Mettien quamen daer twe knape gereden,</l>
<l>Die twe scilde brachten van sable met</l>
<l n="34600">Ende drie luperde van goude daerin geset,</l>
<l>Ende gekroent met lasure, ende mede</l>
<l>Hinc een swaert ant artson ter stede;</l>
<l><pb n="387"/>Entie ander knape leide een ors daer,</l>
<l>Dat scone was ende openbaer,</l>
<l n="34605">Entie breidel was gouden met;</l>
<l>Ende dreven enen somer vor hem, dat wet,</l>
<l>Met tween cofferen, ende quamen ten hove in.</l>
<l>Ende bonden haer paerde an enen pyn</l>
<l>Die in den hof stont, ende daernaer</l>
<l n="34610">Ontsloten si haer coffer, ende trocken wt daer</l>
<l>Enen halsberch wit als die snee,</l>
<l>Want hi was sylveryn, ende noch mee</l>
<l>So was hi van dobblen malyen,</l>
<l>Ende twe coffien van sylverinen talyen</l>
<l n="34615">Ende enen sylverinen helm, al vergout;</l>
<l>Si gingen in die sael met gewout,</l>
<l>Daer die koninck Artur doe sat ende at.</l>
<l>Doese die ioncfrou sach komen, nadat</l>
<l>Zeide si: "here, wildy niet doen myne bede?</l>
<l n="34620">Ic hebbe hier nu algader ter stede</l>
<l>Dat ten ridder behorende es nu;</l>
<l>Maket mijn lief ridder, des biddic iu".</l>
<l>"Gerne joncfrou, gaet sitten eten".</l>
<l>"Here", zeide si, "ic doet iu weten,</l>
<l n="34625">Ic en ete hier nu nembermeer,</l>
<l>Mijn lief en sij iu ridder eer".</l>
<l>Ende doe men geten hadde daernaer,</l>
<l>Trac die ioncfrou wt enen almoniere daer</l>
<l>Twe vergulde sporen, ende zeide:</l>
<l n="34630">"Here, ontkommert my, sonder beiden,</l>
<l>Want ic ben hier al te lange nu".</l>
<l>Doe quam Keye voert, secgic iu,</l>
<l>Ende woude hem die sporen spannen thant;</l>
<l>Die joncfrou gegreep hem metterhant,</l>
<l n="34635">Ende vragede wat hi meende daermede?</l>
<l>"Ic wilne ridder maken ter stede",</l>
<l>Zeide doe Keye, "met myner hant".</l>
<l>"Met dyner hant?" zeide die ioncfrou valiant,</l>
<l>"Ende du best die onwaertste van den hove,</l>
<l n="34640">Ende mynnestwaert van allen love!</l>
<l>Dat en moet nember gescien,</l>
<l>Dat men dyne hant daeran sal sien,</l>
<l>Ocht iemans hant dan des koninges vry,</l>
<l>Want hi hevet gelovet my;</l>
<l n="34645">En dade hijs niet, so haddi mede</l>
<l>My verraden ende doet ter stede;</l>
<l>Negeen man en soude gerinen nu</l>
<l>Also hogen prince, dat secgic iu</l>
<l>Metterhant, alse mijn lief es,</l>
<l n="34650">Hine waer edel koninck, sijt seker des".</l>
<l>"By Gode", zeide die koninck Artur doen</l>
<l>"Ic sal hieraf uwen wille doen".</l>
<l>Doe nam die koninck den rechter spoer</l>
<l>Ende spien hem den dwerge daervoer,</l>
<l n="34655">Entie joncfrou den andren, God weet;</l>
<l>Die koninck wapendene al op gereet,</l>
<l>Ende gorde hem dat swaert ende sloechen mede</l>
<l>In den hals, ende zeide ter stede:</l>
<l>"God moet iu maken [een] goet man".</l>
<l n="34660">"Here, suldy daer niet meer toe doen dan?"</l>
<l>Sprac die ioncfrou. "Neen ic", zeide die koninck.</l>
<l>"Ach, here!" zeide si, "biddet hem een dinc:</l>
<l>Dat hi nu voert mijn ridder sy".</l>
<l>Die koninck bats hem; doe zeide hy,</l>
<l n="34665">Dat hy gerne soude doen sine bede.</l>
<l>Doe namen si orlof beide ter stede,</l>
<l>Ende al gewapent ginc doe die clene man</l>
<l>Op sijn ors sitten, entie ioncfrou dan</l>
<l>Op horen muel, ende daden daernare</l>
<l n="34670">Haer knape thoren landewaert varen;</l>
<l>Si ende haer lief reden enwech daernaer,</l>
<l>Ende quamen rydende, wet vorwaer,</l>
<l>In enen foreest onder hem beden.</l>
<l>Doe si dus waren henen gesceden,</l>
<l n="34675">Bleef die koninck Artur ende Merlijn mede,</l>
<l>Ende Gawyn ende dander gesellen ter stede</l>
<l>In der salen, die sere loechen saen,</l>
<l>Ombedatsi den dwerch so minde, sonder waen.</l>
<l>"By Gode", zeide doe die koninginne,</l>
<l n="34680">"My hevet wonder, datsy haer minne</l>
<l>So leetliken creature hevet gegeven,</l>
<l>Want ic en sach in al mijn leven</l>
<l>So leetlikes niet, ende si es scone sere,</l>
<l>Ende wel pryseswaert vor elken here,</l>
<l n="34685">Ende hi donket my een Duvel ocht een</l>
<l>Vrouwe", zeide Merlijn, "si en es niet half</l>
<l>Bedrogen an siner lelichede,</l>
<l>Want sine grote koene vromechede</l>
<l>Doet, dat sine lief hevet, secgic iu;</l>
<l><pb n="388"/>34690  Want so koenen vleesc en saechdy nie vor nu;</l>
<l>Ende hi es eens koninges sone wtverkoren,</l>
<l>Ende ener koninginnen welgeboren,</l>
<l>Ende sine grote vromecheit</l>
<l>Verdrivet een deel siner lelecheit,</l>
<l n="34695">Ende sine goedertierenheit mede;</l>
<l>Noch suldy horen van siner vromechede</l>
<l>Eer iet lanc, dat secgic iu".</l>
<l>                Maer ic moet ter stede secgen nu</l>
<l>Van den keyser van Rome, God weet,</l>
<l n="34700">Hoe hi tegen Artur, den koninck, street.</l>
</div>
<div type="chapter"><head type="chapter">Van den koninck Artur ende van den keyser Lucet.</head>
<l>Ons secget daventure nu</l>
<l>Van den keyser van Rome, secgic iu,</l>
<l>Dat hem onwaert hadde groet,</l>
<l>Dat hi den tsyns so dicke ontboet</l>
<l n="34705">Tot Artur, dat hi nie hem sende daer,</l>
<l>Gelijc hi sculdich waer, vorwaer;</l>
<l>Want tien tyden was ene sede,</l>
<l>Dat die van Gaule, ende ander lande mede,</l>
<l>Senden horen tsyns alle iare</l>
<l n="34710">Te Rome; maer nie sint daernare</l>
<l>Dat die koninck Artur wart koninck,</l>
<l>So en wilde hi senden, om geen dinc,</l>
<l>Den tsins; want hi zeide daernaer,</l>
<l>Dat hi niemanne tsins sculdech waer</l>
<l n="34715">Dan Gode, ende sijn lant en stoet</l>
<l>Te genen dienste. Ombe dit so doet</l>
<l>Lucius sijn orloge gebieden nu,</l>
<l>Ende quam met groten heer, secgic iu</l>
<l>Ende met stouten mede alsoe,</l>
<l n="34720">Dor Lomberdyen te Logres toe,</l>
<l>Dat des koninck Arturs was, God weet;</l>
<l>Si bernden daer ende roefden gereet,</l>
<l>Ende doen ontboden die liede van daer</l>
<l>Den koninck Artur, wet vorwaer,</l>
<l n="34725">Dattie Romeine daer sijn int lant,</l>
<l>Ende stichten daerinne roef ende brant.</l>
<l>Doe dit die koninck Artur vernam,</l>
<l>Vergaderde hi sijn heer, ende quam</l>
<l>Te Logreswaert, by Merlijns rade mede.</l>
<l n="34730">Ende doe hy by Logres quam ter stede,</l>
<l>Quam Merlijn ten konink Artur voertan</l>
<l>Enten koninck Bohort enten koninck Ban,</l>
<l>Ende riet hem, dat hy ten keyser sende</l>
<l>Dat hi sijn lant rumede met genende,</l>
<l n="34735">Ocht hi ontseide hem. Doe zeide Gawijn</l>
<l>Hi wilde daertoe die bode sijn</l>
<l>Met sinen broederen ende Ywen mede</l>
<l>Ende met Sagrimor. Doe zeide ter stede</l>
<l>Die koninck, dat niet en mochte sijn;</l>
<l n="34740">"Here, laetse varen", zeide Merlijn,</l>
<l>"Coenlyc, daer en es geen angest an";</l>
<l>Daer gaf hem die koninck orlof dan,</l>
<l>Ende Gawyn reet met sinen gesellen tsamen</l>
<l>So lange datsi ten keyser quamen.</l>
<l n="34745">Doe ginc Gawyn daer die keyser was,</l>
<l>Ende sprac hem aldus an nadas:</l>
<l>"Heer Keyser", sprac hi, "secht my te hant,</l>
<l>Waerombe bestu komen in mijns omes lant,</l>
<l>Ende hebt dat gebernt? Ic wil gy dat wet,</l>
<l n="34750">Dat gy ie in dat land quamet met,</l>
<l>Dat so stoutelike wert verwaert,</l>
<l>Ende eer gy ons daerwt ontvaert,</l>
<l>So en zoudy om half die werlt niet</l>
<l>Willen, dat gy daer in quamet iet"</l>
<l n="34755">Doe zeide die Keyser: "wie bestu dan,</l>
<l>Die my dus daer spreket an?" -</l>
<l>Ic ben Gawyn, des koninck Arturs neve,</l>
<l>Die ombe dy wel clene geve".</l>
<l>"Ja", zeide die keyser, ende riep saen</l>
<l n="34760">Sine man, dat sine souden vaen;</l>
<l>Doe sprongensi op ende omringeden daer</l>
<l>Heren Gawine ende sine gesellen naer;</l>
<l>Ende heer Gawyn trac sijn swaert ter stede,</l>
<l>Ende alle sine gesellen mede,</l>
<l n="34765">Ende gingen houwen slage so groet,</l>
<l>Datsi daer menegen sloegen doet;</l>
<l>Maer si waren bedwongen daernaer,</l>
<l>Datsi die plaetse moesten rumen daer,</l>
<l>Want der Romeyne so vele was;</l>
<l n="34770">Ombedit ontbraken si hem nadas</l>
<l>Ende reden haerre straten nu;</l>
<l>Maer dander volgeden hem, secgic iu,</l>
<l>Ende heer Gawyn keerde hem dicke doe</l>
<l>Tegen hem ende street hem toe.</l>
<l n="34775">Ende bindesen quam Merlijn gegaen</l>
<l>Toten koninck Artur, ende zeide saen:</l>
<l><pb n="389"/>"Here, twaer goet, dat gy sendet ter tijt</l>
<l>Heren Gawyne soccoers, want die strijt</l>
<l>Es begonnen tegen des Keysers man".</l>
<l n="34780">Doe sende die koninck daerheen dan</l>
<l>Sesdusent ridder wel te gerake mede,</l>
<l>Die tegen die bode reden ter stede;</l>
<l>Doe sagen si sovele liede komen gevaren.</l>
<l>Dat al die velde bedecket waren</l>
<l n="34785">Van dien, die die boden jageden daer;</l>
<l>Doesi dit sagen, redensi daernaer</l>
<l>In die Romeyne. Doe wart die strijt</l>
<l>Sterc ende groet te dier tijt.</l>
<l>Daer was een Romeyn, die Petrinus hiet,</l>
<l n="34790">Die den onsen dede groet verdriet;</l>
<l>Hy was sterc ende hielt den hoep</l>
<l>Van den Romeynen, ende sloech doet</l>
<l>Menegen ridder; doe dit sach</l>
<l>Heer Gawyn, hadde hijs swaer verdrach,</l>
<l n="34795">Ende nam sine gesellen bysyden daer,</l>
<l>Ende zeide tot hen: "wy hebben vorwaer</l>
<l>Desen strijt begonnen ter stede,</l>
<l>Gaet dat so wel, so hebbewijs danc mede</l>
<l>Ende gevallet anders, so sullewy</l>
<l n="34800">Ondanc hebben, ende daerby</l>
<l>Moetewy desen Petrinus doet slaen,</l>
<l>Ocht den koninck Artur geven gevaen,</l>
<l>Ocht anders so en mogewy niet</l>
<l>Sonder groet verlies ontgaen, wats gesciet;</l>
<l n="34805">Ende ombedit biddic, dat gy volget my</l>
<l>Waer ic vare". Si zeiden: "dat sy!" -</l>
<l>Doe sloech hi te Petrinuswaert,</l>
<l>Ende sine gesellen volgeden ter vaert,</l>
<l>Ende finierden niet eer si quamen daer,</l>
<l n="34810">Ende Sagrimor vergaderde daernaer</l>
<l>An hem, ende namne in sinen arm doe,</l>
<l>Ende liet hem daer mede vallen alsoe</l>
<l>Ter aerden, als die hem betrouwede daer</l>
<l>Tsinen gesellen, ende hielten daernaer</l>
<l n="34815">So vaste in sinen arm oec met</l>
<l>Dat hi beroeren en konde een let;</l>
<l>Ende doe dit die Romeyne sagen,</l>
<l>Quamen si vaste derwaert geslagen,</l>
<l>Ombe hem te bescuddene daer;</l>
<l n="34820">Doe wart die strijt groet ende swaer.</l>
<l>Daer dade Heer Gawyn sovele ter stede,</l>
<l>Dat hi Sagrimor geredde mede,</l>
<l>Entie Romeyne sconfierde saen;</l>
<l>Daer wart Petrinus gevaen</l>
<l n="34825">Ende ander ridder vele in der noet,</l>
<l>Ende vele sloegensi haerre oec doet;</l>
<l>Entiese daer nu hadden gevaen</l>
<l>Brachtensi den koninck Artur saen,</l>
<l>Die hem des wiste groten danc,</l>
<l n="34830">Ende men voerde dese eer iet lanc</l>
<l>In dat lant van Bonewyc gevaen,</l>
<l>Daer si seker waren, sonder waen.</l>
<l>Nu was die keyser een droevech man</l>
<l>Ende weende van groten rouwe dan</l>
<l n="34835">Ombedat sine liede waren doet,</l>
<l>Ende som gevaen in groter noet,</l>
<l>Ende ombe koninck Evander meer;</l>
<l>Daerombe hadde hi groet seer,</l>
<l>Ombedat hi niet en weet daerby,</l>
<l n="34840">Ocht hi doet ocht gevaen sy;</l>
<l>Ombedit dachte hi na wel sere</l>
<l>Tegen den koninck te komene mere</l>
<l>In stryde, ende hierombe mede</l>
<l>Toech hi achterwaert van der stede,</l>
<l n="34845">Ende ombe tontbeidene siner liede daer,</l>
<l>Die hem noch komen souden naer;</l>
<l>Maer die koninck Artur volgedem also</l>
<l>Al die nacht, dat hi des morgens vro</l>
<l>Quam daer die keyser hadde gelegen,</l>
<l n="34850">Ende sine tenten hadde ontslegen,</l>
<l>Ende al gereet was te vaerne henen;</l>
<l>Maer als hi vernam, diegene,</l>
<l>Dat koninck Artur daer was tien tyden,</l>
<l>Wiste hi wel, dat hy moeste stryden</l>
<l n="34855">Ochte vlien, wats hem gesciet,</l>
<l>Ende hi ontvloe om al die werlt niet.</l>
<l>Doe ginc hi sijn volc ordinieren.</l>
<l>Te strydewaert ende batalgieren,</l>
<l>Ende quam jegen den koninck Artur doe,</l>
<l n="34860">Ende Artur tegen hem weder alsoe,</l>
<l>Ende elc sloech daer ten andren waert,</l>
<l>Wat gelopen konden haer paert;</l>
<l>Daer wart menech speer gebroken ontwee,</l>
<l>Daer vlogen die pyle so dicke als snee,</l>
<l n="34865">Dat daer dene opten andren scoet:</l>
<l>Daer blever in beiden syden menech doet,</l>
<l><pb n="390"/>Ende Herman, die here van Tryple, der stede,</l>
<l>Was in heren Gawyns geselscap mede,</l>
<l>Ende Hartvel, dien daer een knecht scoet</l>
<l n="34870">Met ener gavelote dan te doet.</l>
<l>Ende doen Artur sach, dat die Romeyne</l>
<l>So lange geduerden in den pleine,</l>
<l>Wantsi van des morgens toter noene</l>
<l>Gevochten hadden in stouten doene;</l>
<l n="34875">Doe riep hi met erren moede groet:</l>
<l>"Wat eest, gy Bertoene, dat gy nu doet?</l>
<l>Vaert vorwaert, later negeen ontgaen,</l>
<l>Want ic ben Artur, die, sonder waen,</l>
<l>Dit velt en rume om genen man;</l>
<l n="34880">Volget my, ende denket vorwaert dan</l>
<l>Om die grote vromecheit, die gy</l>
<l>Dicke gedaen hebbet dor my!</l>
<l>Dat es al niet, dat wy vochten tot nu;</l>
<l>Dit sijn die heren, dat secgic iu,</l>
<l n="34885">Die al die werlt willen dwingen</l>
<l>Ende onder haer balgie bringen;</l>
<l>Hier mach men prijs an winnen ende ere;</l>
<l>Ic en kome van desen velde nembermere,</l>
<l>Ic en hebbe victorie optie Romeine!</l>
<l n="34890">Heden es die dach, wetet algemeine,</l>
<l>Dat ic sterven sal ocht leven,</l>
<l>Eer ic die Romeine wil begeven".</l>
<l>Mettien sloech hi in hem daernaer,</l>
<l>Ende wat hi gerakede sloech hi daer</l>
<l n="34895">Doet ocht daer neder ter stede;</l>
<l>Doen ontmoete hi den koninck Hestor mede,</l>
<l>Dien sloech hi daer sijn hovet af;</l>
<l>Daerna hi enen slach gaf</l>
<l>Den koninck Polipliore van Meden,</l>
<l n="34900">Ende cloefdene toten gordele ter steden.</l>
<l>Ende heer Gawyn nu vergadert was</l>
<l>An den Keyser, dien hi nadas</l>
<l>Dat hovet afsloech, dat ter aerden vel</l>
<l>Enten lichame mede also wel;</l>
<l n="34905">Ende doe die Romeine dit sagen,</l>
<l>Dat die keyser was verslagen,</l>
<l>Ende haer koninge oec ter stede,</l>
<l>Gingensi alle vlien mede,</l>
<l>Entie Bertoene ende haer hoep</l>
<l n="34910">Volgeden hem ende sloegense doet;</l>
<l>Si versloegense doe, wetet vorwaer,</l>
<l>Also vele alsi wouden daer.</l>
<l>Artur was der victorien blide sere,</l>
<l>Die hem gegeven hadde Onse Here,</l>
<l n="34915">Ende alle die daer doet waren bleven,</l>
<l>Dadi opten kerchof graven beneven,</l>
<l>Ende in abdyen, enten Keyser mede</l>
<l>Sende hi te Rome daer, ter stede,</l>
<l>Ende ontboet den Romeynen overluet,</l>
<l n="34920">Dat waer haer tsyns ende haer tribuet,</l>
<l>"Dien die van Bertanien daer senden iu,</l>
<l>Dien gy hem dickewile hebbet vor nu</l>
<l>Geheescet; aldus komensi betalen;</l>
<l>Es ieman die hem meer wil halen,</l>
<l n="34925">Men sal hem geven sulc payment</l>
<l>Gelijc dat men iu nu sent".</l>
<l>Doe hi dit dus hadde gedaen,</l>
<l>Nam hi raet an die princen saen,</l>
<l>Wat hi doen soude nu mere.</l>
<l n="34930">Die princen baden hem alle sere,</l>
<l>Dat hi Merlyne rades vrage nu;</l>
<l>Doe riet hem Merlijn, secgic iu,</l>
<l>Dat hi niet vorder en voere mede,</l>
<l>Maer bleve houden opter stede</l>
<l n="34935">Drie dage ochte vier nadien;</l>
<l>Daer soude noch ander wonder gescien.</l>
<l>                Nu swiget dit boec hier nadat</l>
<l>Ende secht van Artur ende van ener cat.</l>
</div>
<div type="chapter"><head type="chapter">Hoe die koninck Artur street tegen ene vreeslike catte. </head>
<l>Hier secht dit boec: doe waren leden</l>
<l n="34940">Drie dage, zeide Merlijn ter steden:</l>
<l>"Here, over gene lac es uwes te doen</l>
<l>Want daer en es negeen man so koen,</l>
<l>Die daer dorst wanderen om enen viant,</l>
<l>Die in enen berge woent in dat lant".</l>
<l n="34945">"Hoe", zeide die koninck, "eest maer een man,</l>
<l>Wat soudewy alle derwaert dan?" -</l>
<l>"Neen, here", zeide doe Merlijn saen,</l>
<l>"Dat es eene catte, een Duvel, sonder waen,</l>
<l>Die so vreeslyc es tansine mede,</l>
<l n="34950">Men sach nie desgelykes in gener stede".</l>
<l>"God, Here, genade!" zeide die koninck,</l>
<l>"Wanen mach komen alsulken dinc?"</l>
<l><pb n="391"/>"Here", zeide Merlijn, "des es vier iaer,</l>
<l>Ter Opvaert Onses Heren, wet vorwaer,</l>
<l n="34955">Dat een viscer ter Losanen quam</l>
<l>Te viscene in den lac, alsic vernam,</l>
<l>Ende warp sijn nette in den lac voertmere.</l>
<l>Ende gelovede den iersten visc Onsen Here,</l>
<l>Dien hi daer soude vaen nu mede;</l>
<l n="34960">Doe vinc hi enen sconen snoec ter stede</l>
<l>Die dertich scellinge mochte waert wesen;</l>
<l>Doe zeide hi: "God, dune sals niet hebben desen,</l>
<l>Maer du sals hebben nu den naesten;</l>
<l>Hi warp sijn nette in met haesten,</l>
<l n="34965">Ende vinc enen betren dan dierste was;</l>
<l>Doe zeide hi: noch sal God beiden nadas,</l>
<l>Want den derden sal ic hem geven;</l>
<l>Echt warp hi sijn nette daer beneven,</l>
<l>Ende vinc een clene swart kattekijn;</l>
<l n="34970">Doe zeide die viscer: dit [en] mach niet sijn,</l>
<l>Dat kattekyn sal ic behouden met,</l>
<l>Want entrouwen, God, ic wil gy dat wet,</l>
<l>Ic hebbe wel te doene der catten,</l>
<l>Ic hebbe thues vele muse ende ratten.</l>
<l n="34975">Hi hielt se so lange, datsi verbeet ter stede</l>
<l>Hem ende sijn wijf ende sine kinder mede;</l>
<l>Doe liepsi an enen berch in dlant daer,</l>
<l>Daer si noch sint hevet gewesen daernaer,</l>
<l>Ende verbijt ende dodet, nacht ende dach,</l>
<l n="34980">Al datsi daerop ervaren mach;</l>
<l>Ende si es eislyc ende groet mede.</l>
<l>Gy sult daer varen, ende vertroesten ter stede</l>
<l>Die goede liede ende helpen uter noet".</l>
<l>Dit hadde den baronen wonder groet,</l>
<l n="34985">Ende zeiden, twaer een miracle vorwaer</l>
<l>Van Onsen Here, ombedat die viscer daer</l>
<l>Niet en dade dat hi gelovede Gode.</l>
<l>Doe hiet die koninck, dat men gebode,</l>
<l>Dat men trossen soude ende laden,</l>
<l n="34990">Ende ten lakewaert varen met staden.</l>
<l>Dus voerensi derwaert, ende vonden daer lant</l>
<l>Dlant verwoestet, verre ende naer,</l>
<l>Want daer en dorste nieman wonen int</l>
<l>Doe voerensi tot an den berch thant;</l>
<l n="34995">Daer dade die koninck logieren, ter stede,</l>
<l>Ene halve myle na den berch mede;</l>
<l>Daer nam die koninck met hem doe</l>
<l>Den koninck Lot ende Gawine daertoe,</l>
<l>Ende sine broeder ende Merlyne mede;</l>
<l n="35000">Si wapenden hem ende reden, ter stede,</l>
<l>Opten berch daer die catte was.</l>
<l>Doe wijsde hem Merlijn dat hol nadas,</l>
<l>Ende zeide doe toten koninck Artuer:</l>
<l>"In dat hol es die felle creatuer".</l>
<l n="35005">"Hoe salsi wtkomen"? zeide Artur saen;</l>
<l>"Si sal sciere wt komen gegaen",</l>
<l>Zeide Merlijn, "maer hoedet iu naer,</l>
<l>Si sal iu vreeslyc oplopen daer".</l>
<l>"Nu vaert achterwaert", zeide Artur doe;</l>
<l n="35010">Ende si dadent, ende Merlijn ginc toe,</l>
<l>Ende wispelde sere, secgic iu;</l>
<l>Entie catte, die dat hoerde, quam nu</l>
<l>Uten hole gescieten na desen;</l>
<l>Si meende, dat een beeste hadde gewesen;</l>
<l n="35015">Si hadde honger ende voer ten koningewaert.</l>
<l>Ende alset die koninck sach, hielt hi ter vaert</l>
<l>Sijn speer daertegen, ende meende se daermede</l>
<l>Doersteken; maer si nam dat yser ter stede</l>
<l>Ende tracket so sere, dat die koninck wel naer</l>
<l n="35020">Gevallen was, ende metten wringen daer,</l>
<l>Dat die koninc wranc dat speer alsoe,</l>
<l>Brac sijn speer af dat yser doe;</l>
<l>Doe warpet die koninck uter hant,</l>
<l>Ende trac sijn swaert ende deckedem te hant</l>
<l n="35025">Metten scilde; entie catte spranc daernaer</l>
<l>Op hem ende meende ne verworgen daer;</l>
<l>Maer die coninc scoetse metten scilde weder,</l>
<l>Datsi ter aerden viel doe neder</l>
<l>Maer si was thant weder op hem gevlogen,</l>
<l n="35030">Entie koninck hadde tswaert getogen,</l>
<l>Ende sloech haer een sticke af in dat hoet;</l>
<l>Maer die hernenpanne en hadde gene noet,</l>
<l>Want dat was hart, dat hi des niet</l>
<l>Ontginnen en konde, wat gesciet.</l>
<l n="35035">Nochtan viel si van den slage neder,</l>
<l>Maer si spranc tehant op weder,</l>
<l>Ende namne by den scoudren na dien dingen,</l>
<l><pb n="392"/>Dat die clawen dor den halsberch gingen,</l>
<l>Ende intie scouder oec daernaer;</l>
<l n="35040">Ende si scoerde den halsberch daer,</l>
<l>Datsi wel driehondert malien mede</l>
<l>Uten halsberch scoerde ter stede,</l>
<l>Sodat hem dat rode bloet</l>
<l>Wt sinen scouderen ter stede vloet,</l>
<l n="35045">Ende dat hy byna gevallen was;</l>
<l>Ende hi liep der catten op nadas,</l>
<l>Daersi sat haer poten ende lickede mede</l>
<l>Van den bloede; doe sine sach ter stede</l>
<l>Tot haer komen, scoet si hem toe</l>
<l n="35050">Ende meendene vor begripen doe;</l>
<l>Maer hi warp haer den scilt tegen;</l>
<l>Daer hevetsi haer clawen ingeslegen,</l>
<l>Datsi den scilt al te male dorsloech</l>
<l>Enten koninck so na haer droech,</l>
<l n="35055">Dat hi byna was daer neder;</l>
<l>Maer die koninck hielten so vaste weder,</l>
<l>Datsine hem niet konde ontrecken daer;</l>
<l>Ende hi nam sijn swaert daernaer,</l>
<l>Ende sloech haer die vorenste voete af doe</l>
<l n="35060">Ende si viel op daerde; doe liep hi toe,</l>
<l>Die koninck, ende liet den scilt vallen saen</l>
<l>Ende meende die catte echter slaen,</l>
<l>Maer si scoet hem int aensicht daernaer,</l>
<l>Ende begreepne metten achtersten voeten daer,</l>
<l n="35065">Ende metten tanden, ende beeten doe</l>
<l>Dat hem tbloet verspranc alsoe.</l>
<l>Doe nam hi tscerpe van sinen swaerde,</l>
<l>Ende meendese dorsteken metter vaerde;</l>
<l>Ende doesi dat swaert gevoelde saen,</l>
<l n="35070">Lietsi haer vallen ende lieten gaen;</l>
<l>Maer si bleef metten clawen daer</l>
<l>In den halsberge houden naer,</l>
<l>Ende thovet hinc doe nederwaert;</l>
<l>Doe sloech die koninck mettervaert</l>
<l n="35075">Dachterste been af ter stede,</l>
<l>Entie buec viel ter aerden mede,</l>
<l>Ende creet so lude, dat ment van daer</l>
<l>Hoerde daer dat heer lach vorwaer,</l>
<l>Dat ene halve myle was;</l>
<l n="35080">Des menegen sere wonderde, sijt seker das,</l>
<l>Die dat in den heer hoerden naer,</l>
<l>Die meenden, dat die Duvel waer;</l>
<l>Doe begansi te wentelen na desen,</l>
<l>Ende hadde gerne in haer hol gewesen;</l>
<l n="35085">Maer die koninck liep haer tegen doe,</l>
<l>Ende si warp haer op met crachte alsoe,</l>
<l>Ende woude opten koninck springen;</l>
<l>Entie koninck stacse, na dien dingen,</l>
<l>Tuscen die dye, dat al dor ginc.</l>
<l n="35090">Doe quam Merlijn tot hem, na die dinc,</l>
<l>Ende dander, ende vrageden hoet hem stoet?</l>
<l>"Wel, want ic en hebbe gene noet</l>
<l>Van den Duvel, dien ic hebbe doet;</l>
<l>Ic en quam nie in meerre noet</l>
<l n="35095">Noch in meerre angest mede,</l>
<l>Sonder van den gigante ter stede,</l>
<l>Dien ic vor Carmelyde doet sloech;</l>
<l>Die dade my oec groet ongevoech,</l>
<l>Eer icken dode met gewelt".</l>
<l n="35100">Doe namen die heren sinen scilt</l>
<l>Ende besagen die voete, die daerinne staken,</l>
<l>Ende in den halsberch, na dien saken,</l>
<l>Ende zeiden, si en sagen nie desgelike;</l>
<l>Doe voeren si ten heerwaert dapperlike,</l>
<l n="35105">Daer men feest hadde om der catten doet.</l>
<l>Ende doe die princen sagen so groet</l>
<l>Die voete, entie clawen so lanc met,</l>
<l>Waren si alle vertsaget, dat wet,</l>
<l>Van den groten wonder van dien;</l>
<l n="35110">Doe leidensi den koninck mettien</l>
<l>In sine tente ende ontwapendene daer</l>
<l>Ende besagen dat gebetene naer,</l>
<l>Ende dat gekrassede van den clawen met,</l>
<l>Dat diepe in dat vel ginc, dat wet;</l>
<l n="35115">Doe wiesc men hem dat herde scone,</l>
<l>Ende legde hem sulc dinc daerop, na datgone,</l>
<l>Dat hem tfenijn al wttrac mede,</l>
<l>Ende hine liet sijn ryden niet ter stede,</l>
<l>Want des andren dages reet hi te Gaulewaert;</l>
<l n="35120">Enten scilt dade hi in der vaert</l>
<l>Voeren, daer die voete inne waren;</l>
<l>Ende dander voete dade hy daernare</l>
<l>In een coffer lecgen daer</l>
<l>Ombe te togene, gevielet, daernaer;</l>
<l n="35125">Enten berch, die te voren hiet mede</l>
<l><pb n="393"/>Die berch van der Losanen, hi heten dede</l>
<l>Den berch van der Catten voert;</l>
<l>Ende ember meer sint, na die woert,</l>
<l>Wart hi die berch van der Catten geheten.</l>
<l n="35130">                Hier swiget dit boec, als wy dat weten,</l>
<l>Van der Catten nu voert ter ure,</l>
<l>Ende sal secgen van Merline ende van Arture.</l>
</div>
<div type="chapter"><head type="chapter">Van den koninck Artur, ende hoe Merlijn besloten wart, daer hi nember wt mach komen.</head>
<l>Daventure secget nu vorwaert,</l>
<l>Dat die koninck voer te Bonewicwaert,</l>
<l n="35135">Daer men die Romeine hadde gesent,</l>
<l>Die in den stride sijn gevaen omtrent;</l>
<l>Ende doe Leonce ende Pharien vernamen</l>
<l>Die koninge komen, ontfingensise tsamen</l>
<l>Blidelike, met feesten groet;</l>
<l n="35140">Ende doe verteldensi hem al bloet</l>
<l>Van den castele van der marsen mede,</l>
<l>Hoe si hem opliepen ter stede,</l>
<l>Doe si die gevane voerden daer,</l>
<l>Ende daervor souden trecken vorwaer;</l>
<l n="35145">"Wy moesten se met pyne bescudden ter tijt,</l>
<l>Ende hadden tegen hem groten strijt".</l>
<l>Des was die koninck Artur erre</l>
<l>Ende zeide, hi soudet sonder merren</l>
<l>Op hem doen wreken so sere,</l>
<l n="35150">Dat en gesciede hem niet mere.</l>
<l>Doe riep hi heren Gawine saen,</l>
<l>Ende hiet hem varen, sonder waen,</l>
<l>Toten castele van der marsen mede,</l>
<l>Ende hi sovele doe ter stede,</l>
<l n="35155">Dat hi den casteel nedervelle daernaer,</l>
<l>Dat diegene, die behoren daer,</l>
<l>Also gekastyet werden ter ure,</l>
<l>Datsi niet meer en doen tegen Arture,</l>
<l>Hem en sal des gedenken daernare,</l>
<l n="35160">Datsi daerombe so gekastyet waren.</l>
<l>Doe dade Heer Gawijn opsitten daer</l>
<l>Tien dusent man, ende voer daernaer</l>
<l>Vor den casteel, ende wan hem saen,</l>
<l>Ende dadene breken, sonder waen,</l>
<l n="35165">Al te sticken, ende vinc daer</l>
<l>Die daeroppe waren, ende sendese naer</l>
<l>Te Bonewic ten koninck Arture,</l>
<l>Die hem dade sweren op die ure,</l>
<l>Datsi nembermeer mesdaden voertan</l>
<l n="35170">Tegen hem noch tegen den koninck Ban,</l>
<l>Noch tegen den koninck Bohort mede;</l>
<l>Entie van Rome oec ter stede</l>
<l>Dadi datselve sweren oec daer;</l>
<l>Ende daermede liet hise quijt vorwaer</l>
<l n="35175">Ende te Romewaert varen also;</l>
<l>Hierombe was daer menech vro.</l>
<l>Ende binnen datsi daer dus waren,</l>
<l>Quam een bode tot Artur gevaren,</l>
<l>Diene liet verstaen daeran,</l>
<l n="35180">Dat doet waer die koninck Leodegan;</l>
<l>Ombedit gereide Artur sine vaert</l>
<l>Alse te ridene tsinen landewaert,</l>
<l>Ende nam orlof an die koninge bede.</l>
<l>Daer weendensi onder hem ten gescede,</l>
<l n="35185">Want dene den andren oec nadien</l>
<l>Nembermeer daerna en soude sien,</l>
<l>Dat al te groet scade was</l>
<l>Datsi al te hant storven nadas,</l>
<l>Alse iu dit boec sal secgen hiernaer.</l>
<l n="35190">Doe die koninck Artur gesceden es van daer,</l>
<l>Reet hi met sinen lieden te Logreswaert,</l>
<l>Daer hi die koninginne vant beswaert</l>
<l>Ombe horen vader, die doet was;</l>
<l>Maer die koninck troestese, ende nadas</l>
<l n="35195">Namen orlof die grote heren daer</l>
<l>An den koninck, ende voeren thueswaert naer,</l>
<l>Entie koninck dankedem sere doe;</l>
<l>Ende Merlijn bleef met hem alsoe</l>
<l>Ene lange tijt, wetet vorwaer,</l>
<l n="35200">Dat hi en sciet van daer.</l>
<l>Ende alse hi lange daer hadde gewesen,</l>
<l>Quam hi voer den koninck na desen,</l>
<l>Ende zeide: "here, ic moet nu</l>
<l>Tote Blasise varen, secgic iu".</l>
<l n="35205">Doe bat hem die koninck also houde,</l>
<l>Dat hi thant wederkomen soude,</l>
<l>Entie koninginne bat hem des mede,</l>
<l>Ende zeide, si behoeveden siner ter stede,</l>
<l>"Want gy hebbet den koninck,</l>
<l n="35210">Naest Gode, gemaket in ware dinc".</l>
<l>Doe zeide die koninck te Merlyne daernare:</l>
<l><pb n="394"/>"Lieve vrient, gy wilt nu enwech varen,</l>
<l>Ende in mach iu niet houden nu</l>
<l>Boven uwen wille, dat secgic iu,</l>
<l n="35215">Maer wetet wel, dat ic tonrasten sal sijn,</l>
<l>Thent gy weder sult komen, Merlijn!" -</l>
<l>"Here", zeide doe Merlijn nadien,</l>
<l>"Hierna en suldy my nembermeer sien".</l>
<l>"Help, lieve Merlijn, wat zegdy?</l>
<l n="35220">Hoe mochty aldus sceden van my?"</l>
<l>"Dat moet aldus sijn", zeide hi, "here!</l>
<l>Dat es mislyc van mynen wederkere".</l>
<l>Doe wart die koninck sere verveert,</l>
<l>Ende Merlijn voer enwech verseert,</l>
<l n="35225">Ende weende sere in siner vaert,</l>
<l>Ende reet also te Blasisewaert,</l>
<l>Diene vriendelike ontfinc.</l>
<l>Doe vertelde hi Blasise al die dinc,</l>
<l>Die den koninck Artur enten baroen</l>
<l n="35230">Gesciet waren in allen doen;</l>
<l>Ende doe sette hi dat in gescrifte daer,</l>
<l>Ende by hem wetewy dat vorwaer.</l>
<l>Ende doen hi daer achte dage geweest hevet met,</l>
<l>Nam hi an Blasyse orlof, dat wet,</l>
<l n="35235">Ende zeide, hi ne sagene nembermeer,</l>
<l>Want hi moeste bliven voertmeer</l>
<l>Met siner lieve, ende hine soude daer</l>
<l>Nember mogen keren van haer,</l>
<l>Noch hi ne soude des hebben macht</l>
<l n="35240">Te scedene van haer, dach nochte nacht</l>
<l>Doe weende Blasys sere nu,</l>
<l>Ende zeide: "sint so es, so biddic iu,</l>
<l>Dat gy daer niet en vaert ter stede,</l>
<l>Ende hout iu by den koninge mede".</l>
<l n="35245">"Dat en mach niet zijn", zeide Merlijn,</l>
<l>"Die minne, die ic drage in den herte mijn,</l>
<l>En sal my niet laten sceden van haer".</l>
<l>Doe sciet hi van Blasyse daernaer,</l>
<l>Ende es tsiner lieven gekomen saen,</l>
<l n="35250">Diene blidelike hevet ontfaen.</l>
<l>Daer bleef hi ene lange tijt by haer;</l>
<l>Ende altoes vragedise hem daernaer</l>
<l>Van sijnre konst ende van sinen done,</l>
<l>Ende hi leerde haer des sovele, na datgone,</l>
<l n="35255">Dat men hem hielt vor enen sot,</l>
<l>Ende elc man, die dat doet, so helpe my God!</l>
<l>Ende si sette dat in gescrifte, groet ende smal,</l>
<l>Ende doen hi haer geleert hadde al</l>
<l>Datsi hem vragede, groet ende clene,</l>
<l n="35260">Doe dachtesi, hoe si, na datgene,</l>
<l>Hem onthouden mochte embermeer.</l>
<l>Doe begansi hem te smekene seer,</l>
<l>Ende zeide: "my gebreket een dinc nu,</l>
<l>Dat ic gerne leren woude van iu,</l>
<l n="35265">Soetelief, gy moet my leren voertan,</l>
<l>Hoe ic mochte besluten enen man</l>
<l>Sonder torre ocht sonder mure mede,</l>
<l>Ocht sonder yser, ocht oec, ter stede,</l>
<l>Sonder houtwerc enegerhande,</l>
<l n="35270">Dat hi nembermeer uten lande</l>
<l>Komen en mochte, tenwaer by my".</l>
<l>Doe Merlijn dit hoerde, knickede hy</l>
<l>Metten hovede ende versuchtede sere.</l>
<l>Doe vragedesi: "waerombe versuchty, here?"</l>
<l n="35275">"Ach, joncfrouwe", zeide hi, "ic secget iu:</l>
<l>Gy wilt my hier besluten nu,</l>
<l>Ende ic ben so met uwer minnen bevaen,</l>
<l>Dat ic al uwen wille, sonder waen,</l>
<l>Doen moet". Doe namsine vriendelijc</l>
<l n="35280">In horen arm, en zeide: "sekerlijc,</l>
<l>Gy zoudet met rechte myne sijn,</l>
<l>Want ic ben altemale iu eygijn,</l>
<l>Ende hebbe gelaten moeder ende vader,</l>
<l>Ombe iu thebbene allegader</l>
<l n="35285">In mynen arm; nacht ende dach,</l>
<l>Denkic ombe mynne, ende ic en mach</l>
<l>Negene krygen dan van iu,</l>
<l>No blyscap gene mede nu,</l>
<l>Gyne doetse my hebben in scyne,</l>
<l n="35290">Sint dat ic iu eigen ben ende gy myne;</l>
<l>So es recht, dat ic doe uwen wille,</l>
<l>Ende gy den mynen, lude ende stille".</l>
<l>By Gode", zeide Merlijn, "gy secht waer!</l>
<l>Nu secht my, wat gy wilt, daernaer".</l>
<l n="35295">"Ic salt doen, here", zeide doe sy,</l>
<l>"Dat gy leert nu maken my</l>
<l>Ene scone stat, daer ic mochte in,</l>
<l>By liste van arten, meer no min,</l>
<l>Enen man besluten alsoe</l>
<l><pb n="395"/>35300  Dat daer nieman en mochte komen toe,</l>
<l>Ende dat hi daer nember wt mochte gaen;</l>
<l>Daer soudewy, ic ende gy, sonder waen,</l>
<l>Inne sijn also lange als gy gebiet".</l>
<l>"Joncfrouwe, dit en willic laten niet;</l>
<l n="35305">Dit sal ic doen". "Neen, here", zeide si doe,</l>
<l>"Ic wil dat gy my dat leret alsoe,</l>
<l>Dat ic dat selve mach doen mede".</l>
<l>Doe leerde hi haer dat, daer ter stede,</l>
<l>Ende si settet in gescrifte aldaer;</l>
<l n="35310">Ende doe sijt gescreven hadde naer,</l>
<l>Was si des blyde, ende toende hem saen</l>
<l>Een vriendelyc gelaet, sonder waen.</l>
<l>Niet lange daerna geviel, datsy</l>
<l>Spelen gingen, sy ende hy,</l>
<l n="35315">In den woude van Broceliande mede;</l>
<l>Doe quamen si op ener hage ter stede</l>
<l>Van speeldoernen, die scone was;</l>
<l>Doe gingen si bede sitten nadas</l>
<l>In den scade, ende Merlijn leide doe</l>
<l n="35320">Sijn hovet in horen scoet alsoe,</l>
<l>Ende sy began hem te clowene daernaer,</l>
<l>So lange, dat hi ontslapende wart daer;</l>
<l>Ende si stont op ende ontstal hem mede,</l>
<l>Ende nam horen wimpel ende ginc omb die stede,</l>
<l n="35325">Ende makede enen rinc ombe Merlyne</l>
<l>Ende began te lerene alombe in scine,</l>
<l>Alse haer Merlijn leerde vordien;</l>
<l>Si dade haer teken daer mettien</l>
<l>Negenwerf, ende ginc al ombe daer,</l>
<l n="35330">Doe ginc si weder sitten daernaer,</l>
<l>Ende leide sijn hovet op horen scoet;</l>
<l>Al hemelijc si dit nu doet.</l>
<l>Doe ontspranc hi, als hem dochte</l>
<l>Dat hi was in den besten torre, die mochte</l>
<l n="35335">Wesen in ertrike op ener roetsen mede,</l>
<l>Daer hi op lach, die hem dochte ter stede</l>
<l>Die beste, die hi ie sach mede.</l>
<l>Doe zeide Merlijn tot haer ter stede:</l>
<l>"Gy hebbet my bedrogen, joncfrouwe fijn!</l>
<l n="35340">Opdat gy met my niet wilt sijn</l>
<l>Altoes als ic iu begerende sy,</l>
<l>Want nieman en hevet macht dan gy,</l>
<l>Dese dinc tontdoene". Zy zeide nu:</l>
<l>"Soete lief, ic sal hier komen tot iu</l>
<l n="35345">Dicke genoech, ende gy sult my</l>
<l>In uwen arm lecgen, ende doen daerby</l>
<l>Al uwen wille". Maer nie sint mede</l>
<l>En quam Merlijn uter stede,</l>
<l>Daerne sijn lief besloet alsoe,</l>
<l n="35350">Nocht ieman mochte hem komen toe;</l>
<l>Maer si ginc wt ende in, daer si woude.</l>
<l>Dus hevetsi hem daer in horen behoude</l>
<l>Besloten also, na horen wille.</l>
<l>                Hier swiget daventure stille</l>
<l n="35355">Van Merlyne meer te secgene ter ure,</l>
<l>Ende sal secgen van den koninck Arture.</l>
</div>
<div type="chapter"><head type="chapter">Hoe koninck Artur Merlyne laet soeken, ende van den dwerge.</head>
<l>Ons secget daventure voert,</l>
<l>Dat koninck Artur sere was te stoert</l>
<l>Omdat Merlijn van hem gesceden was,</l>
<l n="35360">Ende nembermeer meende sien nadas;</l>
<l>Dus beide hi seven iaer na hem alsoe,</l>
<l>Ocht hi iet soude komen hem toe;</l>
<l>Doe wart hi so met denken overladen tien tyden,</l>
<l>Dattene nieman en kon verblyden.</l>
<l n="35365">Doe vragede Gawyn den here daer</l>
<l>Op ene tijt, wat hem wel waer</l>
<l>Dat hi so droevech altenen es?</l>
<l>Die koninck Artur zeide nades:</l>
<l>"By Gode, neve, ic hebbe groten toren,</l>
<l n="35370">Ombdat ic Merlyne hebbe verloren,</l>
<l>Ende mene hi nembermeer en komet niet;</l>
<l>Want doen hi hier van my sciet,</l>
<l>Zeide hi, dat leste soude sijn mettien,</l>
<l>Dat icken ember meer soude sien;</l>
<l n="35375">Ende hi ne loech my oec niet vordat,</l>
<l>Ende ombe dit gelove ic des veel te bat,</l>
<l>Ende, by Gode, ic verlore my liever nu</l>
<l>Die stat van Logres, dat secgic iu,</l>
<l>Dan ic Merlyne verlore ter stede;</l>
<l n="35380">Ic bidde iu, neve, ombe getrouwichede,</l>
<l>Dat gyne nu vaert soeken te hant,</l>
<l>Ocht hi ergen is in dit lant".</l>
<l>"Des ben ic gereet", zeide Gawyn doe</l>
<l><pb n="396"/>"Ende oec sweric iu by ridderscap toe,</l>
<l n="35385">Dat icken een iaer ende enen dach</l>
<l>Soeken sal, ocht icken iet mach</l>
<l>Vinden ende vernemen bindien".</l>
<l>Dit selve swoer Sagrimor mettien</l>
<l>Ende Ywen ende Gaheries</l>
<l n="35390">Ende Agrawein ende Garies,</l>
<l>Ende tote vijf ende twintech ridder mede,</l>
<l>Die alle voeren te Logres, ter stede,</l>
<l>By des koninges wille Merlyne soeken nu.</l>
<l>Dus redensi te gader, secgic iu,</l>
<l n="35395">Tote datsi tenen cruce quamen,</l>
<l>Daer drie wege sceden gingen tsamen;</l>
<l>Daer sciedensi hem in drien mede,</l>
<l>Ende elc voer sinen wech ter stede.</l>
<l>Dus laticse nu varen alle saen</l>
<l n="35400">Ende sal iu secgen van den dwerch, sonder waen,</l>
<l>Daer ic iu dat hier vor af liet,</l>
<l>Doen hi van den hove sciet,</l>
<l>Ende hi ridder was gemaket alsoe.</l>
<l>Hi ende sine amye quamen doe</l>
<l n="35405">In enen wout gereden daernaer,</l>
<l>Ende voeren daerin harentaer</l>
<l>Van des morgens toter vespertijt toe;</l>
<l>Daerna quamen si bede doe</l>
<l>Uten foreeste, daert scone was,</l>
<l n="35410">In enen groenen plein nadas;</l>
<l>Doe quam een ridder gereden daer,</l>
<l>Ende si wijsdene den dwerge naer;</l>
<l>Doe zeide die dwerch: "en roeket iu,</l>
<l>Coenlike rydet henen nu".</l>
<l n="35415">"Hi sal my willen nemen", zeide si doe,</l>
<l>"Ende met hem enwech voeren alsoe".</l>
<l>"En ontsiet iu niet", zeide die naen;</l>
<l>Mettien so riep die ridder saen:</l>
<l>"Wellecomen moete mijn ioncfrou wesen!</l>
<l n="35420">Nu hebbic gevonden dat ic vor desen</l>
<l>Lange tijt hebbe begaert".</l>
<l>Dit hadde den dwerge onwaert,</l>
<l>Doen hi dese woerde verstoet,</l>
<l>Ende antwoerde met reden wel behoet:</l>
<l n="35425">"Here, en sijt niet te haestich nu!</l>
<l>Al te sere mochty haesten iu,</l>
<l>Al drijfdy dus feeste menechfout,</l>
<l>Noch en hebdy se niet in iuwer gewout"</l>
<l>"Ic mach wel feest dryven nu,</l>
<l n="35430">Want ic salse thant hebben, secgic iu".</l>
<l>Ende doe die dwerch dit gesach,</l>
<l>Dat anders niet sijn en mach,</l>
<l>Nam hi synen scilt ende deckede hem daer,</l>
<l>Dat men hem niet en sach vorwaer,</l>
<l n="35435">Ende sette den speer onder den arm alsoe;</l>
<l>Entie been waren hem so cort doe,</l>
<l>Dat hem twe gate dor dat gereide daer</l>
<l>Gemaket waren, daer hi daernaer</l>
<l>Dat ors dorsloech met sporen, twaren,</l>
<l n="35440">Want hem die bene te kort waren,</l>
<l>Datsi dat gereide niet en konden gelyden.</l>
<l>Doe riep hi opten ridder tien tyden:</l>
<l>"Hoet iu!" entie ridder scaemde hem das;</l>
<l>Ombedat die dwerch so clene was</l>
<l n="35445">Hadde hem onwaert, dat hi soude</l>
<l>Tegen hem ioesteren, ende hielt met gewoude</l>
<l>Sine glavie opwaert met, den scilt</l>
<l>Hielt hi daertegen met gewelt</l>
<l>Entie dwerch stacken daer</l>
<l n="35450">Dor den scilt, ende reet op hem daernaer</l>
<l>Metten scouderen, ende ontmoetene soe,</l>
<l>Dat hi ende dors ter aerden viel doe.</l>
<l>Ende metten valle brac hi, ter stede,</l>
<l>Sine scouder; entie dwerch mede</l>
<l n="35455">Overreet hem ende quetsedene sere,</l>
<l>Dat hi lach al wten kere.</l>
<l>Doe riep die dwerch die ioncfrou daer,</l>
<l>Dat sine afholpe daernaer;</l>
<l>Ende si namne in horen arm alsoe,</l>
<l n="35460">Ende settene optie aerde doe,</l>
<l>Ende hi toech swaert ende ginc staen</l>
<l>Boven den ridder ende trac hem af saen</l>
<l>Den helm, ende zeide hi soude hem daer</l>
<l>Dat hovet af slaen, hine gave hem daernaer</l>
<l n="35465">Op verwonnen; ende doe hi dit sach,</l>
<l>Die daer seer gequetset doe lach,</l>
<l>Gaf hi hem op, ende bat genade saen.</l>
<l>"So moety dan varen", sprac die naen</l>
<l>"Ten koninck Artur, ende secht hem dan,</l>
<l n="35470">Dat iu daer sent die clene man,</l>
<l>Dien hi ridder makede met genende,</l>
<l>Ende ic iu in sine gevancnesse sende".</l>
<l><pb n="397"/>Doe sekerde hi hem dat in trouwen daer;</l>
<l>Doe hiet hine opstaen daernaer</l>
<l n="35475">Ende derwaert varen; doe zeide hi saen,</l>
<l>Dat hi niet op en mochte staen,</l>
<l>"Want ic hebbe die scouder ontwe nu;</l>
<l>Maer woudy varen, des biddic iu,</l>
<l>Bander syde desen pleine, ende herberget daer</l>
<l n="35480">In mijnre woninge, ende secht daernaer</l>
<l>Minen knapen, datsi my halen, sonder waen."</l>
<l>"Dat wil ic gerne doen", zeide die naen.</l>
<l>Doe ginc hi ter ioncfrouwen mede,</l>
<l>Diene op sijn ors sette ter stede,</l>
<l n="35485">Ende reden ter woningewaert alsoe,</l>
<l>Daer si wel ontfaen waren doe;</l>
<l>Daer liepen die knape tegen hem daernaer,</l>
<l>Ende daden se beten ende ontwapendene daer</l>
<l>Ende daden se in die sale gaen,</l>
<l n="35490">Ende gaven hem enen mantel ombe saen.</l>
<l>Doe zeide hem die dwerch, dat haer here</l>
<l>In den pleine gequetset lage sere,</l>
<l>Ende datsi ne halen. Doe namen si daer</l>
<l>Een orsebaer, ende voeren om hem naer,</l>
<l n="35495">Ende leidene daerop, ende voerdene mede,</l>
<l>Thueswaert, ende ontwapenden hem sine lede,</l>
<l>Ende bereidene, so si best konden,</l>
<l>Ende vrageden, wie hem dat dade, tien stonden;</l>
<l>Hi zeide: een ridder, hi ne weet niet das,</l>
<l n="35500">Hine dorste van scanden niet lien wiet was</l>
<l>Ende dat hem een dwerch hadde gedaen.</l>
<l>Ende hi dade daer doe den naen,</l>
<l>Al die feeste, die hi mochte daer,</l>
<l>Van etene, van drinkene; ende daernaer</l>
<l n="35505">Ginc men slapen, ende sliepen nadas</l>
<l>Totdat hoge opten dach was;</l>
<l>Doe stondensi op, entie ioncfrouwe saen</l>
<l>Ginc ende wapende den naen,</l>
<l>Als diene minde herde sere.</l>
<l n="35510">Doe gingensi in die camer toten here,</l>
<l>Ende boden hem goeden dach alsoe,</l>
<l>Ende namen an hem orlof doe</l>
<l>Ende dankeden hem van siner herbergen;</l>
<l>Doe gingensi thoren paerden naer,</l>
<l n="35515">Entie ioncfrouwe nam doe den naen, daer;</l>
<l>Ende settene in sijn gereide saen,</l>
<l>Ende reden tEstrogorrewaert nadas.</l>
<l>Entie ridder die gequetset was</l>
<l>Dachte sine trouwe te quytene daer,</l>
<l n="35520">Ende dade hem voeren op ene orsebaer</l>
<l>Te Caredol waert, daer die koninck Artuer</l>
<l>Met groter geselscap was ter uer;</l>
<l>Entie ridder dade hem dragen nadat,</l>
<l>Daer die koninck Artur nu sat ende at;</l>
<l n="35525">Hi groete den koninck ende al die daer waren,</l>
<l>Ende zeide toten koninge daernare:</l>
<l>"Here, ombe mine trouwe thoudene nu,</l>
<l>Ben ic van eens ridders wegen tot iu</l>
<l>Comen in iu genade, die nu hevet my</l>
<l n="35530">Verwonnen". Die koninck vragede, wie hy sy</l>
<l>"Die iu hier sent in gevancnesse mede?"</l>
<l>"Here", zeide hi, "ic sie wel dat ic ter stede</l>
<l>Myne grote scande moet secgen iu;</l>
<l>Maer ombe myne trouwe thoudene nu,</l>
<l n="35535">Sal ic dat secgen; want ic mynde, here,</l>
<l>Ene ioncfrouwe utermaten sere,</l>
<l>Die so overscone es</l>
<l>Ende eens koninges dochter, sijt seker des;</l>
<l>Ende my geviel hiervor, dat ic quam</l>
<l n="35540">Al gewapent daer ic vernam</l>
<l>Enen dwerch entie ioncfrouwe mede,</l>
<l>Die van iu quamen ter stede;</l>
<l>Ende doen icse komen sach metten naen,</l>
<l>Verblyde mijn herte daerombe saen,</l>
<l n="35545">Dat nieman meer met haer was;</l>
<l>Ende ic zeide ende riep sere nadas,</l>
<l>Datse my God gesent hadde daer;</l>
<l>Entie dwerch zeide doe daernaer,</l>
<l>Dat ic my niet sere en haeste ter stede,</l>
<l n="35550">Wantet soude anders sijn daer mede</l>
<l>Dan ic meende; ende ic, die alsoe</l>
<l>Mynen wille meende vorderen doe,</l>
<l>Haeste my, ende reet ter ioncfrouwenwaert;</l>
<l>Entie dwerch nam tspeer mettervaert,</l>
<l><pb n="398"/>35555  Ende reet te mywaert, wat hi mochte;</l>
<l>Ic hilt mijn speer stille, want my dochte</l>
<l>Dat onneer waer; doe stac hy my,</l>
<l>Dat ic ter aerden viel daerby,</l>
<l>Ende myne scouder ontwe mede;</l>
<l n="35560">Doe beete hi ende woude ter stede</l>
<l>Mijn hovet met enen swaerde af slaen;</l>
<l>Here, doe moeste ic my geven gevaen,</l>
<l>Ende gelovede met trouwen daer</l>
<l>In uwe gevancnesse te komene daernaer".</l>
<l n="35565">"By Gode", zeide die koninck omtrent,</l>
<l>"Hi hevet iu in goede gevancnesse gesent;</l>
<l>Maer secht my, wie hi es, die naen".</l>
<l>"By Gode, here", zeide die ridder saen,</l>
<l>Hi es sone des koninck Brangores</l>
<l n="35570">Van Estrogorre, die machtich es".</l>
<l>Die koninck zeide: "gy secget waer;</l>
<l>Maer my wondert sere openbaer,</l>
<l>Dat Onse Here gaf sulke vrucht heme".</l>
<l>Die ridder zeide: "Onses Heren geteme</l>
<l n="35575">Sijn wonderlike; want moeder ende vader</l>
<l>Verdienen des dickewile beide gader,</l>
<l>Dat hem dus gedane dinc gesciede met;</l>
<l>Die kinder verdienent oec mede, dat wet;</l>
<l>Want hi was een dat scoenste kint,</l>
<l n="35580">Dat men iergen vant omtrint,</l>
<l>Ende doen hi hadde dertien jaer,</l>
<l>Gesciede hem dit al openbaer;</l>
<l>Ende hi es maer xxij jaer out mede,</l>
<l>Nochtan scijnt hi veertich iaer ter stede;</l>
<l n="35585">Ende daer hi na heet, die koninck Evadan,</l>
<l>Secget dat hi niet ouder en es". Voertan</l>
<l>Vragede hem die koninck, hoe dat hem sciet?</l>
<l>"By Gode, here, zeide hi, "ombedat hy niet</l>
<l>Mynnen en woude ene ioncfrouwe mede,</l>
<l n="35590">Makedesi hem van toernecheit dus ter stede;</l>
<l>Maer die dach es getermineert, hebbic vernomen,</l>
<l>Dat hi weder in sine forme sal komen;</l>
<l>Nu hebbic myne lofte gedaen,</l>
<l>Aldus gevic my iu hier gevaen".</l>
<l n="35595">"Vrient, ic scelde iu quijt", zeide die koninck,</l>
<l>Maer secget my uwen name, ombe die dinc.</l>
<l>"Here, men heet my Tradeliant, sijt gewes,</l>
<l>Ende ben pete des koninges van Norgales,</l>
<l>Die my sinen name van vrienscap gaf;</l>
<l n="35600">Here, nu begeric uwen orlof daeraf,</l>
<l>Dat ic hene moge varen nu mere".</l>
<l>Die koninck zeide: "vaert met Onsen Here!"</l>
<l>Doe namene sine knape sciere</l>
<l>Ende droegen hem weder in sijn lettiere,</l>
<l n="35605">Ende voeren thoren landewaert saen,</l>
<l>Doe wart daer gesproken van den naen</l>
<l>Vele, ende van siner vriendinnen mede;</l>
<l>Die koninck zeide daer ter stede,</l>
<l>Dat vrome waer, quame hi alsoe</l>
<l n="35610">Weder in sine forme daertoe;</l>
<l>Daerna zeide die koninginne:</l>
<l>"Ic wane dit wel weet sine vriendinne,</l>
<l>Ende ombedat mint sine te meer".</l>
<l>"Ic gelovedes wel", zeide die heer.</l>
<l n="35615">Hier swiget dit boec van hem nu mede,</l>
<l>Ende secget voert van Yweine ter stede.</l>
</div>
<div type="chapter"><head type="chapter">Van heren Ywene ende van den dwerge, ende hoe heer Gawyn verwandelt wart tenen dwerge, ende hoe dat hi quam, daer hi Merlyne toesprac.</head>
<l>Hier secget dhistorie van Yweine;</l>
<l>Doe hi gesceden was van Gaweine,</l>
<l>Quam hi, ende sine gesellen daernaer,</l>
<l n="35620">Int wtgaen van enen foreeste; daer</l>
<l>Gemoeten si ener joncfrouwen, gereden</l>
<l>Op enen muel, die daer ter steden</l>
<l>Groten rouwe dreef ende trac haer haer</l>
<l>Met groten vlocken wt vorwaer,</l>
<l n="35625">Ende riep: "wat sal mijns gescien,</l>
<l>Als ic dengenen verloren sal sien,</l>
<l>Die my boven al die werlt minde,</l>
<l>Ende dor myne vrientscap met geninde</l>
<l>Sine grote scoenheit hevet verloren?"</l>
<l n="35630">Doen heer Ywein dit begonde horen,</l>
<l><pb n="399"/>Ontfermede hem des, ende reet derwaert</l>
<l>Ende vragede, wat haer waer, ter vaert.</l>
<l>Doe zeidesi: "hebt mijns genade nu,</l>
<l>Edele here, ende mijns amyses, biddic iu,</l>
<l n="35635">Dien vijf ridder te dode slaen</l>
<l>Onder genen berge". Doe zeide hi saen</l>
<l>Toter joncfrouwen: "wie es iu amys?"</l>
<l>"Die dwerch, des koninges sone Brangorys",</l>
<l>Zeide die ioncfrou, "dien die koninck Artuer</l>
<l n="35640">Nuwelinge ridder makede ter uer".</l>
<l>Heer Ywein zeide: "joncfrouwe, swiget nu!</l>
<l>By der trouwen, die ic ben sculdech iu,</l>
<l>Mach ic daer te tyde nu komen,</l>
<l>Hem en wert dat lijf niet genomen".</l>
<l n="35645">"Ach, here!" zeidesi, "groten danc,</l>
<l>Maer gy ne moget maken niet lanc</l>
<l>Suldy te tyde komen daer".</l>
<l>Doe reet heer Ywein vaste daernaer,</l>
<l>Ende quam gereden, daer die naen</l>
<l n="35650">Vreeslike street, sonder waen,</l>
<l>Tegen twe ridder; want hi hadder drie</l>
<l>Afgeslagen van der partie,</l>
<l>Dat er hem negeen ten stonde</l>
<l>Van der aerden verheffen konde;</l>
<l n="35655">Want den enen haddi, in der were,</l>
<l>In dat die gesteken metten spere,</l>
<l>Enten andren in die scouder mede,</l>
<l>Dat hi hem ontledet hinc ter stede;</l>
<l>Den derden haddi, daer te hande,</l>
<l n="35660">Dat hovet geclovet toten tanden.</l>
<l>Doene Ywen sach stryden so vromelike,</l>
<l>Zeide hi, dat scade waer sekerlike,</l>
<l>"Dat hi so clene es, want hi es koene</l>
<l>Ende van goeden herte, daer des es te doene";</l>
<l n="35665">Ende heer Ywein reet derwaert seer;</l>
<l>Maer eer daer nu konde komen die heer,</l>
<l>Haddi den vierden geslagen ter aerde</l>
<l>Ende overreet hem metten paerde;</l>
<l>Ende als die vijfte sach, dat hy</l>
<l n="35670">Allene was, haddi angest daerby,</l>
<l>Ende woude doe vlien herde saen;</l>
<l>Maer hi hielten so kort, die naen,</l>
<l>Met slagen, dat hine dodet hadde daer,</l>
<l>En hadde heer Ywein geweest vorwaer,</l>
<l n="35675">Die hem hovesclike bat alsoe,</l>
<l>Dat hijt liete varen; want hi daertoe</l>
<l>Wel sach wat daer was gesciet.</l>
<l>Ende als die dwerch dit hoerde ende siet,</l>
<l>Antwoerde hi heren Ywein hovesclike nadas</l>
<l n="35680">Want hi herde hovesc was:</l>
<l>"Here, eest iu wille, dat ict late staen"?</l>
<l>"Jaet", zeide mijnheer Ywein saen,</l>
<l>"Ende God danke iu mede daeran".</l>
<l>Die dwerch sprac: "gy scijnt so goeden man,</l>
<l n="35685">Ic wille gerne iu bede doen nu".</l>
<l>Doe quam die ridder, secgic iu,</l>
<l>Tot heer Yweine ende dankeden naer,</l>
<l>Dat hine nu bescut hadde daer;</l>
<l>Doe boet hi tswaert den dwerge, sonder waen,</l>
<l n="35690">Ende dander, die daer leveden, saen.</l>
<l>Daer dadese die dwerch alle vier varen</l>
<l>In koninck Arturs gevancnesse, twaren,</l>
<l>Ende si voeren van des naens wegen daer,</l>
<l>Ende mijnheer Ywein sciet daernaer,</l>
<l n="35695">Ende sine gesellen van den naen</l>
<l>Ende van der joncfrouwen, ende voeren saen</l>
<l>Enwech, ende sochten Merlyne thant</l>
<l>In meneger stat, in menech lant.</l>
<l>Maer sine vonden van hem gene niemaren</l>
<l n="35700">Des si herde droevech waren;</l>
<l>Tende van den jaer quam elc nadas</l>
<l>Te hove, ende telde wat hem gesciet was,</l>
<l>Entie koninck Artur dadet al mede</l>
<l>In gescrifte setten ter stede.</l>
<l n="35705">Entie wile, daer wy dit af tellen,</l>
<l>Dat Ywene dit gesciede, ende sine gesellen,</l>
<l>Quam heer Gawyn gereden tener stede,</l>
<l>Ende oec al sine gesellen mede;</l>
<l>Daer woude hi datsi hem scieden alsoe,</l>
<l n="35710">Ende elc allene voertrede doe,</l>
<l>Want hine woude also nember varen;</l>
<l>Ene doe si alle gesceden waren,</l>
<l>Quam heer Gawein varende allene</l>
<l>In een scone foreest gemene,</l>
<l n="35715">Ende hi dachte ombe Merline, na die dinc,</l>
<l>So sere, hi ne wiste wat hem overginc;</l>
<l>Ende doe hi twe mile hadde gereden,</l>
<l><pb n="400"/>Quam ene joncfrou tegen hem ter steden</l>
<l>Op ene scone tellende paert;</l>
<l n="35720">Ende heer Gawyn so in gedochte vaert</l>
<l>Dat hi haerre vergat te groetene doe;</l>
<l>Doe si vor hen heen was, keerde si alsoe</l>
<l>Ende zeide: "by Gode, ten es niet waer,</l>
<l>Dat men van iu secget openbaer:</l>
<l n="35725">Men secget, heer Gawijn, dat gy sijt</l>
<l>Die beste ridder, die es ter tijt</l>
<l>Entie hovescte oec daermede,</l>
<l>By Gode, dat es gelogen alle bede,</l>
<l>Maer gy sijt die dorperste, dien ic weet,</l>
<l n="35730">Want gy my ontmoetet, God weet,</l>
<l>Allene in midden enen woude nu,</l>
<l>Ende niet so vele en oetmoediget iu,</l>
<l>Dat gy my gegroet haddet mede,</l>
<l>Ende gesproken tegen my ter stede;</l>
<l n="35735">Sijt seker, iu sal mesvallen om des,</l>
<l>Gy ne woudet om die stat van Logres,</l>
<l>Noch ombe half dat konincrike mede".</l>
<l>Heer Gawein scaemde hem sere ter stede,</l>
<l>Ende antwoerde der ioncfrouwen nadas,</l>
<l n="35740">Als ene, die sere verscamet was:</l>
<l>"Ioncfrouwe, ic dachte omb een dinc nu,</l>
<l>Dat ic soeken vare, ic bidde iu</l>
<l>Dat gij mijt vergevet". Si zeide doe:</l>
<l>"Gy sult dat iersten bekopen soe,</l>
<l n="35745">Dat gy daer vele scanden ende onneren</l>
<l>Af sult hebben, eer gy weder sult keren,</l>
<l>Maer ic en secge niet, dat iu altoes sal duren;</l>
<l>Ende dattu nu vaers soeken ter uren,</l>
<l>Dat en saltu int konincrike van Logres</l>
<l n="35750">Niet vinden; maer, sijt seker des,</l>
<l>In clene Bertanien suldy daeraf horen;</l>
<l>Nu slaet vorwaert vaste met sporen,</l>
<l>Enten iersten, dien gy moetet nu,</l>
<l>Dien moety geliken, des onnic iu,</l>
<l n="35755">Thent gy my weder siet vorwaer".</l>
<l>Ende heer Gawein reet henen van daer,</l>
<l>Ende hi en was niet gereden ene myle</l>
<l>Dat hi ontmoete terselver wyle</l>
<l>Den dwerge enter ioncfrouwen mede,</l>
<l n="35760">Daer ic hier voraf zeide, ter stede,</l>
<l>Die die vier ridder sende ten koninck Artuer;</l>
<l>Ende nu was, op dese selve uer,</l>
<l>Die dach van der Triniteit,</l>
<l>Heer Gawein groetese, ende hevet geseit:</l>
<l n="35765">"God geve iu beden saligen dach!"</l>
<l>Si zeiden weder: "God, diet wel doen mach,</l>
<l>Geve iu geluck ende goede aventure!" -</l>
<l>Ende niet lange na der ure,</l>
<l>Quam die dwerch weder, nadas,</l>
<l n="35770">In sine forme, daer hi te voren in was,</l>
<l>Ende van ouder tweeendetwintich jaren</l>
<l>Scone ende goet geledet, twaren,</l>
<l>Dat hi sine wapene wt, na datgene,</l>
<l>Moeste doen, ombe datsi waren clene.</l>
<l n="35775">Ende doe dit sijn lief sach,</l>
<l>Was si die blideste, die wesen mach;</l>
<l>Si namne in den arm te hant daer,</l>
<l>Ende custene hondertwerf daernaer;</l>
<l>Si waren blyde utermaten sere,</l>
<l n="35780">Ende dankeden Gode, Onsen Here,</l>
<l>Dat hem aldus nu was vergaen;</l>
<l>Heren Gawyne dankeden sijs sere saen,</l>
<l>Die hem saligen dach ontboet,</l>
<l>Daer si blyscap af hadden groet.</l>
<l n="35785">Dus redensi henen onder hem daer,</l>
<l>Ende heer Gawijn reet oec vorwaer;</l>
<l>Maer hi en was niet drie myle gereden,</l>
<l>Dat hem sine mouwe, daer ter steden,</l>
<l>Van sinen halsberch over die hande hinc,</l>
<l n="35790">Ende sijn halsberch, na die dinc,</l>
<l>Wart hem te lanc drie voete daernaer,</l>
<l>So cort ende so clene wart hi daer;</l>
<l>Sine yserne cousen waren overeen</l>
<l>Twe voete langer dan die been,</l>
<l n="35795">Ende sijn scilt sloech hem mede</l>
<l>Toten voeten. Doe zeide hi ter stede;</l>
<l>"Dit es, dat my die ioncfrouwe, onthiet";</l>
<l>Hi was so erre, doe hi dat siet,</l>
<l>Dat hi hem welna verslagen hadde mede;</l>
<l n="35800">Ende in deser groter onverduldechede</l>
<l>Reet hi so lange, dat hi quam</l>
<l>Uten foreeste, daer hi een cruce vernam,</l>
<l>Daer een steen by stont; doe voer hi daer</l>
<l>Ende beete, ende begonde daernaer</l>
<l n="35805">Sinen halsberch te korten ter stede,</l>
<l>Ende oec sine mouwe mede,</l>
<l>Ende sine riemen van den scilde met,</l>
<l><pb n="401"/>Ende van sinen swaerde oec, dat wet,</l>
<l>Ende bant sinen halsberch, so hi best konde</l>
<l n="35810">Ende dadene an, ende sat ter stonde</l>
<l>Op sijn paert so erre daernaer,</l>
<l>Dat hi hem liever doet waer</l>
<l>Dan hi levede. Dus voer hi henen,</l>
<l>Sijn mesval clagedi altenen.</l>
<l n="35815">Ende daer hi aldus clagende reet,</l>
<l>Hoerdi besyden hem, God weet,</l>
<l>Ene stemme sere roepende. Doe sach hy</l>
<l>Derwaert, daert hem dochte by;</l>
<l>Maer hi en sach gene creature daer</l>
<l n="35820">Dan enen roeck sach hi daernaer,</l>
<l>Al ront, dicke, ende hoge mede;</l>
<l>Daerna hoerdi noch ter stede</l>
<l>Ene stemme secgen tot hem mettien:</l>
<l>"Heer Gawein, en mestroest iu niet van dien:</l>
<l n="35825">Dat gevallen moet, dat moet wesen".</l>
<l>Heer Gawein sach al ombe na desen,</l>
<l>Ende als hi dit dus hevet verstaen,</l>
<l>Haddi gerne dor den roeck gegaen,</l>
<l>Maer hi en konde, ende doe zeide hy:</l>
<l n="35830">"God, Here! ende wie noemt hier my</l>
<l>Met mynen name, nu ter stede?"</l>
<l>"Hoe", zeide die stemme, "wat es dy mede</l>
<l>Dattu my nu wils kennen niet?</l>
<l>Wat es dy", zeide hi, "nu gesciet,</l>
<l n="35835">Du plages my wel te kennen hiervor,</l>
<l>Aldus varet nu al die werlt dor</l>
<l>Want van den dinc, die men niet hanteert,</l>
<l>Daer es men vollec afgekeert,</l>
<l>Entie proverbie es waer, die men seit,</l>
<l n="35840">Want die hof scuwet, God weet,</l>
<l>Dhof scuwet hem weder daerby,</l>
<l>Ende aldus es dat nu met my:</l>
<l>Doen ic den koninck Artur diende</l>
<l>Ende iu, ende ander sine vriende,</l>
<l n="35845">Was ic gemint van iu ende andren mede,</l>
<l>Ende ombedat ic den hof gelaten hebbe, ter stede,</l>
<l>Ben ic onbekant met andren ende met iu,</l>
<l>Ende met rechte en soude men nu dlant".</l>
<l>My dat niet doen, sij iu bekant,</l>
<l n="35850">Opdat trouwe ende doget regeren</l>
<l>Doe heer Gawein dese stemme hoerde,</l>
<l>Verstont hy wel by dien woerde,</l>
<l>Dat Merlijn was, ende zeide nu:</l>
<l>"Met rechte soudic wel kennen iu,</l>
<l n="35855">Want eer menige, sonder waen,</l>
<l>Hebbic hiervor van iu ontfaen;</l>
<l>Ic bidde iu, here, laet my iu sien".</l>
<l>"Dat en mach", zeide hi, "niet gescien,</l>
<l>Dat gy my ember meer moget sien overeen,</l>
<l n="35860">Ochte spreken voert man negeen,</l>
<l>Nadien, dat gy hier scedet van my;</l>
<l>Want nieman en hevet macht, dat hy</l>
<l>Voertmeer hier moge komen iet,</l>
<l>Dan myne vriendinne, als sijt gebiet.</l>
<l n="35865">Ende tes my leet, dat so moet wesen,</l>
<l>Want ic en hebbe gene macht van desen,</l>
<l>Dat ic daer iet tegen kan gedoen overeen;</l>
<l>Want in der werlt en es torre negeen</l>
<l>So vast, als daer ic besloten ben in;</l>
<l n="35870">Nochtan so en es hi meer no min</l>
<l>Van stene, van houte, van yser mede;</l>
<l>Maer hi es by der lucht besloten ter stede</l>
<l>By cracht van arten, ende meer no min</l>
<l>So en mach daer nieman wt nochte in</l>
<l n="35875">Sonder mijn lief, die geselscap hout my</l>
<l>Alset haer genoeget ende haer wille sy".</l>
<l>"Hoe", zeide Gawein, "lieve Merlijn!</l>
<l>Hoe komet, dat gy aldus moet sijn?</l>
<l>Ende en kondy iu selve gehelpen niet</l>
<l n="35880">Met gener behendecheit, die gy pleget, [iet]?</l>
<l>Ende gy waert die vroedeste, dien men wiste</l>
<l>In der werlt, van alrehande liste!"</l>
<l>Doe zeide Merlijn: "lieve here, ic was,</l>
<l>Die sotteste van der werlt, sijt seker das,</l>
<l n="35885">Want ic wiste al dit te voren,</l>
<l>Ende liet my een wijf so verdoren,</l>
<l>Dat ic se liever hadde dan my;</l>
<l>Want ic leerde mynen lieve daerby</l>
<l>Dat ic gevaen ben, ende my en mach</l>
<l n="35890">Nembermeer verlosen, nacht no dach,</l>
<l>Negeen mensche, die nu levet,</l>
<l>Thent mijn leven inde hevet".</l>
<l>"By Gode", zeide heer Gawein ter stede,</l>
<l>"Des ben ic rouwech, ende mijn oem mede,</l>
<l n="35895">Die iu soeken doet, als hi dit weet,</l>
<l>Sal hem dat wesen herde leet".</l>
<l><pb n="402"/>"Ach, mijn lieve Artur!' zeide Merlijn nu,</l>
<l>"Nembermeer so ne sie ick voert iu</l>
<l>Nochte gy my; want dat es om niet,</l>
<l n="35900">Wie hem des pijnde voert, ieman iet;</l>
<l>Ende waerdy van my gekeert voertan,</l>
<l>Nembermeer so ne hoerde my man</l>
<l>Nochte oec wijf spreken gemene</l>
<l>Sonder myne vriendinne allene;</l>
<l n="35905">Nu keert weder ende groet my sere</l>
<l>Den koninck Artur, mynen lieven here,</l>
<l>Entie koninginne, ende al die barone,</l>
<l>Ende tellet mijn wesen al dengonen</l>
<l>Van den hove, ic bidde iu des;</l>
<l n="35910">Gy sult den koninck vinden te Cardoles</l>
<l>Ende alle die gesellen oec ter stede,</l>
<l>Die my met iu voeren soeken mede.</l>
<l>Ende voert, heer Gawein, so secgic iu,</l>
<l>Dat gy iu niet en wantroestet nu</l>
<l n="35915">Van dat iu hier vor gesciet es,</l>
<l>Want gy sult die ioncfrouwe, sijt gewes,</l>
<l>In den foreeste vinden; en latet niet,</l>
<l>Gy en groetet se hovesclike, als gy se siet;</l>
<l>Nu vaert te Gode", zeide Merlijn saen,</l>
<l n="35920">"Ende Onse Here moete den koninge bystaen</l>
<l>Enter koninginnen enten gesinde mede</l>
<l>Ende al den lande, dorpen, ende steden".</l>
<l>Doe sciet heer Gawein rouwech ende blyde:</l>
<l>Blyde was hi ombedat hem tien tyde</l>
<l n="35925">Merlijn gesecht hadde, dat hy</l>
<l>Themselven soude komen daerby;</l>
<l>Ende rouwech was hi als te voren,</l>
<l>Dat hy Merline dus hadde verloren.</l>
<l>Dus reet hi vaste te Caredolwaert,</l>
<l n="35930">Ende quam gereden mettervaert</l>
<l>In den wout, daer hi die ioncfrouwe ontmoete</l>
<l>Hier voer, die hy niet en groete;</l>
<l>Daer sach hi besyden twe ridder staen</l>
<l>Al gewapent, ende hielden gevaen</l>
<l n="35935">Ene ioncfrouwe onder hem beden daer,</l>
<l>Ende gelieten hem, ocht si se daer</l>
<l>Verkrachten souden; maer si ne haddens nu,</l>
<l>Negenen wille, dat secgic iu;</l>
<l>Maer si dadet hem doen ter stede</l>
<l n="35940">Ombe heren Gawine te proevene mede,</l>
<l>Ende si wranc haer hande menechfoude,</l>
<l>Ende gebaerde ocht men se verkrachten woude.</l>
<l>Doen heer Gawein dit sach te hant,</l>
<l>Riep hi: "gy zijt doet, als gy in dit lant</l>
<l n="35945">Ioncfrou verkrachten wilt, dat toehoert</l>
<l>Den koninck Artur"; dus reet hi voert,</l>
<l>Entie ioncfrouwe riep doe mettien:</l>
<l>"Heer Gawein, nu sal ic wel sien,</l>
<l>Ocht in iu es so vele vromechede,</l>
<l n="35950">Dat gy my komet bescudden, ter stede,</l>
<l>Van deser scanden". Hi zeide mettien:</l>
<l>"By Gode, joncfrouwe, iu ne sal gescien</l>
<l>Negene scande, daer ict letten kan".</l>
<l>Dit hadde den riddren, van sulken man,</l>
<l n="35955">Onwaert, ende sprongen op daernaer,</l>
<l>Ende bonden haer helme, wet vorwaer;</l>
<l>Entie joncfrouwe haddese versekert vordien,</l>
<l>Dat hem van hem niet en soude messcien;</l>
<l>Ende alsi haer helme hadden verbonden,</l>
<l n="35960">Zeiden si: "onwaerdige naen", tien stonden,</l>
<l>"Ende sotte wicht, gy zijt nu doet;</l>
<l>Maer wat soudewy an sulken cloet,</l>
<l>Ocht an also onwaerdigen man,</l>
<l>Alse du best, benyden dan,</l>
<l n="35965">Anders sloegewy dy te hant doet!"</l>
<l>Ende doen heer Gawein dit verstoet,</l>
<l>Dat sine naen hieten daer,</l>
<l>Ende also verspraken oec daernaer,</l>
<l>Hadde hijs groten rouwe ter stede,</l>
<l n="35970">Ende antwoerde dus hem beden mede:</l>
<l>"By Gode, also onwaert ic dunke iu,</l>
<l>Ic ben hier komen te scanden nu</l>
<l>Ende tuwer groter onneren mede;</l>
<l>Sit op iu orse beide ter stede,</l>
<l n="35975">Want dat waer onneer socht ic iu</l>
<l>Tors, ende gy te voet sijt nu".</l>
<l>Doe zeiden dander: "[gy] verlaet iu sere</l>
<l>Op iu selven, dat gy ons nu mere</l>
<l>Op onse orse wilt laten sitten hier;</l>
<l n="35980">Al sijdy clene, gy sijt fier</l>
<l>In iu woert". Ende Gawyn zeide doe:</l>
<l>"Ic verlate my op Gode, ende daertoe</l>
<l><pb n="403"/>Op myne kracht eer gy hier sult sceden,</l>
<l>Dat gy daerna, onder iu beden,</l>
<l n="35985">Nembermeer in koninck Arturs lant</l>
<l>Wijf en verkrachtet, sij iu bekant,</l>
<l>Also sal ic iu begaden hier!"</l>
<l>Doe saten op die ridder fier</l>
<l>Op haer orse, ende zeiden met overmoede</l>
<l n="35990">Tot heer Gawyne, dat hi hem hoede,</l>
<l>Hi waer nu doet. Doe sloegen sy</l>
<l>Met sporen theren Gawyne daerby,</l>
<l>Ende braken bede haer spere ter stede;</l>
<l>Heer Gawein stac den enen mede,</l>
<l n="35995">Dat hine tumelen dade ter aerden,</l>
<l>Ende overreeten daer met sinen paerde;</l>
<l>Doe woude hi den ander metten swaerde slaen,</l>
<l>Doe riep die joncfrouwe: "Gawein, laet staen!</l>
<l>Des es genoech, en doet daer niet meer toe".</l>
<l n="36000">"Joncfrouwe", zeide hi, "wildy dat alsoe?"</l>
<l>"Ja ic", zeide si. Heer Gawein zeide saen:</l>
<l>"Joncfrou, dor uwen wille latict staen</l>
<l>Nu meer, en dade iu bede,</l>
<l>Ic soudese doet slaen ocht sy my mede;</l>
<l n="36005">Want si hebben my groten lachter gedaen</l>
<l>Ende scande gesecht; wantsi my naen</l>
<l>Ende onwaert hieten mede daernaer;</l>
<l>Nochtan zeidensi een deel waer,</l>
<l>Want ic ben dat onwaerdeste dat es,</l>
<l n="36010">Endet gesciede my in den woude vordes,</l>
<l>Dies es wel ses maende leden".</l>
<l>Doe begonde te lachgene, ter steden,</l>
<l>Die ioncfrou, entie ridder beide;</l>
<l>Daerna si tot heren Gawyne zeide:</l>
<l n="36015">"Heer Gawein, die iu mochte genesen,</l>
<l>Wat soude sijn loen daeraf wesen?"</l>
<l>"Joncfrou, die my genase, wetet wale,</l>
<l>Ic gave hem myselven al te male,</l>
<l>Ende al dat ic mochte verwinnen daertoe</l>
<l n="36020">In deser werlt". Si zeide doe:</l>
<l>"Gyne sult daer so vele niet om geven nu,</l>
<l>Maer gy moet my enen eet doen, secgic iu,</l>
<l>Alsulc als ic iu secgen sal".</l>
<l>"Joncfrou, wat gy wilt, ic doe dat al,</l>
<l n="36025">Secht uwen wille, ic ben gereet</l>
<l>Daeraf te doene al uwen eet".</l>
<l>"Gy sult my sweren", zeide si saen,</l>
<l>By dien ede, dien gy hebbet gedaen</l>
<l>Iuwen ome, den koninck Artuer,</l>
<l n="36030">Dat gy nembermeer, in negener uer,</l>
<l>Daer vrouwe ocht ioncfrou uwes hevet te doene,</l>
<l>Begeven en sult in genen doene,</l>
<l>Gyne sult haer helpen na uwer macht,</l>
<l>Dat sy dach eder nacht. <hi rend="italic">Amen.</hi> </l>
<l n="36035">[Ende] waer gy vrouwe ochte ioncfrou ontmoet,</l>
<l>Dat gyse ember ierstwerf groet</l>
<l>Ocht gy kont". Doe zeide Gawein saen:</l>
<l>"Joncfrou, dit wil ic iu loven gaen</l>
<l>Alse een wettech ridder gereet".</l>
<l n="36040">"Ende aldus", zeidesi, "nemic den eet;</l>
<l>Maer breecdy dien ember na desen,</l>
<l>Gy soudet weder aldus wesen".</l>
<l>Ende daerna las si haer woert,</l>
<l>Alse te dien dingen behoert;</l>
<l n="36045">Ende niet lange daerna, sonder waen,</l>
<l>Braken al die riemen saen,</l>
<l>Daer sine wapene mede waren gebonden,</l>
<l>Ende syne yserne cousen, ten stonden,</l>
<l>Ende hi wart alse hi vor was;</l>
<l n="36050">Ende als hi geware wart das,</l>
<l>Beette hi van den paerde daernaer,</l>
<l>Ende knielde vor die ioncfrouwe daer,</l>
<l>Ende zeide, dat hi hoer ridder waer</l>
<l>Also lange hi levede naer.</l>
<l n="36055">Doe dadesi opstaen den heer,</l>
<l>Ende dankede hem der hovesceit seer;</l>
<l>Ende dit was die joncfrou, sonder waen.</l>
<l>Die hem dat mesval hadde gedaen.</l>
<l>Entie ioncfrouwe voer van daer,</l>
<l n="36060">Entie twe ridder met hoer daernaer;</l>
<l>Maer heer Gawein bleef noch toe</l>
<l>Ende lengede sine wapene doe,</l>
<l>Ende herbantse al te male</l>
<l>Ende bereide hem al te wale,</l>
<l n="36065">Ende sat daerna op sijn paert,</l>
<l>Ende reet also te Caredolwaert,</l>
<l><pb n="404"/>Ende quam daer rechte terselver uren,</l>
<l>Daer vertelt hadden haer aventuren</l>
<l>Heer Ywein, Sagrimor, ende haer gesellen,</l>
<l n="36070">Die hem in der vaert gevellen;</l>
<l>Ende alse Gawein komen was,</l>
<l>Wart daer groet feeste dordas</l>
<l>Onder den gesellen, hebbic vernomen,</l>
<l>Om dat si alle waren gekomen,</l>
<l n="36075">Die Merlyne hadden gesocht mede.</l>
<l>Dus es Gawein oec gestaen ter stede</l>
<l>Ende vertelde sine aventure al,</l>
<l>Die hem gesciede, groet ende smal;</l>
<l>Hi telde van der joncfrouwen saen,</l>
<l n="36080">Die hem gemaket hadde een naen,</l>
<l>Om dat hise niet en groete ter steden,</l>
<l>Daer si jegen hem quam gereden;</l>
<l>Hi telde daerna van Merlyne,</l>
<l>Hoe hine vant in ener woestyne,</l>
<l n="36085">Daer hi besloten blivet emmermere,</l>
<l>Ende hoe hi groete sinen here,</l>
<l>Den koninck, ende sine vrouwe met,</l>
<l>Ende al die gesellen oec, dat wet;</l>
<l>Ende hoe ne een wijf hevet besloten,</l>
<l n="36090">Vertelde hi daer al den genoten;</l>
<l>Hi seide voert, hoe hi verquam,</l>
<l>Ende sine forme weder annam,</l>
<l>"Ende wart weder, als gy siet nu".</l>
<l>Des wonderde sere, secgic iu,</l>
<l n="36095">Al dengenen van der salen,</l>
<l>Ende hadden hieraf vele talen.</l>
<l>Maer Artur entie koninginne</l>
<l>Waren nu in droeven sinne,</l>
<l>Ommedat sine daer hadden verloren,</l>
<l n="36100">Daeromme hadden si groten toren;</l>
<l>Si vloecten sijnre amyen menechwerven,</l>
<l>Datsi quader doet moeste sterven,</l>
<l>Datsine dus besloten hevet.</l>
<l>Aldus die koninck met rouwen levet.</l>
<l n="36105">Ende alsi stonden met deser tale,</l>
<l>So quam Evadan in die sale</l>
<l>Van der oude van xxij iaren;</l>
<l>Ende was een scone man, twaren,</l>
<l>Ende so edel mede, tien stonden,</l>
<l n="36110">Dat men genen scoenren hadde vonden,</l>
<l>Ende hielt by der hant sine vriendinne,</l>
<l>Ende quam vor Artuer met sinne,</l>
<l>Ende groetene hovesclike daer,</l>
<l>Entie koninck dankede hem daernaer.</l>
<l n="36115">Doe zeide Evadan: "here, kendy my iet?"</l>
<l>"By Gode, heer ridder, nenic niet",</l>
<l>Zeide die koninck, "ic en sach iu niet eer.</l>
<l>"Entrouwen", zeide die ridder, "heer,</l>
<l>Gy hebbet my gesien vor nu</l>
<l n="36120">Al [en] kendy my niet, secgic iu;</l>
<l>Maer doe gy my lestwerf saget ter stede,</l>
<l>Entese joncfrou, die hier staet mede,</l>
<l>Doe was ic hier in sulc abijt,</l>
<l>Die my daer in sach, doe ter tijt,</l>
<l n="36125">Ende my sage nu voertan,</l>
<l>Hi soude my oevele kennen dan".</l>
<l>"By Gode", antwoerde die koninck saen,</l>
<l>"Vrient, also verre ic kan verstaen,</l>
<l>En sach ic iu niet, dunket my nu".</l>
<l n="36130">"Here", zeide hi doe, "gedenket niet iu,</l>
<l>Dat hier ene joncfrouwe quam gereden,</l>
<l>Ende enen naen brachte ter steden,</l>
<l>Dien gy ridder makedet alsoe".</l>
<l>"Jaet", sprac die koninck doe;</l>
<l n="36135">"Hi hevet my", sprac die koninck daer,</l>
<l>"Vijf ridder gesent vorwaer,</l>
<l>Ende in vancnesse, wetet dan,</l>
<l>Die hi in stryde al verwan</l>
<l>Ende met syner vromecheit onder dede".</l>
<l n="36140">Doe zeide die ridder daer ter stede:</l>
<l>"Here", ic ben die naen, dieselve man,</l>
<l>Die die vijf ridder verwan,</l>
<l>Ende iu sende die also gevaen;</l>
<l>Ende oec ben ic dieselve naen,</l>
<l n="36145">Dien gy ridder makedet ter stat,</l>
<l>Ende siet hier die ioncfrouwe, dies iu bat;</l>
<l>Ende sonder twivel, ic wasset oec mede,</l>
<l>Die iu die v. ridder sende ter stede;</l>
<l>Van den iiij sachet her Ywein,</l>
<l n="36150">Die my vant vechtende in een pleyn,</l>
<l>Opten avent van der Triniteit,</l>
<l>Daer icse alle vier verwan gereit;</l>
<l>Men vrages hem ocht hijs iet sach,</l>
<l>Hi es, dies iu berechten mach".</l>
<l n="36155">Doe lyede des heer Ywein al bloet,</l>
<l>Ende zeide, dat hi der enen sloech doet,</l>
<l><pb n="405"/>"Die daer bleef licgende, sijt seker das,</l>
<l>Want er vive over hem doe was,</l>
<l>Entie vier sende hi iu gevaen".</l>
<l n="36160">Doe zeide Evadan voert saen:</l>
<l>"Here, des andren dages omtrent myddach</l>
<l>Quam ic gereden, daer ic sach</l>
<l>Heer Gawein, dien ic gemoete daer;</l>
<l>Hi groete ons, ende wy hem daernaer,</l>
<l n="36165">Ende zeide, daer hi ons liet daer beneven,</l>
<l>Dat ons God salecheit moeste geven;</l>
<l>Ende Hi dadet, want also saen</l>
<l>Als hem dat woert uten monde was gegaen,</l>
<l>Verkeerde mijn gedaente ter stede,</l>
<l n="36170">Ende quam in dese forme mede,</l>
<l>Daer gy my nu siet in staen;</l>
<l>Want te voren was ic een naen,</l>
<l>Ongescapen ende lelyc;</l>
<l>Ende ic wane wel sekerlyc,</l>
<l n="36175">Dat my by sijnre tale ende bede</l>
<l>Onse Here warp wt mijnre scamelhede,</l>
<l>Daer ic te voren in hadde gewesen;</l>
<l>Nu dankic Gode sere van desen,</l>
<l>Ende heer Gawein danckic mede".</l>
<l n="36180">Doe vragedem die koninck ter stede,</l>
<l>Van wat lieden dat hi waer,</l>
<l>Ende hoe hi hiete oec daernaer;</l>
<l>Ende hi zeidet den koninge also voert.</l>
<l>Als gijt hier vor hebt gehoert.</l>
<l n="36185">Doe dit die koninck verstont tien tyde,</l>
<l>Ende heer Gawein, waren sijs blyde</l>
<l>Entie koninck ontfinckene te dien stonden,</l>
<l>Vor enen geselle van der Tafelronden,</l>
<l>Entie ioncfrouwe bleef daer bynnen,</l>
<l n="36190">Van der uren, metter koninginnen</l>
<l>Met vrouden voert al hoer leven.</l>
<l>                Van Merline [en] vindic niet meer bescreven</l>
<l>In dat Walsc, ende om die saken</l>
<l>En willics niet meer in Dietsce maken,</l>
<l n="36195">Want hem hevet een wijf gevaen,</l>
<l>Daer hi nemmer en mach ontgaen,</l>
<l>No emmermeer vernemet van hem man;</l>
<l>Wat mach men daer meer af secgen dan?</l>
<l>Negeen dinc, so help my God,</l>
<l n="36200">Dan dat hi was een fijn sot;</l>
<l>Al heet hi vroet ende conde vele,</l>
<l>Nochtan heeften een wijf, by horen spele,</l>
<l>Datsi hem toende menechfoude,</l>
<l>Bracht int nette daer si woude;</l>
<l n="36205">Daerby en was met niet so vroet man,</l>
<l>Opdat daer wives herte alteen leide an,</l>
<l>Si en hoendene wel int leste.</l>
<l>                Nu moet God ons geven tbeste</l>
<l>Altoes te doene van allen saken.</l>
<l n="36210">In Hem so indet mede mijn maken</l>
<l>Desen boec van Merlyne,</l>
<l>Dat ic dichte met mire pyne;</l>
<l>Int jaer Ons Heren, wiens wondert,</l>
<l>Doe men screef dertien hondert</l>
<l n="36215">Ende xxvj, opten witten donredach,</l>
<l>Die in der weken vor Paescen gelach,</l>
<l>Doe was dit boec geint,</l>
<l>Daer men scone jeesten in vint.</l>
</div>
</div>
    <trailer><hi rend="italic">Explicit, Deo gratias</hi>.<milestone unit="interpolation" n="eindi342" /></trailer>
</body>
</text>
</TEI.2>
