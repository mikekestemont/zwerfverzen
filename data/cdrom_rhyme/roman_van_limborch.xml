<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Roman van Limborch</title>
<author>Heinriic</author>
</titleStmt>
<editionStmt>
<edition>L.P.C. van den Bergh (ed.): Roman van Heinric en Margriete van Limborch, gedicht door Heinric. Leiden, 1846-1847. 2 dln.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Roman van Limborch"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Heinriic"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1340"/></interpGrp>
<interpGrp type="witnessYear_from"><interp value="1340"/></interpGrp>
<interpGrp type="pubYear_to"><interp value="1360"/></interpGrp>
<interpGrp type="witnessYear_to"><interp value="1360"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Roman van Limborch</TITEL>
<TITEL>Roman van Heinric ende Margriete van Limborch</TITEL>
<author>Heinriic</author>
<author>Hein van Aken(?)</author>
<AARD>Rijm</AARD>
<BRON nr="K38">Leiden, Bibliotheek der Rijksuniversiteit, Ltk. 195</BRON>
<DATUM>1340-1360</DATUM>
<OMVANG>21844 verzen</OMVANG>
<BRON.OPM>Een convoluut, bestaande uit de Roman van Limborch (fol. 1-120) en de Roman van Walewein (fol. 121-181v). Het gedeelte met de eerste tekst bevat per bladzijde 2 kolommen en per kolom 46 regels. Mogelijk waren de twee teksten reeds in de Middeleeuwen in dezelfde band gebonden (wellicht al sinds de tweede helft van de 14e eeuw). Fol. 120 is een later ingevoegd blad, met op de versozijde een ridder te paard, die een zich in de lucht bevindend schaakbord volgt; op de rectozijde staan, in een andere hand, de laatste zeven verzen van de Roman van Limborch.</BRON.OPM>
<EDITIE>L.P.C. van den Bergh (ed.): Roman van Heinric en Margriete van Limborch, gedicht door Heinric. Leiden, 1846-1847. 2 dln.</EDITIE>
<STATUS>Kritisch</STATUS>
<BRONMNW>843 </BRONMNW>
<EDITIE.OPM>Het eerste deel van de editie bevat de boeken I-VI (pag. 1370; het tweede deel de boeken VII-XII (pag. 1-269). De foli&#x00EB;ring ontbreekt. In de boeken VI en VIII loopt de regelnummering niet synchroon met die van de editie Van den Bergh: in boek VI vanaf regel 185 en in boek VIII vanaf regel 250, doordat regel 186 in boek VI per abuis als 185 en regel 251 in boek VIII als 250 is genummerd.</EDITIE.OPM>
<BRONNEN>Leiden, Bibliotheek der Rijksuniversiteit, Ltk. 195</BRONNEN>
<HSDRUK>Die schoone hystorie van Margarieten des hertoghen dochter van Lymborch ende van haer broeder Heyndrick</HSDRUK>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter">BOEK I</head>
<l><pb n="1"/>Oemoedich god, gheweldich here,</l>
<l>Die oit waert ende emmermere</l>
<l>Siin selt in volmaectheden,</l>
<l>Een god in der drievuldicheden,</l>
<l n="5">Jeghenwordich in elke stad,</l>
<l>Volcomelec wie twivelt dat,</l>
<l>Starc ende ghedochsam, almechtich,</l>
<l>Ontfarmich god gherechtich!</l>
<l>Want David seghet sekerlike:</l>
<l n="10">"Ons heren soe es erterike</l>
<l><pb n="2"/>Ende al datter binnen si,</l>
<l>Want niemen en maket dan hi."</l>
<l>Alsoe waerlike alst was waer</l>
<l>Ende ict gheloeve oppenbaer</l>
<l n="15">Sonder twivel ghehelike,</l>
<l>Moeti mi here van hemelrike</l>
<l>Gheonnen, dat ic volmaken moghe</l>
<l>Miin ghedichte daer ic na poghe</l>
<l>Met al miere herten nacht ende dach,</l>
<l n="20">Want sonder u niet siin en mach</l>
<l>Dat ic tenen goeden ende bringhe;</l>
<l>Dies onne mi oec sonderlinghe</l>
<l>Die reine maget, die suver pure,</l>
<l>Die moeder die jeghen nature</l>
<l n="25">Ende verre boven menschen gedochte</l>
<l>Haren eneghen sone brochte</l>
<l>Sonder smette, [wi]es twivelt iet;</l>
<l>Want dat reine en smettet reyne niet.</l>
<l>Nu beghinnic in hare eren</l>
<l n="30">Ende in des heren alder heren.</l>
<l>Tenen tiden woende een hertoge</l>
<l>Die van gheslachte was hoghe</l>
<l>[In] Lemborch ende was Otte ghenant;</l>
<l>[Hi] was here over al tlant</l>
<l n="35">Van Limborch, machtich ende coene,</l>
<l>Soe dat men van sinen doene</l>
<l>Sprac over al die werelt wiit;</l>
<l>[Ver]moghen was hi in elken striit;</l>
<l>[Een tornierder] was hi soe goet.</l>
<l n="40">Dat niet jeghen hem en stoet;</l>
<l>Sine coenheit, sine vromicheit,</l>
<l>Sine doghet, sine crachticheit</l>
<l>Maectene bekint over al</l>
<l>Ende daer soe liefghetal,</l>
<l n="45"><pb n="3"/> Dat menne priisde vele meer</l>
<l>Dan eneghen ridder noit eer;</l>
<l>Dies mochti gode te rechte loven</l>
<l>Diene dus sere brachte boven</l>
<l>Ende diene altoes hilt in de ere.</l>
<l n="50">Twee kinder haddi ende nemmere,</l>
<l>Die beide noch cleine siin;</l>
<l>Dat een was een joncheerkiin</l>
<l>Out wel van sestien jaren,</l>
<l>Dat gherne plach met spor[ewaren]</l>
<l n="55">Savons te vaerne in rivieren;</l>
<l>Dander was hovesch ende goedertieren,</l>
<l>Scamel ende niet te bout,</l>
<l>Een jonfroukiin .XIII. jaer out.</l>
<l>Die jonchere was Heinriic ghenant,</l>
<l n="60">Dat scoenste kint dat in al tlant</l>
<l>Entie vroemste van sinen tide</l>
<l>Die men vant verre of [wide];</l>
<l>Soe grasilec was[t te siene an],</l>
<l>Dat no wiif en was [no man]</l>
<l n="65">Si en saghent soe utermaten gherne,</l>
<l>Dat si liever hadden tontberne</l>
<l>Etens dan dat kint te siene;</l>
<l>En waren int lant niet [tiene]</l>
<l>Die nie siin gheliic saghen.</l>
<l n="70">Die jonfrouwe mochte wale behagen</l>
<l>Alder werelt van scoenheden;</l>
<l>Natuere en hadde an hem beden</l>
<l>Twent vergheten na minen wane,</l>
<l>Want alle doghet was (wies?) hem ane;</l>
<l n="75">Margriete hiet si na die moeder;</l>
<l>Bat gheraecter kint no vroeder</l>
<l>En hadde men niet vonden onder den trone,</l>
<l>Oec en sach nie man soe scone.</l>
<l>In enen meye dat saet ende gras</l>
<l n="80">Scone stont ende groene was,</l>
<l><pb n="4"/>Was vroech die hertoghe opghestaen,</l>
<l>Ende dede sine jagheren comen saen,</l>
<l>Ende woude int wout varen jaghen;</l>
<l>Alse dat sine jagheren saghen.</l>
<l n="85">Ghereiden si hem [ter vaert];</l>
<l>Die hertoghe seide: "waerwaert</l>
<l>Willen wi ierstwarf loepen?"</l>
<l>"Here hier vore, wi hopen</l>
<l>Dat wiere selen ane varen."</l>
<l n="90">"Soe woudic dat waren</l>
<l>Alle beide mine kindre hier,</l>
<l>Ende hier mochten een dier</l>
<l>Vellen vore haren oeghen sien."</l>
<l>Enen knape riep hi mettien,</l>
<l n="95">Dat hi om hem beiden rede;</l>
<l>Die ghene haestem ende dede</l>
<l>Dat hem siin here doen hiet;</l>
<l>Hi keerde weder ende en lette niet,</l>
<l>Ende brachtse met hem alle beide.</l>
<l n="100">Doese die hertoghe sach, hi seide:</l>
<l>"Lieve kinder, siit willecome!</l>
<l>Heinriic laet zien, sidi iet vrome,</l>
<l>Seldi den honden ghevolgen moghen?"</l>
<l>Heinriic hi was in hoghen,</l>
<l n="105">Ende seide, [jae] ofs hem god onde.</l>
<l>Mettien ontcoppelde hi die honde</l>
<l>Ende lietse loepen ten woude wert in;</l>
<l>Die herten vloen in haer bekin,</l>
<l>Die kindre volgeden sere mede,</l>
<l n="110">Die herten vloen na haren zede</l>
<l>Ten woude wert, soe si meest mochten,</l>
<l>Ende die ghene diese sochten</l>
<l>Volgeden na hier ende daer,</l>
<l>Soe verre dat si wisten waer</l>
<l n="115">Deen den andren hadden verloren;</l>
<l>Die jonfrouwe die te voren</l>
<l><pb n="5"/>Selden des speels hadde gheploghen,</l>
<l>En was een twint niet in hoghen,</l>
<l>Want si dolende voer allene</l>
<l n="120">In groten rouwe ende in wene,</l>
<l>Ende en wiste werwert riden;</l>
<l>Haer selven en conste si niet verbliden.</l>
<l>Want si sach wel te voren</l>
<l>Datsi bleef int wout verloren</l>
<l n="125">Onder die beesten entie diere,</l>
<l>Die daer scenen onghiere,</l>
<l>Ende riep op gode ontfarmelike:</l>
<l>"Oemoedich god van hemelrike,</l>
<l>Ontfarme u miins dore u doghet,</l>
<l n="130">Ende gheonnet mi dat ic verhoget</l>
<l>Moete werden cortelinge!</l>
<l>Dese pade sijn herde inghe</l>
<l>Ende ic en weet werwert riden.</l>
<l>Het wert doncker in allen siden</l>
<l n="135">Entie nacht comt mi ane."</l>
<l>Over die wange liepen die trane,</l>
<l>Sere hadsi haren onwille,</l>
<l>Nieuweren en hilt si stille,</l>
<l>Maer reet altenen ten woude waert;</l>
<l n="140">Soe langhe reet si dat haer paert</l>
<l>Niet vorder en conste comen,</l>
<l>Doe moeste hare triden siin......</l>
<l>Ende beete neder van den perde</l>
<l>Ende ghinc sitten op die erde;</l>
<l n="145">Ontfarmelec claghesi haer zeer</l>
<l>Ende haer vernoy, dies si meer</l>
<l>Hadde dan si vermochte wel;</l>
<l>Doe sach si enen bere fel</l>
<l>Comen gheloepen [hongerich] sere;</l>
<l n="150">Die maget riep op onsen here</l>
<l>Ontfarmeliic, ende vloe</l>
<l>Op enen boem, dien soe</l>
<l><pb n="6"/>Sach staen bi hare daer si sat;</l>
<l>Die bere quam tier stad</l>
<l n="155">Daer hi dat part staende vant,</l>
<l>Ende ghegreept altehant</l>
<l>Met sinen clauwen in sine zide,</l>
<l>Ende toech hem tien selven tide</l>
<l>Siin ghedermte wten lichame,</l>
<l n="160">Ende aetsi wats hem was bequame.</l>
<l>Want hi was hongherich utermaten;</l>
<l>Lettel goet heeft hiis ghelaten</l>
<l>Ende liep ten woude wert weder.</l>
<l>Die maghet quam doe neder</l>
<l n="165">Ende riep op gode ontfarmelike:</l>
<l>"O god, die in hemelrike</l>
<l>Volcomelec sonder twi[vel siit]!</l>
<l>Soe moeti mi in corter tiit</l>
<l>Verledeghen van minen se[re]!</l>
<l n="170">Oemoedich god, gheweldich [here]!"</l>
<l>Dus sat die maghet al die [nacht]</l>
<l>Ende aneriep die gode[s cracht]</l>
<l>Tote des mergentides daeran,</l>
<l>Datsi en sach wiif no man.</l>
<l n="175">Een lettel recht vore den [dach]</l>
<l>Hoerde die maget met [gheclach]</l>
<l>Enen comen critende sere,</l>
<l>Ende riep: "werwert ik mi bekere,</l>
<l>Ben ic ongevallich altoes;</l>
<l n="180">Die noit niet en hadde ende niet verloes</l>
<l>Die mach hem doch ghetroesten iet;</l>
<l>En haddic noit ghewonnen niet,</l>
<l>Si en hadden mi wat nemen weten;</l>
<l>God here, ic was te hoghe gheseten,</l>
<l n="185">Op dat rat der avonturen!</l>
<l>Met swaren arbeide ende met suren</l>
<l><pb n="7"/>Hebbic mi altoes bedraghen;</l>
<l>Ic was thoeft van minen magen</l>
<l>Ende si hoveden alle ane mi;</l>
<l n="190">Altoes stondic hem gherne bi</l>
<l>Met minen goede onstelike,</l>
<l>Dat mi nu jammerlike</l>
<l>Gheroeft es in desen woude;</l>
<l>God here, sint dat wesen soude,</l>
<l n="195">Twi en namense mi miin leven,</l>
<l>Die mesdaet haddic hem vergheven,</l>
<l>Want bleven ben ic een arm keytiif!</l>
<l>Wat sal doen miin goede wiif,</l>
<l>Ende mine arme kinderkine?</l>
<l n="200">Mi steet met rechte droeve te sine!"</l>
<l>Die maghet diere sat allene</l>
<l>In bitteren rouwe ende in wene,</l>
<l>Heeft den coeman vernomen;</l>
<l>Doe sine sach van verren comen</l>
<l n="205">Wert si vertroest een lettelkiin,</l>
<l>Want si waende bi hem siin</l>
<l>Te rasten comen een lettel bat,</l>
<l>Ende bet te wetene van dier stad</l>
<l>Daer si haren vader hadde gelaten;</l>
<l n="210">Lude riep si utermaten:</l>
<l>"Her gode man, comt tere maghet,</l>
<l>Die met rechte meer claghet</l>
<l>Ende claghen mach hare verlies</l>
<l>Dan ghi moghet, siit seker dies."</l>
<l n="215">Die man diese van verren sach,</l>
<l>Peinster: "en es gheen bejach</l>
<l>Te comene ane dulle wiif;</l>
<l>Ic ben arm ghenouch ende keytiif</l>
<l>Al scuwe ic quade wiif altoes.</l>
<l n="220">Miin goet dat ic hier verloes</l>
<l>Doet mi vergheten alre joyen,</l>
<l>Jonfrouwe mi en constu niet vervroyen,</l>
<l><pb n="8"/>Mi es meer miin armoede dan iet el</l>
<l>Ende miin vernoy dan miin spel;</l>
<l n="225">Ter droever tiit was ic gheboren."</l>
<l>Doe seide die maghet wtvercoren</l>
<l>Wenende met groten tranen:</l>
<l>"Bi gode here, ghine dorft niet wanen</l>
<l>Dat ic uwe ghemeenscap ghere;</l>
<l n="230">Met onghevalle quam ic here,</l>
<l>Ic ben verdoolt in weet hoe."</l>
<l>Doe ierst quam die goede man toe</l>
<l>Ende ane sach die scone maghet,</l>
<l>Die soe jammerlike claghet</l>
<l n="235">Hare dolen ende hare mesval,</l>
<l>Ende claghede sere dat al.</l>
<l>Die goede man vergat sinen rouwe</l>
<l>Bi der droefheit diere jonfrouwe,</l>
<l>Si dochtem utermaten scone.</l>
<l n="240">Hi seide:"jonfrouwe, dat u god lone,</l>
<l>Wanen quaemdi in dit foreest?</l>
<l>Soe helpe mi die heyleghe gheest,</l>
<l>Mi wonderes sere sekerlike.</l>
<l>Ghi sciint edel ende rike</l>
<l n="245">Ende van den goeden comen.</l>
<l>Heeft u enich man ghenomen</l>
<l>Ende gheleit wten huse uwes vader?</l>
<l>Sekerlec soe was hi quader</l>
<l>Dan Judas selve die gode verriet."</l>
<l n="250">Die maget seide: "en es soe niet,</l>
<l>Ic ben hier anders comen inne;</l>
<l>Miin moeder es die hertoginne,</l>
<l>Van Limborch ben ic shertoghen [kint].</l>
<l>Ghistren soude hier omtrint</l>
<l n="255">Miin [here, miin] vader varen jaghen,</l>
<l>Ende omdat wiit gherne sagen</l>
<l>Ic ende miin broeder beide gader,</l>
<l>Dede ons halen miin vader,</l>
<l>Ende wi quamere alle beide,</l>
<l n="260">Wel magic segghen te minen leide;</l>
<l><pb n="9"/>Ic volgede den andre op miin paert</l>
<l>Ende quam aldus herwaert,</l>
<l>Doe verdooldic, inne wiste [hoe],</l>
<l>Ghisteren avont quam mi [toe]</l>
<l n="265">Een bere die miin pert [verbeet]</l>
<l>Daer wart miin rouwe [ende miin leet]</l>
<l>Swarre dan te voren was,</l>
<l>Dat ic selve van den diere ghenas,</l>
<l>Dat was wonder..........</l>
<l n="270">Haddic doch behouden miin part,</l>
<l>Dat mi die bere heeft ghenomen,</l>
<l>Ic ware thuus doch wedercomen,</l>
<l>Want ic en ben niet verre van daer."</l>
<l>Die goede man seide: "wet vorwaer,</l>
<l n="275">Ten naesten dat ghi den lande siit</l>
<l>Van Limborch, toter vespertiit</l>
<l>Soudi marghen riden eer ghiere quaemt;</l>
<l>Acharmen, dat ghi harwert naemt</l>
<l>Uwen wech, dies hebbic swaren moet!</l>
<l n="280">Haddic doch behouden miin goet</l>
<l>Soe haddic u moghen staen in staden,</l>
<l>Maer nu ben ic alsoe onberaden</l>
<l>Alse ghi siit, dies es mi therte swaer,</l>
<l>Nietemeer en wetic waer</l>
<l n="285">Waer ic ga of waer ic wandele;</l>
<l>Dat ic mi selven niet en meshandele</l>
<l>Dat es wonder al te groet,</l>
<l>Hets wonder in ware van rouwen doet,</l>
<l>Ic ben ten ende al miere eren,</l>
<l n="290">Inne dar te lande niet wederkeren,</l>
<l>Dies willic met u te lande gaen."</l>
<l>Doe dat die maget hadde verstaen</l>
<l>Was si utermaten blide;</l>
<l>Si ginghen wech in corten tide</l>
<l n="295">Enen wech die hem dochte</l>
<l>Die best te Limborch gaen mochte;</l>
<l>Die maget seide ontfarmelike:</l>
<l>"O gods sone van hemelrike,</l>
<l><pb n="10"/>Hoe groten hongher hebbic nu!"</l>
<l n="300">Die goede man sprac:"ic sal u</l>
<l>Broet gheven dat ic hier hebbe,</l>
<l>Het was ghevallen in ene grebbe,</l>
<l>Van miere kerren die met mi quam,</l>
<l>Daer toe ginc ic ende nam</l>
<l n="305">Een broet ende staect in minen ghere,</l>
<l>Dat moghen wi eten ende nemmere."</l>
<l>Doe nam siit in goeden moede,</l>
<l>Daer si an dede alse die vroede.</l>
<l>Doe die maeltiit was ghedaen</l>
<l n="310">Ghereiden si hem enwech saen</l>
<l>Den wech dien si hadden begonnen,</l>
<l>Soe langhe dat hem van der sonnen</l>
<l>Dlicht ontginc ende wert nacht,</l>
<l>Si aneriepen die gods cracht,</l>
<l n="315">Ende ghingen vorwert altenen;</l>
<l>Hare claghen ende hare wenen</l>
<l>Durde al den nacht dure;</l>
<l>Si waenden wel gaen ter cure</l>
<l>Ende ghinghen emmer ten wonde wert in;</l>
<l n="320">Sere droeve was hem die sin,</l>
<l>Want soe si meer ghingen, soe si meer sagen</l>
<l>Diere, daer si hem af ontsaghen;</l>
<l>Dus ghingen si toten daghe</l>
<l>In bitteren sere ende in claghe,</l>
<l n="325">Enten dach oec al dure,</l>
<l>Daer hem af mesviel ter cure,</l>
<l>Dat si niemen en vernamen,</l>
<l>Sonder jeghen avont soe quamen</l>
<l>Si ghegaen op ene valeye,</l>
<l n="330">Met groten rouwe ende met ghescreye,</l>
<l>Ende saghen ene capelle staen</l>
<l>Beneden, die was bevaen</l>
<l>Met enen planckise vast,</l>
<l>Dies hadsi te doene, want menich gast</l>
<l n="335">Plach daer dicwile in te sine,</l>
<l><pb n="11"/>Quaet, fel, ende vol van venine,</l>
<l>Want het was een quaet hol</l>
<l>Ende altoes van mordeneren vol,</l>
<l>Die daer in te woene plaghen;</l>
<l n="340">Maer doen si die capelle saghen</l>
<l>Worden si verbliit een lettelkiin,</l>
<l>Ende peinsden, datter soude binnen siin</l>
<l>Enege creature, die hem soude</l>
<l>Wisen, hoe si wten woude</l>
<l n="345">Comen souden ende thuus gheraken;</l>
<l>Doe saghen siit daer binnen clare blaken,</l>
<l>Doen hadden si groten ghere</l>
<l>Te wetene wat dat were,</l>
<l>Ende wat dat mochte wesen,</l>
<l n="350">Ende ghingen in, mettesen</l>
<l>Hebben si vernomen dat stallicht waren</l>
<l>Ende daer stoet bi ene bare,</l>
<l>Daer twee doede boven laghen;</l>
<l>Ende triest dat si dat versaghen</l>
<l n="355">Waren si ververt sere,</l>
<l>Want sine saghen niemen mere</l>
<l>Dan die .II. doede allene staen;</l>
<l>Mettien versaghen si saen</l>
<l>Ene tafele gherecht wale,</l>
<l n="360">Ende si en vernamen niemen tien male</l>
<l>Binnen diere cappellen,</l>
<l>Dan die twee like daer wi af tellen.</l>
<l>Die coeman seide: "maghet vroet,</l>
<l>En trouwen mi dunct [herde] goet</l>
<l n="365">Dat wi hier eten spise ende broet,</l>
<l>Ic hebben hongher herde groet,</l>
<l>Al eist dat wi siin tonrasten</l>
<l>Altoes en moghen wi niet vasten,</l>
<l>Het heeft ons verwiist onse here."</l>
<l n="370">Die maget die hare ververt sere,</l>
<l>Seide: "here dat ghi doet,</l>
<l>Sal mi duncken herde goet,</l>
<l><pb n="12"/>Want die hongher doet mi verdriet;</l>
<l>God die hem crucen liet</l>
<l n="375">Dore den sondare ende starf,</l>
<l>Moet ons gheven dat ons bedarf."</l>
<l>Hier met siin si geseten</l>
<l>Ende ghinghen drincken ende eten.</l>
<l>Nu sal ic u segghen dore wat zaken</l>
<l n="380">Daer die tafele was doen maken:</l>
<l>.XII. starke mordenaren,</l>
<l>Die vreeselec ende starc waren,</l>
<l>Daden maken die cappelle,</l>
<l>Opdat enich hare gheselle</l>
<l n="385">Storve, dat menne daer groeve,</l>
<l>Ende daden sine behoeve;</l>
<l>Daertoe was alle dinc bereet;</l>
<l>Nu was hem gesciet .I. leet,</l>
<l>dat .III. hare ghesellen waren</l>
<l n="390">Na twee clercke int wout gevaren</l>
<l>Ende woudense doeden ende nemen thare;</l>
<l>Die clerke wordens te tide gheware</l>
<l>Ende weerden hem met pinen groet,</l>
<l>Ende sloughen die twee te doet,</l>
<l n="395">Die derde vloe ter cappellen,</l>
<l>Daer hi vant sine ghesellen</l>
<l>Die souden siin gaen sitten eten,</l>
<l>Maer tierst dat si dit weten</l>
<l>Voerense wech ghemeenlike,</l>
<l n="400">Ende daden bringhen beide die like,</l>
<l>Ende settense op die bare;</l>
<l>[Doe ghinghen si altemale varen]</l>
<l>Die clercke soeken die hem waren</l>
<l>Wten lande al ontfaren,</l>
<l n="405">Ende voeren dolende achter straten,</l>
<l>Ende hebben die doede allene ghelaten.</l>
<l><pb n="13"/>Die twee die over tafele saten,</l>
<l>Si droncken wale ende aten,</l>
<l>Ende saten tote over middernacht,</l>
<l n="410">Doe hoerden si met groter cracht</l>
<l>Enen horen blasen wat .I. mochte,</l>
<l>Ende doen quamen met groten gerochte</l>
<l>Die mordenaren inghevaren.</l>
<l>Die doe in groten anxste waren,</l>
<l n="415">Dat was die coeman entie maghet;</l>
<l>Droever liede ghi noit en saget,</l>
<l>Doch doen si horden dat gheluut</l>
<l>Ghingen si ter coerdoren wt,</l>
<l>Soe heymelec ende soe met liste</l>
<l n="420">Datter niemen af en wiste;</l>
<l>Die mordenaren clageden sere</l>
<l>Ende vloecten menich warf onsen here,</l>
<l>Ende seiden: "hadden wine van hemelrike,</l>
<l>Wi soudene alsoe qualike</l>
<l n="425">Bereiden, alse bereit waren</l>
<l>Onse ghesellen die liggen in baren."</l>
<l>Die coeman die dit heeft verhoert,</l>
<l>Seide: "scone, nu gaen wi vort;</l>
<l>Dit siin quadien mordenaren,</l>
<l n="430">Die ghene doget en garen,</l>
<l>Wi waren gheonneert quamen wi daer."</l>
<l> Doe ghingen si met herten swaer</l>
<l>Weder ten woude wert in,</l>
<l>Biddende in haren sin</l>
<l n="435">God onse here van paradyse,</l>
<l>Dat hise te lande ghewise.</l>
<l>Doe ghingen si met groten geclage</l>
<l>Sanders dages toten daghe.</l>
<l>Die scakeren si vernamen</l>
<l n="440">Doe si binnen der cappellen quamen,</l>
<l>Dat hare spise was vertert;</l>
<l>Sine wisten van torne werwert,</l>
<l><pb n="14"/>Ende voerense zoeken hier ende daer,</l>
<l>Dat hem niet en besloet een haer.</l>
<l n="445">Smargens vroech alst was ghedaget,</l>
<l>Quam die coeman entie maget</l>
<l>Op ene scone heerstrate ghegaen,</l>
<l>Van bliscepen wenende menegen traen;</l>
<l>Doe seide die suverlike:</l>
<l n="450">"God here van hemelrike,</l>
<l>Alsoe gewaerlec alse ghi Sussannen</l>
<l>Quitet van .II. quaden mannen,</l>
<l>Moeti ons een deel verhoghen,</l>
<l>Ende helpen ons soe dat wi moghen</l>
<l n="455">Ghenaken miins vader lande,</l>
<l>Ende verden ons scaden ende scanden."</l>
<l>Die wile si in desen ghebede waren,</l>
<l>Saghen si achter hem comen gevaren</l>
<l>Enen sconen waghen met vrouwen;</l>
<l n="460">Die maget, die haers groets rouwen</l>
<l>Een deel hier bi vergat,</l>
<l>Sach achterwert een lettel bat,</l>
<l>Ende sacher met comen riddren vele,</l>
<l>Een cnape met groten spele,</l>
<l n="465">Die sere songhen ende waren blide,</l>
<l>Oec sach si comen ane dene side</l>
<l>Enen sconen jongelinc,</l>
<l>Die vercierde al den rinc;</l>
<l>Die vrouwen quamen totem gevaren,</l>
<l n="470">Ende alle die met hare waren,</l>
<l>Ende tierst datse die maget sach,</l>
<l>Seide si: "scone, goeden dach</l>
<l>Moeti hebben, ende waer wildi?</l>
<l>Sonder twivel ghi dunct mi</l>
<l n="475">Van Limborch sertoghen dochter;</l>
<l>U vader souts leven te sochter,</l>
<l>Wisti dat ghi met mi waert;</l>
<l>Wacharme! si siin herde sere vervaert</l>
<l><pb n="15"/>Om uwen wille, scone jonfrouwe;</l>
<l n="480">U moeder die heeft selken rouwe</l>
<l>Dat siit besterven sal ic wane;</l>
<l>Wanen quam u dese man ane?</l>
<l>Heeft hi u ghedaen eneghe ere?"</l>
<l>Die maghet began [te weenen] sere</l>
<l n="485">Ende te vertellen alle die zake,</l>
<l>Hoe si gheweest hadde te onghemake,</l>
<l>Ende hoe si vant den goeden man;</l>
<l>Doe seide die vrouwe: "comt an,</l>
<l>Ende sit op minen waghen beide."</l>
<l n="490">Die maget dede dat si haer seide;</l>
<l>Die jonfrouwen rumden hare,</l>
<l>Die vrouwe sceen in gebare</l>
<l>Edel ende utermaten rike,</l>
<l>Die scone jonchere, die suverlike,</l>
<l n="495">Hietse groet willecome wesen;</l>
<l>Si danckes hem ende binnen desen</l>
<l>Hiet die vrouwe haren waghenman</l>
<l>Dat hi hem soe hi ierst can</l>
<l>Haest, want si gherne saghe</l>
<l n="500">Dat si thuus quamen met daghe;</l>
<l>Die vrouwe seide: "scone ghi siit moede,</l>
<l>Entie knape ligt met goede</l>
<l>Ende slaept ties wi thuus comen."</l>
<l>Die jonfrouwe hadt daer goet vernomen,</l>
<l n="505">Ende sliep, entie knape mede</l>
<l>Dien dach, entie vrouwe dede</l>
<l>Den waghen sere henen varen,</l>
<l>Snelre vele dan enich raven,</l>
<l>Ende rennen met groter cracht</l>
<l n="510">Dien dach mede entien nacht,</l>
<l>Enten andren toten avonde lanc,</l>
<l>Eer si weder ontspranc.</l>
<l>God moet gheven der maget zeghe,</l>
<l>Die nu es wt haren weghe</l>
<l n="515">.V<hi rend='sup'>c</hi>. milen ende meer daer toe</l>
<l>Dansi sanders merghens vroe</l>
<l><pb n="16"/>Hadden gheweest; die vrouwe seide:</l>
<l>"Siedi ghene woeninghe an ghene heyde,</l>
<l>Die es miere dochter, daer varen wi."</l>
<l n="520">Mettien waren siere soe bi</l>
<l>Dat sise saghen vore hem staen,</l>
<l>Si dochtem siin soe wel ghedaen</l>
<l>Dat ongheloevelec ware;</l>
<l>Die vrouwe seide: "siedi care,</l>
<l n="525">Dese borch ende dit al</l>
<l>Es mine, ende wildi het sal</l>
<l>Uwe ende miins kints te gader wesen."</l>
<l>Die maget antwerde mettesen:</l>
<l>"Bi gode vrouwe, dat miin here</l>
<l n="530">Miin vader wilt, begheric sere,</l>
<l>Maer anderssins sone dadics niet."</l>
<l>"Jonfrouwe wine willen oec anders niet</l>
<l>Beiden, dat sal marghen siin."</l>
<l>Dies verbliide die maghet fiin,</l>
<l n="535">Ende seide: "vrouwe wel gheraect,</l>
<l>Ende ben ic doch thuus ghenaect?"</l>
<l>"Ja ghi scone, seide de vrouwe,</l>
<l>Ghi moget wel wesen sonder rouwe."</l>
<l>Mettesen worde si comen</l>
<l n="540">Vore die porte ende hebben vernomen</l>
<l>Den portier comen jeghen hem;</l>
<l>"Vrouwe, seidi, hoe blide ic bem</l>
<l>Dat ghi nu comen siit." - "Ende waerbi?</l>
<l>Seide die vrouwe, dat segt mi."</l>
<l n="545">Die portier seide: "vrouwe gherne;</l>
<l>Wi waren alle in groten deerne,</l>
<l>Want hier quam tavont in ghevaren</l>
<l>Die hertoghe van Limborch, ende wi waren</l>
<l>Droeve dies ghi niet en quaemt,</l>
<l n="550">Want hem eren meer betaemt</l>
<l>Dan wi hem ghedoen souden connen."</l>
<l>Ic wane doe wiif onder der sonnen</l>
<l><pb n="17"/>En was, die blider was een twent</l>
<l>Dan doe was dat scone kint,</l>
<l n="555">Ende riep lude: "her portier,</l>
<l>Dore god, es miin vader hier?"</l>
<l>Die portier seide: "es hi u vader?</l>
<l>Hi es hier ende siin ghesinde al gader."</l>
<l>Die vrouwe seide: "scone maget,</l>
<l n="560">Nu siit blide ende onversaget,</l>
<l>Ghi selten zien in corten daghen,</l>
<l>Dies en dorfdi meer ghewagen."</l>
<l>Maer si en seide niet te hare</l>
<l>Dat hare vader niet en ware.</l>
<l n="565">Mettesen hiefse van den waghene</l>
<l>Die jonchere ende begonste te vragene</l>
<l>Der jonfrouwen, hoe si hiete:</l>
<l>Die maget seide: "ic hete Margriete."</l>
<l>"Jonfrouwe, seide die jonchere doe,</l>
<l n="570">Ic wout u stonde int herte soe,</l>
<l>Dat ghi mi begheret tenen man,</l>
<l>Die bliidste soudic wesen dan</l>
<l>Die nie man sach op erterike;</l>
<l>Ic ben machtich ende rike</l>
<l n="575">Van zilvere, van goude, van scatte,</l>
<l>Van dieren ghesteinte, sonder al datte</l>
<l>Groet lant ende vele borche,</l>
<l>Om ghene dinc en hebbic sorghe,</l>
<l>Dan hoe ic ghecreghe ene maget</l>
<l n="580">Die mi alsoe alse ghi behaget,</l>
<l>Soe waric al miin leven blide."</l>
<l>Die maghet antwerde in corten tide:</l>
<l>"Jonchere swigen wi des te male,</l>
<l>Hebdi gheluc, ghi huwet noch wale,</l>
<l n="585">Ghi siit scone, edel ende rike,</l>
<l>Ghi selt wel comen u ghelike;</l>
<l>Minen vader begheric mere</l>
<l>Te siene jonchere, ende wannere</l>
<l>Selen wi comen in die zale?"</l>
<l n="590"><pb n="18"/> Die jonchere seide: "scone smale,</l>
<l>Wi selen saen daer binnen wesen."</l>
<l>Doen saghen si comen binnen desen</l>
<l>Viere cnapen met tortisen,</l>
<l>Met sconen cledren ende met fatysen,</l>
<l n="595">Ende groeten hare vrouwen saen,</l>
<l>Mettien quam die hertoge ghegaen</l>
<l>Toter vrouwen wat hi mach,</l>
<l>Maer tierst dat hi siere dochter sach,</l>
<l>Sceen hi utermaten blide,</l>
<l n="600">Ende seide tien selven tide:</l>
<l>"Scone kint waer hebdi gheweest?</l>
<l>Ende wanen comdi, ende hoe eest,</l>
<l>Sidi ghesont, dat segt mi?"</l>
<l>Sere weende die maget, doe si</l>
<l n="605">Den vader sach ende seide:</l>
<l>"Here in groter ellendicheide</l>
<l>Hebbic gheweest alst mi wel sciint,</l>
<l>Van rouwen ben ic al dore piint,</l>
<l>Ic hebbe ghedoolt tote dien dat quam,</l>
<l n="610">Dat mi heden merghen nam</l>
<l>Miin vrouwe, die mi tote hier brochte."</l>
<l>Die hertoghe seide: "lieve, ic sochte</l>
<l>U oit seder, doch ben ic nu</l>
<l>Tavont comen ane u , </l>
<l n="615">Dies magic wel siin in hoghen."</l>
<l>Mettien quam die mayseniede sertogen</l>
<l>In die scone zale ende wide,</l>
<l>Ende scenen utermaten blide,</l>
<l>Ende hieten die maget willecome,</l>
<l n="620">Si kindense, maer some</l>
<l>Der vrouwen cnapen kinnen si [niet];</l>
<l>Die vrouwe van der borch hiet</l>
<l>Dat men die tafelen ginge legghen;</l>
<l>Men deedt sonder wedersegghen.</l>
<l n="625">Die vrouwe nam metter hant</l>
<l>Den hertoghen, dien si blide vant,</l>
<l><pb n="19"/>Ende seide: "her hertoghe, woudi</l>
<l>Uwer dochter laten woenen met mi,</l>
<l>Ende gavetse te wive minen sone,</l>
<l n="630">Wat haddense goets meer te doene?</l>
<l>Si souden rike liede siin;</l>
<l>Ja en es die sone miin</l>
<l>Riker vele dan ghi siit,</l>
<l>Maer miin herte heeft langhen tiit</l>
<l n="635">Daer op gheleghen ende gherust,</l>
<l>Ende anders blevic onghecust,</l>
<l>Hi en hadde ene jonfrouwe van machte</l>
<l>Uten Limborgheren gheslachte."</l>
<l>Die hertoghe seide: "vrouwe goet,</l>
<l n="640">Ic wille dat ghiere mede doet</l>
<l>Algader uwen eyghenen wille."</l>
<l>Die maget sweech emmer stille,</l>
<l>Sine seider toe goet no quaet,</l>
<l>Want dore den vader die daer staet</l>
<l n="645">En dar siit wedersegghen niet;</l>
<l>Ay god, die hem crusen liet</l>
<l>Dore onsen wille, moet hare in staden</l>
<l>Staen, want si es onberaden.</l>
<l>Die hertoghe sprac der maget ane:</l>
<l n="650">"Segt scone wel ghedane,</l>
<l>Wie es die man sie bi u steet?"</l>
<l>"Het es een man die in miin leet</l>
<l>Mi heeft gestaen in staden,</l>
<l>Ic ware bleven onberaden</l>
<l n="655">En waric ane hem niet comen;</l>
<l>Al siin goet was hem ghenomen,</l>
<l>Het namen hem quade mordenaren."</l>
<l>Die hertoghe seide: "soe sal hi varen</l>
<l>Herde wel eer hi van u sceet,</l>
<l n="660">Sint hi u met rasten heeft geleet."</l>
<l>Hier met inde dese tale,</l>
<l>Ende men ghinc sitten in die zale,</l>
<l>Ten tafelen, ende soude eten gaen;</l>
<l>Die maget sach op die tafele saen</l>
<l n="665"><pb n="20"/> Vele potte ende nappe zilveriin,</l>
<l>Ende vele coppe guldiin;</l>
<l>Hare dochte zilveren facelment</l>
<l>Ende gulden al omtrent</l>
<l>En souden niet half die hertoghen</l>
<l n="670">Van der werelt verleisten moghen.</l>
<l>Doe soude die maghet ten eten beghinnen,</l>
<l>Mettien bepensese haer van binnen,</l>
<l>Dat si tierst segghen soude</l>
<l>Hare benedixie, ende alsoe houde</l>
<l n="675">Alsi begonste: bendicite,</l>
<l>Sonder iet te seggen mee,</l>
<l>Sach si ghinder een ghestuuf,</l>
<l>Van ghenen duvelen groet geruusch;</l>
<l>Vrouwe, hertoge, mayseniede daer toe</l>
<l n="680">Stoven wech, sine wisten hoe.</l>
<l>Doe sechenesse hare ende seide</l>
<l>Met wel groter bitterheide:</l>
<l>"O god here, gheweldich vader,</l>
<l>Hevet enich wiif nu quader!</l>
<l n="685">God here, reynder maghet kint,</l>
<l>Daer sonder en ghesciet twint,</l>
<l>Ontfarme u miins in dit wout!</l>
<l>Gheloeft moeti siin dusentfout</l>
<l>Van den goede dat ghi mi hebt ghedaen,</l>
<l n="690">Ende hebt mi doen wederstaen</l>
<l>Den quaden gheest ende verwinnen,</l>
<l>Gheliic ghi daet miere ghenanninnen</l>
<l>Sente Mergrieten, doe hise wale</l>
<l>Verslict hadde altemale,</l>
<l n="695">Ende hem ten rugghe boven wt clam,</l>
<l>Bi der hulpen die si an u nam."</l>
<l><pb n="21"/>Die maget seide ten goeden man:</l>
<l>"Here wat dunct u, waer an</l>
<l>Waren wi vergadert in derre nachte?</l>
<l n="700">En hadde god niet geweest onse wachte,</l>
<l>Wine waren nemmer ghenesen,</l>
<l>Maer nu en eist niet, ghelooft moeti wesen."</l>
<l>"Amen, seidi wenende sere,</l>
<l>Dusent vout si ghelooft onse here!"</l>
<l n="705">Dus waren si in groten gheclage</l>
<l>Dien nacht dore toten daghe.</l>
<l>Smergens doe hem die dach verbaerde</l>
<l>Ende hare die scone sonne verclaerde,</l>
<l>En wisten si niet waer si waren,</l>
<l n="710">Doe saghen si enen pat te waren,</l>
<l>Doe ghingen si tote priemtide,</l>
<l>Doe worden si een lettel blide,</l>
<l>Want si quamen op die zee,</l>
<l>Daer si saghen waters mee</l>
<l n="715">Dans die maget nie hadde gesien;</l>
<l>Ten coeman seide si mettien:</l>
<l>"Wat watre here dit mach wesen?"</l>
<l>Hi seit hare, ende binnen desen</l>
<l>Sien si weder ten lande waert,</l>
<l n="720">Ende sien dies hare herte gaert,</l>
<l>Een huus ende ene cappelle mede;</l>
<l>Die coeman seide: "bliift hier ter stede</l>
<l>Jonfrouwe, ic sal ghinder gaen,</l>
<l>Ende sal ons vernemen zaen</l>
<l n="725">Waer wi siin ende in wat lande;</l>
<l>God moet ons verden van scande.</l>
<l>Ic wille ghi bliift hier om die zake;</l>
<l>Selc soude mi laten met ghemake,</l>
<l>Saghe hi u comen achter,</l>
<l n="730">Hi soudu gripen ende doen lachter."</l>
<l>Die maghet seide: "ghi segt wel."</l>
<l>Die coeman ghinc henen snel,</l>
<l><pb n="22"/>Die maget bleef sittende op doever,</l>
<l>Vele zeregher ende droever</l>
<l n="735">Dan ic u vertellen mach;</l>
<l>Mettien si op ghene zee sach</l>
<l>Een scip comen gheseilt sere;</l>
<l>Doen riep si op onsen here,</l>
<l>Dat hi hare moeste staen in staden,</l>
<l n="740">Ende wt hare noet ontladen</l>
<l>Daer si in was boven mate;</l>
<l>Si sat met herde droeven gelate.</l>
<l>Dat scip quam metten zeebaren</l>
<l>Al metten winde zere ghevaren</l>
<l n="745">Ende zeilde sere met vollen winde,</l>
<l>Die maghet was soe ghehinde</l>
<l>Ane dlant dat sise saghen;</l>
<l>Die veerman seide: "in minen dagen</l>
<l>En sagic ginder mensche ghenen,</l>
<l n="750">Maer nu dunct mi, sie icker enen,</l>
<l>Ende vremde scone jonfrouwe,</l>
<l>Ende sciint hebben groten rouwe,</l>
<l>Ic wille varen darwert</l>
<l>Ende wille besien wat hare dert."</l>
<l n="755">Doe dede die verman scieten wt</l>
<l>Enen boet sonder gheluut,</l>
<l>Ende voere mede ant lant,</l>
<l>Daer hi die jonfrouwe vant,</l>
<l>Hi gruetese, si zweech ende weende,</l>
<l n="760">Want si en wiste wat hi meende;</l>
<l>Sine verstont siere talen twint,</l>
<l>Doch soe seide dat scone kint </l>
<l>In Walsche: "here god si met u."</l>
<l>Die veerman en was niet soe scu</l>
<l n="765">Hine hadde gewandelt in menich lant,</l>
<l>Dies was hem meneghe tale becant;</l>
<l>Hi sprac hare weder in Walsce ane,</l>
<l>Ende seide: "scone wel ghedane,</l>
<l><pb n="23"/>Wanen comdi hier allene?"</l>
<l n="770">Die maget, die in groten wene</l>
<l>Sat, seide: "ic en ben hier allene niet,</l>
<l>Al eist dat ghi niet en siet</l>
<l>Niemen hier bi mi staen,</l>
<l>Miin vader es te ghenen huse gegaen,</l>
<l n="775">Ende sal hier haestelike comen;</l>
<l>Onse goet wart ons ghenomen</l>
<l>In ghenen woude daer wi quamen,</l>
<l>Felle roeveren het ons namen;</l>
<l>Nu segt mi here, dat u god lone,</l>
<l n="780">Waer siin wi nu?" "Bi gode scone,</l>
<l>Van Vranckerike sidi een stucke,</l>
<l>Ic weet wel dat ghi met meslucke</l>
<l>Siit comen in dit ellende,</l>
<l>Ghi siit Grieken herde gehende,</l>
<l n="785">Ende der goeder stad van Athenen,</l>
<l>Comt in den boet, daer modi henen</l>
<l>Varen, ghenoughes u iet;</l>
<l>U vader dunct mi en comt niet,</l>
<l>In den boet beiden wi na heme."</l>
<l n="790">Die maget seide: "na dat ic verneme,</l>
<l>Soe radi mi te rechte wale."</l>
<l>Mettien ginc in den boet die smale,</l>
<l>Entie knechten vingen ten riemen,</l>
<l>Na den man en beide niemen,</l>
<l n="795">Hi hadde dachtersien van dier jonfrouwen,</l>
<l>Dies hi was bevaen met rouwen,</l>
<l>Want doe hi daer weder quam</l>
<l>Ende hi die maget niet vernam,</l>
<l>Enten boet sach haesten ten scepe wert,</l>
<l n="800">Peinsdi dat die maget wert</l>
<l>Metten boete ontfoert ware.</l>
<l>Sere bevedi van vare,</l>
<l><pb n="24"/>Hi weende ende creet ende dreef mesbaer,</l>
<l>Van groter trouwen swoer hi daer</l>
<l n="805">Dat hi te Lemborch sal gaen,</l>
<l>Enden hertoghe doen verstaen</l>
<l>Hoet met siere dochter si,</l>
<l>"Ende waer si sciet van mi,</l>
<l>Sal ic hem vertellen lude of stille,</l>
<l n="810">Ofte ic sterve in den wille."</l>
<l>Nu keert die coeman te Lemborch waert,</l>
<l>Entie veerman voer metter vaert</l>
<l>Ten scepe wert metter jonfrouwen</l>
<l>Die bevaen was met rouwen;</l>
<l n="815">Ende doen si binnen den scepe quam</l>
<l>Ende mense soe scone vernam,</l>
<l>Seiden die liede oppenbare</l>
<l>Dat si ene die scoenste ware</l>
<l>Die si noit met oegen saghen,</l>
<l n="820">En hadde ghedaen haer claghen</l>
<l>Ende hare rouwe ende haer gheween,</l>
<l>Dat si dreef al in een;</l>
<l>Hem wondert dat een arm man</l>
<l>Was die vader diese wan.</l>
<l n="825">Dus voer hi soe verre henen</l>
<l>Dat si savons vore Athenen</l>
<l>Arriverden met ghemake.</l>
<l>Nu moet der maget al haer zake</l>
<l>Ten besten enten zalechsten comen,</l>
<l n="830">Want hare vroude es hare al benomen</l>
<l>Ende si es verre in vremden lande</l>
<l>Ende al onder der vremder hande.</l>
<l>Des avons bleef in den scepe</l>
<l>Die verman met sinen geselscepe</l>
<l n="835">Tote sanders dages ten sconen dage;</l>
<l>Groet gheween ende grote clage</l>
<l>Dreef die maget in lanc so meer;</l>
<l>Si seide: "god, miin groet seer</l>
<l><pb n="25"/>Moet u ontfarmen dore u doget,</l>
<l n="840">Alse ghewaerliic alse gi vermoget,</l>
<l>Ende ghi vader almechtich siit,</l>
<l>Scepper van der werelt wiit,</l>
<l>Ende van ere maget waert geboren,</l>
<l>Dien bleef si alsi was te voren,</l>
<l n="845">Sonder smette ende sonder geluut</l>
<l>Quaemdi tere beslotenre doren wt,</l>
<l>Des achtes dages wordi besneden,</l>
<l>Drie conincge quamen van verre gereden,</l>
<l>Die u offerande brachten menichfout,</l>
<l n="850">Myrre, wieroec ende gout;</l>
<l>Here, dit offerden si u teren,</l>
<l>Na dat ons die papen leren,</l>
<l>Here ent seker waer si,</l>
<l>Ende ics gheloeve, soe moeti mi</l>
<l n="855">Dore uwe grote doget ghehingen</l>
<l>Dat ic tenen goeden ende moet bringen</l>
<l>Al miin vernoy ende miin mesval,</l>
<l>Soe dat ict noch te bi sele al</l>
<l>Vertrecken, dies moeti mi</l>
<l n="860">Volmaect god geonstich siin."</l>
<l>Smergens doe die dach ontspranc</l>
<l>Hoerde men ghinder groet geclanc</l>
<l>Van den coemannen, die vernomen</l>
<l>Hadden, datter ware comen</l>
<l n="865">Een cogghe met coemenscepe;</l>
<l>Alle liepen si ten scepe</l>
<l>Om te besiene met wat waren</l>
<l>Dat comen ware ghevaren,</l>
<l>Ende dierste waren sgraven knapen,</l>
<l n="870">Die altoes na bejach gapen</l>
<l>Om haers heren sgraven wille,</l>
<l>Want daer en mochte lude no stille</l>
<l>En gheen scip comen an Athenen,</l>
<l>Die grave en hadde van den ghenen</l>
<l n="875"><pb n="26"/> Dbeste scoenheide dat hi coes;</l>
<l>Daerbi plaghen sine cnapen altoes</l>
<l>Ten scepe te comene dat arriveerde,</l>
<l>Ende dan stont elc ende viseerde</l>
<l>Wat sine here hebben moghe;</l>
<l n="880">Nu saghen si die jonfrouwe die hem doghe</l>
<l>Scoenre vele dan ene godinne;</l>
<l>Deen cnape peinsde in sinen sinne:</l>
<l>"Dits sekerlec tscoenste wiif</l>
<l>Die nie van moedre ontfinc liif,</l>
<l n="885">Ne ware si was bedroeft te sere."</l>
<l>Stappans liep hi tsinen here</l>
<l>Ende seidem oppenbaerlike:</l>
<l>"Here sint dat god van hemelrike</l>
<l>Maecte den iersten man Adame,</l>
<l n="890">Soe en wart van moeder lichame,</l>
<l>Darric wel segghen hier te voren,</l>
<l>Nie scoender wiif gheboren,</l>
<l>Ende es in ghenen cogge comen.</l>
<l>Here nemtse, het sal u vromen,</l>
<l n="895">Ende nemtse vore uwen kies,</l>
<l>An hare en es gheen verlies."</l>
<l>Die grave seide: "ic wille wale</l>
<l>Dat men mi die jonfrouwe hale,</l>
<l>Nu haeltse mi, ic wilse zien."</l>
<l n="900">Die ghene liep enwech mettien</l>
<l>Ten scepe ende sprac den veerman ane,</l>
<l>Dat hi die scone wel ghedane</l>
<l>Sende sinen here den grave,</l>
<l>Siins scoenheits ware hiere met ave.</l>
<l n="905">Die veerman was blide en trouwen,</l>
<l>Ende seide ter jonfrouwen</l>
<l>In Walsche, dat si moeste gaen</l>
<l>Daer si wale soude siin ontfaen,</l>
<l><pb n="27"/>Den grave spreken van den port;</l>
<l n="910">Die maget seide: "mi behort</l>
<l>Te verdraghene miin mesval,</l>
<l>God alst u wille es, soe sal</l>
<l>Mine dinc al ten besten comen."</l>
<l>Die cnape heeft die maget genomen</l>
<l n="915">Metter hant ende leidese weghe;</l>
<l>God die moet hare gheven zeghe.</l>
<l>Nu leidese die cnape toten grave,</l>
<l>Elc diese sach hadder ave</l>
<l>Ghenouch te segghene van hare scoenheit,</l>
<l n="920">Die grave wasser herde ghemeit,</l>
<l>Ende vragede hare wanen si ware,</l>
<l>Ende dat si niet en ware in vare,</l>
<l>Hare soude al goet ghescien,</l>
<l>Ende wt wat lande ende van wien</l>
<l n="925">Si ware gheboren, datsi seide,</l>
<l>Ende wanen si quam in die galeyde.</l>
<l>Die maget weende bitterlike,</l>
<l>Ende seide: "god van hemelrike,</l>
<l>Ontfarme u ere keytivinnen,</l>
<l n="930">Die in desen lande binnen</l>
<l>Es comen bi groten onghelucke;</l>
<l>Miin lant staet henen .I. goet stucke,</l>
<l>Wt Almaengen ben ic gheboren,</l>
<l>Minen vader hebbic verloren;</l>
<l n="935">Ghene scipliede ontfoerden mi,</l>
<l>Ende op tlant soe bleef hi,</l>
<l>Dolen sal hi, wetic wale,</l>
<l>Sint ons onse goet altemale</l>
<l>Gheroeft was in den woude,</l>
<l n="940">Waenden wi gaen in behoude,</l>
<l>Ende siin aldus verdoolt hier;</l>
<l>Wi saghen menich wilt dier,</l>
<l>Dat eyselec te siene was an,</l>
<l>Miin vader here was een coeman,</l>
<l n="945"><pb n="28"/> Dies en ben ic van ghere machte</l>
<l>In minen lande no van gheslachte."</l>
<l>Den grave ontfarmde haers sere,</l>
<l>Ende seide: "jonfrouwe bi onsen here,</l>
<l>Ic wille ghi siit met miere vrouwen</l>
<l n="950">Ende verghet al uwes rouwen,</l>
<l>Si en sal u niet begheven,</l>
<l>Ghi moghet hier bliven al u leven</l>
<l>Ende wesen hier met ghemake."</l>
<l>Der jonfrouwen dochte doe haer zake</l>
<l n="955">Ten besten gaen, doe seide si:</l>
<l>"Here dat ghi doen selt met mi</l>
<l>Moet u lonen god onse here,</l>
<l>Vertroest hebdi mi herde sere."</l>
<l>Mettien quam die gravinne ghegaen</l>
<l n="960">Ende sach die maget wel ghedaen,</l>
<l>Ende groetese hovesschelike beide;</l>
<l>"Siet doch vrouwe, seide</l>
<l>Die grave, hoe u behaget</l>
<l>Dese jonfrouwe, segt of ghi saget</l>
<l n="965">Nie bat ghemaecter creature,</l>
<l>An hare en heeft die nature</l>
<l>Een twint, dunct mi, vergheten niet,</l>
<l>En hadse oec gheen verdriet,</l>
<l>Soe ware si boven nature scone;</l>
<l n="970">Vrouwe ic wilse met u woene,</l>
<l>Tes icse bestade na minen wille."</l>
<l>Die vrouwe sweech onlange stille</l>
<l>Ende seide, si was herde blide.</l>
<l>Die vrouwe vragede hare tien tide,</l>
<l n="975">Welc dat hare name ware.</l>
<l>Die maget seide oppenbare:</l>
<l>"Ic ware sot opdat ict liete,</l>
<l>Vrouwe ic hete Mergriete."</l>
<l>"Mergriete wel moeti siin comen,"</l>
<l n="980">Sprac die vrouwe ende heeftse ghenomen</l>
<l>Metter hant met bliden sinne,</l>
<l>Ende leidese tharre cameren inne,</l>
<l><pb n="29"/>Daer si vant herde vele</l>
<l>Hovesscher magede haer gespele,</l>
<l n="985">Diese herde wel ontfinghen</l>
<l>Ende blide waren hare wandelinghen.</l>
<l>Nu es die scone maget onthouden;</l>
<l>God onse here moet haers wouden;</l>
<l>Si wasser herde wel te ghemake,</l>
<l n="990">Hare en ghebrac ghene zake;</l>
<l>Si conste oec bat werken met ziden</l>
<l>Dan iemen dede van haren tiden,</l>
<l>Van werke vermeisteret siit al,</l>
<l>Daer toe wart si soe lief ghetal</l>
<l n="995">Datse alle die ghene diese kinden</l>
<l>Van goeder herten alle minden</l>
<l>Ende onsten hare alder eren wale,</l>
<l>Ende si hadde die Griexe tale</l>
<l>Stappans geleert, dies was si blide,</l>
<l n="1000">Ende hadde oec in corten tide</l>
<l>Met dogeden soe dat hof gewonnen,</l>
<l>Dat si seiden, dat onder der sonnen</l>
<l>Soe wel gheraecter wiif en ware;</l>
<l>Alle doget was in hare,</l>
<l n="1005">Si was simpel, scamel ende reyne,</l>
<l>Stilre no milder en leefde gheine,</l>
<l>Hovesscher, volmaecter in alre doget,</l>
<l>Wiese ane sach hi wert verhoghet,</l>
<l>Ende seiden ghemeenlec allegader,</l>
<l n="1010">Dat nie arm man was haer vader;</l>
<l>En mochte niet siin dat arm coman</l>
<l>Nie soe geraect kint ghewan.</l>
<l>Die maget hoerde hare dicke prisen</l>
<l>Ende deen den andren wisen</l>
<l n="1015">Ende vertrecken van hare doget,</l>
<l>Dies danckesi dicken den hogen voget</l>
<l>Van hemelrike, daert al af quam;</l>
<l>Nie en saghen sise gram,</l>
<l><pb n="30"/>Maer altoes blide ende in hoghen;</l>
<l n="1020">Si en wisten niet datsi tsertoghen</l>
<l>Dochter van Limborch ware,</l>
<l>Die soe droeve bleef om hare.</l>
<l>Dus was die maget in sgraven hove,</l>
<l>Daer si in was van groten love,</l>
<l n="1025">Al omme entomme twee jaer;</l>
<l>Die grave hi hadde oec daer</l>
<l>Enen sone, hiet Echites,</l>
<l>Die een scoen jongelinc es</l>
<l>Ende een wel varende op tsine;</l>
<l n="1030">Hi ane sach die scone fine</l>
<l>Ende dochtem herde wel geraect</l>
<l>Ende in allen dinghen volmaect,</l>
<l>Ende scone in alder wise</l>
<l>Verre boven smenscen prise,</l>
<l n="1035">Dies mindise soe utermaten.</l>
<l>Dat hi alle vroude ghelaten</l>
<l>Heeft ende spel dore haren wille;</l>
<l>Sere haddiis sinen onwille</l>
<l>Eer hiis hare dorste ghewaghen,</l>
<l n="1040">Siin leet en wisti wien claghen,</l>
<l>Maer hovesscheliic versmelt hiit.</l>
<l>Nu ghevielt op enen tiit</l>
<l>Dat miin vrouwe die grafenede</l>
<l>Hare jonfrouwen ende hare riddren mede,</l>
<l n="1045">Ende Echites, hare sone waert,</l>
<l>Ghinghen alle in enen boegaert,</l>
<l>Ende elc ridder nam ene maget,</l>
<l>Ende ghingen sitten daert hem behaget;</l>
<l>Die gravinne sat onledich sere</l>
<l n="1050">Met enen hoghen riken here</l>
<l>Dien si in langen en hadde gesien,</l>
<l>Dies mochte te bat hars willen gescien</l>
<l>Die ridders, die bi den mageden saten;</l>
<l>Echites, die utermaten</l>
<l n="1055"><pb n="31"/> Blide was, sat bi der maget</l>
<l>Die hem alder best behaget,</l>
<l>Onder enen sconen olivier;</l>
<l>Sere in anxste was hi nu hier,</l>
<l>Hoe hi sal ierst beghinnen</l>
<l n="1060">Hare te sprekene ane van minnen,</l>
<l>Doch peinsdi, in laet lieden dus;</l>
<l>Want het seit Ovidius;</l>
<l>"Den coenen soe helpt aventure."</l>
<l>Dus sweech ene corte ure;</l>
<l n="1065">Die maghet sweech oec daer bi,</l>
<l>Omdat si peinsde dat hi</l>
<l>Ware in eneghen ghedochte,</l>
<l>Daert hem goet in wesen dochte,</l>
<l>Doch seidsi: "jonchere hoe vele ghi peinst,</l>
<l n="1070">Es u herte dus hoghe verseinst</l>
<l>Dat ghi hebt gheleit vaste?</l>
<l>Dat mi lief si, god gheve u raste,</l>
<l>Soedat u niet en moete honen."</l>
<l>"Jonfrouwe god moets u lonen,</l>
<l n="1075">Want ic hads te doene wale;</l>
<l>Woude miins die scone smale</l>
<l>Ontfarmen, daer miin herte op rust,</l>
<l>Soe waric vele bat ghecust</l>
<l>Dan of mi miin vader gave</l>
<l n="1080">Al siin lant ende al sine have."</l>
<l>Die maget antwerde mettien:</l>
<l>"Jonchere god moet u versien,</l>
<l>Mi dunct wel ghi doges rouwe."</l>
<l>"Nu segt mi, wel scone jonfrouwe,</l>
<l n="1085">Sprac die jonchere, dore minen wille,</l>
<l>Heeft u herte bi u al stille</l>
<l>Gheleghen, sint ghi quaemt hier,</l>
<l>Daer ghi meneghen ridder fier</l>
<l>Hebt gesien sonder baraet?"</l>
<l n="1090">Die maget seide: "twaren jaet</l>
<l>Jonchere, want ic en sach noit man</l>
<l>Daer ic te doene iet hadde an,</l>
<l><pb n="32"/>Dies en acht ic op hem twint."</l>
<l>Die jonchere seide: "scone kint,</l>
<l n="1095">Die u dan minde, haddiit te voren</l>
<l>Van uwen talven al verloren?"</l>
<l>Die maget seide: "dies en wetic niet,</l>
<l>Hets herde messeliic dat ghesciet,</l>
<l>Ic ben hier een wiif allene,</l>
<l n="1100">Miin herte en es niet van stene,</l>
<l>Daerbi en wetic wat vallen mach,</l>
<l>Maer noch en quam niet miin dach."</l>
<l>Die jonchere die dit heeft verstaen,</l>
<l>Seide: "jonfrouwe wel ghedaen,</l>
<l n="1105">Wat radi mi te doene nu?</l>
<l>Ic minne ene die mi te scu</l>
<l>Wesen dunct, in dar hare</l>
<l>Niet seggen mine pinen sware,</l>
<l>Want nu ben ic in goeden hope,</l>
<l n="1110">Seidic hare ende si ontslope,</l>
<l>Soe bestorvic sekerlike;</l>
<l>Jonfrouwe dor gode van hemelrike</l>
<l>Ende dore die minnen van minen vader,</l>
<l>Gheraet mi nu, want quader</l>
<l n="1115">Hebbic vele dant iemen weet."</l>
<l>Die maget seide: "mi es leet</l>
<l>Jonchere bi gode u scade,</l>
<l>Oec ben ic niet vroet tesen rade,</l>
<l>Want bi gode, inne plages nie."</l>
<l n="1120">"Jonfrouwe, dat u lieve ghescie,</l>
<l>Gheraet mi doch tuwen besten."</l>
<l>Die jonfrouwe antwerde ten lesten:</l>
<l>"Jonfrouwe, bi gode, al in dien</l>
<l>Dat icker in can ghesien,</l>
<l n="1125">Soe soudict gode al bevelen,</l>
<l>Ende en sout der scoender niet helen,</l>
<l>Ende soude hare seggen miin verdriet,</l>
<l>Machscien hare souts ontfarmen iet,</l>
<l>En ontfinge siit niet ten iersten wale</l>
<l n="1130">Soe quaemt tenen andren male,</l>
<l><pb n="33"/>Ende sout hare vore legghen,</l>
<l>En gehoere siis niet, ic sout hare seggen</l>
<l>Derdewerf ende vierdewerf mede,</l>
<l>Ende bidden hare op hovesscede</l>
<l n="1135">Dat si corte miin verdriet;</l>
<l>Ic seggu jonchere, dat men ziet</l>
<l>Druppen vallen van den daken</l>
<l>Die in stene gate maken,</l>
<l>Dans bi der cracht der druppen niet,</l>
<l n="1140">Maer dat mense dicken vallen ziet."</l>
<l>"Jonfrouwe, seide die jonchere,</l>
<l>Radi dit?" "Sem mine ere</l>
<l>Jonchere, dits miin beste raet."</l>
<l>"Jonfrouwe, dore god daer al an staet,</l>
<l n="1145">Sprac die jonchere, ende dore u doghet</l>
<l>Soe troest mi selve, want ghiit vermoget</l>
<l>Mi alder best te vertroesten nu,</l>
<l>Miin leven, miin sterven staet an u,</l>
<l>Ghi siit die ghene die mi mach gheven</l>
<l n="1150">Beide miin sterven ende miin leven."</l>
<l>Die jonfrouwe scaemde hare,</l>
<l>Ende seide: "jonchere mi ware</l>
<l>Vele liever bleven dese tale,</l>
<l>Maer doch en modi niet wale</l>
<l n="1155">Lichtelec mesdoen jegen mi,</l>
<l>Maer jonchere ic woude ghi</l>
<l>Uwe tale seit daer mense eer name</l>
<l>Ende dat u oec bat betame,</l>
<l>Ic ben een arm mate wiif,</l>
<l n="1160">Miin vader sciet van mi keytiif,</l>
<l>Ic hadde liever dat ghiit liet,</l>
<l>Maer dient mesvalt men mesbiet</l>
<l>Hem gherne, dies soucti tere amien</l>
<l>Mi, des magic wale lyen</l>
<l n="1165">Dat ic uwes wiif niet en ben,</l>
<l>Maer doch soe draget mi miin sen</l>
<l><pb n="34"/>Dat ic uwe amie niet siin</l>
<l>En wille, scone jonchere fiin,</l>
<l>Ende daer bi dore god verlates mi."</l>
<l n="1170">Die jonchere seide: "en wildi</l>
<l>Miins niet ontfarmen cortelinghe,</l>
<l>Bi den here die alle dinghe</l>
<l>Ende alle creaturen wiken,</l>
<l>Ic sal mi selven met ere piken</l>
<l n="1175">Dore minen lichame steken."</l>
<l>"Jonchere hoe modi dus spreken?</l>
<l>Het ware beter dat ic mesvoere</l>
<l>Dan u die minste vingher swoere,</l>
<l>Dies latet varen uwen toren,</l>
<l n="1180">Twee ghewonnen daer ene verloren,</l>
<l>Wildi soe hebdi lieve jonchere,</l>
<l>Laet mi bliven doch in mine ere,</l>
<l>Inne hebbe hier int lant godes nemeer."</l>
<l>Die jonchere seide: "oftic den keer</l>
<l n="1185">Ghevisierde dat ic u name,</l>
<l>Sout u siin dan bequame?"</l>
<l>Die maget seide: "jonchere vroet</l>
<l>Daertoe en waric niet goet,</l>
<l>Noch weerdich dat ghi mi naemt;</l>
<l n="1190">Ghi selt doen dat u bat betaemt</l>
<l>Ende selt nemen u ghelike,</l>
<l>Ene machtige ende ene rike,</l>
<l>Groet van goede ende van machte;</l>
<l>Naemdi mi ic verwrachte</l>
<l n="1195">Uwer moeder ende uwen vader,</l>
<l>Die mi hebben beide gader</l>
<l>Ghedaen eren herde vele;</l>
<l>Nu jonchere dit blive in spele,</l>
<l>Miin vrouwe steet op, wi moeten gaen."</l>
<l n="1200">Die jonchere, die ontfaen</l>
<l>Hadde crancken loen van siere minnen,</l>
<l>Volgede sier vrouwen ter zalen binnen,</l>
<l><pb n="35"/>Ende alle die waren inden boegaert</l>
<l>Ghingen met ter zalen waert,</l>
<l n="1205">Want deten was doen ghereden</l>
<l>Ende men ghinc die tafelen spreden,</l>
<l>Si ghingen alle sitten eten;</l>
<l>Echites en heeft niet vergheten,</l>
<l>Hi en ginc sitten neven die scone </l>
<l n="1210">Dies hi cleine hadde te lone,</l>
<l>Ende waer si was hare entare</l>
<l>Scicti hem altoes neven hare</l>
<l>Dat hem een twint niet en bescoet,</l>
<l>Entie niemare wert soe groet,</l>
<l n="1215">Dat men hare seide dat siis onberde,</l>
<l>Ofte si moechte varen hare verde.</l>
<l>Erre sere wert die gravinne,</l>
<l>Ende seide met enen woesten sinne:</l>
<l>"Wildi onsen sone verleiden</l>
<l n="1220">Met uwer quader tovereyden?</l>
<l>Dies en waenden wi niet van u.</l>
<l>Doch wat ghi ghedaen hebt tot nu</l>
<l>Onberes vort dore onsen wille."</l>
<l>Die maget sweech onlange stille,</l>
<l n="1225">Ende seide: "vrouwe wel gheraect</l>
<l>Hadde mi miin gheluc ghewaect,</l>
<l>Mi hadde siender geweest te scine</l>
<l>Dan uwes sons amie te sine,</l>
<l>Maer nu moets onse here wouden,</l>
<l n="1230">Die te minen bouf gehouden</l>
<l>Heeft al gader dat hem gaedt,</l>
<l>U selven biddic dat ghi mi raedt</l>
<l>Vrouwe, wat ic best doe.</l>
<l>U sone leit mi spade ende vroe</l>
<l n="1235"><pb n="36"/> Ane om sine vriendinne te sine,</l>
<l>Nacht ende dach doet hiis mi pine,</l>
<l>Maer doch blivet al verloren,</l>
<l>Emmermeer wetic wel te voren</l>
<l>Dat ic sins wives niet en ben,</l>
<l n="1240">Oec draget mi alsoe de sen</l>
<l>Dat icker niet ane winnen en woude</l>
<l>Athenen vol van roeden goude,</l>
<l>Ende ic sine amie ware,</l>
<l>Noch haddic liever oppenbare</l>
<l n="1245">Te keerne ten lande wert,</l>
<l>Alsoe dolende ende beswaert</l>
<l>Als ic doolde tote hier</l>
<l>Int wout ende onder die felle dier;</l>
<l>Daer omme dor gode, verlates mi."</l>
<l n="1250">Die vrouwe seide: "dat si</l>
<l>Opdat ics nemmeer en verneme,</l>
<l>Maer hovessceliic ontcommmert u van heme."</l>
<l>"Bi gode vrouwe, dat doe ic gherne;</l>
<l>Vrouwe doch mogediit in scerne</l>
<l n="1255">Hem wel verbieden, hi saelt teer</l>
<l>Laten ende scuwens mi te meer."</l>
<l>Die vrouwe seide: "gherne jonfrouwe."</l>
<l>Stappans soe ghinc die vrouwe</l>
<l>Tote haren sone ende seide heme:</l>
<l n="1260">"Jonchere wat eist dat ic verneme?</l>
<l>Wildi miere jonfrouwe vrien,</l>
<l>Of wildise houden tere amien,</l>
<l>Of wildise tenen wive nemen?</l>
<l>Dat soudu herde wel betemen</l>
<l n="1265">Ende hare wert te lettel eren;</l>
<l>Maer bi den heren alder heren</l>
<l>Ende bi der trouwen die ic uwen vader</l>
<l>Ben sculdich, ic sal u quader</l>
<l><pb n="37"/>Gescien doen, sprecti meer jeghen hare;</l>
<l n="1270">Hare ware goet dat si vrouwe ware</l>
<l>Van Athenen na mine doet,</l>
<l>Die hier in enen boet</l>
<l>Quam wt enen vremde lande gevaren,</l>
<l>In Grieken soe nes moederbaren</l>
<l n="1275">Die weet wanen si es gheboren;</l>
<l>Maer ic seggu wel te voren</l>
<l>Dat ghi u haers ontliet,</l>
<l>Ende en wildiis doen niet</l>
<l>Soe moet gaen over hare sciere,</l>
<l n="1280">Ic salse doen in enen viere</l>
<l>Verberren; wats ghescie,</l>
<l>Ic sal hare toverie</l>
<l>Wel doen loenen, dien si nu</l>
<l>Op heeft ghebracht an u."</l>
<l n="1285">Echites liet die moeder spreken,</l>
<l>Van torne waent hem therte breken.</l>
<l>Hi seide: "ghi hebt onrecht vrouwe,</l>
<l>Hadde die maget ghewilt miin trouwe,</l>
<l>Bi gode, ic hadse lange ghegeven,</l>
<l n="1290">Bi hare scout soe eist bleven</l>
<l>Maer bi der miere niet;</l>
<l>Hadde si ghewout, het ware ghesciet,</l>
<l>Maer si en wilt u niet verwerken,</l>
<l>God moetse in alder doghet gesterken,</l>
<l n="1295">Si es die beste die ic kinne;</l>
<l>Vrouwe, bi den here daer ic inne</l>
<l>Gheloeve, ware iemen die hare</l>
<l>Mesdade, siit seker dat hi ware</l>
<l>Jeghen mi soe mesdadich,</l>
<l n="1300">Dat ic hem soude siin afradich</l>
<l>Van live, van eren, van goede,</l>
<l>Dit seggic u in goeden moede,</l>
<l><pb n="38"/>Al waerdiit selve moeder vrouwe;</l>
<l>Wat heeft u mesdaen die jonfrouwe?</l>
<l n="1305">Si es dat bat gheraecste wiif</l>
<l>Dat nie ter werelt ontfinc liif,</l>
<l>Ende ene die scoenste oec daer toe,</l>
<l>Bi onsen here, woude soe,</l>
<l>Ik voere uten lande met hare,</l>
<l n="1310">Maer neens, het heeft hare onmare,</l>
<l>Dat sal mi duchtic costen tleven;</l>
<l>Moeder het ware beter bleven</l>
<l>Dan ghise mi onwillicht hebt,</l>
<l>Mi dunct na dat hier scept,</l>
<l n="1315">Dat over mi nu moet gaen."</l>
<l>Hier met wert hi soe ondaen</l>
<l>Dat hi in onmacht neder seech;</l>
<l>Die vrouwe die niet en sweech,</l>
<l>Riep lude: "jonfrouwe comt hare,</l>
<l n="1320">Ic wane mi vele beter ware</l>
<l>Dat ic die quade toevervrouwe</l>
<l>Verdrincken dade in die Denouwe</l>
<l>Dan wi verliesen dus onse kint."</l>
<l>Die maghet die daer stont omtrint,</l>
<l n="1325">Si hoerde al toe ende seide:</l>
<l>"Ay coninc der ontfarmicheide,</l>
<l>Wat sal ic nu ane gaen!</l>
<l>Mine bliscep es vrouch gedaen,</l>
<l>Ende miins leets es te vele,</l>
<l n="1330">Hets wonder dat ict niet en bequele."</l>
<l>Hier met bequam die jonchere</l>
<l>Ende hoerde die scone clagen sere</l>
<l>Ende vraghede siere moeder wat hare ware;</l>
<l>"Om uwen wille meslaet si hare,</l>
<l n="1335"><pb n="39"/> Ende segt, op dat si u verliest,</l>
<l>Dat si nemmeer en kiest;</l>
<l>Lieve kint si mint u soe sere."</l>
<l>"Es dat waer," sprac die jonchere?</l>
<l>"Jaet en trouwe," sprac die vrouwe.</l>
<l n="1340">"Sem mine waerheit ende mine trouwe,</l>
<l>Moeder, die ic ben sculdich di,</l>
<l>Si sal oec weder vinden ane mi</l>
<l>Soe ghetrouwen vrient, dat al</l>
<l>Grieken daer af spreken sal."</l>
<l n="1345">Die gravinne seide: "bi gode,</l>
<l>Sone dit horic herde noede,</l>
<l>Maer sidermeer dat moet siin</l>
<l>Soe willic der jonfrouwe fiin</l>
<l>Alle ere doen ende alle trouwe."</l>
<l n="1350">Echites seide: "bi gode vrouwe,</l>
<l>Ghi hebt recht, ghi doet wale."</l>
<l>Hier met lieten si dese tale.</l>
<l>Echites bleef om dese zake</l>
<l>Een lettel bat ten ghemake,</l>
<l n="1355">Omdat hi hoopt dat met trouwen</l>
<l>Siin moeder lonen sal der jonfrouwen,</l>
<l>Maer si peinsde een ander dinc,</l>
<l>Toten grave dat si doen ghinc</l>
<l>Ende seide: "here hets al verloren,</l>
<l n="1360">Onse sone heeft soe vercoren</l>
<l>Dese jonfrouwe, dat hise sal</l>
<l>Trouwen, vruchtic, boven al,</l>
<l>Ende wat souden wi dan doen?</l>
<l>Inne soude gerusten no geroen</l>
<l n="1365">Opdat hise te wive name;</l>
<l>Al es si scone an den lichame</l>
<l>Nochtan en weet men niet wie si si,</l>
<l>Maer here dat beste duncke mi</l>
<l>Omdat ghiis u wilt ghenenden,</l>
<l n="1370">Dat wi onsen sone senden</l>
<l><pb n="40"/>In Ermenien om dese dinc,</l>
<l>Ane minen broeder den coninc,</l>
<l>Ende selen segghen dat hine ontbiet.</l>
<l>Opdat die vaert aldus ghesciet</l>
<l n="1375">Soe selen wi die quade pute</l>
<l>Saen daerna doen leiden wte</l>
<l>Ende doense in enen viere verberren;</l>
<l>Hi sal wel soe langhe merren</l>
<l>Dat hi hars vergheten sal,</l>
<l n="1380">Alse hi comt hebben al;</l>
<l>Dits miin raet op dat u voeget."</l>
<l>Die grave sprac: "het ghenoeget</l>
<l>Mi herde wel, ic wille ment doe."</l>
<l>Entie vrouwe haester hare toe,</l>
<l n="1385">Ende dede enen cnape comen,</l>
<l>Besiden soe heeft sine ghenomen</l>
<l>Ende hiet hem dat hi dade scriven</l>
<l>Letteren sonder langher bliven,</l>
<l>Ende dade scriven dat daer inne,</l>
<l n="1390">Dat die coninc entie conincginne</l>
<l>Van Ermenien ontbieden nu</l>
<l>Minen sone, dat hi met u</l>
<l>Quame tote hem, want sine souden</l>
<l>Gherne zien ende onthouden,</l>
<l n="1395">Want si en hebben kint en gheen,</l>
<l>Ende haer lant ende haer leen</l>
<l>Moet hem na haren live bliven;</l>
<l>Nu gaet vollec, doetse scriven,</l>
<l>Ende segt hem dat hiit emmer wilt,</l>
<l n="1400">Hi sal hem gheven wapen ende scilt</l>
<l>Ende salne stappans ridder maken;</l>
<l>Die cnape seide: "van derre zaken</l>
<l>Sal ic wel die bodscap doen."</l>
<l>Doen ghinc wech die garsoen</l>
<l n="1405">Ende dede die lettren scriven,</l>
<l>Doe en liet hiit niet langher bliven,</l>
<l>Hi en dede siere vrouwen gebot.</l>
<l>Nu moet der vrouwen god</l>
<l><pb n="41"/>Te staden staen, want haer liif</l>
<l n="1410">Daer piint omme des graven wiif.</l>
<l>Tenen tiden van den jare,</l>
<l>Ic wane dat te paesschen ware,</l>
<l>Dat die grave ende sine mayseniede</l>
<l>Ende andre vele hogher liede</l>
<l n="1415">Saten tAthenen in die zale</l>
<l>Met bliscepen altemale,</l>
<l>Mettien quam een messelgier</l>
<l>Ghegaen vore den grave fier,</l>
<l>Ende seide: "here u groet sere</l>
<l n="1420">Van Ermenien die rike here,</l>
<l>Ende siere suster, miere vrouwen,</l>
<l>Groet hi oec met goeder trouwen;</l>
<l>Ende ontbiet u met al dat hi vermach,</l>
<l>Dat ghi hem dien hi noit en sach,</l>
<l n="1425">Uwen sone sent, sinen neve,</l>
<l>Dien god vele eren gheve,</l>
<l>Ende latene met hem woenen daer,</l>
<l>Want hi weet sekerliic vor waer,</l>
<l>Dat hem na sinen live</l>
<l n="1430">Al tconincrike sal bliven,</l>
<l>Daer omme beghert hine sere,</l>
<l>Ende bidt u vriendelike here</l>
<l>Dat ghine daer comen doet,</l>
<l>Oec bidt hiit u vrouwe goet,</l>
<l n="1435">Dore die vrienscep entie trouwe</l>
<l>Die ghi te hem draghet vrouwe."</l>
<l>Alse die grave dit heeft verhort,</l>
<l>Seidi: "lieve knape nu hort:</l>
<l>Miin here die coninc wilt minen sone,</l>
<l n="1440">Dien sendic hem gherne, maer onghewoene</l>
<l>Es hi groets dienst ende zwaers,</l>
<l>Hets noch te vrouch, wat wonder waers</l>
<l>Men latene noch .II. jaer bliven,</l>
<l>Dus vrouch en willicken niet verdriven."</l>
<l n="1445"><pb n="42"/> Die bode seide: "ghi hebt onrecht groet,</l>
<l>Miin here die coninc diene ontboet</l>
<l>Souden alsoe wale houden</l>
<l>Alse vader of moeder souden;</l>
<l>Sent hem tkint, hets wel gedaen."</l>
<l n="1450">Die gravinne seide zaen:</l>
<l>"Miins soons en magic niet derven,</l>
<l>Voere hi wech ic moest besterven."</l>
<l>Die grave seide: "vrouwe ghi hebt onrecht,</l>
<l>Laten varen metten knecht,</l>
<l n="1455">Sint datten siin oem begheert,</l>
<l>Ic wille wale dat hiere vaert,</l>
<l>Ende latet u oec lief siin."</l>
<l>Doe antwerde die vrouwe fiin:</l>
<l>"Here doet er mede uwen wille</l>
<l n="1460">Algader, ic swighe stille."</l>
<l>"Vrouwe, seidi, nu doedi wel;</l>
<l>Wat soude Echites doen el</l>
<l>Dan siin oem die coninc woude?</l>
<l>En wetti dat comen soude</l>
<l n="1465">Al tconincrike ende al tlant</l>
<l>Na sine doet in Echites hant.</l>
<l>Wi selenne hem gherne senden,</l>
<l>Nu laet ons gheselscap venden."</l>
<l>Echites dien jonchere</l>
<l n="1470">Wanhaghede dit herde sere,</l>
<l>Dat hi wten lande soude varen</l>
<l>Hi antwerde sonder sparen:</l>
<l>"Waer wildi mi henen jaghen?</l>
<l>Mi sout herde qualic behaghen</l>
<l n="1475">Dat ic rumen soude u lant;</l>
<l>Soe moet mi helpen die zant,</l>
<l>Sente Peter oft icker voere,</l>
<l>Inne hadde liever dat ic vervoere</l>
<l>Ende al dat mi ten tienden lede bestaet;</l>
<l n="1480">Mi es utermaten leet</l>
<l><pb n="43"/>Dat ic u dus sere vernoye,</l>
<l>Miin oem die coninc ende miin moye</l>
<l>Moghen wel met haesten beiden,</l>
<l>Inne sal te haestelec mi niet gereiden,</l>
<l n="1485">Hare ontbieden hets al verloren;</l>
<l>Ic hebbe hier int lant vercoren</l>
<l>Een lief dat mi bliven doet,</l>
<l>Die miin vader nemmer goet</l>
<l>En dade, voeric enweghe,</l>
<l n="1490">Ic weet wel dat si en ghecreghe</l>
<l>Nemmer bliden dach daer naer."</l>
<l>Die moeder si antwerde daer:</l>
<l>"Bi gode lieve, dies en twivelt niet,</l>
<l>Wi en daden hare gheen verdriet</l>
<l n="1495">Om dusent marc van roeden goude,</l>
<l>Ic seggu dat men hare eer soude</l>
<l>Beide doen lieve ende ere</l>
<l>Dore uwen wille scone jonchere;</l>
<l>Ja en ben ic die moeder die u drouch,</l>
<l n="1500">Dadict dan, dat ware onghevouch,</l>
<l>Eneghe dinc die u mesquame,</l>
<l>Ic hadde liever dat men mi name</l>
<l>Dat graefscap ende al Athenen</l>
<l>Ende men mi weder jagede henen</l>
<l n="1505">Te minen broeder in Ermenie,</l>
<l>Dan ic ghedogede dat sie</l>
<l>Ware veronwert iet een twint;</l>
<l>Ic hebse te liever lieve kint;</l>
<l>Daer omme en laet die vaert niet bliven,</l>
<l n="1510">Die jonfrouwe soude men noede verdriven</l>
<l>En wildi oec daer bliven niet;</l>
<l>Oec radic alse ghise ziet</l>
<l>Dat ghi keert alse ghi begheert."</l>
<l>Die jonchere seide: "mi deert</l>
<l n="1515">Moeder dat ghise mesmoghet,</l>
<l>Want si es vol alder doghet."</l>
<l>"Bi gode sone, ic en doe,</l>
<l>Niemen soe en brachter mi toe</l>
<l><pb n="44"/>Dat icse soude haten lieve kint,</l>
<l n="1520">Die ghi dus van herten mint."</l>
<l>Die jonchere antwerde haestelike:</l>
<l>"Bi gode van hemelrike,</l>
<l>Ghelovediit dus moeder miin,</l>
<l>Ic souts vele te willegher siin</l>
<l n="1525">Te vaerne in Ermenie."</l>
<l>Die vrouwe seide: "soe en ghescie</l>
<l>Mi nemmermeer lieve, in sal hare</l>
<l>Doen ocht miin dochter ware."</l>
<l>Die jonchere die des wert verhoget,</l>
<l n="1530">Dancte siere moeder der doget,</l>
<l>Ende seide: "vrouwe bi den here</l>
<l>Dien wi alle anebeden sere,</l>
<l>Ic sal mi oec proeven soe wale.</l>
<l>Dat alle die mi bestaen te male</l>
<l n="1535">Oem, vader ende oec ghi,</l>
<l>U alle selt beloven van mi.</l>
<l>Ende prisen selt ende sere loven;</l>
<l>Ende gadi mi des oec te boven,</l>
<l>Siit seker dat ic alsoe quaet sal siin,</l>
<l n="1540">Dat alle die vriende miin</l>
<l>Mi selen verspuwen ende haten;</l>
<l>Nu modi vrouwe u miins verlaten,</l>
<l>Wildi, ende doen in eren leven,</l>
<l>Ende wildi oec die jonfrouwe begheven,</l>
<l n="1545">Soe ben ic hier arm keytiif."</l>
<l>Die vrouwe seide: "sem miin liif,</l>
<l>Ic sal hare doen lieve ende ere,</l>
<l>Ende u vader lieve here."</l>
<l>"Bi gode sone, seide die grave,</l>
<l n="1550">Ghine dorfter niet twivelen ave."</l>
<l>"Here, seide die jonchere vrie,</l>
<l>Dore die trouwe die ghi te mie</l>
<l>Draget, soe biddic u vore hare,</l>
<l>Mi es dore haer te moede sware,</l>
<l n="1555"><pb n="45"/> Ende ic u lettel dogeden ghetrouwe."</l>
<l>"Bi gode sone, seide die vrouwe,</l>
<l>Ghine dorft u een twint ontsien."</l>
<l>Doe seide die jonchere mettien:</l>
<l>"Soe willic in gods namen varen."</l>
<l n="1560">Die grave seide al sonder sparen:</l>
<l>"Bi gode sone, u es ghereet</l>
<l>Parde, cnapen gode weet;</l>
<l>Nu porret morghen of ghiit gheert."</l>
<l>Doe seide die jonchere wert:</l>
<l n="1565">"Ic vare gherne alse ghiit gebiet,</l>
<l>Here dies en latic niet."</l>
<l>Dies dages was grote onlede daer,</l>
<l>Maer emmer hadde die jonchere vaer,</l>
<l>Ende sorghede om die maghet;</l>
<l n="1570">Sanders dages alst was gedaget</l>
<l>Stont op Echites die jongelinc,</l>
<l>Te messen wert hi doe ghinc</l>
<l>Ende hier en binnen gereide men al</l>
<l>Dat hi met hem voeren sal,</l>
<l n="1575">Ende alse die messe was gedaen</l>
<l>Quam siin moeder vor hem gegaen</l>
<l>Ende groetene hovesscelike;</l>
<l>"Sone, god van hemelrike</l>
<l>Moet u geleiden an die vaert,</l>
<l n="1580">Ic woude ghi nu daer waert,</l>
<l>Soe ware u wech doch verlaten."</l>
<l>"Vrouwe dat quame mi oec te baten,</l>
<l>Seide Echites, hier merk ic inne</l>
<l>Dat ghi te mi draghet clene minne,</l>
<l n="1585">Ghi waert miins soe gherne quite;</l>
<l>Eer ic nemmer broets onbite</l>
<l>Sal ic emmer varen henen;</l>
<l>Nu manic u moeder, bi den ghenen</l>
<l>Die maecte hemel ende erde,</l>
<l n="1590">Wanneer ic ben miere verde</l>
<l><pb n="46"/>Dat ghi der jonfrouwen doet</l>
<l>Dore minen wille ere ende goet;</l>
<l>Ic sals mi proeven te bat</l>
<l>Wanneer men miins vermaent teneger stad,</l>
<l n="1595">Dat men mi prisen sal sere,</l>
<l>En doediis niet, sprac die jonchere,</l>
<l>Siit seker, dat soe quaden keytiif</l>
<l>In al die werelt en hevet liif</l>
<l>Als ic sal siin tot in mine doet."</l>
<l n="1600">Die vrouwe seide: "des nes geen noet,</l>
<l>Wi selen soe vele eren doen hare</l>
<l>Dat si hare al oppenbare</l>
<l>Van ons beloven vor u sal,</l>
<l>Alse ghi comt, groet ende smal."</l>
<l n="1605">Die jonchere was herde blide</l>
<l>Ende ghinc ane die ene zide </l>
<l>Daer die scone maghet stoet,</l>
<l>Ende seide te hare: "jonfrouwe goet,</l>
<l>God houdu, ic moet henen."</l>
<l n="1610">"Ic bevele u jonchere den ghenen</l>
<l>Die here es van al erterike,</l>
<l>Sprac die jonfrouwe, sekerlike</l>
<l>Waer ghi vaert of riidt,</l>
<l>Ane mi hebdi talre tiit</l>
<l n="1615">Van goeder herten ene vriendinne,</l>
<l>Al eist u ene crancke minne</l>
<l>Van mi, die ben ene arme dierne,</l>
<l>Ic ben lichtelec te bestierne,</l>
<l>Want in ben niet groets ghewoene,</l>
<l n="1620">Maer ghi die siit eens graven sone</l>
<l>En dorft niet seggen dore die scande</l>
<l>Dat ghi ghelaten hebt te lande</l>
<l>Selke vriendinne als ic ben,</l>
<l>Dies doet ene hogher in uwen sen</l>
<l n="1625">Ende dat u vriende houden ghestade,</l>
<l>Dit radic u in goeden rade."</l>
<l>"Jonfrouwe, seide Echites,</l>
<l>Ghi raet mi wel, maer het es</l>
<l><pb n="47"/>Mi te doene alsoe verre</l>
<l n="1630">Alse te ghecrigen die .VII. sterre</l>
<l>Die boven an den hemel steet;</l>
<l>En gheen dinc en es mi soe leet</l>
<l>Dan dat ic dies seker ben</l>
<l>Dat een twint u sen</l>
<l n="1635">Te mi wert ghekeert en si."</l>
<l>"Swiicht jonchere, ende wat segdi?</l>
<l>In mannen vint men cleine trouwe,</l>
<l>Alsoe verre es ene jonfrouwe</l>
<l>Comen, dat si heeft ghedaen</l>
<l n="1640">Eens mans wille ende verstaen</l>
<l>Heeft siin lieghen ende siin sweren,</l>
<l>Soe heeft hi haers goet onberen</l>
<l>Ende siin aftrecken ten besten,</l>
<l>Ende alset comt int lesten,</l>
<l n="1645">Soe moet hebben dat arm wiif</l>
<l>Den rouwe groet al haer liif;</l>
<l>Ic en segt niet bi u jonchere,</l>
<l>Van u moeste goet ende ere</l>
<l>Altoes ere jonfrouwen comen,</l>
<l n="1650">Al haddi mine suverheit ghenomen,</l>
<l>Ghi mochtet mi tenen male</l>
<l>Met uwen goeden verstoeren wale</l>
<l>Dat ghi mi of u vader gave,</l>
<l><pb n="48"/>Want arm man nes gheen grave,</l>
<l n="1655">Trouwen ic sculdich ben minen here</l>
<l>Den grave ende u jonchere."</l>
<l><pb n="49"/>Doe ghinc Echites eer iet lanc</l>
<l>Daer hi sinen gheselle vant,</l>
<l>Ende seidem om welke zake </l>
<l n="1660">Hi ware sere tonghemake,</l>
<l>Dat hi ducht dat men der jonfrouwe</l>
<l>Doen sal groten rouwe,</l>
<l>Hi bidt hem om al verdienen</l>
<l>Dat hiit hem late weten alsoe sniemen.</l>
<l n="1665">Die cnape ghelovet hem daer,</l>
<l>Dat seggic u al over waer.</l>
<l>Echites seide: "des hebt danc,</l>
<l>Ic hebbe gheweten over lanc</l>
<l>Dat ghi mi getrouwe hebt gewesen,</l>
<l n="1670">Maer nu moeti mi in desen</l>
<l>Sonderlinghe siin meest ghetrouwe.</l>
<l>Ghi wet wel, ic minne ene jonfrouwe,</l>
<l>Dat miere moeder leet si,</l>
<l>Ende hier omme hebben si mi</l>
<l n="1675">Ghesent te minen oem waert,</l>
<l>Ende willen hare in dese vaert</l>
<l>Doen becoepen dat icse minne,</l>
<l>Ende daer si niet en hevet inne,</l>
<l>Dat wetic wel dat dus sal siin,</l>
<l n="1680">Dies biddic u gheselle miin,</l>
<l>Dat ghi mi hier in siit getrouwe,</l>
<l>Ende siedi dat men die jonfrouwe</l>
<l>Veronrecht ende sere mesbiet,</l>
<l>Dore minen wille en lates niet,</l>
<l n="1685">Ghine latet mi weten te Raphay,</l>
<l>Sonder twivel daer vint men mi,</l>
<l><pb n="50"/>Dese maent sal ic bliven daer,</l>
<l>Ende masscien dandere daer naer</l>
<l>Ties ic wel die waerheit weet,</l>
<l n="1690">Hoet met [der jonfrouwen]vergheet."</l>
<l>[Evax seide: "bi gode jonchere,</l>
<l>Dat sal ic arbeiden soe sere</l>
<l>Dat ghi mi des selt weten danc."</l>
<l>Echites danckes hem eer iet lanc,</l>
<l n="1695">Ende mettien soe scieden si;</l>
<l>Want Echites was bi]</l>
<l>Siere maysenieden die vore was,</l>
<l>Ende reet met hem sinen pas</l>
<l>Vort te Ermenien waert,</l>
<l n="1700">Ende soe haeste sine vaert</l>
<l>Dat hi des anders dages te Raphay</l>
<l>Quam ende daer soe bleef hi,</l>
<l>Alsoe hi tote Evax seide,</l>
<l>Dat daer soude siin sine beide.</l>
<l n="1705">Nu es Echites wech gevaren,</l>
<l>Dies vader ende moede blide waren;</l>
<l>Die vrouwe seide toten grave:</l>
<l>"Wi moeten ons derre puten doen ave</l>
<l>Ende cortelike verberren,</l>
<l n="1710">Sine conste ons nemmeer gheerren</l>
<l>Dan dat si onse kint betoevert heeft,</l>
<l>Het es onrecht dat si leeft,</l>
<l>Laetse ons marghen wtwert leiden,</l>
<l>Ende een scoen vier ghereiden,</l>
<l n="1715">Ende verberrense morpeleke,</l>
<l>Ensi dat zake dat si breke</l>
<l>Hare quade tovernie,</l>
<l>En doet siit niet, soe moet sie</l>
<l>Verborren siin in enen viere,</l>
<l n="1720">Doet siit oec, soe moet siit sciere</l>
<l>Weder besuren in dat wout,</l>
<l>Ende hebben de pine soe menichfout</l>
<l><pb n="51"/>Alsise te voren ontfinc</l>
<l>Alsi in den woude ghinc;</l>
<l n="1725">Here en duncket u niet goet?"</l>
<l>"Vrouwe nemt waer wat ghi doet,</l>
<l>Dat dit goet si ghedaen;</l>
<l>Doediit, en trouwen ic laet gaen</l>
<l>Ter goeder hant geliic u selven,</l>
<l n="1730">Doedise berren ofte delven,</l>
<l>In roeke in trouwen wat ghi doet,</l>
<l>Emmer siet dat ons si goet."</l>
<l>"Wat sout els, wat soude de pute</l>
<l>Niet soe coene siin dat si wte</l>
<l n="1735">Brachte hare tovernie twint</l>
<l>Om te verleidene onse kint?"</l>
<l>Nu ontboet die vrouwe den baliu;</l>
<l>"Her baliu, seitsi, ic bevele u</l>
<l>Dat ghi dese jonfrouwe vaet</l>
<l n="1740">[Ende] margen met wtwert gaet,</l>
<l>[Ende verbe]rrentse in een vier;</l>
<l>[Emmer soe] ontbiedt mi hier</l>
<l>Eer ghise altemale verdoet."</l>
<l>Alse die baliu dat verstoet,</l>
<l n="1745">Seidi: "vrouwe ik doet gherne</l>
<l>U ghebot, in weet of ghiit in scerne</l>
<l>Ofte in erenste segt iet;</l>
<l>Van der jonfrouwen en vernam ic niet</l>
<l>Nie vrouwe el dan al goet,</l>
<l n="1750">Maer dat ghi wilt dat men doet</l>
<l>Dat sal gherne siin ghedaen."</l>
<l>Die vrouwe seide: "gaet, vaetse saen."</l>
<l>Die baliu ginc daer hise vant;</l>
<l>Die maget hi sciere geprant</l>
<l n="1755">Metten cleede ende seide saen:</l>
<l>"Comt jonfrouwe, ghi siit ghevaen."</l>
<l>Alse die maghet dat verstoet</l>
<l>Soe verwandelde hare de moet,</l>
<l><pb n="52"/>Ende wert soe sere ondaen,</l>
<l n="1760">Dat si viel in onmacht saen,</l>
<l>Ende alsi becomen was weder,</l>
<l>Viel si anderwerf ter neder,</l>
<l>Ende doen si weder bequam,</l>
<l>Riep die maget lofsam:</l>
<l n="1765">"Limborch, Limborch, vromich lant!</l>
<l>Ic ben hier in der vremder hant,</l>
<l>Ghi heren, dat u god gheve raste,</l>
<l>Waer bi houdi mi soe vaste?"</l>
<l>"Ic segt u, seide die gravinne,</l>
<l n="1770">Die tovernie die ghi hebt inne</l>
<l>Ende onsen sone mede hebt verleit,</l>
<l>Ende soe daer met bereit,</l>
<l>Dat hi moeder ende vader</l>
<l>Liever voeren beide gader</l>
<l n="1775">Hinderwert vele dan ghi;</l>
<l>Siit seker ende gheloeves mi,</l>
<l>Dat ghiit weder selt breken,</l>
<l>Of ghi selter omme onsteken</l>
<l>In een groet vier ende verberren;</l>
<l n="1780">Waendi ons emmer dus erren</l>
<l>Met uwer quaetheit? nee ghi trouwen."</l>
<l>Die maget antwerde met rouwen:</l>
<l>"God here, hoe groet ellende</l>
<l>Eist te sine in meswende</l>
<l n="1785">In vremder hant buten lande!</l>
<l>Dicken es mi gedaen scande;</l>
<l>Haddic gheweest onder de [mine]</l>
<l>Ic hadde hen alsoe [wale pine]</l>
<l>Ghedaen alsi nu moghen mi.</l>
<l n="1790">Vrouwe, bi den here dien wi</l>
<l>Anebeden in den heylegen outaer,</l>
<l>Ende dien ic gheloeve al oppenbaer</l>
<l>Dat hi mi noch verledeghen sal,</l>
<l>Ende miin vernoy betren al</l>
<l n="1795">Alsem tiit dunct ende voeget,</l>
<l>Ende den sone dien ghi drouget</l>
<l><pb n="53"/>En dedic nie tovernie ghene,</l>
<l>Hi dede mi beden meer dan ene</l>
<l>Om te wesene sine vriendinne,</l>
<l n="1800">Dies mi lettel goet ghinc inne,</l>
<l>Want ic siins wiifs niet en ware,</l>
<l>Oec en woudic oppenbare</l>
<l>Sine amie wesen niet;</l>
<l>Dat kinne god, dat mi ghesciet</l>
<l n="1805">En es ghene tovernie;</l>
<l>Den wille en ghecregic nie</l>
<l>Dat hi mi hadde trouwe gegeven</l>
<l>Ende gehouden al siin leven,</l>
<l>Ent u leet hadde ghewesen."</l>
<l n="1810">Die vrouwe antwerde mettesen:</l>
<l>"Dits gheloefelec te horne;</l>
<l>Noch piint si mi te storne;</l>
<l>Leitse wech van minen oegen,</l>
<l>Si sal selke pine doghen,</l>
<l n="1815">Levic hare een mergen noene,</l>
<l>Dat si sal els hebben te doene</l>
<l>Dan ons te driven te scerne."</l>
<l>Die baliu seide: "vrouwe gherne."</l>
<l>Nu moet die maget ghevaen</l>
<l n="1820">Metten baliu henen gaen,</l>
<l>Sere clagende hare seer</l>
<l>En droevede in lanc soe meer.</l>
<l>Alle die waren in sgraven hof</l>
<l>Gaven sonderlinghe lof</l>
<l n="1825">Der maget, ende hem ontfermes sere;</l>
<l>Si hadden gherne haren here</l>
<l>Vore hare gebeden, maer sine dorren</l>
<l>Dor harre v[rouwen wille] porren,</l>
<l>Dies wa[ren si sere tonghemake];</l>
<l n="1830">E[vax die dese sprake</l>
<l><pb n="54"/>Hadde ghehort, ontfarmes sere,</l>
<l>Enen bode sende hi den jonchere</l>
<l>Echites te Raphay</l>
<l>Over dach ende over nacht, dat hi]</l>
<l n="1835">Quame vollec, of hi woude</l>
<l>Dat die maghet hare liif behoude,</l>
<l>Ende hi hem haeste, hier waers te doene;</l>
<l>Si en heeft maer verste tote margen noene.</l>
<l>Die bode haestem met snelre cracht,</l>
<l n="1840">Dat hi na die middernacht</l>
<l>Te Echites quam den jongelinc,</l>
<l>Ende verteldem al die dinc,</l>
<l>Hoet metter maget es ghegaen.</l>
<l>Echites hi wart saen</l>
<l n="1845">Soe verwoert van ernissen</l>
<l>Dat hi waent siins sins missen,</l>
<l>Ende dede ghereiden sonder sparen;</l>
<l>Hi woude weder te Athenen varen,</l>
<l>Ende dede porren daer ter stede</l>
<l n="1850">Ende sine mayseniede quam al mede</l>
<l>Met haesten ende met nide.</l>
<l>God gheve dat hi come te tide!</l>
<l>Doe die maget was sere tongemake;</l>
<l>Die baliu seide: "dese zake, </l>
<l n="1855">Jonfrouwe die si u antien,</l>
<l>Mocht enichsins ghescien</l>
<l>Dat ghiit weder mocht verjagen</l>
<l>Soe mochti u liif ondragen,</l>
<l>Anders sins soe eist verloren;</l>
<l n="1860">Ghi selt emmer die doet becoren."</l>
<l>Die maget die herde droeve was,</l>
<l>Dat seide dWalsch daer ict in las,</l>
<l>Weende utermaten sere,</l>
<l>Ende seide: "ay god, gheweldich here,</l>
<l n="1865">Sonder u en ghesciet niet,</l>
<l>Ghi siit here diet al vorsiet,</l>
<l><pb n="55"/>Drievuldich in enicheden,</l>
<l>Here in volmaectheden,</l>
<l>Sonder beghinsel ende sonder ende;</l>
<l n="1870">Wie soere an twivelt int ende</l>
<l>Moet bliven al verloren,</l>
<l>Want here ghi wort gheboren</l>
<l>Van der maget uwer moeder,</l>
<l>Nochtan waerdi scip ende roeder</l>
<l n="1875">Van erterike doe si u drouch,</l>
<l>Menichwarf si op u louch,</l>
<l>Here doe ghi gheboren waert,</l>
<l>Ende oec soe was si sere vervaert</l>
<l>Doe si u ons tenen exemple</l>
<l n="1880">Symoene offerde in den temple,</l>
<l>Ende hi seide: "nu siit blide,</l>
<l>Ghi selt binnen corten tide</l>
<l>Van desen kinde Maria vrouwe</l>
<l>Sien bitter seer ende groeten rouwe,"</l>
<l n="1885">Daer hi u hilt over den outaer;</l>
<l>Volmaect god, dat es waer,</l>
<l>Ende miin gheloeve ghewaerlike;</l>
<l>Nu moeti mi here van hemelrike</l>
<l>Verloessen van miere noet,</l>
<l n="1890">Miin vernoy es al te groet,</l>
<l>Ente vele heves ghewesen</l>
<l>Songhevals ane mi ghelesen,</l>
<l>Ende heeft gheweest langhen tiit;</l>
<l>Noch here, begherdiit,</l>
<l n="1895">Soe moet u wille al ghescien."</l>
<l>Die baliu seide mettien:</l>
<l>"Bi gode jonfrouwe mi es leet</l>
<l>Dat u miin vrouwe es dus wreet,</l>
<l>Ende ic vruchte u costen sal</l>
<l n="1900">U liif ende u leven al,</l>
<l>Nu moeti in den kerker gaen."</l>
<l>Die jonfrouwe seide saen:</l>
<l><pb n="56"/>"Ghelovet si die maget Marie,</l>
<l>Die sonden en gedacht ic nie,</l>
<l n="1905">Alsoe waerliic als ic onsculdich ben</l>
<l>Ende en peinsde noit miin sen</l>
<l>Om ghene toverie en dachte,</l>
<l>Doe moeti mi in derre nachte</l>
<l>Verlossen van minen rouwe,</l>
<l n="1910">Glorieuse maget vrouwe!"</l>
<l>Dien nacht lach die maget allene</l>
<l>In bitteren rouwe ende in ghewene,</l>
<l>Wenende herde ontfarmelike;</l>
<l>"O god, sprac si, van hemelrike,</l>
<l n="1915">Ende al leet ende allen toren</l>
<l>Es te minen bouf vercoren;</l>
<l>Sint dat ic minen vader verloes</l>
<l>Ende minen broeder, hebbic altoes</l>
<l>Gheweest in pinen ende in ellende,</l>
<l n="1920">Maernu es die meswende</l>
<l>Merre vele dan noch was iet;</l>
<l>Toren, pine, vernoy, verdriet,</l>
<l>Ongeval, lachter ende scande,</l>
<l>Entie doet vore mine hande</l>
<l n="1925">Hebbic sonder miin verdienen;</l>
<l>Acharmen, of si mi doch bienen</l>
<l>Uten lande ende lieten mi gaen!</l>
<l>Al en hebbic niet mesdaen,</l>
<l>Soe daden si wel ende aelmoesen beide."</l>
<l n="1930">Ende binnen dien dat si dit seide</l>
<l>Ontsliep die maget; nu moet hare</l>
<l>God helpen, want si es in vare</l>
<l>Herde sere van der doet;</l>
<l>Hare anxt was al te groet.</l>
<l n="1935">Smargens doe die dach ontspranc</l>
<l>Entie nachtegale sanc,</l>
<l><pb n="57"/>Alsi in meye was ghewoene,</l>
<l>Haeldi die baliu die jonfrouwe scone,</l>
<l>Ende seide: "jonfrouwe nu moet god</l>
<l n="1940">Uwer zielen ontfermen, mier vrouwen gebot</l>
<l>Moet ic doen al eist mi leet,</l>
<l>Alsoe helpe mi god daert al an steet,</l>
<l>Ic woude ghi waert te derre wilen</l>
<l>Henen over hondert milen,</l>
<l n="1945">Ende ic te mids soe verre henen,</l>
<l>Dat ic en quame binnen Athenen</l>
<l>In ere macht ende in meer daer toe;</l>
<l>U doet si deert mi soe."</l>
<l>Die maget antwerde met sere:</l>
<l n="1950">"Here dat lonu god onse here."</l>
<l>Doe quam die hangdief toe gegaen,</l>
<l>Ende ghinc bi der maget staen</l>
<l>Ende dede hare haer cleder wt,</l>
<l>Soe reyne, dat hare ane die huut</l>
<l n="1955">Nemmer dan dat hemde en bleef;</l>
<l>Dat mesbaer dat si doe dreef</l>
<l>Enten rouwen ende dat seer</l>
<l>En volscrevic nemmermeer;</l>
<l>Men sach haren lichame,</l>
<l n="1960">Die te siene was bequame,</l>
<l>Dore dat hemde dat si drouch;</l>
<l>An hare was te prisen genouch;</l>
<l>Si was scoender vele te waren</l>
<l>Dan alle die binnen Grieken waren.</l>
<l n="1965">Daer mense leide wtwaert</l>
<l>Worden die liede sere beswaert,</l>
<l>Ende seide alle: "scone joget,</l>
<l>Hoe sere ghi u scoenheit clagen moget</l>
<l>Die jammerlic bliift verloren!"</l>
<l n="1970">Doe seide die maget welgeboren:</l>
<l>"Ay god, here van den trone,</l>
<l>Waertoe makedi mi soe scone,</l>
<l>Ende ghiit wale wistet al</l>
<l>Miin vernoy ende miin mesval!</l>
<l n="1975">Die minste gratie die god ghevet</l>
<l>Enen armen man, dats dat hi hevet</l>
<l><pb n="58"/>Scone kinder, ic seggu twi;</l>
<l>Die rike willenre ligghen bi,</l>
<l>Ende sendense weder met luttel eren,</l>
<l n="1980">En hadde de minne des joncheren</l>
<l>Echytes ane mi niet becleven,</l>
<l>Ic ware in mine ere bleven;</l>
<l>Maer nu en eist niet alsoe."</l>
<l>Hier met siin si comen toe</l>
<l n="1985">Daer dat vier es ghemaect,</l>
<l>Entie maget welgeraect</l>
<l>Bat allen jongen ende ouden</l>
<l>Dat si vor haer bidden souden,</l>
<l>Diet hare geloveden al te male,</l>
<l n="1990">Het wasser x. m. wale.</l>
<l>Die baliu onboet die gravinne </l>
<l>Dat si quame ten beghinne,</l>
<l>Die maget ware ten viere comen</l>
<l>Daer mense in soude verdoemen.</l>
<l n="1995">Men ghinc oec ghenen viere toe,</l>
<l>Droeghe hout ende oec stroe</l>
<l>Leide men mer an dan een waghen</l>
<l>Ten tween malen hadde ghedraghen.</l>
<l>Die maget die tfier sach soe groet,</l>
<l n="2000">Ente voren wiste hare doet,</l>
<l>Viel in onmacht ter neder,</l>
<l>Ende alsi becomen was weder</l>
<l>Ende haer int vernoy wiste soe diep, </l>
<l>"Gloriouse maget, si riep,</l>
<l n="2005">Jeghen der naturen cracht</l>
<l>Die uwen eyghenen sone bracht</l>
<l>Sonder smette ende blame,</l>
<l>Van uwen heylegen lichame,</l>
<l>Daer wi bi gecregen dat wi te voren</l>
<l n="2010">Bi onser ierster moeder verloren,</l>
<l><pb n="59"/>Soe moeti mi noch verdinghen </l>
<l>Ende tenen goeden ende bringen!</l>
<l>Here die bi Adaems scouden</l>
<l>Worpt in den helschen couden</l>
<l n="2015">Propheten ende patriarken</l>
<l>Die u minden herde sterken,</l>
<l>Ende al u vriende met</l>
<l>Die waren van der Jodscher wet,</l>
<l>Die ghi weder met uwen bloede</l>
<l n="2020">Cocht ane der crucen roede,</l>
<l>Daer ghi ontfinct die bitter wonden</l>
<l>Dore onse vule zonden,</l>
<l>Ghenichelt met gherecten leden,</l>
<l>Ghegeselt, dat u tallen steden</l>
<l n="2025">Dat bloet sepelinght wt ran,</l>
<l>Daer wii ierst ontfinghen an</l>
<l>Bate van onser droefheit,</l>
<l>Dat dede uwe grote ontfarmicheit,</l>
<l>Die ghi niet en wout bedwinghen,</l>
<l n="2030">Nu moetise here vorwert bringhen</l>
<l>Mi te helpen en te vromen,</l>
<l>Soe dat icker bi moete comen</l>
<l>Te miere ontscout, volmaect vader!"</l>
<l>Doe riepen si amen allegader,</l>
<l n="2035">Die liede die ghinder waren.</l>
<l>Mettien quam daer ghevaren</l>
<l>Die grave entie gravinne,</l>
<l>Die si anesach met droeven sinne.</l>
<l>Die gravinne doe aneghinc</l>
<l n="2040">Ende ghinc sitten in den rinc,</l>
<l>Ende seide: "wat seit dese jonfrouwe?</l>
<l>Si en ontsiet ghenen rouwe,</l>
<l>Si es in die quaetheit verardeert;</l>
<l>Hoe cleine essi te barentert;</l>
<l n="2045">Maer trouwen ic ben sculdich den grave</l>
<l>Ende minen sone, si sal ave</l>
<l><pb n="60"/>Doen hare quade toveringhe,</l>
<l>Of ic salse cortelinghe</l>
<l>Werpen doen in dit vier;</l>
<l n="2050">Die duvel brachtse noit hier</l>
<l>Te minen bouf, wetic wale."</l>
<l>Doen antwerde die hovessce smale.</l>
<l>"Vrouwe alsoe gewaerlike</l>
<l>Helpe mi god van hemelrike,</l>
<l n="2055">Als ic nie en peinsde om quaetheit</l>
<l>Tuwen sone, no om baraetheit,</l>
<l>Anders dan hi seide dat hi </l>
<l>Vore alle die leveden minde mi;</l>
<l>Hi hadde mi wel, haddict gewouden,</l>
<l n="2060">Peinsic, tere amien ghehouden,</l>
<l>Ende dat ware miin dinc qualike;</l>
<l>Al en ben ic hier niet rike</l>
<l>Ende een verdreven keytiif,</l>
<l>Niet en waric soe sem miin liif,</l>
<l n="2065">Maer ware hi in minen lande</l>
<l>Lichte soe verdroughe hi die scande</l>
<l>Ende tferwiit enten rouwe</l>
<l>Dat hi mi gegheven hadde trouwe."</l>
<l>Nicida die gravinne seide:</l>
<l n="2070">"In wille niet dat men langher beide,</l>
<l>Men werpse int fier met crachte;</l>
<l>Miin jonfrouwe es van machte,</l>
<l>Worpse int vier vollike."</l>
<l>Die hangdief namse haestelike</l>
<l n="2075">Ende woude haer wt doen dat hemde;</l>
<l>Die maget seide: "dits vremde,</l>
<l>Dore dere van allen wiven,</l>
<l>Laet mi miin hemde an bliven."</l>
<l>"Inne wille entrouwen," seide de knecht,</l>
<l n="2080">"Want hets miin gheset recht."</l>
<l>Doe weende die maget ontfarmelike,</l>
<l>Ende alle die liede ghemeenlike</l>
<l><pb n="61"/>Riepen met enen monde: "laet staen,</l>
<l>Het ware scandelec ghedaen."</l>
<l n="2085">Dit ghedinghe durde langhe</l>
<l>Van ere halven milen gange,</l>
<l>Want noede liet hem die knecht,</l>
<l>Haddi moghen nemen siin recht.</l>
<l>Echytes die jonchere,</l>
<l n="2090">Die hem haeste herde sere,</l>
<l>Quam ghereden met groter cracht,</l>
<l>Metten oegen altenen hi wacht</l>
<l>Ofti Athenen iet saghe;</l>
<l>Een lettel vore middaghe</l>
<l n="2095">Quam hi een lettel boven Athenen,</l>
<l>Ende sach ane dene zide henen</l>
<l>Vele liede utermaten;</l>
<l>Den wech ter stat wert heefti gelaten</l>
<l>Ende reet ten lieden soe hi best can;</l>
<l n="2100">Mettien ontmoeti enen man,</l>
<l>Die hi vraghede wat niemaren</l>
<l>Ware daer die liede waren;</l>
<l>Die man seide: "bi gode jonchere</l>
<l>Daer siin vele liede in sere,</l>
<l n="2105">Want men daer verberren sal</l>
<l>Tscoenste wiif dat in de werelt al</l>
<l>Es ofte noit wert gheboren."</l>
<l>Echytes slouch toe met sporen</l>
<l>Wat hi mach met groter cracht,</l>
<l n="2110">Ende quam recht alse men de maget</l>
<l>Gheworpen soude hebben int vier,</l>
<l>Ende riep: "brachtu die duvel hier</l>
<l>Segt her grave van Athenen!</l>
<l>Ghi ende miin moeder, maect u henen</l>
<l n="2115">Of ic werpu in den brande;</l>
<l>Ghi hebt mi ghedaen scande."</l>
<l>Hi liep daer die hangdief stoet</l>
<l>Ende warpene in die gloet,</l>
<l><pb n="62"/>Ende vergout hem daer siin recht;</l>
<l n="2120">Den baliu warp hi na den knecht;</l>
<l>Doe liep hi den vader naer,</l>
<l>Maer die moeder hadde selve vaer,</l>
<l>Dat si riep: "lieve kint,</l>
<l>Waer bi sidi dus ontsint?"</l>
<l n="2125">Si seide: "lieve kint laet staen,</l>
<l>Wie selen betren dat hier es mesdaen,</l>
<l>Al hebben wi ons versuumt.</l>
<l>Noch es si onversont;</l>
<l>Laet varen, ic ende u here</l>
<l n="2130">Selen hare doen alsoe grote ere</l>
<l>Alse wi hare onneren daden."</l>
<l>"Dat sal siin tuwen scaden,"</l>
<l>Sprac die jonchere haestelike;</l>
<l>Stappans nam hi die suverlike</l>
<l n="2135">Ende warp hare siin cleet ane,</l>
<l>Ende seide: "bi gode welgedane,</l>
<l>Ic sal u soe hoghe wreken,</l>
<l>Al Grieken salre af spreken,</l>
<l>Opten vader die mi wan</l>
<l n="2140">Ende miere moeder opdat ic can."</l>
<l>Di maget seide: "jonchere,</l>
<l>Dore mi en doet hem ghene onnere;</l>
<l>Bi u soe ben ic vertroest</l>
<l>Ende van der doet verloest;</l>
<l n="2145">Haddi ghemerret, ic ware verloren;</l>
<l>Ay god here, die gheboren</l>
<l>Wort van uwer moeder der reinder vrouwen,</l>
<l>Sal enich ende miins rouwen</l>
<l>Hier worden tenegher tiit?</l>
<l n="2150">Jaet here ghebenediit.</l>
<l>Nu jonchere, dore den vader</l>
<l>Die erterike maecte algader,</l>
<l>Ende dore siere moeder der reinder maget,</l>
<l>Leeds hebbic ghenouch bejaget;</l>
<l n="2155"><pb n="63"/> Doet mi mine cleder gheven</l>
<l>Ende laet mi weder gaen verdreven</l>
<l>Wten lande onghescaedt,</l>
<l>Daer ic nu sere ben versmaedt,</l>
<l>Sonder verdiente, dat kint god."</l>
<l n="2160">Echytes seide: "soe waric sod,</l>
<l>Lietic u dus verdriven;</l>
<l>Bi gode ic soude eer ontliven</l>
<l>Vader ende moeder beide,</l>
<l>Eer ic u noch droefheide</l>
<l n="2165">Alsoe hebben liete;</l>
<l>Dore gode scone Mergriete,</l>
<l>Bliift hier int lant, ic sal</l>
<l>U verdriet doen betren al,</l>
<l>Ende alsoe vele teren doen,</l>
<l n="2170">Dat riddre no baroen</l>
<l>In al Grieken en es</l>
<l>Hine salder af spreken, seide Echytes</l>
<l>Ende en wildi oec bliven niet,</l>
<l>Bi den here die hem crucen liet,</l>
<l n="2175">Miin moeder die nu swicht al stille</l>
<l>Ende lettel dede minen wille,</l>
<l>Enten grave minen vader,</l>
<l>Sal ic doresteken beide gader,</l>
<l>Wat pinen icker af mach ontfaen,</l>
<l n="2180">Ende sal wten lande gaen</l>
<l>Met u ende sal u knape siin,</l>
<l>Begherdi die gheselscap miin;</l>
<l>Dat kinne god welghedane,</l>
<l>Dat ic liever hadde te gane</l>
<l n="2185">Met u om der liede broet</l>
<l>Dan te besittene miin heerscap groet,</l>
<l>In dien dat u bequame ware."</l>
<l>Die jonfrouwe scaemde hare,</l>
<l>Ende seide: "des ens ghene noet,</l>
<l n="2190">Noch ware beter mine doet</l>
<l>Gheweest dan des lands verlies."</l>
<l>Die gravinne die haren kies</l>
<l>Niet wel en hadde, quam toe,</l>
<l>Ende seide der jonfrouwen doe:</l>
<l n="2195"><pb n="64"/> "Scone nu comt met minen sone,</l>
<l>Ic sal u betren soe scone</l>
<l>Ende doen eren soe vele</l>
<l>Dat ghiit vertellen selt in spele,</l>
<l>Want wi sient alle wale</l>
<l n="2200">Dat sine scout es altemale,</l>
<l>Ende ghiis gherne waert ave."</l>
<l>"Bi gode scone, sprac die grave,</l>
<l>Wi selen u doen vele eren</l>
<l>Wildi met ons weder keren."</l>
<l n="2205">Doen seide die maget welgedaen:</l>
<l>"Ghelooft si god, hets soe vergaen</l>
<l>Met mi, dat ic en weet waer,</l>
<l>Keren met u es mi swaer,</l>
<l>Ende dat dolen es swarre vele;</l>
<l n="2210">Mochtic dit noch te bispele</l>
<l>Vertellen, dat priisdic sere."</l>
<l>"Ja ghi bi gode, seide die jonchere,</l>
<l>Wildi met ons keren weder."</l>
<l>Die jonfrouwe seide: "seder</l>
<l n="2215">meer dat mi aldus steet,</l>
<l>Soe eist mi dbeste dat ic weet,</l>
<l>Ic wille gherne met u varen."</l>
<l>Alle die liede die ghinder waren</l>
<l>Loveden gode ende waren vroe</l>
<l n="2220">Dat si verledicht was alsoe.</l>
<l>Nu es die maget dies rouwen ave,</l>
<l>Ende voer wech metten grave</l>
<l>TAthenen wert, daer si was ontfaen</l>
<l>Wel ende vele eren ghedaen,</l>
<l n="2225">Ende was wel te ghemake.</l>
<l>Echites die sine zake</l>
<l>Qualiic vorwert dochte gaen,</l>
<l>Was met groten sere bevaen,</l>
<l>Dies hem dunct die maget goet</l>
<l n="2230">Niet en rouct wat hi doet;</l>
<l><pb n="65"/>Sere claghedi siin mesval,</l>
<l>Want hem comt ten archsten al,</l>
<l>Siin moeder wasser banderside</l>
<l>Sere droeve ende onblide,</l>
<l n="2235">Want si weet wel te voren</l>
<l>Dat hare sone bliift verloren.</l>
<l>Tenen tide lach die gravinne</l>
<l>Bi haren here met droeven sinne,</l>
<l>Ende seide: "here wat radi?</l>
<l n="2240">Onsen sone verliesen wii,</l>
<l>Ende al bi derre quaderssen;</l>
<l>Wine mogense verdoen no perssen</l>
<l>Dore hem, hi heeftse lief,</l>
<l>Dat es qualiic onse gherief;</l>
<l n="2245">Wat doen wi daer mede, wettiis iet?"</l>
<l>Die grave seide: "nenic niet."</l>
<l>Die vrouwe seide: "soe sal ic dan</l>
<l>Ons raden ten besten opdat ic can;</l>
<l>Siet, ghi wet wel dat wi varen</l>
<l n="2250">Moeten te hove sonder sparen</l>
<l>Te Constantinoble in sinxendaghe,</l>
<l>Dan radic wel dat men bejaghe</l>
<l>Ane den keyser, dat hi neme</l>
<l>Dese jonfrouwe dat hi gheteme,</l>
<l n="2255">Ende wi selent wederseggen sere,</l>
<l>Maer hi salt willen doen alse here,</l>
<l>Eist ons lief of eist ons leet,</l>
<l>Dit es dbeste dat ic weet,</l>
<l>Ende hise siere dochter gheve,</l>
<l n="2260">Ende alse wi wech siin, dat hi de teve</l>
<l>Doe verberren die wi haten,</l>
<l>Soe siere wi al verlaten."</l>
<l>Die grave seide: "ghi segt wel,</l>
<l>Dit sal men doen ende niet el,</l>
<l n="2265">Hets mi herde wel ghedaen."</l>
<l>Nu moete god in staden staen</l>
<l><pb n="66"/>Der maget, si behoeves wale,</l>
<l>Want op hare craectet altemale.</l>
<l>Hier binnen naect die vaert</l>
<l n="2270">Dat si souden te hove waert</l>
<l>Varen, gheliic dat si daden;</l>
<l>Si daden ane diere ghewaden,</l>
<l>Alle diere voeren mede,</l>
<l>Echytes oec anedede</l>
<l n="2275">Nuwe cleder ende fetyse,</l>
<l>Entie maget van diere wise;</l>
<l>Nu voeren si te hove waert,</l>
<l>Die maget was onvervaert,</l>
<l>Want hare dinc alle gader</l>
<l n="2280">Set si ane den hemelscen vader;</l>
<l>Dus voeren si te samen,</l>
<l>Dat si tsinxenavonts quamen</l>
<l>Te Constantinople in die stad;</l>
<l>Ende alse die heren wisten dat</l>
<l n="2285">Waren si utermaten blide,</l>
<l>Ende ontfingense ten stride;</l>
<l>Daer was spel ende feeste,</l>
<l>Ende grote feeste, seit die geeste,</l>
<l>Drie daghe al omme ganc;</l>
<l n="2290">Men danste daer ende sanc,</l>
<l>Al waest daer vol van spele;</l>
<l>Wat holpt dat ics maecte vele;</l>
<l>Sonderlinghe was daer ghepriist</l>
<l>Die maget van Limborch ende ghewiist,</l>
<l n="2295">Ende seiden al oppenbare,</l>
<l>Dat si emmer comen ware</l>
<l>Van goeden halven na haren sin</l>
<l>Ofte hare ghedaente lieget in;</l>
<l>Selve die keyser priisdese sere,</l>
<l n="2300">Ende seide: "bi onsen here,</l>
<l>Woutse met miere dochter siin,</l>
<l>Ic hildse al dat leven miin."</l>
<l><pb n="67"/>Doen die feeste was leden</l>
<l>Ende si hem thuus ghereden</l>
<l n="2305">Ghinc die gravinne heymelike</l>
<l>Toten keyser van den rike,</l>
<l>Ende nammene tenen nauwen rade;</l>
<l>"Here, seitsi, dore god ghenade,</l>
<l>Ghi moet mi doen ene bede;</l>
<l n="2310">Ghi wet wel ic brachte mede</l>
<l>Ene jonfrouwe met mi,</l>
<l>Ende niemen en weet wat si si,</l>
<l>Entie mint miin sone so sere,</l>
<l>Dat hi mi ende minen here</l>
<l n="2315">Doeden wilt dore haren wille,</l>
<l>Ende wii en dorren lude no stille</l>
<l>Hare doen enich quaet;</l>
<l>Nu hebben wi ghepeinst enen raet,</l>
<l>Dat ghi ons here bidden selt</l>
<l n="2320">Ende oec nemen met ghewelt</l>
<l>Ende doense met uwer dochter siin,</l>
<l>Dat en sal die sone miin</l>
<l>Niet dorren wedersegghen,</l>
<l>Ende alse wi wech sien, doetse legghen</l>
<l n="2325">Waer ghi wilt in prisoene,</l>
<l>Of doetse, wi hebbens te doene."</l>
<l>Die keyser seide: "bi gode vrouwe,</l>
<l>Ic salse houden sonder rouwe</l>
<l>Ende doense met miere dochter siin,</l>
<l n="2330">Mi dunct die jonfrouwe fiin</l>
<l>Vele goets ende eren weert,</l>
<l>Ic salse onthouden, want ic beghert</l>
<l>Hebben sint icse ierst sach.</l>
<l>Nu gaet; soe ic ierst mach,</l>
<l n="2335">Comic ten grave ende salse onthouden."</l>
<l>Nichita peinsde: "dies moet god wouden</l>
<l>Ende selve die duvel uter hellen."</l>
<l>Die keyser quam met vele gesellen</l>
<l>Daer hi den grave vant</l>
<l n="2340">Dien hi groete altehant,</l>
<l><pb n="68"/>Ende seide: "here oppenbare</l>
<l>Dits iets groets dat ghi souct hare?"</l>
<l>Die keyser seide met zoeten sinne:</l>
<l>"Echytes waer es die gravinne?"</l>
<l n="2345">Die jonchere seide: "here si es hierbi."</l>
<l>"Soe doetse dan spreken jeghen mi,</l>
<l>Ic moet hare bidden ene bede."</l>
<l>Die vrouwe men stappans halen dede,</l>
<l>Die den keyser goeden dach</l>
<l n="2350">Ontboet, tierst dat sine sach.</l>
<l>Die keyser seide: "Nichia vrouwe,</l>
<l>Ic biddu op alle trouwe,</l>
<l>Dat ghi mi gheeft ende laet siin</l>
<l>Die jonfrouwe metter dochter miin,</l>
<l n="2355">Die vremde, die hier quam met u."</l>
<l>Die gravinne antwerde nu:</l>
<l>"Here inne mach er u gheven niet,</l>
<l>Mi souder af comen verdriet;</l>
<l>Daer omme moeten wiere u wernen."</l>
<l n="2360">"Want mi ne steter niet tontberren,</l>
<l>Seide die keyser, si moet met mi."</l>
<l>Echytes seide: "here waerbi</l>
<l>En machse miin vrouwe behouden niet?"</l>
<l>"Neen, jonchere, wats ghesciet,</l>
<l n="2365">Si moet hier bliven sekerlike."</l>
<l>"Dore gode, her keyser rike,</l>
<l>Soe biddic u dat ghi hare en doet,</l>
<l>Sprac die jonchere, els dan goet,</l>
<l>Ic hebse liever sekerlike</l>
<l n="2370">Dan al dat leeft op erterike."</l>
<l>"Bi gode jonchere nu siit blide,</l>
<l>Ic sal hare doen tallen tide</l>
<l>Gherne beide lieve ende ere."</l>
<l>"Ic ben blide, sprac die jonchere,</l>
<l n="2375">Dat si hier met u sal siin</l>
<l>Dan si ware metter moeder miin."</l>
<l>Die maghet diet al hevet gehort,</l>
<l>Hare behagede wel des keysers wort,</l>
<l><pb n="69"/>Ende wert blide utermaten,</l>
<l n="2380">Si peinsde te hebben meer baten</l>
<l>Met hem dan metter gravinnen;</l>
<l>Die keyser seide hier enbinnen:</l>
<l>"Nu comt jonfrouwe met mi."</l>
<l>"Here, seide die maget, dat si,</l>
<l n="2385">U ghebot doe ic gherne,</l>
<l>Mi en staets niet tonberne."</l>
<l>Hier met si te wenen begonste</l>
<l>Die gravinne, si en conste</l>
<l>Hare soe niet onthouden</l>
<l n="2390">Si vloethogede, want bi onscouden</l>
<l>Hadsi der maget verdriet ghedaen;</l>
<l>Dies seidsi: "jonfrouwe welghedaen,</l>
<l>Dore onsen here van hemelrike</l>
<l>Vergheeft mi nu onstelike</l>
<l n="2395">Dat ic mesdadich ben</l>
<l>Jeghen u, want miin sen</l>
<l>Begheret u te beterne sere;</l>
<l>Met onrechte dedic u onnere,</l>
<l>Dies willic u betren na uwen wille."</l>
<l n="2400">Die maget sweech onlanghe stille,</l>
<l>Sine seide: "vrouwe, onse vader</l>
<l>Vergeve ons onse zonden algader,</l>
<l>Dat ghi ane mi hebt verdient;</l>
<l>Ic blive van herten u vrient."</l>
<l n="2405">Echytes die jonchere welghedaen,</l>
<l>Die sach dat henen soude gaen</l>
<l>Metten keyser die jonfrouwe,</l>
<l>Haddiis herde groten rouwe,</l>
<l>Ende nam orlof an hare.</l>
<l n="2410">"Jonfrouwe, seiti, waric vare</l>
<l>Soe blivic u ghetrouwe vrient,</l>
<l>Segt jonfrouwe, holps iet verdient</l>
<l>Dat ghi mi tselve weder waert?"</l>
<l>"Jonchere, antwerde de maget ter vaert:</l>
<l n="2415">Al hebdi mi vele goets gedaen,</l>
<l>Ic hebbe leets soe vele ontfaen,</l>
<l><pb n="70"/>Van u gehadt ende selc doghen,</l>
<l>Dat mi daer omme verleiden moghen</l>
<l>Alle manne die leven;</l>
<l n="2420">Jonchere hoe dat wiit nu begheven</l>
<l>Dat selen wi tenen andren male</l>
<l>Noch masschien betren wale,</l>
<l>Ende dat mi u moeder heeft gedaen</l>
<l>Sal mi oec wter herten gaen."</l>
<l n="2425">Echytes was oec om dese zake</l>
<l>Herde sere tonghemake,</l>
<l>Dat hi niet bat berecht en si,</l>
<l>Ende hi van der jonfrouwe vri</l>
<l>Nu nochtan daer sceiden moet;</l>
<l n="2430">Rouwe ende toren moet</l>
<l>Herde groet hem overghinc,</l>
<l>Want in de werelt en es dinc</l>
<l>Dat die liede doet meer ontsinnen</l>
<l>Dan dat sceden doet van minnen.</l>
<l n="2435">Lichtelec es sceden van goede;</l>
<l>Maer van minnen eist armoede.</l>
<l>Dies hadde die jonchere rouwe,</l>
<l>Entie hovessche jonfrouwe</l>
<l>Nam orlof an alle dier waren,</l>
<l n="2440">En hietse goden volen varen;</l>
<l>Alle die waren metten grave</l>
<l>Waren gereckelec droeve daer ave.</l>
<l>Die maget die den jonchere</l>
<l>Droeve sach so over sere,</l>
<l n="2445">Hare ontfarmes ende ghinc te heme,</l>
<l>Ende bat hem dat hi niet en neme</l>
<l>Om haren wille ten groten rouwe;</l>
<l>Ten iersten soe en wert ene jonfrouwe</l>
<l>Altemale niet verwonnen;</l>
<l n="2450">Daerbi die manne die beiden connen</l>
<l>Vercrighen haren wille wale;</l>
<l>"O wi, seit hi, scone smale,</l>
<l><pb n="71"/>Ende mocht ic doch op hope leven</l>
<l>Soe waric blide, maer verdreven</l>
<l n="2455">Heeft u miin moeder ende verwracht</l>
<l>Ende in groten sere bracht,</l>
<l>Dat sal hare te spade berouwen;</l>
<l>Trouwe ic ben sculdich onser vrouwen,</l>
<l>Ic salt thuus soe bereiden saen,</l>
<l n="2460">Si salre omme hare hande slaen."</l>
<l>Den keyser des verwies,</l>
<l>Ende seide: "comt ave dies </l>
<l>Ende laet onse jonfrouwe gaen."</l>
<l>"Here, seitsi, hets ghedaen."</l>
<l n="2465">Dus sciet die maget van hen,</l>
<l>Een deel blide in haren sen,</l>
<l>Ende ghinc metten keyser te hove</l>
<l>Daer si wart van groten love;</l>
<l>Die keyser deedse met siere dochter,</l>
<l n="2470">Dies si was blide, want si mochter</l>
<l>Wel te rechte blide om siin,</l>
<l>Ende dat jonfroukiin</l>
<l>Des keysers dochter gecreech hare</l>
<l>Soe lief, dat si oppenbare</l>
<l n="2475">Verbliidt was alsise sach an;</l>
<l>Int hof en was wiif no man</l>
<l>Sine worden alle hare vrient,</l>
<l>Dies soe hadsi saen verdient.</l>
<l>Dus bleef si te hove</l>
<l n="2480">In bliscepen ende in love,</l>
<l>Ende siin har saken wel ghevallen,</l>
<l>Alsoe moet si doen ons allen. amen.</l>
<l>Nu latic van der maget bliven,</l>
<l>En wille u vort bescriven</l>
<l n="2485">Van den goeden coeman,</l>
<l>Die ghinc, soe hi best can,</l>
<l>Den rechten wech te Limborch wert</l>
<l>Al die zee nederwert,</l>
<l><pb n="72"/>Tote dat hi tere havenen quam</l>
<l n="2490">Daer hi scepe vele vernam,</l>
<l>Daer ghinc hi toe ende besach</l>
<l>Wat lande dat wesen mach,</l>
<l>Want hi en wiste waer hi was;</l>
<l>DWalsch seide daer ict in las,</l>
<l n="2495">Dat hi der talen niet en verstoet,</l>
<l>Dies was hi droeve in sinen moet.</l>
<l>[Doe ginc hi soe verre dat hi vernam</l>
<l>Dat hi quam an enen coeman]</l>
<l>Die van Colne was gheboren;</l>
<l n="2500">Doe peinsdi wel te voren</l>
<l>Datten god daer hadde gheweget;</l>
<l>Stappans hi den coeman vreget</l>
<l>Hoe die stad hiete ende dlant,</l>
<l>Het ware hem herde onbecant,</l>
<l n="2505">Ende hoe verre hi van Colne ware.</l>
<l>Die goede man seide oppenbare:</l>
<l>"Dese stad heet Aueree,</l>
<l>Ende dit es die Griexce zee,</l>
<l>Ende oec sidi te desen male</l>
<l n="2510">.V. hondert milen van Colne wale;</l>
<l>Wat eist, wildi darwert iet?"</l>
<l>Die man seide: "in beghere el niet </l>
<l>Dan ic mochte comen daer."</l>
<l>Dander seide: "ic seggu waer,</l>
<l n="2515">Mergen willen wi daerwert varen</l>
<l>Met onsen scepe, wildi, tware,</l>
<l>Ghi moghet varen mede."</l>
<l>Die coeman diet gherne dede,</l>
<l>[Seide: "en trouwen, ja ic gherne."</l>
<l n="2520">Hem en stoet qualiken tonberne.]</l>
<l><pb n="73"/>Doe ghinc hi met ten scepe waert,</l>
<l>Smargens bestont hi de vaert,</l>
<l>Ende porrede van daer,</l>
<l>Ende voeren wel een half jaer</l>
<l n="2525">Eer si quamen te Colne in de stad,</l>
<l>Ende doe die coeman wiste dat</l>
<l>Wert hi utermaten blide;</l>
<l>Daer na in corten tide</l>
<l>Nam hi orlof an sine heren</l>
<l n="2530">Die hem gouden met eren,</l>
<l>Ende hi ghinc te Limborch inne;</l>
<l>Die hertoge entie hertoghinne</l>
<l>Vant hi daer ende Heinrike mede,</l>
<l>Den jonghen hertoge van der stede,</l>
<l n="2535">Ende noch dreven si groet seer</l>
<l>Om hare dochter in lanc soe meer,</l>
<l>Want si waenden dat si doet ware,</l>
<l>Omdat si vernamen ghene niemare</l>
<l>Dant pert daer die maget op reet,</l>
<l n="2540">Dat die bere int wout verbeet.</l>
<l>Tierst dat die cnape den hertoge sach,</l>
<l>Ontboet hi hem goeden dach,</l>
<l>Ende seide: "here god gheve u ere,</l>
<l>Om uwen wille droevic sere</l>
<l n="2545">Ende u verlies es mi leet,</l>
<l>Daer ic meer af te seggen weet</l>
<l>Dan ghi of iemen int lant."</l>
<l>Die hertoghe seide altehant:</l>
<l>"Waeraf meendi, dat segt mi?"</l>
<l n="2550">"Here of ghiit ghebiet dat si,</l>
<l>Dats van uwer dochter, die ic liet</l>
<l>Daer si haren wille en hadde niet."</l>
<l>"Wacharmen! seide die hertoghe doe,</l>
<l>Wat bringdi mi selke niemare toe?</l>
<l n="2555">Miin dochter es doet, dats waer,</l>
<l>Meer dan over een half jaer."</l>
<l>Die coman seide: "hets sceren groet,</l>
<l>En trouwen si en es niet doet,</l>
<l><pb n="74"/>Si es in Grieken wetic wale."</l>
<l n="2560">"Nu eist ene ongheloeveghe tale,</l>
<l>Seide die hertoge, dattu seghes,</l>
<l>Du best verre buten weghes."</l>
<l>"Trouwen here, in ben niet,</l>
<l>Ic seggu dat ic van hare sciet</l>
<l n="2565">Op die zee ende wert mi ontfort</l>
<l>In Grieken, dat hebbic verhort;</l>
<l>Want ic ghelovede te comen hier</l>
<l>En te sine hare messelgier,</l>
<l>Ende te ghevene te verstane,</l>
<l n="2570">Waer si voer ende waer icker ane</l>
<l>Quam, sal ic u laten hoeren,</l>
<l>Wildiere toe gheven oeren."</l>
<l>Die hertoge seide: "ja ic en trouwen."</l>
<l>Een deel vergat hiere met siins rouwen.</l>
<l n="2575">"Here ic was een coeman,</l>
<l>Die met sinen aerbeide wan</l>
<l>Dies ic levede ende mine kinder,</l>
<l>Die ic niet en sach oit sinder</l>
<l>Daer int wout miin goet verloes;</l>
<l n="2580">Here je sint hebbic altoes</l>
<l>Ghedoolt sere tote dien</l>
<l>Dat ic quam alse ghi moget zien;</l>
<l>Here doen ic beroeft was soe</l>
<l>En haddic twint te vane toe,</l>
<l n="2585">Si nament mi altemale,</l>
<l>Mi en bleef niet, dat kint god wale.</l>
<l>Sonder doen ic sceden soude,</l>
<l>Soe nam ic broet dat in de moude</l>
<l>Viel van miere kerren neder,</l>
<l n="2590">Ic waende thuus wert loepen weder,</l>
<l>Met groten rouwe clagende sere.</l>
<l>Mettien soe versagic here</l>
<l>Uwer dochter die daer sat int wout</l>
<l>Ende dreef groet onghedout</l>
<l n="2595"><pb n="75"/> Van vare, want een bere groet</l>
<l>Hadde hare part gebeten doet;</l>
<l>Si weende soe sere ende kermde,</l>
<l>Here, dat mi meer ontfermde</l>
<l>Haren rouwe ende hare jammerhede</l>
<l n="2600">Dant miins selves scade dede;</l>
<l>Here si was onberaden</l>
<l>Ende ic waende hare staen in staden</l>
<l>Ende hebbense weder hier bracht;</l>
<l>Dien dach dore entien nacht</l>
<l n="2605">Doolden wi in dat foreest;</l>
<l>Die pine van hongere was ons meest,</l>
<l>Doch quamen wi tere cappellen,</l>
<l>Daer wi twee doede ghesellen</l>
<l>Vonden liggende in baren;</l>
<l n="2610">Dandre waren wtghevaren</l>
<l>In dat wout hem gheneren,</l>
<l>Want het waren mordeneren;</l>
<l>Tetene vonden wi goet gerede,</l>
<l>Ene tafele met enen witten clede</l>
<l n="2615">Vonden wi ghedect ende alles genouch,</l>
<l>Doe ghingen wi eten onse ghevouch</l>
<l>Tote diepe in den nacht;</l>
<l>Doe hoerden wi met groter cracht</l>
<l>Die scakeren comen ghereden,</l>
<l n="2620">Ende wi ghingen met behendicheden</l>
<l>Heymelec wt, onghesien,</l>
<l>Ende ghingen wech weder mettien</l>
<l>Dien nacht dore toten daghe,</l>
<l>In groten wenen ende in geclage,</l>
<l n="2625">Recht tote priemetide;</l>
<l>Doen worden wi een deel blide,</l>
<l>Want wi ere vrouwen waghen</l>
<l>Met vele riddren comen sagen;</l>
<l>Die vrouwen kinden miere jonfrouwen,</l>
<l n="2630">Ende seiden haer wat groter rouwen</l>
<l><pb n="76"/>Hier om haren wille ware,</l>
<l>Ende liet miere jonfrouwe comen met hare</l>
<l>Ende mi mede, si soude ons beiden</l>
<l>Met hare ter herbergen leiden;</l>
<l n="2635">Here doe saten wi opten waghen,</l>
<l>Entie waghenman ghinc jagen,</l>
<l>Dat soe moet ic gode claghen,</l>
<l>Dat wi saen waren ghedraghen</l>
<l>Wt onsen weghe al te verre,</l>
<l n="2640">Dies wi te rechte waren erre;</l>
<l>Die vrouwe liet ons verstaen</l>
<l>Dat wi wesen souden zaen</l>
<l>Hier here in dit lant,</l>
<l>Een jonchere, een scone seriant</l>
<l n="2645">Sceen hi die reeter mede;</l>
<l>Die vrouwe grote bede dede</l>
<l>Miere jonfrouwen in dien</l>
<l>Dat si gherne hadde ghesien,</l>
<l>Dat si ten jonchere ware comen</l>
<l n="2650">Ende sine te manne hadde ghenomen;</l>
<l>Miin jonfrouwe wederseit algader,</l>
<l>En ware oft woude haer vader;</l>
<l>Here doe vonden wi daer</l>
<l>Ene borch, daer voeren wi naer,</l>
<l n="2655">Doe brochte ons die portier niemare</l>
<l>Datter ghereden comen ware</l>
<l>Die hertoghe van Limborch ende sine mayseniede;</l>
<l>Doe en sagedi nie soe blide liede</l>
<l>Alse wi waren, doen wi u saghen,</l>
<l n="2660">Ende ghi begonst ons vraghen</l>
<l>Wanen wi quamen; doe makedi</l>
<l>Ene brulocht tusschen die maget vri</l>
<l>Ende met tusschen den jongelinc,</l>
<l>Maer alse men eten ghinc</l>
<l n="2665">Ende haer miin jonfrouwe sechenen began,</l>
<l>Wert ghinder een gestuuf, dat nieman</l>
<l>Dies wedergade en hadde ghesien,</l>
<l>Hoe alle ghene duvele vlien;</l>
<l>Doen bleven wi allene int wout</l>
<l n="2670">Ende dreven groet onghedout;</l>
<l><pb n="77"/>Dien nacht doolden wi allene wi .II.</l>
<l>Smarghens quamen wi op die zee,</l>
<l>Ende ic ghinc tere cappellen waert</l>
<l>Die ic sach, ende hadde beghert</l>
<l n="2675">Dat miin jonfrouwe bleef op doever,</l>
<l>Ende miins beiden, want coever</l>
<l>En hadde si niet wel te gane;</l>
<l>Dat kinne god, eer icker ane</l>
<l>Quam, soe haddicse verloren,</l>
<l n="2680">Dies haddic groten toren,</l>
<l>Ic sachse voeren in enen boet,</l>
<l>Dies haddic rouwe groet,</l>
<l>Ende voerdense in Grieken henen</l>
<l>In die stad van Athenen;</l>
<l n="2685">Daerna en sagicse nie sider,</l>
<l>Ende ic ben te lande weder</l>
<l>Comen ende hebbe geseit waer,</l>
<l>Sekerlec noch essi daer,</l>
<l>Ende dus sciedic van hare,</l>
<l n="2690">Dies mi was te moede sware."</l>
<l>Die hertoghe seide: "dits wonder groet,</l>
<l>Ic hebbe ghewaent dat si es doet,</l>
<l>Waer bi segdi dat si leeft,</l>
<l>Ende hoe si ghevaren heeft,</l>
<l n="2695">Dies wi u gheloeven te bat,</l>
<l>Want wi quamen tere stad</l>
<l>Daer wi tpaert vonden verbeten;</l>
<l>Doen waenden wi dat si ware gheten;</l>
<l>Vort voeren wi bore verre,</l>
<l n="2700">En vonden skakeren die ene kerre</l>
<l>Brachten, die si hadden gheroeft,</l>
<l>Dies sidi te bat gheloeft;</l>
<l>Wi vingense, daer mense verdede,</l>
<l>Namense op hare kerstenhede,</l>
<l n="2705">Dat hem ghene dinc meer en derde</l>
<l>Dan dat die coeman op die erde</l>
<l><pb n="78"/>Dbroet nam dat van der kerren viel.</l>
<l>Cnape dat u sente Michiel</l>
<l>Lonen moete, soudi kinnen</l>
<l n="2710">U kerre of ghise saget binnen?"</l>
<l>"En trouwen ja ic, wat soudic el,</l>
<l>Kennen soudicse herde wel."</l>
<l>Doe leide menne daer si stoet,</l>
<l>Ende noch lach daer op al dat goet.</l>
<l n="2715">Doe seide die cnape: "dat kinne god</l>
<l>Die over al hevet ghebot,</l>
<l>Dat dese kerre was mine,</l>
<l>Eric ane die maghet fine</l>
<l>Quam entie roveren quamen</l>
<l n="2720">Diese mi in den woude namen."</l>
<l>Doe wert die hertoghe herde blide,</l>
<l>Ende seide: "her goet man, tesen tide</l>
<l>Hebdi mi verhoget een deel;</l>
<l>U kerre die hier steet al gheel,</l>
<l n="2725">Liet men staen, op die zake</l>
<l>Opdat men noch den coeman sprake,</l>
<l>Dat mense hem soude wedergheven,</l>
<l>Hier bi soe essi noch gheel bleven;</l>
<l>Nu voertse wech ter goeder tiit;</l>
<l n="2730">Wildi hier bliven ende begherdiit,</l>
<l>Siit seker ghine wert niet verdreven</l>
<l>Tote dat u god nemt tleven."</l>
<l>Die coeman seide: "dat lonu god,</l>
<l>Dat ghi mi biedt dit scone gebot,</l>
<l n="2735">Miin wiif, miin kinder liet ic te lande,</l>
<l>Die commer hebben menegherande,</l>
<l>Ende al miin goet haddic met mi,</l>
<l>Daeromme begheric meer, woudi,</l>
<l>Here, dore god, te wesen daer,</l>
<l n="2740">Si hebben de beide te swaer,</l>
<l>Dies soe lanct mi na hem sere."</l>
<l>Die hertoge seide: "bi onsen here,</l>
<l><pb n="79"/>Mi es leet dat ghi mi ontfaert,</l>
<l>Maer sidermeer dat ghiit begaert</l>
<l n="2745">Soe moete u god onse here geleiden."</l>
<l>Doe en woude die coeman niet beiden</l>
<l>Ende voer thuuswert herde saen,</l>
<l>Men gaf hem, alse men mi dede verstaen,</l>
<l>DWalsch bouc daer ict in las,</l>
<l n="2750">Groet scoenheit, dies vele was,</l>
<l>Soe dat hi blidelike</l>
<l>Sciet van den hertoge rike,</l>
<l>Ende vriendelec te gode beval.</l>
<l>Hem siin sine zaken al</l>
<l n="2755">Na sine begherte ten besten ghevallen,</l>
<l>Alsoe moeten si doen ons allen.</l>
<l>Amen    Amen    Amen</l>
</div>
<div type="chapter"><head type="chapter">BOEK II.</head>
<l><pb n="80"/>Alse alle die crude beghinnen spruten,</l>
<l>Entie liewerke hare muten</l>
<l>Ghelatet van trouwen, die si weet</l>
<l>Dat die scone zomer ontfeet,</l>
<l n="5">Ende men sach den hasel bloyen</l>
<l>En woudic mi niet langher vermoyen,</l>
<l>Ic en woude volscriven dese istorie,</l>
<l>Entie mi dicke mine memorie</l>
<l>Verdroefde ende vermancoleerde,</l>
<l n="10">Ende sere discordeerde;</l>
<l>Doch en liet ics daeromme niet</l>
<l>Dore ene diet mi maken hiet,</l>
<l>Die vrouwe es van minen sinne;</l>
<l>Es Venus gherechte minne</l>
<l n="15">Soe sal ic noch troest ontfaen van hare,</l>
<l>Want sekerlec oppenbare</l>
<l><pb n="81"/>Dragic pinen meer dan ghenouch,</l>
<l>Dier ic noch niet hebbe miin ghevouch</l>
<l>Dat ic bi zaken varen liet.</l>
<l n="20">Nu biddic gode diet al vorsiet,</l>
<l>Dat hi mi gheve sin ende spoet</l>
<l>Soe dat ict volmaken moet.</l>
<l>Tenen tide van den jare,</l>
<l>Ic wane dat in den meye ware,</l>
<l n="25">Dat scone stont loef ende gras,</l>
<l>Was die hertoghe daer ic af las</l>
<l>Te Limborch ende Heinriic siin sone</l>
<l>Die vrome was ende scone;</l>
<l>Daer waren vele hoger liede</l>
<l n="30">In de borch daer dit ghesciede;</l>
<l>Die hertoghe seide: "ghi heren hort hare,</l>
<l>Wel eist recht dat ic mesbare,</l>
<l>Ende ben ic rike man van goede,</l>
<l>Ende weet dat in armoede</l>
<l n="35">Miin dochter leeft ende in meswende,</l>
<l>Ende es in Grieken in ellende,</l>
<l>Ende inne doese zoeken niet;</l>
<l>Bi den here die hem crucen liet,</l>
<l>Vondic iemene dier woude varen,</l>
<l n="40">Ic sout hem lonen sonder sparen,</l>
<l>Dat hi mi al miin leven lanc</l>
<l>Soude dienen ende weten danc."</l>
<l>Heinriic siin sone horde al toe</l>
<l>Wat siin vader seide doe;</l>
<l n="45">Hi seide: "lieve vader here,</l>
<l>Wet wel dat ic tsarmere</l>
<l>Out genouch ben ten wapenen te vane</l>
<l>Ende daer met omme te gane;</l>
<l>Ic wille ridder siin ghedaen,</l>
<l n="50">Ende van u dan varen saen</l>
<l><pb n="82"/>Miere liever zuster zoeken;</l>
<l>Al die werelt mach mi vloeken</l>
<l>Dat ic soe langhe hebbe gespaert."</l>
<l>Die vader antwerde ter vaert:</l>
<l n="55">"Trouwen sone, ghine vaerter niet,</l>
<l>Verloric u, toren ende verdriet,</l>
<l>Ende rouwe sonder begheven</l>
<l>Bleve mi vort al miin leven;</l>
<l>Soe ware miin troest al verloren."</l>
<l n="60">Doe seide die jonchere wtvercoren:</l>
<l>"Bi gode here, en mach niet bliven;</l>
<l>Met swerden moet men mi ontliven</l>
<l>Of ict liete om al die have</l>
<l>Van Vranckrike diese mi gave.</l>
<l n="65">Maect mi ridder of ghiit ghebiet;</l>
<l>Ende en wildiis doen niet,</l>
<l>Soe willic varen altehant</l>
<l>Bidden den hertoge van Brabant,</l>
<l>Dat hi mi ors ende wapenen gheve,</l>
<l n="70">Hi saelt wel doen, hi es miin neve."</l>
<l>Die hertoghe seide: "sidermeer</l>
<l>Dat wesen moet, soe doe ict teer</l>
<l>Dan ic u elre varen late;</l>
<l>God gheve datter ons af bate</l>
<l n="75">Comen moete; gereet u.</l>
<l>Tesen sinxenen dat hier bi es nu,</l>
<l>Soe willic u ridder maken."</l>
<l>Die jonchere was derre zaken</l>
<l>Blide, ende bereide al,</l>
<l n="80">Dat hi daer toe behoeven sal.</l>
<l>Des sinxen dages was al bereet</l>
<l>Tsinen bouf dat men weet</l>
<l>Dat hem behoefde ten ridderscape;</l>
<l>Des sinxen dages doe die knape</l>
<l n="85">Opstoet ende hem ghereide,</l>
<l>Met guldenen cledren hi hem cleide</l>
<l><pb n="83"/>Ende ghinc te biechten oemoedelike,</l>
<l>Ende bat gode van hemelrike</l>
<l>Dat hi die ordene moeste ontfaen</l>
<l n="90">Die hi doe soude anegaen,</l>
<l>Te gods eren entie siere zalicheit.</l>
<l>"God here, dore u drievuldicheit</l>
<l>Moetiis mi onnen ongespaert."</l>
<l>Doe ghinc hi te messen waert,</l>
<l n="95">Ende hi ontfinc daer met eren</l>
<l>Den heyleghen lichame ons heren;</l>
<l>Doe quam die hertoghe toe ghegaen,</l>
<l>Ende doen die messe was ghedaen</l>
<l>Die hertoghe spien sine sporen,</l>
<l n="100">Daerna gordi hem tswert vercoren,</l>
<l>En seide: "hier ontfadi tswert,</l>
<l>Omdat ghi daer met onververt</l>
<l>Die heyleghe kerke bescermen selt</l>
<l>Daer ghise vint in onghewelt;</l>
<l n="105">Weduwen ende wesen seldi ontladen</l>
<l>Waer ghise vint onberaden;</l>
<l>Keert onrecht waer ghi moget,</l>
<l>Vordert recht, dats grote doget,</l>
<l>Gaet te messen ente ghetiden,</l>
<l n="110">Siit coene in elken stride,</l>
<l>Ende en ververt u niet,</l>
<l>Al eist dat ghi meer siet</l>
<l>Wederzaken dan uwer ghesellen,</l>
<l>Want wi hoeren tellen,</l>
<l n="115">Dat Judas Makabeus seget</l>
<l>Dat die victorie niet en leget</l>
<l><pb n="84"/>In grote hoepe van guede,</l>
<l>Noch in vele lieden, maer die vroede</l>
<l>God onse here van hemelrike</l>
<l n="120">Ghevet al geheelike."</l>
<l>Entie wile dat hi dit sede</l>
<l>Gaf hi hem enen halslach mede,</l>
<l>En seide: "sone dese slach</l>
<l>Sal u gedincken doen den dach</l>
<l n="125">Dat ghi leeft, nu siit goet man."</l>
<l>"Ic sal opdats mi god an."</l>
<l>Antwerde die nuwe ridder saen.</l>
<l>Mettien siin si in die zale gegaen,</l>
<l>Ende ghingen eten ende waren blide</l>
<l n="130">Tote sanders dages mettentide.</l>
<l>Smargens vrouch doen de dach</l>
<l>Die nuwe ridder baren sach,</l>
<l>Soe stont hi op ter vaert</l>
<l>Ende ghinc te messen waert,</l>
<l n="135">Ende alse die messe was ghedaen</l>
<l>Quam hi in die zale ghegaen,</l>
<l>Ende gruete den hertoge sinen vader</l>
<l>Ende siere moeder beide gader;</l>
<l>"Here, seiti, nu es u cont</l>
<l n="140">Twii ic wert ridder terre stont;</l>
<l>Miere suster hebben wi verloren,</l>
<l>Dies wi alle hebben toren;</l>
<l>Men heeft ons geseit dat si noch leeft</l>
<l>In Grieken, eest dat mi god gheeft</l>
<l n="145">Ghesonde, ic salse zoeken varen</l>
<l>In Grieken sonder lagher sparen,</l>
<l>Ties icse vinden mach,</l>
<l>Ende inne wane achter desen dach</l>
<l><pb n="85"/>Niet langher beiden tenegen stonden</l>
<l n="150">Tote dien dat icse hebbe vonden,</l>
<l>Of ic sterve in den wille."</l>
<l>Die hertoghe sweech onlange stille,</l>
<l>Maer seide: "sone sidermeer</l>
<l>Dat ic en can ghenen keer</l>
<l n="155">Vinden, ghine wilt emmer varen,</l>
<l>God onse here moet u bewaren;</l>
<l>Droeve lati mi ende ellendich;</l>
<l>Lieve sone nu siit ghenendich</l>
<l>Ende onververt, noch niet en spaert</l>
<l n="160">Enghene dinc, dats miin raet;</l>
<l>Men sal u gheven zomeren ende cnapen</l>
<l>Die vore u voeren selen u wapen."</l>
<l>"Bi gode ic en wilre niet,</l>
<l>Soe wat soe miins ghesciet,</l>
<l n="165">Mine wapene ende ander dinc ghene,</l>
<l>Ic wille varen allene."</l>
<l>Die vrouwe die dit verstoet,</l>
<l>Wert herde droeve in haren moet,</l>
<l>Ende seide: "sone ontfaerdi mi?</l>
<l n="170">Mine welvaert voerdi metti,</l>
<l>Maer doch ben ics te min beswaert</l>
<l>Dat ghi uwer suster zoeken vaert."</l>
<l>Miin her Heinric die niet en woude</l>
<l>Letten, hiet dat men boude</l>
<l n="175">Sine wapene brachte, alse men dede,</l>
<l>Ende hi wapendem daer ter stede</l>
<l>Met roden wapenen altemale;</l>
<l>Enen wapenroc van sindale,</l>
<l>Die roet was dedi ane,</l>
<l n="180">Ende daer in ene halve mane</l>
<l>Van witten zilvere verheven,</l>
<l><pb n="86"/>Siin moeder haddene hem ghegeven;</l>
<l>Doe brachte men hem .I. ors geleit</l>
<l>Met selker paruren ghecleit;</l>
<l n="185">Die sat hi op blidelike,</l>
<l>Ende nam orlof haestelike</l>
<l>Ane vader, ane moeder, sonder sparen,</l>
<l>Ende ane alle diere waren,</l>
<l>Ende baden gode dat hine geleiden</l>
<l n="190">Moeste, doe voer hi wech sonder beide.</l>
<l>Nu vaert die ridder siere straten</l>
<l>Ende heeft droeve liede ghelaten;</l>
<l>Met feesten reet hi ten woude waert</l>
<l>Stouteliic ende onvervaert;</l>
<l n="195">Ende doen hi binnen den woude quam</l>
<l>Ende dweder soe scone vernam,</l>
<l>Begonsti een liedekiin</l>
<l>Van minnen scone ende fiin,</l>
<l>Ende reet met feesten soe</l>
<l n="200">Recht toten avonde toe;</l>
<l>Des avonts doent doncker was</l>
<l>Beeti van den orsse int gras</l>
<l>Ende liet bi hem peinstren daer;</l>
<l>Die ridder hadde cleinen vaer,</l>
<l n="205">Hi lach ende sliep in sinen scilt,</l>
<l>Alse een die gherne rusten wilt;</l>
<l>Hier binnen heeften vernomen</l>
<l>Een bere, ende esser toe comen,</l>
<l>Ende dors begonste te neyen sere</l>
<l n="210">Soe datter bi ontspranc die here;</l>
<l>Stappans hi doe opstoet,</l>
<l>Het hadden wonder herde groet</l>
<l>Want den orsse deerde ende was;</l>
<l>Doe sach hi neven hem int gras</l>
<l n="215"><pb n="87"/> Den bere dien dors ontsach;</l>
<l>Doe haesti hem wat hi mach,</l>
<l>Ende ghegreep scilt ende spere,</l>
<l>Entie bere settem ter were</l>
<l>Ende ghinc hem metten claen toe,</l>
<l n="220">Maer die ridder geraecten doe</l>
<l>Metten spere wel ter core</l>
<l>Recht in die borst vore,</l>
<l>Ende stacken ter herten in,</l>
<l>Dies was hi blide in sinen sin</l>
<l n="225">Ende ghinc weder sitten neder,</l>
<l>Nemmeer en dorsti slapen weder.</l>
<l>Smergens doet daghen began</l>
<l>Stont hi op die edele man</l>
<l>Ende reet sinen wech wege,</l>
<l n="230">Onse here moet hem gheven zeghe,</l>
<l>Toter hogher verspertiit;</l>
<l>Mettien hordi groet ghecriit</l>
<l>Bi hem, doe reet hi daer</l>
<l>Met groter haest, doe sach hi waer</l>
<l n="235">.V. mordeneren hadden ghevaen</l>
<l>Enen ridder welghedaen</l>
<l>Ende .II. siere knapen mede,</l>
<l>Dit dochtem jammerhede;</l>
<l>Entie knechte creten sere</l>
<l n="240">Om dat men mesvoerde haren here;</l>
<l>Her Heinriic quammer toe ghereden,</l>
<l>Ende vragedem met haesticheden,</l>
<l>Wat hem die ridder heeft mesdaen,</l>
<l>Dat sine voerden dus ghevaen.</l>
<l n="245">Si seiden: "dat selve dat ghi doet;</l>
<l>Nu bettet vollic neder te voet,</l>
<l>Of ghi moet beeten sonder hoverde,</l>
<l>Ende daer toe sceden van uwen perde."</l>
<l><pb n="88"/>Alse miin her Heinric dese tale</l>
<l n="250">Hoerde, bequam si hem niet wale,</l>
<l>Ende seide: "soucti dit quadien?</l>
<l>Bi der maget sente Marien,</l>
<l>Ghi selt hier alle laten tleven."</l>
<l>Die drie hebben den ridder begheven</l>
<l n="255">Ende voeren heren Heinrike toe,</l>
<l>Her Heinriic vinc doe</l>
<l>Ten swerde, daer hise met ontfinc</l>
<l>Soe wee hem, dat hise beginc;</l>
<l>Want hi slouch den enen boven</l>
<l n="260">Op thovet, dat hiit hem heeft gecloven</l>
<l>Recht toten scoudren neder;</l>
<l>Doe vertoech hiit weder</l>
<l>Ende slouch den andren inne</l>
<l>Van boven den hoefde toten kinne;</l>
<l n="265">Doen ghingen hem dandre .III. toe,</l>
<l>Dat groet wonder was ende hoe</l>
<l>Hiis metten live mochte ontstaen;</l>
<l>Hier binnen laet hi gaen</l>
<l>Siin swert omme haefscher hande,</l>
<l n="270">Ende slouch den enen onder die tande,</l>
<l>Dat hem thoeft viel van den buke;</l>
<l>"Gheselle, seiti, van den struke</l>
<l>Dunct mi, es die tscop verloren."</l>
<l>Die ander twee hadden thoren</l>
<l n="275">Ende ghingen hem vaste ane,</l>
<l>Ende hi weerdem met slane,</l>
<l>Dat hi gheraecte bi ghelucke</l>
<l>Den enen, dat van hem .I. stucke</l>
<l>Siin arm al metten swerde ontspranc.</l>
<l n="280">"Gheselle, seiti, swaer gheclanc</l>
<l>En maecti meer derre potenten;</l>
<l>Alsoe sere alst es in den lenten,</l>
<l>Selden sal men vinde die crude</l>
<l>Die vergadren selen die hude."</l>
<l n="285"><pb n="89"/> Doen die .V. gheselle sach</l>
<l>Dat siin gheselle ter neder lach,</l>
<l>Haddi soe grote vrucht</l>
<l>Dat hi hem selven sette ter vlucht;</l>
<l>Her Heinriic ontbant den ridder daer,</l>
<l n="290">Doe ghingen si hem volghen naer,</l>
<l>Maer saen was hi hem wten oegen;</l>
<l>Den ridder dien siin doghen</l>
<l>Sere derde, seide: "here,</l>
<l>Dese quaet, al es hi sere</l>
<l n="295">Ghequetst, hi sal ons wisen wel</l>
<l>Waer die mordeneren fel</l>
<l>Siin, of wi nemen hem tleven,</l>
<l>Hi ware quaet achter bleven."</l>
<l>Miin her Heinriic toech siin swert</l>
<l n="300">Ende liep te hem wert,</l>
<l>Entie ghene riep ghenade.</l>
<l>"Segt, eer ic u meer scade,</l>
<l>Wildi mi leiden, daer ic sal</l>
<l>U ghesinde vinden al?"</l>
<l n="305">Hi seide:" here ja ic bi gode,</l>
<l>Al eist dat ict doe noede."</l>
<l>Die mordenare sat op siin pert</l>
<l>Ende leide den ridder ten woude wert,</l>
<l>Ende quamen op ene valeye gereden,</l>
<l n="310">Mettien sagen si daer beneden</l>
<l>Ene capelle met ere planckise</l>
<l>Wel ghemaect, vaste van prise;</l>
<l>Die roever seide:" siet ghi heren,</l>
<l>Sal ic u die waerheit leren,</l>
<l n="315">Soe seldi hier ghesellen vinden;</l>
<l>Comt naer, dorredi u gheninden,</l>
<l>Ghi selt nu ghelden mine mouwen."</l>
<l>"Doch hebdi den iersten rouwe,</l>
<l>Sprac miin her Heinriic, wetic wel."</l>
<l n="320">Doe riep die mordenare fel:</l>
<l><pb n="90"/>"Ghesellen, ghesellen, comt hier wt!</l>
<l>Si siin hier comen sonder geluut,</l>
<l>Die onse ghesellen hebben verslagen."</l>
<l>Alse dat ghene riddren sagen,</l>
<l n="325">Worden si vererret sere;</l>
<l>Doen toech tswert die vremde here</l>
<l>Ende slouch den ghenen ten tanden toe,</l>
<l>Ende seide: "hoe seldi roepen, hoe?"</l>
<l>Doe quamen si vore die capelle gereden,</l>
<l n="330">Ende sagen comen met haesticheden</l>
<l>.VII. mordeneren wtspringen,</l>
<l>Diese bi den breidelen vingen.</l>
<l>Miin her Heinriic wert gram</l>
<l>Dat menne bi den breidelen nam,</l>
<l n="335">Ende hief tswert ende slouch den ghenen</l>
<l>Dat hem thoeft al ghinder henen</l>
<l>Viel van den halscnocke,</l>
<l>Ende wentelde geliic enen blocke;</l>
<l>Dander weerdem herde sere,</l>
<l n="340">Entie goede vremde here,</l>
<l>Ende miin her Heinriic noch verdrouch</l>
<l>Tswert, daer hi met noch enen slouch</l>
<l>Soe sere ter erden neder,</l>
<l>Dat hi nemmer op en rechte weder,</l>
<l n="345">Enten hals metten arme ave.</l>
<l>"Gheselle, al waert dat men u gave</l>
<l>Goet, ghine wistet hoe ghenemen;</l>
<l>Ic sal noch dandre aldus verlemen,"</l>
<l>Sprac die riddre metter manen;</l>
<l n="350">Dandre die hem noch wanen</l>
<l>Verweren, vochten noch vromelike,</l>
<l>Ende slougen op miin her Heinrike</l>
<l>Meneghen slach sonder begheven,</l>
<l>En daet god, hi ware bleven,</l>
<l n="355"><pb n="91"/> Diene bescudde met siere cracht.</l>
<l>Her Heinriic die sere vacht,</l>
<l>Heefter noch .II. geslegen doet,</l>
<l>Dandre hadde den anxt soe groet,</l>
<l>Ende vloe achter in ene posterne;</l>
<l n="360">Her Heinriic die hem volgen soude gherne,</l>
<l>Herhaelde den enen</l>
<l>Ende minctene van .II. benen,</l>
<l>Ende seide: "gheselle nu cruupt henen,</l>
<l>Uwe hexteroeghen siin verdwenen,</l>
<l n="365">Ghine dorfste nemmer claghen."</l>
<l>Alse dat des ridders knapen saghen,</l>
<l>Waren siis utermaten blide.</l>
<l>Miin her Heinriic volgede tien tide</l>
<l>Den andren in die haghedochte,</l>
<l n="370">Soe langhe hi op ende neder sochte</l>
<l>Dat hine vant, al waest spade,</l>
<l>Entie ghene riep ghenade.</l>
<l>"Here, seidi, ontfarmt nu miins,</l>
<l>Ic sal u soe vele gheven smiins</l>
<l n="375">Dat ghiere op al u leven</l>
<l>Selt onthouden sonder begheven."</l>
<l>Miin her Heinriic seide; "dat si,</l>
<l>Nu comt af ende ghevet mi."</l>
<l>Die ghene seide: "here gherne."</l>
<l n="380">Doe leidine in die posterne,</l>
<l>Ende wiisdem zilver ende gout</l>
<l>Ende ander sierheit menichfout;</l>
<l>Lakene, wiin ende coren,</l>
<l>Gheliic die lieden hadden verloren;</l>
<l n="385">Baken, ossen, orssen, mulen,</l>
<l>Niet en liet hiis hem ontsculen,</l>
<l>Hi en besagt altemale.</l>
<l>Miin her Heinriic seide: "loept ende hale</l>
<l>Den andren riddere daer boven."</l>
<l n="390">"Gherne, ic ben soe verscoven,</l>
<l>Sprac die ghene, ter droever tiit</l>
<l>Werdic gheboren, dat ghi siit</l>
<l><pb n="92"/>Soe miin meester ende miin here,</l>
<l>Haddics raet ic hate u sere,</l>
<l n="395">Mer nenic, inne weets wat doen,</l>
<l>U en es niemen ontfloen,</l>
<l>Hets al verslaghen tote mi;</l>
<l>Her ridder segt, waer sidi?</l>
<l>Miin here ontbiedt u dat ghi comt,</l>
<l n="400">Ghi vint hier binnen dat u vroemt,</l>
<l>Ghi moget wel seggen ter goeder tiit</l>
<l>Soe quaemdi in desen striit,</l>
<l>Ende tonsen groten onghevalle</l>
<l>Siin onse ghesellen doet alle."</l>
<l n="405">Die ridder quam daer beneden</l>
<l>Ende besach die scoenheden;</l>
<l>Miin her Heinriic hi seide:</l>
<l>"Here wi vinden goede ghereide</l>
<l>Ten etene wert, nu laet ons eten."</l>
<l n="410">"En trouwen gherne, wine weten</l>
<l>Waer wi margen vinden iet."</l>
<l>"En trouwen ghine messegt niet,"</l>
<l>Seide die ridder van Limborch;</l>
<l>Ten knecht seidi: "ganc, ende besorch</l>
<l n="415">Spise die wi eten mogen."</l>
<l>Die knechte, die wel in hoghen</l>
<l>Waren, haelden hem ghenouch,</l>
<l>Want si vonden wel haer gevouch;</l>
<l>Dus aten si ende waren blide</l>
<l n="420">Ende gherust van den stride.</l>
<l>Miin her Heinriic sprac den ridder toe,</l>
<l>Ende vragedem hoe</l>
<l>Hi quam ane die mordenaren.</l>
<l>"Ic segt u here, ic quam ghevaren</l>
<l n="425">Van Brabant wert, ende soude</l>
<l>Gherne varen, opdat god woude,</l>
<l>Tote Triere in die stad,</l>
<l>Ende mach u seggen om wat,</l>
<l><pb n="93"/>Opdat ghiis selve niet siit vroet;</l>
<l n="430">Die hertoge van Loreine hi doet</l>
<l>Dien van der stad grote pine,</l>
<l>Want hi dronghe hem af gherne tsine,</l>
<l>Hi ende siin broeder, ende hise verdronge,</l>
<l>Ende men den bisscop dwonghe</l>
<l n="435">Entie heyleghe kerke te male;</l>
<l>Die ghene soudse berechten wale;</l>
<l>Sine willens doen niet,</l>
<l>Wat soe hem daer na ghesciet;</l>
<l>Dies heefti die stad beleghen</l>
<l n="440">Met meneghen coenen deghen,</l>
<l>Die daer in siere helpen siin,</l>
<l>Met meneghen here van opten Riin;</l>
<l>Daer es die coninc van Byhem,</l>
<l>Entie hertoge van Oestrike met hem,</l>
<l n="445">Die hertoge van Beyeren, die grave van Baren,</l>
<l>Ende van Lutselborch die grave twaren;</l>
<l>Dus siin si binnen sere verladen;</l>
<l>Mochtem iemen staen in staden</l>
<l>God souts hem lonen nu ende echt,</l>
<l n="450">Want si striden om hare recht,</l>
<l>Ende daerwaert soe hebbic den wille;</l>
<l>Heden quam ic te minen onwille</l>
<l>Ghereden in dit foreest,</l>
<l>So helpe mi die heyleghe gheest,</l>
<l n="455">Eer ics iet wiste si mi vingen</l>
<l>Ende sere mesvoeren ghingen,</l>
<l>Ende noch meer souden hebben gedaen,</l>
<l>En waric bi u niet ontgaen;</l>
<l>Here nu wetti almale,</l>
<l n="460">Miin ghescien van op ende tale."</l>
<l>Miin her Heinriic die ghehort</l>
<l>Hevet des ridders wort,</l>
<l><pb n="94"/>Seide: "here ic wille twaren</l>
<l>Met u henen te Triere varen,</l>
<l n="465">Opdat ghi miere gheselscap gheert."</l>
<l>"Bi gode here, ic hebse wert,</l>
<l>Sprac die ridder, ende wille u</l>
<l>Dienen beide hecht ende nu,</l>
<l>Dies hebdi jeghen mi verdient</l>
<l n="470">Dat ic ben u ghetrouwe vrient."</l>
<l>Hier binnen hebben gheten</l>
<l>Die riddren, die lettel weten</l>
<l>Wiet te voren vergouden heeft;</l>
<l>Miin her Heinriic seide: "en leeft</l>
<l n="475">Man, die meer eneghe zake</l>
<l>Beghert no bat ware te gemake</l>
<l>Dan ic nu te slapene doe."</l>
<l>Die ridder hi antwerder toe:</l>
<l>"Bi gode hare, gaet liggen slapen,</l>
<l n="480">Ic sal wale minen cnapen</l>
<l>Tuwen orsse doen nemen ware."</l>
<l>Miin her Heinriic seide oppenbare:</l>
<l>"Soe willic dan ligghen neder,</l>
<l>Alst tiit es soe roept mi weder."</l>
<l n="485">Doe ghinc hi nederligghen slapen,</l>
<l>Te sinen orsse sagen die knapen,</l>
<l>Ende gaven hem hoys ende corens genouch,</l>
<l>Dat wale was siin ghevouch,</l>
<l>Want in tween dagen coren en at;</l>
<l n="490">Die knapen, die oec waren mat,</l>
<l>Ghingen slapen entie ridder mede.</l>
<l>Nu merct wat die mordere dede,</l>
<l>Die soe hadde ghenade ghebeden;</l>
<l>Hi quam met behendicheden</l>
<l n="495">Tote daer miin her Heinriic lach,</l>
<l>Ende hief siin swert ende gaf hem enen slach</l>
<l>Ende waendem afslaen den hals;</l>
<l>Die ridder hadde meer ghevals,</l>
<l>Ende ontsprac ende sach den ghenen</l>
<l n="500">Metten swerde, die wel waende hene</l>
<l><pb n="95"/>Hem maken ende vlien;</l>
<l>Miin her Heinriic vlogedem mettien,</l>
<l>Ende herhaelden weder</l>
<l>Ende slouchen metten scilde neder,</l>
<l n="505">Ende nam hem tswert wter hant</l>
<l>Ende maecter af enen truwant,</l>
<l>Ende slouch hem af die hande beide;</l>
<l>Doen hiit ghedaen hadde, hi seide:</l>
<l>"Segt ribaut, hoe waerdi soe coene</l>
<l n="510">Dat ghi u pinet dit te doene?"</l>
<l>Die ghene seide: "here ic segt u,</l>
<l>Altoes soe hebbic tote nu</l>
<l>Coene gheweest in mordaet,</l>
<l>Ende nemmer gheweest een quaet,</l>
<l n="515">Ende daer na eist mi wel comen,</l>
<l>Ghi hebt mi mine ghesellen ghenomen</l>
<l>Die hier maecten dese cappelle,</l>
<l>Mi en es bleven gheen gheselle</l>
<l>Ende selve hebbic die hande verloren,</l>
<l n="520">Dat seggic u wel te voren,</l>
<l>Ghi moget van ghelucke spreken</l>
<l>Dat ghi niet en siit dorsteken,</l>
<l>Nu vaert alse ghi wilt, hets dach,</l>
<l>Ende voert vor u uwe bejach,</l>
<l n="525">Mi lati met droefheden."</l>
<l>Doe wecti met haeticheden</l>
<l>Den riddre ende sine knapen,</l>
<l>Die noch herde vaste slapen;</l>
<l>Doen stonden si op ende namen tgoet,</l>
<l n="530">Ende dadent laden metter spoet,</l>
<l>Ende voerdent met hem enweghe;</l>
<l>God gheve den nuwen ridder zeghe,</l>
<l>Want hine begheres twint;</l>
<l>Die ridder sende met ghenint</l>
<l n="535">Thuuswaert metten garsoen;</l>
<l>Her Heinriic vragedem, wat hi doen</l>
<l>Woude, hi antwerde: "twaren,</l>
<l>Ic wille met u te Triere varen,</l>
<l>Ende uwe gheselle wesen."</l>
<l n="540">Die ridder antwerde mettesen:</l>
<l><pb n="96"/>"Bi gode here, ic diene u gherne."</l>
<l>Doe lieten si die posterne</l>
<l>Ende reden hare straten weghe;</l>
<l>Die ridder seide: "dat u god gheve zeghe,</l>
<l n="545">Soe moeti seggen mi</l>
<l>Here welc u name si,</l>
<l>Dat ic doch tere ander tiit</l>
<l>Als ic vertelle wie ghi siit,</l>
<l>Moghe seggen uwen name."</l>
<l n="550">Miin her Heinriic, die sonder blame</l>
<l>Altoes was, seide: "wildiit weten?</l>
<l>Heinriic ben ic gheheten,</l>
<l>Van Limborch sertogen kint;</l>
<l>Nu segt mi ende en heles twint</l>
<l n="555">Hoe dat u name si."</l>
<l>Die ridder seide: "men heet mi</l>
<l>Her Arnout van Ardenen;</l>
<l>Bi gode, quaemdi noch darwert henen</l>
<l>Ic souts herde blide wesen."</l>
<l n="560">Doe reden si wech mettesen</l>
<l>Den dach toten avonde toe,</l>
<l>Ende quamen ghereden doe</l>
<l>In ene stad die Vitborch hiet;</l>
<l>Daer bleven si sonder verdriet,</l>
<l n="565">Ende vernamen oec daer dat,</l>
<l>Dat die van Triere uter stad</l>
<l>Waren ghevaren tenen stride,</l>
<l>Entie van banderside</l>
<l>Drevense weder in met crachte</l>
<l n="570">Ende volgeden hem tote op haer grachte,</l>
<l>Daer ontfingen die van der stede</l>
<l>Scade die hem swaer dede.</l>
<l>Doe miin her Heinriic dat verstoet,</l>
<l>Seidi: "here docht u goet,</l>
<l n="575">Wi souden mettien van binnen varen,</l>
<l>Trecht es met hem." "Ja wi twaren,</l>
<l>Sprac her Arnout, ic raet wel."</l>
<l>Dies nachts hadden si spel</l>
<l><pb n="97"/>Ende sliepen met ghemake,</l>
<l n="580">Ende hem en gebrac ghene zake.</l>
<l>Smargens doe die dach ontspranc</l>
<l>Entie liwerke sanc</l>
<l>Stonden op die riddren beide,</l>
<l>Ende daden leggen hare gereide</l>
<l n="585">Ende saten op metter vaert</l>
<l>Ende voeren te Triere waert;</l>
<l>Miin her Arnout seide: "ridder here,</l>
<l>Wine dorven ons niet haesten sere,</l>
<l>Wi siinre in viere milen bi."</l>
<l n="590">Miin her Heinriic seide: "segt mi,</l>
<l>Es die stad al omme beleghen,</l>
<l>Ende oec in welker weghen</l>
<l>Wiere comen selen inne?"</l>
<l>Miin her Arnout antwerde met sinne:</l>
<l n="595">"Here, in dese zide van der stad</l>
<l>Loept een water, ende dat</l>
<l>Hoet van Luselenborch die grave,</l>
<l>Diere quaet ware te bringen ave,</l>
<l>Ende met hem die grave van Baren;</l>
<l n="600">Mochtewiere te watre in varen</l>
<l>Soe moesten wi van boven comen,</l>
<l>Anders werdet ons benomen."</l>
<l>Miin her Heinriic antwerde doe</l>
<l>Stappans miin her Arende toe,</l>
<l n="605">Ende seide: "dan mach niet ghescien;</l>
<l>Si selen mi dore hem voren zien,</l>
<l>Ic wille te rechte dore hem riden."</l>
<l>"Hoe here, en wildi dan niet striden?</l>
<l>Sprac miin her Arnout, wat segdi dan?"</l>
<l n="610">"Ja ic entrouwen, oft mi god an,</l>
<l>Eer ic nemmer come in de stad."</l>
<l>"Here ende wat holpe u dat?</l>
<l>Dat quame u ten cleinen baten;</l>
<l>U leven soudi saen laten."</l>
<l n="615"><pb n="98"/> "Entrouwen dit wert geaventurt,</l>
<l>Want niet en zoet niet en surt;</l>
<l>Ic salt emmer aventuren."</l>
<l>"Here dat moet siin ter goeder uren,</l>
<l>Ende onse here moet u bewaren,</l>
<l n="620">Entrouwen in dar met u niet varen,</l>
<l>Ic wille varen van boven in."</l>
<l>Her Arnout hadde droeven sin</l>
<l>Dat die riddre woude varen</l>
<l>Jeghen soe menich moederbaren,</l>
<l n="625">Maer hi bat gode onsen here</l>
<l>Dat hi behouden moet liif ende ere.</l>
<l>Die riddre voer boven weghe,</l>
<l>Ende miin her Heinriic, dien god zeghe</l>
<l>Gheven moet, voer te rechte,</l>
<l n="630">Mettien ontmoeti .II. knechte</l>
<l>Die rechte wten here quamen,</l>
<l>Ende tierst dat si den ridder vernamen</l>
<l>Groeten sine ende seiden:</l>
<l>"Here, god moet u gheleiden."</l>
<l n="635">"Kinder, dat lonu onse here,</l>
<l>Dat u god gheve ere,</l>
<l>Hoe staet nu in dat here,</l>
<l>Eist altoes ghereet ter were</l>
<l>Of die van binnen wte quamen?"</l>
<l n="640">Doe die knechte dat vernamen,</l>
<l>Seiden si: "here bi gode jaet,</l>
<l>Ic waent dach no nacht en staet,</l>
<l>Men vinter liede ghenouch ghereet</l>
<l>Sonder alsoe vele alst nu steet,</l>
<l n="645">Om dat van Lusenborch die grave</l>
<l>Heeftse alle doen ligghen ave,</l>
<l>Ende heeftse doen eten met heme."</l>
<l>Die ridder seide: "als ic verneme</l>
<l>Soe eist nu in den etentiit;</l>
<l n="650">Nu segt mi ter goeder tiit</l>
<l><pb n="99"/>Waer dat si vergadert siin."</l>
<l>"Here bi der trouwen miin,</l>
<l>Sidi ghene tenten alle viere,</l>
<l>Ende op elke ene baniere</l>
<l n="655">Van lazore daer dore varen</l>
<l>Witte baesscen of striipte twaren</l>
<l>Met enen leeuwe van kelen roet?</l>
<l>Bi den here die mi gheboet,</l>
<l>Daer eten si met groter eren,</l>
<l n="660">Ende in die meeste die meeste heren."</l>
<l>Doe miin her Heinriic dat verstoet</l>
<l>Wert hi blide in sinen moet,</l>
<l>Ende beval te gode die kinder,</l>
<l>Ende voer haesteliicke ghinder</l>
<l n="665">Tote daer dat heere at,</l>
<l>Niet een boghescote van der stad;</l>
<l>Dat dochtem siin ghevouch wale;</l>
<l>Sonder te sprekene enege tale</l>
<l>Voer hi in die meeste tente;</l>
<l n="670">Stoutheit groet ende ghenente</l>
<l>Dedi daer ane entrouwen;</l>
<l>Die heren, die alles rouwen</l>
<l>Vergheten hadden, waren blide,</l>
<l>Ende miin her Heinriic banderside</l>
<l n="675">Mercte wel die meeste heren,</l>
<l>Hi reet vort sonder keren,</l>
<l>Ende seide: "ghi heren dore wat</l>
<l>Ligdi hier vore die stad?</l>
<l>Om dat ghi wilt gode onterven;</l>
<l n="680">Ghi moetet laten of besterven;</l>
<l>Nu siet, wat micti te doene?"</l>
<l>Doen antwerden die ridders coene:</l>
<l>"Wat comt ons dese calengeren?</l>
<l>Hi mach lichte hem selve verseeren,</l>
<l n="685">Men jaghen wech siere verde."</l>
<l>Doen miin her Heinriic dat horde, het derde</l>
<l><pb n="100"/>Hem wtermaten sere,</l>
<l>Ende seide: "bi gode, her grave here</l>
<l>Van Luselenborch, ghi moet met mi</l>
<l n="690">In die stad, of ghi</l>
<l>Selt mi lachterlec ontbliven."</l>
<l>Met potten, met messen, met kniven,</l>
<l>Worpen si na hem alle,</l>
<l>Ende hi ghegreep bi gevalle</l>
<l n="695">Den grave van Luselenborch daer hi sat</l>
<l>Ter tafelen, wien soe dat</l>
<l>Lief of leet te siene was,</l>
<l>Ende leidene, als ict las,</l>
<l>Vore hem dwers in siin artsoen;</l>
<l n="700">Doe slouch met sporen die baroen</l>
<l>Haesteliic ter stad waert,</l>
<l>Ende dat here wert ter vaert</l>
<l>Alle in roere ende vinghen</l>
<l>Dies sine saghen bringhen</l>
<l n="705">Van Luselenborch den grave soe;</l>
<l>Ende volgedem alle toe,</l>
<l>Maer hi slouch sere met sporen,</l>
<l>Dies hadden sine zaen verloren;</l>
<l>Ende van der stad diene sagen comen</l>
<l n="710">Hebbene wel vernomen</l>
<l>Dat hi sere die stad beghert,</l>
<l>Ende liepen vollec derwert</l>
<l>Ende lieten den ridder in;</l>
<l>Sere blide om haer ghewin</l>
<l n="715">Waren die portren van der stad,</l>
<l>Menichwarf men te gode bat</l>
<l>Datten god ghesterken moete.</l>
<l>Die grave, die op sine voete</l>
<l>Bleef onder die porteren staende,</l>
<l n="720">Hi bat hem ende maende</l>
<l>Dat si hem en mesdaden niet;</l>
<l>Miin her Heinriic seide: "wats ghesciet</l>
<l>Men sal u doen maer alle ere,</l>
<l>Dat hopic an onsen here."</l>
<l n="725"><pb n="101"/> "Dan saelt", seiden die heren doe</l>
<l>Diere waren comen toe.</l>
<l>Miin her Heinriic entie grave,</l>
<l>Daer ghenouch te seggen es ave,</l>
<l>Worden eerliic in die stad ontfaen,</l>
<l n="730">Ende alle die liede wisten saen</l>
<l>Dat daer een ridder comen ware</l>
<l>Die wten here oppenbare</l>
<l>Den grave van Luselenborch ontfoerde,</l>
<l>Dat dochtem coenheit ende boerde,</l>
<l n="735">Dat enich ridder soe dede;</l>
<l>In de scoenste herberghe van der stede</l>
<l>Daden si den ridder herberghen doe,</l>
<l>Mettien quam daer die bisscop toe,</l>
<l>Diene herde wel ontfinc;</l>
<l n="740">Menich menssche daer ghinc</l>
<l>Om te besiene den ridder coene;</l>
<l>Die bisscop seide: "wi haddens te doene</l>
<l>Here wel dat ghi hier quaemt,</l>
<l>Want bi mier trouwen, ghine vernaemt</l>
<l n="745">Nie donrecht dat men ons doet,</l>
<l>Nu dunct mi dat god onser rouct,</l>
<l>Ende heeft ons te sorcorsen u</l>
<l>Ghesent, ghelovet ane hem nu;</l>
<l>Nu segt mi here, dat u god lone,</l>
<l n="750">Sint ons steet dus onscone,</l>
<l>Wat radi ons ane te gane?</l>
<l>Hier leit met menegen sconen vane</l>
<l>Die hertoge van Loreine ende siin broeder,</l>
<l>Die hem pinen gode ende siere moeder</l>
<l n="755">Jammerliic tonterven hier."</l>
<l>Doe antwerde die ridder fier:</l>
<l>"Here hier es te desen male</l>
<l>Die grave van Luselenborch, ic rade wale</l>
<l>Dat wine senden om die soene.</l>
<l n="760">Ende hiere hem met pine wel te doene</l>
<l><pb n="102"/>Ende laten varen siere vaerde;</l>
<l>Hi es man van soe goeden aerde,</l>
<l>Het sal ons mee te baten comen</l>
<l>Dan wi goet hadden ghenomen</l>
<l n="765">Ende wine hadden gheblameert,</l>
<l>Hi es ghenouch te barenteert</l>
<l>Ende sal onsen wille doen."</l>
<l>Die bisscop antwerde den baroen:</l>
<l>"Doeter al uwen wille mede,</l>
<l n="770">Het willen alle die van der stede."</l>
<l>Miin her Heinriic sprac doe</l>
<l>Den bisscop van Triere toe:</l>
<l>"Here so doet dan ontbieden</l>
<l>Die vorbaerste van uwen lieden,</l>
<l n="775">Ende latet hem verstaen;</l>
<l>Duncket hem oec wel ghedaen,</l>
<l>Soe mach ment doen vele te bat."</l>
<l>Die bisscop ontboet die van der stad,</l>
<l>Ende si quamen alle saen;</l>
<l n="780">Doe liet hem die bisscop verstaen,</l>
<l>Ende seidem een sermoen</l>
<l>Van onsen here die in den troen</l>
<l>Sit, ende nochtan al vorsiet</l>
<l>Wat dat in erterike ghesciet;</l>
<l n="785">"Ghi heren, seiti, ghi wet wel</l>
<l>Dat ons die hertoghe fel</l>
<l>Heeft beleghen met onrechte</l>
<l>Met algader sinen gheslechte,</l>
<l>Dat wi qualic moghen weren,</l>
<l n="790">Nu heeft ons god ghesent hier neder</l>
<l>Enen ridder, enen man,</l>
<l>Die wel an die wapenen can,</l>
<l>Die ontforde wten here</l>
<l>Den grave van Lusenborch sonder were</l>
<l n="795"><pb n="103"/> Ende heeften ons bracht al hier;</l>
<l>Nu raet ons die ridder fier</l>
<l>Dat wi den grave laten varen,</l>
<l>Ende hi hem pine sonder sparen</l>
<l>Hoe hi ons te payse ghebringhe,</l>
<l n="800">Doet hiit oec ent wel verghinge</l>
<l>Dat si goet, en doet hiis niet,</l>
<l>Hi en sal ons selve gheen verdriet</l>
<l>Doen ende sal varen siere verde;</l>
<l>Hi es man van soe goeden aerde</l>
<l n="805">Comen, hi sal thuuswert tien;</l>
<l>Ende alse dat die andre sien</l>
<l>Dat wi hem doen soe vele eren,</l>
<l>Selen si oec thuuswert keren;</l>
<l>Dit raet hi u heren van der stad,</l>
<l n="810">Die een beter weet, hi segge dat."</l>
<l>Doen dat volc dat verhorde,</l>
<l>Riepen si met enen worde:</l>
<l>"Bi gode het dunct ons wel gedaen;</l>
<l>Wi willenre alle met gaen;</l>
<l n="815">Wat ons raet die ridder coene,</l>
<l>Dat siin wi ghereet te doene;</l>
<l>Wi willen hem dienen toter doet."</l>
<l>Stappans men den grave ontboet,</l>
<l>Ende hi quam altehant</l>
<l n="820">Aldaer hi die heren vant;</l>
<l>Doe hieten sine willecome,</l>
<l>Hi antwerde: "god gheve u vrome,</l>
<l>Ghi heren, wat begheerdi smiins?</l>
<l>Ic ben ghereet ende wille tsiins</l>
<l n="825">U gheven om te quitene mi."</l>
<l>Miin her Heinriic, die ridder vri,</l>
<l>Seide: "here ic seggu dat,</l>
<l>Dat die heren van der stad</l>
<l>Des en twint niet begheren,</l>
<l n="830">Mochten si haer recht allene verweren,</l>
<l><pb n="104"/>Daer si alle omme te stridene dincken,</l>
<l>Eer siit hem iet laten mincken</l>
<l>Dat si begheren boven al,</l>
<l>Mi dunct dat ment u laten sal</l>
<l n="835">Ongherentert henen varen;</l>
<l>Oec soe bidden si u tewaren,</l>
<l>Dat ghi dore die ere van gode</l>
<l>Wesen wilt hare ghetrouwe bode</l>
<l>Ten hertoghe ente sinen broeder,</l>
<l n="840">Dat si nemen raet een lettel vroeder,</l>
<l>Ende laten gode siin recht gebruken,</l>
<l>En condise dus net gheluken,</l>
<l>Soe biddense u dat ghi keert</l>
<l>Ende laetse onghequetseert,</l>
<l n="845">Ende siit doch hare goede ghebuer,</l>
<l>Ende bliven moet, al eist hem stuer;</l>
<l>Die hertoge moet uwes te doene</l>
<l>Altoes hebben, her ridder coene."</l>
<l>Te desen worde antwerde die grave:</l>
<l n="850">"Goeden tiit soe comic ave</l>
<l>Miin ghevanckenes, dat dunct mi;</l>
<l>Her ridder, ic biddu, dat ghi</l>
<l>Met mi vaert ten hertoghe nu,</l>
<l>Op miin gheleide soe nemic u,</l>
<l n="855">Ende nemt .II. portren van der stad,</l>
<l>Ende vernemt hoe ende wat</l>
<l>Ic den hertoghe segghen sal;</l>
<l>Bi den here, dien wi al</l>
<l>Anebeden, ic sal die tale</l>
<l n="860">Hem allen seggen alsoe wale</l>
<l>Dat u sal hebben wonder groet."</l>
<l>"Bi den here die mi gheboet,</l>
<l>Seide miin her Heinriic, ic vare mede."</l>
<l>Twee portren van der stede</l>
<l n="865"><pb n="105"/> Nam hi mede ende voer van daer,</l>
<l>Ende voeren al oppenbaer</l>
<l>Tote van Luselenborch sgraven tente;</l>
<l>God laetse keren sonder gescente!</l>
<l>Nu was die grave wel ontfaen;</l>
<l n="870">Men vragedem sere hoe hi ontgaen</l>
<l>Ware alsoe haestelinghe,</l>
<l>Ende of hi grote reymeringhe</l>
<l>Hadde ghelooft, daer hi hem mede</l>
<l>Hadde ghequiit wter stede,</l>
<l n="875">Ende of dat die selve ridder ware</l>
<l>Diene ontfoerde oppenbare;</l>
<l>Die grave antwerde saen:</l>
<l>"Bi gode, mi en was in de stad niet ghedaen</l>
<l>Dan al goet ende alle ere,</l>
<l n="880">Dies ic mi belove sere,</l>
<l>Na dat mi was vergaen,</l>
<l>Ende dese riddre heeft ghedaen</l>
<l>Ane mi sine edelhede,</l>
<l>Soe doen die portren van der stede;</l>
<l n="885">Sine baden mi maer ene zake,</l>
<l>Ofte ic mach, dat ic make</l>
<l>Jeghen den hertoge haren vrede</l>
<l>Ende haren pays, ende hier mede</l>
<l>Laten si mi henen varen;</l>
<l n="890">Doen bracht ic met mi twaren</l>
<l>Desen ridder op miin gheleide;</l>
<l>Ware iemen op hem messeide,</l>
<l>Siit seker dies, dat hi</l>
<l>Al dat selve doet mi."</l>
<l n="895">Doe die grave van Baren hadde vernomen</l>
<l>Dat van Luselenborch ware wedercomen</l>
<l>Die grave, was hiis herde blide,</l>
<l>Ende reet te hem tien tide</l>
<l>Ende ontfincken blidelike.</l>
<l n="900">"Bi gode, seiti, dien ik wike,</l>
<l><pb n="106"/>Al theer heeft om u zake</l>
<l>Sere gheweest tonghemake;</l>
<l>In welker wiis sidi ontgaen?"</l>
<l>Doen verteldiit hem saen.</l>
<l n="905">"Sidi bi onsen here,</l>
<l>Nu hebben si met dogeden sere</l>
<l>Ons allen verwonnen nu,</l>
<l>Nu willic varen met u</l>
<l>Ende wille oec helpen om de zoene."</l>
<l n="910">Doen ontfinc hi wel den ridder coene,</l>
<l>Ende boet hem sinen dienst sere;</l>
<l>Ende miin her Heinriic die here</l>
<l>Danckes hem ende seide:</l>
<l>"Ghi heren dore u edelheide,</l>
<l n="915">Helpt die van der stad dore gode;</l>
<l>Die hertoghe hi machse noede</l>
<l>Onterven willen met onrechte."</l>
<l>Die grave van Baren seide: "ic slechte</l>
<l>Den ghenen dien doghet verwint;</l>
<l n="920">Die porteren en waren niet kint</l>
<l>Die varen lieten dus den grave;</l>
<l>Varen wi wech, comen wiis ave;</l>
<l>Het es emmer toe mee dan tiit."</l>
<l>Miin her Heinriic seide: "ghi siit</l>
<l n="925">Wel beraden, dunct mi."</l>
<l>Ende mettesen reden si</l>
<l>Ten hertoghe wert over dwater</l>
<l>Met enen scepe, daer in sater</l>
<l>Metten grave herde vele,</l>
<l n="930">Ende reden wech met spele,</l>
<l>Soe verre dat si ten hertoghe quamen,</l>
<l>Ende tierst dat sine vernamen</l>
<l>Groeten sine hovesscelike,</l>
<l>Ende hi hietse haestelike</l>
<l n="935">Groet willecome wesen;</l>
<l>Den grave vraghedi mettesen:</l>
<l>"Here hoe sidi ontgaen</l>
<l>Uter stad, daer ghi gevaen</l>
<l>In waert met mesvalle groet</l>
<l n="940"><pb n="107"/> Ende onlanghe daer in hebt ghedurt?</l>
<l>Dat wondert mi herde sere."</l>
<l>"En darf niet hertoghe here,</l>
<l>Die lieden daden mi alle ere,</l>
<l>Dies ic hem dancke herde sere</l>
<l n="945">Ende met allen rechte weten moet;</l>
<l>Si en wouden van mi gheen goet</l>
<l>Dan dat ic om haren pays sprake</l>
<l>Ende ghise liet met ghemake,</l>
<l>Daer om biddic u vriendelike</l>
<l n="950">Dore onsen here van hemelrike,</l>
<l>Dat ghise laet ten payse comen;</l>
<l>Si en hebben u niet ghenomen</l>
<l>Ende ghi souct hem onrecht ane."</l>
<l>"Het sciint dat ghi hare ghevane</l>
<l n="955">Her grave waert, ghi helpt hem wel;</l>
<l>Maer si behoeven te hebben el</l>
<l>Den taelmanne, selen si mi ontsitten,</l>
<l>Ende ic hier doghe somers hitten</l>
<l>Ende des winters couds .VII. warf,</l>
<l n="960">Bi den here die noit en verstarf,</l>
<l>Of ic hebs minen wille,</l>
<l>Sprac die hertoge, nu swiget stille</l>
<l>Here her grave, dies biddic u;</l>
<l>Wi hebben hier alle tote nu</l>
<l n="965">Beleghen die stad ende selen keren</l>
<l>Dore enen man met onneren;</l>
<l>Dan dadic om ghene have,</l>
<l>Aldus en treckicker niet ave."</l>
<l>Die grave van Lusenborch sprac doe</l>
<l n="970">Echt den hertoghe van Loreine toe,</l>
<l>Ende seide: "ghi hebt onrecht groet,</l>
<l>Die liede bleven eer alle doet</l>
<l>Eer si oec in hant ghingen,</l>
<l>Anders sins moetise oec dwingen</l>
<l n="975">Dan met uwer hogher tale;</l>
<l>Ghi moget u tale wel smalen</l>
<l><pb n="108"/>Ende merren u daet of ghi cont,</l>
<l>Maer eer ghi ene porte wont,</l>
<l>Twaren si soude u costen eer</l>
<l n="980">Goets ende volcs meer</l>
<l>Dan ghi winnen sout in de stad."</l>
<l>Die hertoghe seide: "sidi mat</l>
<l>Her grave, soe vaert u thuuswert rusten,</l>
<l>Ghi wilt mi goeden tiit custen,</l>
<l n="985">Dore dat u een ridder vinc</l>
<l>Onder u liede ende ontghinc,</l>
<l>Dies modi u sere scamen,</l>
<l>Men sal u emmermeer blamen."</l>
<l>"Bi gode hertoghe, ghi segt waer,</l>
<l n="990">Die mi vinc, sieten daer,</l>
<l>Hi heeft u herde wel besien,</l>
<l>Ghi selt hem lachterliic ontfien,</l>
<l>Mach hi u ghegripen tenegher stede,</l>
<l>Hi en doe u dat hi mi dede,</l>
<l n="995">Ende dat ware u de merre onnere</l>
<l>Die nu wilt siin soe groten here."</l>
<l>Die hertoghe seide: "es hi dat?</l>
<l>Hine keert nemmer in die stad,</l>
<l>Ic bereidene soe goedeweet,</l>
<l n="1000">Hi sal, eist u lief of leet,</l>
<l>Met ons henen varen."</l>
<l>Ongestaedt sprac die grave van Baren:</l>
<l>"Ende nemmer en wert soe coene</l>
<l>Dat ghi hem piint te mesdoene."</l>
<l n="1005">Die hertoghe sprac mettien:</l>
<l>"Ic salne metten oeghen ansien</l>
<l>Den ghenen diene mi sal ontfoeren!"</l>
<l>Lude riep hi tier uren:</l>
<l>"Vaet ten wapenen ghi heren,</l>
<l n="1010">Laet sien, sal hi ons ontkeren?"</l>
<l>Die grave van Lusenborch seide:</l>
<l>"Den ridder bracht ic op miin geleide</l>
<l>Ende salne weder henen voeren,</l>
<l>Ende salre om aventuren</l>
<l n="1015"><pb n="109"/> Liif ende goet bi onsen here."</l>
<l>Die hertoghe balch hem sere,</l>
<l>Ende seide: "her grave ghinc selt."</l>
<l>Die wile dat durde dit ghescelt</l>
<l>Wapendem menich deghen;</l>
<l n="1020">Miin her Heinriic die ghesweghen</l>
<l>Noch heeft, seide: "her grave,</l>
<l>Comen wi des sceldens ave</l>
<l>Ende keren wi tuwer tenten wert,</l>
<l>Hebbic doch wapen ende swert</l>
<l n="1025">Ende ghesonde, god hebs danc,</l>
<l>Ende noch en ben ic niet soe cranc</l>
<l>Dat icse te sere ontsie,</l>
<l>Maer doch eist beter dat ic vlie</l>
<l>Dan ic allene met cleinder were</l>
<l n="1030">Bestonde te vechten jegen al dit here;</l>
<l>Den hertoghe ontsie ic alsoe lettel goet,</l>
<l>Twaren here, alse hi mi doet."</l>
<l>Nu willen die heren henengaen,</l>
<l>Die hertoghe vinc ten wapenen saen</l>
<l n="1035">Ende alle sine liede godeweet;</l>
<l>Dierste diere was ghereet</l>
<l>Dat was die hertoge van Oestrike,</l>
<l>Hi entie sine quamen haestelike</l>
<l>Ende reden den heren naer;</l>
<l n="1040">Die heren vonden, dat es waer,</l>
<l>Hare scepe beiden na hem;</l>
<l>Die hertoghe, die sinen sen</l>
<l>Sere stoet om wel te doene,</l>
<l>Was naest altoes den ridder coene,</l>
<l n="1045">Ende riep: "bi gode ghi bliift hier."</l>
<l>Alse dat horde die ridder fier,</l>
<l>Seidi: "gaet int scip ghi heren,</l>
<l>Hier comt een die mi keren</l>
<l>Wilt doen, ende es wel gereden,</l>
<l n="1050">En trouwen hine ontvliet mi heden</l>
<l><pb n="110"/>Ic sal weten wet hi begheert."</l>
<l>Die ridder hi trac siin swert</l>
<l>Alsoe alse hi stoet te voet,</l>
<l>Ende quam in sertoghen ghemoet</l>
<l n="1055">Ende vragedem wat hem derde;</l>
<l>"Ic wille siin meester van uwen swerde</l>
<l>Ende u selven voeren met mi."</l>
<l>"Bi gode hertoghe, soe sidi</l>
<l>Herde sere onberaden,</l>
<l n="1060">Het soude mi alle miin leven scaden</l>
<l>Gavic u een haer wt minen croke,</l>
<l>Ende alsoe vele te men beloke,</l>
<l>Maer ic weet wel dat ghiit doet</l>
<l>Om dat ghi ziet dat ic te voet</l>
<l n="1065">Ben ende wilt mi u ors gheven."</l>
<l>Die hertoghe die siin leven</l>
<l>Van ernissen waent laten,</l>
<l>Seide: "ic mochte mi selven haten</l>
<l>En woudic dit niet stappans wreken,</l>
<l n="1070">Hoet u her ridder, ic sal u steken."</l>
<l>Die ridder seide: "alse ghi wilt."</l>
<l>Hi warp vore hem sinen scilt,</l>
<l>Entie hertoghe van Oestrike</l>
<l>Quam ghereden crachtelike</l>
<l n="1075">Ende stac op hem siin spere;</l>
<l>Die ridder, die siins ghere</l>
<l>Groet hadde, hief tswert</l>
<l>Ende slouch den hertoge wert</l>
<l>Opten erm met goeder trouwen,</l>
<l n="1080">Dat hi hem al metter mouwen</l>
<l>Ende metten spere viel ter neder;</l>
<l>Die hertoghe waende keren weder,</l>
<l>Maer die ridder gheraecten echt,</l>
<l>Soe dat hi averecht</l>
<l n="1085">Ter neder viel van sinen perde;</l>
<l>Die ridder die des ors gherde,</l>
<l>Vincker toe ende sprancker boven,</l>
<l>Sine aventure begonsti loven;</l>
<l><pb n="111"/>Hi seide: "ghi heren vaert enweghe,</l>
<l n="1090">God die moet ons gheven zeghe,</l>
<l>Als ic in die stad wille varen."</l>
<l>"Neen here, sprac die grave van Baren,</l>
<l>Twi wildi varen in uwe doet?</l>
<l>Comt ende sit hier in desen boet,</l>
<l n="1095">Wi selen saen die Moselen liden</l>
<l>Ende dan modi in die stad riden."</l>
<l>"Bi gode here, inne does niet."</l>
<l>Mettesen hi comen siet</l>
<l>Ghene heren alle te hem waert;</l>
<l n="1100">Coenliic ende onvervaert</l>
<l>Reet hi hem ten ghemoete,</l>
<l>Ende stacker twee onder voete,</l>
<l>Soe dedi aldaer ter stede</l>
<l>Den derden enten vierden mede,</l>
<l n="1105">Ende dorreetse condichlike</l>
<l>Die heren van Oesterike.</l>
<l>Doe quam die coninc van Byhem</l>
<l>Ende van Beyeren jeghen hem</l>
<l>Ende hare volc ghemeenlike;</l>
<l n="1110">Nu moet god miin her Heinrike</l>
<l>Te staden staen, hi heves te doene,</l>
<l>Doch werdi hem alse ridder coene</l>
<l>Ende slougheren meneghen te doet,</l>
<l>Doe quam die overpersse soe groet</l>
<l n="1115">Dat hi die stad sere begherde</l>
<l>Ende voer daerwert met sinen perde</l>
<l>Wat hi gheleesten mochte;</l>
<l>Den coninc van Byhem dochte</l>
<l>Dat hi hem lachterliic ontfoer,</l>
<l n="1120">Hi slouch met sporen ende swoer</l>
<l>Dat hine soude doen keren,</l>
<l>Allene voer hi vor dandre henen</l>
<l>Meer dan enen boghescote verre,</l>
<l>Des hi licht mach worden erre.</l>
<l n="1125"><pb n="112"/> Hi seide: "pautenier, glottoen,</l>
<l>Dus en sidi niet ontfloen,</l>
<l>Ghi moet met mi wederkeren."</l>
<l>Die ridder hoert die stemme des heren,</l>
<l>Hi seide te hem selven saen:</l>
<l n="1130">"Dese es den sinen te verre ontflaen,</l>
<l>Ic wille siins beiden hier."</l>
<l>Mettien quam die coninc fier</l>
<l>Op miin her Heinriic ghereden</l>
<l>Dat siin spere ten menegen steden</l>
<l n="1135">Op sinen scilt in splentren brac;</l>
<l>Miin her Heinriic, die siin ghemac</l>
<l>Bat versach daer hi soude liden,</l>
<l>Bevinckene om beide sine ziden</l>
<l>Ende leidene op siin ors vor hem,</l>
<l n="1140">Hine piinde hem niet te varne van hem,</l>
<l>Maer recht hi henen vloe</l>
<l>Na siin beste ter stadwert toe.</l>
<l>Die porteren die versaghen</l>
<l>Dus sere den ridder jaghen,</l>
<l n="1145">Wapenden hem ende quamen hem jegen,</l>
<l>Met meneghen stouten deghen</l>
<l>Quamen si jeghen hem wt;</l>
<l>Miin her Heinriic, die tgheluut</l>
<l>Horde, hi was utermaten blide,</l>
<l n="1150">Hi seide: "her coninc van desen stride</l>
<l>Hebdi u bliscap verloren."</l>
<l>Soe langhe slouch hi dors met sporen</l>
<l>Dat hi vore die porte quam,</l>
<l>Daer hi ghesellen vele vernam</l>
<l n="1155">Die siins herde blide waren,</l>
<l>Hi teldem hoe hi hadde gevaren,</l>
<l>Ende bat hem dat si den coninc hilden,</l>
<l>Entie met hem keren wilden,</l>
<l>Dat siit daden ter goeder tiit;</l>
<l n="1160">Hi wilde weder in den striit;</l>
<l><pb n="113"/>Die portren antwerden van der stede</l>
<l>Dat si alle wilden mede;</l>
<l>Den coninc sendi in die stad,</l>
<l>Die ridder die noch wiichgier sat,</l>
<l n="1165">Reet den hertoghe ten ghemoete</l>
<l>Van Beyeren, dien hi onder voete</l>
<l>Saen ter neder dede vallen,</l>
<l>Doen wert hi bestaen van hem allen</l>
<l>Met sinen lieden crachtelike,</l>
<l n="1170">Maer die portren die vromelike</l>
<l>Bescudden den ridder coene,</l>
<l>Die gheliic enen lyoene</l>
<l>Vacht sere met willegen leden,</l>
<l>Ende sloucher menegen met haesticheden</l>
<l n="1175">Hant, hoefde af ende voete;</l>
<l>Wie hem quam ten ghemoete</l>
<l>Hi moeste daer laten iet,</l>
<l>Hi en spaerde daer niemens niet,</l>
<l>Niemen constem ontsinken</l>
<l n="1180">Noch ontliden sonder mincken.</l>
<l>Dat here al in roere waert,</l>
<l>Quam toe slaende metter vaert</l>
<l>Miin her Heinriic ten ghemoete,</l>
<l>Diese ontfinc herde onsoete</l>
<l n="1185">Ende slouch meneghen doet,</l>
<l>Al waest dat hem niet en besloet,</l>
<l>Want sine verre achter daden,</l>
<l>Ende die van der stad stonden in staden</l>
<l>Hem herde willichlike,</l>
<l n="1190">Maer si worden crachtelike</l>
<l>Weder ghedaen binnen muere.</l>
<l>Miin her Heinriic, dien daventure</l>
<l>Dochte herde qualiic gaen,</l>
<l>Sach noch sere met sporen slaen</l>
<l n="1195">Den hertoghe van Beyeren ten mure wert,</l>
<l>Diene noch herde sere beghert</l>
<l><pb n="114"/>Ende nam in sine hant dat spere;</l>
<l>Die hertoge die siins ghere</l>
<l>Groten hadde, voer hem jegen</l>
<l n="1200">Condichlike alse een deghen,</l>
<l>Ende slouchene opten scilt,</l>
<l>Dat hine tsiere ongewilt</l>
<l>Hem afvoerde altemale;</l>
<l>Miin her Heinriic, dien [hi] wale</l>
<l n="1205">Te poente gheraecte, geraecten weder,</l>
<l>Niet te hoghe no te neder,</l>
<l>Maer recht in die borst vore,</l>
<l>Dat hem banderside dore</l>
<l>Dat yser ghewaden quam.</l>
<l n="1210">Die hertoghe seide: "ghi siit nu tam</l>
<l>Worden, dunct mi, sprac die here,</l>
<l>Ic waent u doet herde sere,</l>
<l>Ghi nict soe ter erden wert,</l>
<l>Ic wane ghi uwer ghesellen ghert</l>
<l n="1215">Ende ic wille keren in die stad;</l>
<l>Waerdi thuus bleven u ware bat,</l>
<l>Ende hadt gode dat sine ghelaten."</l>
<l>Miin her Heinriic voer sier straten,</l>
<l>Entie hertoghe viel neder doet,</l>
<l n="1220">Dies hadden de sine rouwe groet.</l>
<l>Miin her Heinriic voer in die stad,</l>
<l>Die portren vernamen dat</l>
<l>Ende ontflnghene herde blidelike,</l>
<l>Die Beyeren namen den hertoghe rike</l>
<l n="1225">Ende droughene tsiere tenten wert;</l>
<l>Al there wasser sere af beswert</l>
<l>Ende tonghemake sere,</l>
<l>Datse dus allene een here</l>
<l><pb n="115"/>Heeft gheroeft hare joyen;</l>
<l n="1230">Den hertoghe van Oestrike en conste vervroyen</l>
<l>Niemen, sine scade was te groet,</l>
<l>Ende sine pine ende sine noet;</l>
<l>Hi riep den hertoghe van Loreyn,</l>
<l>Die vore hem daer was op tpleyn,</l>
<l n="1235">Ende sinen broeder Abroen;</l>
<l>"Ghi heren, seiti, dat u god loen,</l>
<l>Ic ben hier comen van verren lande</l>
<l>Dore uwen wille, ende mi es scande</l>
<l>Ende scade groet ghesciet,</l>
<l n="1240">Al woudic inne conster verbergen niet,</l>
<l>Minen arm hebbic verloren,</l>
<l>Noch hebben ons die porteren toren</l>
<l>Al te groet nu ghedaen,</l>
<l>Den coninc hebben si ghevaen</l>
<l n="1245">Van Byhem, dat u condich si,</l>
<l>Ende oec soe deret mi</l>
<l>Van Beyeren des hertogen doet;</l>
<l>Onse scade es al te groet</l>
<l>Ende si siin in hare behout;</l>
<l n="1250">Si siin nu coene ende stout</l>
<l>Dore enen duvel diet al doet;</l>
<l>Nu radic wel over goet</l>
<l>Dat wi onse liede doen gereiden,</l>
<l>ende wi margen metter vroecheiden</l>
<l n="1255">Een lettel vore der sonnen</l>
<l>Eer si wt comen connen</l>
<l>Dat menne vore die porten besta,</l>
<l>Soe en comen si ons niet te na;</l>
<l>Die ridder diere es binnen</l>
<l n="1260">Sal priis ende ere willen winnen</l>
<l>Ende sal vore dandre riden,</l>
<l>Dan sal comen van besiden</l>
<l>U broeder, radic bat,</l>
<l>Ende onderriden hem die stad</l>
<l n="1265">Met vele lieden, dat hi moge</l>
<l>Bliven ghevaen, sprac die hertoghe,</l>
<l><pb n="116"/>Want vinghewine wi souden wreken,</l>
<l>Men souder emmermeer af spreken."</l>
<l>Miin her Tybaut van Loreyn</l>
<l n="1270">Seide: "alsoe helpe mi Germeyn,</l>
<l>Dit selen wi doen condichlike."</l>
<l>Doen gheboet man haestelike</l>
<l>Den heren dat si hem dus ghereiden</l>
<l>Ende langher niet en beiden;</l>
<l n="1275">Si dadent willechlike ende gherne,</l>
<l>Miin her Heinriic, die met scerne</l>
<l>Ende met feesten was in de stad,</l>
<l>Ende neven den coninc van Byhem sat,</l>
<l>Was herde wel ten ghemake,</l>
<l n="1280">Ende sprac om menegherande zake;</l>
<l>Daer na alse men hadde gheten,</l>
<l>Ghinc die ridder vermeten</l>
<l>Slapen, want hi was moede,</l>
<l>Nu moet hem helpen god die goede.</l>
<l n="1285">Die coninc van Byhem die tongemake</l>
<l>Was om menegherande zake,</l>
<l>Ontboet den bisscop van der stad</l>
<l>Entie portren boven al dat,</l>
<l>Ende sede: "nu hort ghi heren,</l>
<l n="1290">Ende verstaet mi, dat u god moet eren:</l>
<l>Ende wet wel ghi siit beleghen</l>
<l>Met meneghen coenen deghen,</l>
<l>Diere wille moet emmer ghescien</l>
<l>Ende anders gheens sens ave tien,</l>
<l n="1295">Ende ghi en wet helpe ghene</l>
<l>Anders dan enen ridder allene,</l>
<l>Die hier wt vremden lande quam,</l>
<l>Ende wordi merghen op u gram</l>
<l>Ende voere siere straten,</l>
<l n="1300">Soe haddi u hier ghelaten</l>
<l>In merre pinen, in mere bant</l>
<l>Dan hi te voren vant,</l>
<l><pb n="117"/>Want hi heeft doet sekerlike</l>
<l>Van Beyeren den hertoge rike,</l>
<l n="1305">Ende oec heefti ave ghesleghen</l>
<l>Van Oestrike den coenen deghen</l>
<l>Sinen arm, dat hem deert;</l>
<l>Ende wanneer dat u die ridder ontfert</l>
<l>Bliift u opten hals die veede,</l>
<l n="1310">Die ghi draghen moet met leede,</l>
<l>Want si en selens niet vergheten,</l>
<l>Oec soe sidi hem te na gheseten</l>
<l>Ende moet ligghen onder die valle</l>
<l>Ende haer eyghen bliven alle,</l>
<l n="1315">Dit siedi sel, dus eist comen.</l>
<l>Die scade die si hebben ghenomen</l>
<l>Moet emmer op u craken;</l>
<l>Maer woudi, ic soude maken</l>
<l>Uwen pays, hopic an gode,</l>
<l n="1320">Ende ghi en moget doen niet noede,</l>
<l>Enten hertoghe den ridder gheven,</l>
<l>Opdat men u sal vergheven</l>
<l>Alle die mesdaet die hier es mesdaen,</l>
<l>Ende ghi selt alle quite gaen</l>
<l n="1325">Weder met payse in u stad,</l>
<l>Ende men sal u al dat</l>
<l>Varen laten dat men u heischt;</l>
<l>Waendi dat die hertoghe ghevreischt</l>
<l>Dat u soe leet es die mesdaet,</l>
<l n="1330">Hi saels hebben goeden raet.</l>
<l>Nu beraet u wel ghi heren,</l>
<l>Ic vare buten ende sal keren</l>
<l>Weder in bi onsen here,</l>
<l>Ende pinen mi om u sere;</l>
<l n="1335">Opdat ghi wilt beraet u nu</l>
<l>Ghi heren, wel, dat radic u."</l>
<l>Die portren die in die veste laghen</l>
<l>Ende langhe orloge ontsaghen,</l>
<l><pb n="118"/>Seiden: "entrouwen wat souden wi el?</l>
<l n="1340">Nemmer en betren wiit anders wel,</l>
<l>Wat hebben wi ligghende ane heme</l>
<l>Dan grote veede als ic verneme;</l>
<l>Die duvel brachten hier nie,</l>
<l>Her bisscop, dat u lieve ghescie,</l>
<l n="1345">Laet varen minen here den coninc,</l>
<l>Ende laet hem betren onse dinc,</l>
<l>Hets beter een man verloren,</l>
<l>Dan wi euwelike toren</l>
<l>Hadden ende pine swaer,</l>
<l n="1350">Ende onse kinder oec daer naer."</l>
<l>Alse die bisscop dat verstoet</l>
<l>Dat hem allen dochte goet,</l>
<l>Sprac hi tote hem met sere:</l>
<l>"Bi gode! soe heeft quaden here</l>
<l n="1355">Die ridder ghedient, wildine alsoe</l>
<l>Leveren, maer dat ghiere toe</l>
<l>Doet, dat latic mi lief siin;</l>
<l>Maer dat in trouwen die ridder fiin</l>
<l>Siin liif dus verliesen sal</l>
<l n="1360">Dat sal mi deren boven al."</l>
<l>Doe seide een porter van der stad:</l>
<l>"Here vele beter es dat</l>
<l>Dat een man verliese siin liif</l>
<l>Dan wi alle bleven keytiif;</l>
<l n="1365">Laet varen den coninc ter goeder wilen."</l>
<l>Bi desen rade, bi desen concilen,</l>
<l>Liet men den coninc wtvaren,</l>
<l>Ende alle die ghinder waren</l>
<l>Bleven doe na hem waken naer;</l>
<l n="1370">Entie coninc voer van daer</l>
<l>In sertoghen tente van Loreyn,</l>
<l>Daer menich ridder int pleyn</l>
<l>Quam, doe si den coninc saghen,</l>
<l>Want si alle ghereet laghen</l>
<l n="1375"><pb n="119"/> Alse smergens te bestormen de stad;</l>
<l>Alse die coninc vernam dat</l>
<l>Dat si alle vergadert waren,</l>
<l>Seide die coninc: "ghi heren twaren</l>
<l>Wi liggen hier in groter scade,</l>
<l n="1380">Ende wi hebben bi sotten rade</l>
<l>Onse goede liede verloren,</l>
<l>Ende oec wetti wel te voren</l>
<l>Dat ons van Luselenborch ende van Baren</l>
<l>Die graven siin beide ontfaren</l>
<l n="1385">Ende hare volc altemale;</l>
<l>Banderside soe wetti wale,</l>
<l>Ende van Beyeren die hertoge es doet,</l>
<l>Ane tsiene es .I. onwillich conroet;</l>
<l>Banderside ben ic ghevaen,</l>
<l n="1390">Van mi es uwe helpe gedaen,</l>
<l>Dus es hare dinc ten besten comen;</l>
<l>Een ridder hevet ons al benomen;</l>
<l>Nu hebbic bracht die stad daer toe</l>
<l>Dat si u selen marghen vroe</l>
<l n="1395">Den ridder leveren ghevaen</l>
<l>Diet ons al hevet ghedaen,</l>
<l>Ende daer over selen wi met eren</l>
<l>Rechten enten lande keren,</l>
<l>Ende dat es bat van minen rade</l>
<l n="1400">Dan wi vielen in merre scade."</l>
<l>Die hertoghe die dit verstoet,</l>
<l>Seide: "brueder dunct u dit goet?</l>
<l>Aldus waerdi der stad quite."</l>
<l>Die hertoghe seide met vlite:</l>
<l n="1405">"Ic wille mi over den ridder wreken."</l>
<l>Die Beyeren diene horden spreken,</l>
<l>Seiden: "soe willen wi oec entrouwen,</l>
<l>Wi siin alle bevaen met rouwen,</l>
<l>Ende hebben die meeste scade;</l>
<l n="1410">Wi willen bi des coninx rade."</l>
<l><pb n="120"/>Die hertoghe seide:" sidermeer</l>
<l>Dat ghiit beghert, soe willict teer;</l>
<l>Allene en can icse niet bestriden.</l>
<l>Here her coninc ghi selt riden</l>
<l n="1415">Ende levertene ons hier buten dan."</l>
<l>Die coninc seide: "nu raet an,</l>
<l>Hoe sine ons best leveren mogen."</l>
<l>Albroen siin broeder tsertoghen,</l>
<l>Seide: "ic rade wale dat,</l>
<l n="1420">Dat sine ons margen uter stad</l>
<l>Leveren ende met hem comen,</l>
<l>Ende tierst dat si hebben vernomen</l>
<l>Dat hi buten es ghereden,</l>
<l>Dan keren in met haesticheden</l>
<l n="1425">Ende sluten hare porten toe,</l>
<l>Dus bliifti met ons onvroe,</l>
<l>Dan selen wine vaen ende ontliven;</l>
<l>Bi gode dat en liet ic niet bliven</l>
<l>Om al die have sekerlike</l>
<l n="1430">Die es binnen erterike."</l>
<l>Die coninc seide: "ghi segt wel."</l>
<l>Mettien keerde die coninc fel</l>
<l>Ter stad wert, daer men al den nacht</l>
<l>Na hem heeft ghewacht.</l>
<l n="1435">Portren, cnapen, die vernomen</l>
<l>Hadden dat ware wedercomen,</l>
<l>Si seiden: "her coninc hebdi bracht</l>
<l>Onsen pays in derre nacht?"</l>
<l>Die coninc seide: "ja ic entrouwen,</l>
<l n="1440">Dies u niet en darf berouwen;</l>
<l>Margen seldi u allen bereiden,</l>
<l>Ghine selt niet willen beiden,</l>
<l>Maer selt willen wtriden</l>
<l>Jeghen there om striden,</l>
<l n="1445">Entie ridder sal vore varen,</l>
<l>Ende tierst dat ghi vernemt twaren</l>
<l>Dat hi buten comen si,</l>
<l>Soe keert in, ghi porters vri,</l>
<l><pb n="121"/>Ende sluut toe u porte met verden</l>
<l n="1450">Ende laet den ridder ende hem ghewerden</l>
<l>Hier met hebdi pays ende vrede</l>
<l>Ghi heren van der stede."</l>
<l>Nu waren die portren vroe</l>
<l>Dat si pays hadden alsoe,</l>
<l n="1455">Ende waren utermaten blide;</l>
<l>Die ridder, die doe ter tide</l>
<l>Lach ende sliep met ghemake,</l>
<l>Wiste cleine dese sprake,</l>
<l>Ende sliep toten sconen daghe,</l>
<l n="1460">Hi wiste clene van desen bedraghe,</l>
<l>Maer stoet op tidelike,</l>
<l>Ende bat gode van hemelrike,</l>
<l>Dat hine bescerme op dien dach</l>
<l>Ende alle daghe, want hiit vermach.</l>
<l n="1465">Die bisscop quam te hem ghegaen,</l>
<l>Ende vraghedem saen:</l>
<l>"Here die portren van der stad</l>
<l>Siin ghereet ende willen dat</l>
<l>Ghi u wapent ende vaert mede,</l>
<l n="1470">Si willen varen uter stede,</l>
<l>Want there es al te barentert</l>
<l>Ende sere verbabeert</l>
<l>Dore hare verlies ende hare scade."</l>
<l>"Entrouwen mi dunct dat ict oec rade,</l>
<l n="1475">Ic wille doen mine wapenen an."</l>
<l>"God entie goede sente Jan,</l>
<l>Sprac die bisscop doe,</l>
<l>Moet u hoeden spade ende vroe;</l>
<l>Ic wilt gaen seggen den portren here</l>
<l n="1480">Dat ghi u bereit sere,</l>
<l>Doet ter goeder wilen dan."</l>
<l>Doen bereidem die edel man.</l>
<l><pb n="122"/>Doen bereet was die here</l>
<l>Haesti hem wtwert sere,</l>
<l n="1485">Entie portren volgeden naer,</l>
<l>Tote dat si quamen daer</l>
<l>Ten porten ende voeren wt;</l>
<l>Dat here, dat sonder gheluut</l>
<l>Al ghereet ghewapent lach,</l>
<l n="1490">Tierst dat die ridder sach,</l>
<l>Ghereiden si hem darwaert,</l>
<l>Entie ridder onvervaert</l>
<l>Reet hem stappans ten ghemoete</l>
<l>Ende reeter enen onder voete;</l>
<l n="1495">Die portren, die sagen van verre,</l>
<l>En waren daer om niet erre,</l>
<l>Maer reden in die porten ter vaert,</l>
<l>Daer hi wt ghesloten waert,</l>
<l>Ende siin alle in gheveren,</l>
<l n="1500">Ende lieten hem of hi mochte verweren.</l>
<l>Doe miin her Heinriic dat ghesach</l>
<l>En sach hi noit soe droeven dach,</l>
<l>Ende riep: "god van hemelrike,</l>
<l>En hebben mi niet dorperlike</l>
<l n="1505">Bereit die portren van binnen!</l>
<l>Inne mach bi ghenen sinnen</l>
<l>Ontfaren, in moet bliven doet;</l>
<l>Trouwen nu es mine sorge groet,</l>
<l>Doch en werdic niet soe saen</l>
<l n="1510">Versleghen, en selen ontfaen</l>
<l>Si .xx. van mi haren onwille."</l>
<l>Mettien en hilt hi niet stille</l>
<l>Maer slouch altenen slach in slach</l>
<l>Op dien die hem naest wesen mach;</l>
<l n="1515">Meneghen slouch hi doet,</l>
<l>Daerne sere toe dwanc de noet,</l>
<l>Ende voer te hemwert emmer bat,</l>
<l>Engheen soccors en haddi an de stad.</l>
<l><pb n="123"/>Van Limborch die ridder coene,</l>
<l n="1520">Die goets raets hevet te doene,</l>
<l>Reet sere in anxste van der doet,</l>
<l>Want op hem quam grote noet,</l>
<l>Al dat here vallende sere,</l>
<l>Ende van Loreyn die here</l>
<l n="1525">Sach den ridder sere verladen,</l>
<l>Ende woudene noch sere scaden,</l>
<l>Ende slouch metten swerde</l>
<l>Enen slach die hem derde,</l>
<l>Ende seide: "bi gode, her vileyn,</l>
<l n="1530">Nu sal u die hertoghe van Loreyn</l>
<l>Op u wreken sine scade,</l>
<l>Want hi heves wel sine stade;</l>
<l>Ter droever tiit quaemdi hier."</l>
<l>Mettien antwerde die ridder fier:</l>
<l n="1535">"Her hertoghe inne onsie u twint,</l>
<l>Ja en es maer een kint</l>
<l>Machtegher vele dan ghi siit."</l>
<l>Mettien hilt hi gheen respiit</l>
<l>Maer hief tswert met beiden handen</l>
<l n="1540">Ende sloucht den hertoge ten tanden,</l>
<l>Ende seide: "her hertoge vaert uwer straten,</l>
<l>Mi hebdi met payse ghelaten,</l>
<l>Van u ben ic vort quite</l>
<l>Want ghi bliift in desen crite."</l>
<l n="1545">Die Loreyne dat saghen</l>
<l>Begonsten haren here claghen</l>
<l>Die daer doet viel ter erden,</l>
<l>Sere te wrekene sine begherden</l>
<l>Ende voeren den ridder ane,</l>
<l n="1550">Die hem sere weerde met slane</l>
<l>Ende meneghen slouch ter neder</l>
<l>Die nemmermeer op en stont weder,</l>
<l>Ende meneghen arm ende meneghe hant</l>
<l>Slouch hi af, die ridder vaeliant.</l>
<l n="1555"><pb n="124"/> Des hertoghen broeder Abroen</l>
<l>Tierst dat hi vernam dit doen</l>
<l>Dat siin broeder doet ware,</l>
<l>Wert hi soe erre oppenbare,</l>
<l>Dat hi swoer, hi sout ghilden;</l>
<l n="1560">Doen voer hi darwert sonder scilden</l>
<l>Ende met hem menich ridder coene;</l>
<l>Hort wonder groet van Abroene:</l>
<l>Hi voer op hem met groten slagen,</l>
<l>Die lieden die dat versaghen,</l>
<l n="1565">Voeren vromeliic ane,</l>
<l>Ende verdoefdene soe met slane</l>
<l>Dat hi en wiste wat anevaen;</l>
<l>Soe menich wouder op hem slaen,</l>
<l>Dat sine vinghen met pinen groet;</l>
<l n="1570">Maer eer soe slouch hiere doet</l>
<l>Soe vele, dat onghewarichede</l>
<l>Soudu duncken diet u sede.</l>
<l>Miin her Abroen die ghierich was</l>
<l>Des ridders, seide als ict las:</l>
<l n="1575">"Bi gode her ridder, siit seker dies,</l>
<l>Dat ic te min om miin verlies</l>
<l>Claghe, dies ic u hebbe ghevaen;</l>
<l>Twaren inne liet u niet ontgaen</l>
<l>Om Triere vol van roeden goude;</l>
<l n="1580">Ende al waert dat ict doen woude,</l>
<l>Die hertoge van Oesterike</l>
<l>En lietic niet om al erterike,</l>
<l>Noch die Beyeren, dat wetic wale."</l>
<l>Miin her Heinriic, die dese tale</l>
<l n="1585">Hoerde, hi verdroevede sere;</l>
<l>"God, seiti, gheweldich here,</l>
<l>Ende eist doch in trouwen groet</l>
<l>Ende in uwer eren, dat ic doet</l>
<l>Bliven moet, oemoedich god!</l>
<l n="1590">Ja here en was ic sot,</l>
<l><pb n="125"/>Dat ic mi te verre verliet</l>
<l>Om quaet volc, dies es mi ghesciet</l>
<l>Daer af vernoy ende toren;</l>
<l>Miin liif es vore de hant verloren,</l>
<l n="1595">Want inne hebbe ghenen vrient,</l>
<l>Ende oec en hebbics niet verdient</l>
<l>Dat si miin vrient souden siin;</l>
<l>Ay Margriete suster miin,</l>
<l>Van mi selddi te vinden bliven,</l>
<l n="1600">Want saen sal men me ontliven."</l>
<l>Miin her Abroen nam den ridder fiin</l>
<l>Ende leidene in die tente siin,</l>
<l>Ende ontcledene al bloet</l>
<l>Tote sinen hemde, ende ontboet</l>
<l n="1605">Die Beyeren entie Oesterlinghen;</l>
<l>Daer quamen in waren dinghen</l>
<l>Menich ridder stout ende coene;</l>
<l>Nn hort hier van Abroene;</l>
<l>Hi seide: "ghi heren, siet hier gevaen</l>
<l n="1610">Den ridder die ons heeft mesdaen</l>
<l>Meer dan ieman die ic noit sach;</l>
<l>Nu raet mi hoe ic best mach</l>
<l>Mi eerlext daer over ghewreken."</l>
<l>Mettesen quamen toe ghetreken</l>
<l n="1615">Die coninc van Byhem haestelike</l>
<l>Entie hertoghe van Oestrike.</l>
<l>Miin her Abroen diese versien</l>
<l>Heeft, stont op jegen hem mettien</l>
<l>Ende hietse willecome wesen;</l>
<l n="1620">"Ghi heren, seiti mettesen,</l>
<l>Siet hier den glottoen ghevaen,</l>
<l>Die ons vele heeft mesdaen;</l>
<l>Nu raet hoe wi ons wreken moghen,</l>
<l>Ende miins broeder doet sertoghen."</l>
<l n="1625">Miin here die coninc van Byhem</l>
<l>Ende van Oesterike met hem</l>
<l><pb n="126"/>Seiden: "her Abroen doet wel,</l>
<l>Ende gheeft ons den ridder fel,</l>
<l>Wi selens ons soe hoge wreken,</l>
<l n="1630">Men salre emmermeer af spreken."</l>
<l>Miin her Abroen die hem sere</l>
<l>Balch, seide: "her coninc here,</l>
<l>En waendi niet dat die ridder wreet</l>
<l>Mi heeft gedaen alsoe groet leet</l>
<l n="1635">Alse iemene in al dit here?</l>
<l>Dies hebbic alsoe groten ghere</l>
<l>Te doedene den ridder vri;</l>
<l>Maer ic biddu dat ghi mi</l>
<l>Raet hoe ic hem quaets ghedoe."</l>
<l n="1640">Die Oestrike antwerde doe:</l>
<l>"Her Abroen ghi doet cleine ere</l>
<l>Mi enten coninc minen here,</l>
<l>Dat ghi ons ontsegt den man;</l>
<l>Maer bi den here daer wi an</l>
<l n="1645">Gheloeven, ghi seles mesnieten,</l>
<l>Ende oec en saelt u niet bescieten,</l>
<l>Wi selenre ons over wreken also wale</l>
<l>Alse ghi selt te desen male."</l>
<l>Abroen seide: "inne ghere niet el,</l>
<l n="1650">Dat ghi u wrect willic wel,</l>
<l>Ic woude wel dat menne verdade,</l>
<l>Riediit, bi ghemeinen rade."</l>
<l>Van Byhem die grote here</l>
<l>Seide: "ic raet wel sem miin ere."</l>
<l n="1655">Doen seide miin her Abroen:</l>
<l>"Siet wat willen wi hem dan doen?"</l>
<l>Die hertoghe seide: "sem mine trouwe,</l>
<l>Ic rade menne in vieren houwe</l>
<l>Ende deen quaertier hier vore de stad</l>
<l n="1660">Hier doen setten op een rat,</l>
<l>Ende dander quaertier, wildi,</l>
<l>Willic dat men gheve mi,</l>
<l><pb n="127"/>Dat sal ic setten al die ghelike</l>
<l>Te Weenen in Oesterike,</l>
<l n="1665">Ende terte quaertier gheeft den Beyeren,</l>
<l>Si selent leveren haren meyeren,</l>
<l>Ende selen hem dat selve doen</l>
<l>Dat wi den onsen hebben gheploen;</l>
<l>Tfierde quaertier datter es</l>
<l n="1670">Willic dat men sette vor Mes</l>
<l>Oec op enen rat, radiit."</l>
<l>Abroen seide in corter tiit:</l>
<l>"Bi onsen here dit es goet,</l>
<l>Ic wille wel dat ment doet."</l>
<l n="1675">Nu es die ridder in sorgen groet</l>
<l>Ende in anxste van der doet;</l>
<l>"Ghi heren, seiti, nu verdeildi</l>
<l>Al uwen wille over mi,</l>
<l>Hets recht, ic ben u ghevangene;</l>
<l n="1680">Micti mi te doedene of te hangene</l>
<l>Ghi doet wel, inne mages niet weren,</l>
<l>Maer hoe hier es gheveren</l>
<l>Wilt u een lettel bat beraden,</l>
<l>Ende nemt vore mine mesdaden</l>
<l n="1685">Beternesse die u eerliic si;</l>
<l>Ic sal soe sere reymeren mi</l>
<l>Dat u wonder hebben sal,</l>
<l>Ende daer toe den lieden al;</l>
<l>Lant, dorpe ende castele,</l>
<l n="1690">Ghevic u ende riichede,</l>
<l>Ic wille werden oec u man</l>
<l>Met .V<hi rend='sup'>c</hi>. riddren nochtan;</l>
<l>Niemen en sal blame vinden,</l>
<l>Ic wille alse verre alse men mi wilt sinden</l>
<l n="1695">Doen stichten cloestren ende canesien,</l>
<l>In deere der reinder maget Marien</l>
<l>Doen vore die zielen messe singhen,</l>
<l>Noch willic mi meer verdwingen,</l>
<l><pb n="128"/>Ic wille maken ene canesie</l>
<l n="1700">Van .xx. canoneken ende ene abdie</l>
<l>Van hondert moneken, opdat u voegt;</l>
<l>Al waert dat ghi mi verslought</l>
<l>Ghine haddes vriende niet te meer."</l>
<l>Abroen seide: "meneghen keer</l>
<l n="1705">Soucti nu om tontgane;</l>
<l>Ons en rouct wie u gaet ane,</l>
<l>Inne beghere te weten niet,</l>
<l>Maer bi den here die hem crucen liet</l>
<l>Dore onsen wille ende dogede pinen,</l>
<l n="1710">Ic sal u soe doen treyinen</l>
<l>Ende minen broeder an u wreken,</l>
<l>Men salder emmermeer af spreken."</l>
<l>Die hertoghe van Oestrike seide:</l>
<l>"Wat holpt dese langhe beide,</l>
<l n="1715">Men verdoene al te hant."</l>
<l>Die coninc seide van Byhemlant:</l>
<l>"Hets verre boven noene,</l>
<l>Ende wi hebben etens te doene,</l>
<l>Men bindene in dese tente;</l>
<l n="1720">Na den etene mogen wi tsinen tormente</l>
<l>Merre maken dan wi seiden;</l>
<l>Laet ons na den etene beiden</l>
<l>Ende doeten hoeden uwen cnapen,</l>
<l>Wi selen ons ontwapen,</l>
<l n="1725">Want wine dorvens niet ontsien;</l>
<l>Selve en mach hi ons niet ontvlien</l>
<l>Soe vaste es hi in die noet,</l>
<l>Oec haten al there toter doet;</l>
<l>Al en wordi van ons niet verdaen</l>
<l n="1730">Tfolc en lieten niet ontgaen,</l>
<l>Latene oec met herten pinen</l>
<l>Eer wine altemale treyinen."</l>
<l>Miin her Abroen seide: "dat si,</l>
<l>Hets wel ghedaen." Doen ghingen si</l>
<l n="1735">Alle eten metten coninc,</l>
<l>Ende men beval dese dinc</l>
<l><pb n="129"/>Twee knapen diene wachten souden.</l>
<l>Miin her Heinriic die ter mouden</l>
<l>Sat ghebonden, droevede sere,</l>
<l n="1740">Ende bat menich warf onsen here</l>
<l>Dat hine daer verledeghen moete,</l>
<l>Ende seide: "Maria zoete,</l>
<l>Nu comt mi in staden staen!</l>
<l>Om u recht ben ic ghevaen,</l>
<l n="1745">Ende met groeter valsceit, moeder, vrouwe,</l>
<l>Dies moeti mi helpen wt minen rouwe!"</l>
<l>Nu latic van den here staen,</l>
<l>Ende wille u vort aneslaen</l>
<l>Van den goeden man van Ardenen,</l>
<l n="1750">Her Arnoude, die al boven henen</l>
<l>Miin her Heinriic was ontfaren,</l>
<l>Om dat hem dochte twaren</l>
<l>Dat hiit dulliic anevinc,</l>
<l>Daer bi waest dat hi hem ontginc.</l>
<l n="1755">Tierst dat hi quam ten here toe</l>
<l>Soe wert hi onthouden doe</l>
<l>Te hans met her Abroene;</l>
<l>Nu sach hi den ridder coene</l>
<l>Miin her Heinriic in sere;</l>
<l n="1760">"God, seiti, gheweldich here,</l>
<l>En es hier nu een man ghevaen,</l>
<l>Die mi meer goets heeft gedaen</l>
<l>Dan alle gader mine maghe;</l>
<l>Hi verloeste mi van doetslaghe</l>
<l n="1765">Der mordeneren, ende deder mi ave,</l>
<l>Ende gaf mi daer toe grote have</l>
<l>Die ic sende thuuswert al,</l>
<l>Dat hic hem nu lonen sal</l>
<l>Of het cost mi miin liif."</l>
<l n="1770">Hi ghinc tsiere tenten alsoe stiif</l>
<l>Ende dede sinen cnapen verstaen</l>
<l>Dat met hem ware ghedaen;</l>
<l><pb n="130"/>Hi hietse wapenen heymelike</l>
<l>Met tween paer wapenen rike,</l>
<l n="1775">Ende een siere cnapen mede,</l>
<l>Ende ghingen ter selver stede</l>
<l>Daer die ridder gevaen sat;</l>
<l>Die cnapen die vernamen dat</l>
<l>Dat die ridder quam daer inne,</l>
<l n="1780">Stonden si op met bliden sinne,</l>
<l>Ende seiden: "siit willecome nu!"</l>
<l>"Kinder, seiti, god loens u!</l>
<l>Miin here mi hier comen hiet;</l>
<l>Wat eist, ghebrect u iet?</l>
<l n="1785">Ic moet u helpen hoeden den man;</l>
<l>Segt mi, es hi iewer an</l>
<l>Ghebonden, dat wiis seker siin?"</l>
<l>"Ja hi, bi der trouwen miin,</l>
<l>Hi es om enen tenteboem</l>
<l n="1790">Ghebonden met seelen." "Dats droem,</l>
<l>Gaet beide, souct ons enen smet,</l>
<l>Ic willene ghebonden hebben bet;</l>
<l>Gaet vollec ende haest u sere."</l>
<l>Si seiden: "wi doent gherne here."</l>
<l n="1795">Si ghingen wech alle beide</l>
<l>Met wel groter haesticheide;</l>
<l>"Ende sadelt mi orssen twie."</l>
<l>"Gherne here," seiden die.</l>
<l>Si ghingen te hant die orsse gereiden;</l>
<l n="1800">Die ridder ghinc sonder beiden</l>
<l>Daer hi her Heinriic vant</l>
<l>Ende sneet hem sinen bant,</l>
<l>Ende seiden: "staet op ridder stout,</l>
<l>Ic ben miin her Arnout,</l>
<l n="1805">Ic hebbe tuwen bouf wapen an;</l>
<l>Nu doetse an edel man."</l>
<l>Miin her Heinriic wert blide,</l>
<l>Ende wapendem tien tide,</l>
<l><pb n="131"/>Ende ghingen ser Arnouts tenten wert,</l>
<l n="1810">Daer si ghereet vonden .II. pert,</l>
<l>Ende saten op ende voeren weghe;</l>
<l>God die moet hem gheven zeghe;</l>
<l>Niemen en woudse wederstaen.</l>
<l>Miin her Heinriic seide saen:</l>
<l n="1815">"Aldus en varic niet tesen tide,</l>
<l>Si moeten weten dat ic ride,</l>
<l>Noch en weets niemen niet."</l>
<l>"Helpe here, wats u ghesciet,</l>
<l>Antwerde miin her Arnout,</l>
<l n="1820">Noch soe sidi mi te stout,</l>
<l>Dat ghi begheert u verlies</l>
<l>Dats mi leet, siit seker dies,</l>
<l>Ic rume over dach ende over nacht,</l>
<l>Dit here hebbic al verwacht</l>
<l n="1825">Doren uwen wille lieve here,</l>
<l>Ende god moets hebben lof ende ere</l>
<l>Dat ghi aldus siit ontgaen,</l>
<l>Maer hoe hier es ghedaen</l>
<l>Laten ons varen onser straten,</l>
<l n="1830">Ic moestu allene varen laten,</l>
<l>Dat soudu mi sere weghen."</l>
<l>Ende miin her Heinriic seider jeghen:</l>
<l>"Twaren mach niet ghescien,</l>
<l>Ic moet Abroene sien."</l>
<l n="1835">Her Arnout seide: "soe moet u</l>
<l>Onse here gheleiden nu</l>
<l>Ende moet u altoes bevreden,</l>
<l>Ane mi hebdi altoes bi waerheden</l>
<l>Enen ridder ende enen vrient,</l>
<l n="1840">Dies hebdi jeghen mi verdient."</l>
<l>Miin her Heinriic seide te waren:</l>
<l>"Oec hebdi jeghen mi ghevaren</l>
<l>Dat ic u soude dienen met minen live;</l>
<l>God gheleidu, ende ic blive</l>
<l n="1845">Ende vare dese heren sien,</l>
<l>Goet gheluc moet u ghescien."</l>
<l><pb n="132"/>Nu scieden die riddren onvervaert,</l>
<l>Ende miin her Heinriic voer ten tenten waert</l>
<l>Daer die heren aten inne,</l>
<l n="1850">Ende riep: "ic wille men mi kinne,</l>
<l>Her Abroen, ic ben die man</l>
<l>Daer ghi uwen moet wout coelen an</l>
<l>Ende wout mi op .IIII. rader setten;</l>
<l>Magic entrouwen ic salt beletten</l>
<l n="1855">Eer ic come wten pauwelioene."</l>
<l>Doe voer hi tote Abroene</l>
<l>Ende slouchem boven op thoeft</l>
<l>Dat hem tswert ten tanden scoet.</l>
<l>Die coninc die dit heeft versien,</l>
<l n="1860">Waende wel ontvlien,</l>
<l>Maer miin her Heinriic haestem sere,</l>
<l>Ende gheraecte den here</l>
<l>Boven den oeren met selken slaghe,</l>
<l>Dat droeve worden sine mage,</l>
<l n="1865">Ende hi viel ter erden doet.</l>
<l>Int here wart gheruchte groet,</l>
<l>Het vinc ten wapenen jonc ende out.</l>
<l>Miin her Heinriic seide: "menichfout</l>
<l>Waren die pinen entie tormente</l>
<l n="1870">Dat ghi mi viseret in u tente,</l>
<l>Nu eist over u ghegaen."</l>
<l>Doe ghinc hi met sporen slaen</l>
<l>Ende voer henen sonder sparen;</l>
<l>Int here en was moederbaren</l>
<l n="1875">Diene dorste wederstaen,</l>
<l>Dies was hi ontfaren saen,</l>
<l>Ende voer op ten Rine wert</l>
<l>Stoutelike ende onververt,</l>
<l>Lovende gode den hoghen coninc,</l>
<l n="1880">Die hem halp dat hi ontghinc.</l>
<l>Die van Beyeren entie Oesterlinghen</l>
<l>Die ten erchsten saghen hare dinghen,</l>
<l>Voeren thuuswert altemale</l>
<l>Ende lieten die stad in payse wale;</l>
<l n="1885"><pb n="133"/> Doe halp god sinen vrient,</l>
<l>Al hadden siis qualic verdient.</l>
<l>Die van Triere waren vroe</l>
<l>Dat si verledicht waren alsoe,</l>
<l>Ende dancten gode menichfout,</l>
<l n="1890">Oec rau hem dat si den ridder stout</l>
<l>Hadden alsoe begheven,</l>
<l>Want dies hi was te live bleven</l>
<l>Waren siis sere te ghemake;</l>
<l>Si duchten dat hem noch die zake</l>
<l n="1895">Soude te haren lede vergaen,</l>
<l>Alst daer na dede wel saen;</l>
<l>Want miin her Arnout van Ardenen</l>
<l>Voer te Limborch henen</l>
<l>Ende dede verstaen den hertoge rike,</l>
<l n="1900">Hoe die van Triere heren Heinrike</l>
<l>Sinen sone hadden verraden</l>
<l>Dore die groetheit van sinen daden.</l>
<l>Die hertoge seide: "es dit waer?</l>
<l>Bi onsen here, si sien mi daer</l>
<l n="1905">Eer nemmer liit dese maent;</l>
<l>Ende selc die nu wesen waent</l>
<l>In groten payse ende in vreden,</l>
<l>Selen met groter jammerheden</l>
<l>Corteliic haren ende doen daer."</l>
<l n="1910">Miin her Arnout wert blide vorwaer;</l>
<l>Soe wel was hi ontfaen,</l>
<l>Niemen en mochtu doen verstaen;</l>
<l>Ende hi nam orlof haestelike,</l>
<l>Ende men gaf hem scoenheit rike,</l>
<l n="1915">Soe dat hi met feesten henen</l>
<l>Weder keerde te Ardenen.</l>
<l>Nu hort van den goeden hertoghe,</l>
<l>Die ghereide siin orloghe,</l>
<l>Ende voer te Triere waert,</l>
<l n="1920">Ende omlach die stad ter vaert;</l>
<l><pb n="134"/>Ende mach u seggen met wat lieden,</l>
<l>Nadat ict horde den Walsce bedieden:</l>
<l>Daer was die hertoghe van Brabant,</l>
<l>Die grave van Vlaendren ende van Hollant,</l>
<l n="1925">Die grave van Ghelre ende Cleve,</l>
<l>Van Loen, van Gulke siin neve,</l>
<l>Die bisscop van Ludeke ende van Bonnen,</l>
<l>Ende noch graven diere ane connen,</l>
<l>Van Luselenborch ende van Baren,</l>
<l n="1930">Ende noch heren twaren</l>
<l>Die ic vertrecken niet en can,</l>
<l>Dat hi hem die stad ave wan</l>
<l>Ende slouch doet die portren vroet,</l>
<l>Daer die raet der portren ane stoet,</l>
<l n="1935">Enten bisscop hilt hi ghevaen.</l>
<l>Doen hi dit hadde ghedaen</l>
<l>Keerdi thuus met groten eren,</l>
<l>Ende danckes allen den heren,</l>
<l>Ende si hadden ghewonnen vele</l>
<l n="1940">Dat si deilden met spele.</l>
<l>Doe seiden die van der stad:</l>
<l>"Hoe mocht ons god lonen bat,</l>
<l>Dat wi soe vromen man verrieden,</l>
<l>Die comen es van soe hoghen lieden;</l>
<l n="1945">Entrouwen in dien dat wiit wouden,</l>
<l>Hebben wiit met allen rechte ontgouden."</l>
</div>
<div type="chapter"><head type="chapter">BOEK III.</head>
<l><pb n="135"/>Scone saysoen ende soeten tiit,</l>
<l>Der voghel sanc no haer deliit,</l>
<l>Roesen, bloemen no ander cruut,</l>
<l>No ghene bloemen die spruten wt,</l>
<l n="5">En maken mi soe coene niet</l>
<l>Dat ic vort dorste comen iet</l>
<l>Te volmakene dit ghedichte,</l>
<l>En daedt ene die mi lichte</l>
<l>Ene grote pine aneverden doet;</l>
<l n="10">Si es soe wetende ende soe goet,</l>
<l>Dat si mi met hare doget verwint,</l>
<l>Ende elken mensche diese kint;</l>
<l><pb n="136"/>Dore hare en dar ict laten bliven</l>
<l>Ic en moet vort bescriven.</l>
<l n="15">Kerst onse here van hemelrike</l>
<l>Die moet miin her Heinrike</l>
<l>Gheleiden, die nu henen vaert</l>
<l>Al den Riin opwaert</l>
<l>Blideliic met hoghen sinne,</l>
<l n="20">Die berghe, die dale op ende inne;</l>
<l>Meneghe stad ende menich lant</l>
<l>Leet die ridder vaeliant</l>
<l>Eer hi ten gheberchte quam.</l>
<l>Doe soude die ridder lofsam</l>
<l n="25">Over dat gheberchte liden;</l>
<l>Daer ontmoeti tien tiden</l>
<l>Ene jonfrouwe in groten mesbare,</l>
<l>Ende twee riddren met hare</l>
<l>Ende cnapen ene partie;</l>
<l n="30">Miin her Heinriic anesach die</l>
<l>Ende vragede haer wat haer mesquame.</l>
<l>"Here, seitsi, daer ic gherne ave name</l>
<l>Bate, mocht icse ghecrighen,</l>
<l>Maer nenic, ic mach wel swighen,</l>
<l n="35">Miin verlies es al te groet,</l>
<l>Ic woudic scoenre doede doet</l>
<l>Ware, ende miins god ontfermen."</l>
<l>Dien ridder derde dat kermen,</l>
<l>Hi seide: "jonfrouwe welghedaen,</l>
<l n="40">Ghine sout u niet soe sere verslaen</l>
<l>Dore god, om een clene mesval."</l>
<l>"Neen her ridder, hens niet smal</l>
<l>Miin verlies ende minen toren;</l>
<l>Al te vele hebbic verloren,</l>
<l n="45">Miin vernoy es al te groet;</l>
<l>Miin here miin vader es doet,</l>
<l>Die here was van Meylaen,</l>
<l>Ende nu sout mi wesen onderdaen</l>
<l>Dat graefscap altemale;</l>
<l n="50">Nu comt miin oem ende seit wale</l>
<l><pb n="137"/>Dat graefscap siins vader was;</l>
<l>Hets waer, hens gheen ghedwas,</l>
<l>Maer het verstarf op minen vader;</l>
<l>Nu seiti, hets sine algader,</l>
<l n="55">Ende willet mi nemen met onrechte;</l>
<l>Hi heeft die macht van onsen gheslechte,</l>
<l>Selve es hi soe overstarc</l>
<l>Datten niemen in een parc</l>
<l>Jeghen hen dar comen te crite;</l>
<l n="60">Dus ben ic miins lands quite:</l>
<l>Hi seit, hi sal houden tsine,</l>
<l>Of men salt hem tusscen .II. sonnescine</l>
<l>Avewinnen al bi crachte;</l>
<l>Hi seit, hine ontsaghe niet achte</l>
<l n="65">Die starcste ridders niet</l>
<l>Die men in al tgraefscap ziet;</l>
<l>Dies en darne niemen bestaen,</l>
<l>Want hi heeft soe vele ghedaen</l>
<l>Met sinen live, datten ontsien</l>
<l n="70">Alle diene met oeghen zien.</l>
<l>Here nu es mi oppenbare</l>
<l>Gheraden dat ic ten coninc vare</l>
<l>Van Almaengen, dat ic hem clage,</l>
<l>Ende ic hem dan opdraghe</l>
<l n="75">Ende weder van hem ontfa,</l>
<l>Hi sal of god wilt daer na</l>
<l>Mi helpen senden altehant</l>
<l>Dat ic behouden sal miin lant;</l>
<l>Here twaren nu wetti</l>
<l n="80">Waer omme ic te vernoye si."</l>
<l>Alse miin her Heinriic verstoet</l>
<l>Der jonfrouwen droeven moet,</l>
<l>Ontfermets hem herde sere,</l>
<l>Ende seide: "jonfrouwe sem mine ere</l>
<l n="85">Nu verbliit een luttelkiin,</l>
<l>Ic wille u ridder siin</l>
<l><pb n="138"/>Ende helpen u recht verweren;</l>
<l>Mi ware leet waerdi mi ontferen,</l>
<l>Nu siit in hoghen ende blide,</l>
<l n="90">Ic bestane in stride</l>
<l>Of in campe emmer een,</l>
<l>Soe dat deen van ons tween</l>
<l>Emmer sal loves lyen."</l>
<l>"Here dore sente Marien,</l>
<l n="95">Sprac die jonfrouwe, en troest mi niet</l>
<l>En si seker dat ghesciet."</l>
<l>"Nenic bi gode scone,</l>
<l>Om al dat goet van den trone."</l>
<l>Tier stont wert die scone maget</l>
<l n="100">Der bliitster een die ghi noit saget,</l>
<l>Ende keerde metten ridder coene,</l>
<l>Dies helpe si wel hadde te doene,</l>
<l>Tote Meylaen in enen casteel</l>
<l>Die hare bleven was gheheel;</l>
<l n="105">Doe wert daer wel ontfaen</l>
<l>Die ridder waleghedaen</l>
<l>Ende ghedient herde wel,</l>
<l>Savons was daer vroude ende spel,</l>
<l>Na den etene ghinghen slapen</l>
<l n="110">Beide riddren ende knapen.</l>
<l>Europa die scone smale</l>
<l>Besach den ridder herde wale,</l>
<l>Ende hare behaghede wel siin ghelaet,</l>
<l>Van al dat wel an ridders staet</l>
<l n="115">Heeft hi, dies dunct hare wel;</l>
<l>Want god en doet, niemen el</l>
<l>En mach hare deren niet.</l>
<l>Smarghens alsi den dach siet,</l>
<l>Sende si tharen oem twee ridders vroet,</l>
<l n="120">Die hem baden dore oemoet,</l>
<l>Dat hi der maget liete al gader</l>
<l>Tgoet, dat hare van haren vader</l>
<l><pb n="139"/>Bleef, liette hare gebruken.</l>
<l>"Ghi moghet wel om niet smuken,</l>
<l n="125">Sprac hoer oem, here Frombont,</l>
<l>Ic wane mi meer toe bestont</l>
<l>Miin vader, diest was, dan hi dede</l>
<l>Miere nichten, diet wilt deilen mede."</l>
<l>"Ja en wetti oec wale,</l>
<l n="130">Dat na uwen vader altemale</l>
<l>Op haren vader bleef al?"</l>
<l>"Swiicht, ghi maect te groet ghescal,</l>
<l>Ende vaert henen uwe straten;</l>
<l>Inne waens hare niet soe vele laten</l>
<l n="135">Dat siere meer vrouden ave ghewint,</l>
<l>Al ware si noch eens miins broeder kint."</l>
<l>Die boden seiden: "sint niet besciet,</l>
<l>Soe hort wat si u ontbiet</l>
<l>Met onslieden nu alhier:</l>
<l n="140">Sidi soe stout ende soe fier,</l>
<l>Dat ghiit dorrent aventuren,</l>
<l>Soe willesi in corter uren</l>
<l>Jeghen u senden enen ridder ten crite;</l>
<l>Verwint si u, soe wilt si quite</l>
<l n="145">Wesen ende haer lant daer toe,</l>
<l>Ende hier sent si u den hantscoe,</l>
<l>Enten camp soudsi gherne sien,</l>
<l>Woudi here, marghen ghescien."</l>
<l>Doe wert miin her Frommont</l>
<l n="150">Verwoeder vele dan een hont,</l>
<l>Ende seide: bi gode, hi wout wale alsoe;</l>
<l>Ende vinc na den hantscoe</l>
<l>Ende ghegreepen haestelike;</l>
<l>Hi waende wel sekerlike</l>
<l n="155">Te voren al hebben ghewonnen,</l>
<l>Maer wilt god der maget onnen</l>
<l>Die op hare recht striden sal,</l>
<l>Soe en heeft hies niet gewonnen al.</l>
<l>Lauwelec waren die heren ontfaen,</l>
<l n="160">Ende keerden weder saen</l>
<l><pb n="140"/>Te harre jonfrouwe, ende seiden hare</l>
<l>Dat hare oem ghereet ware</l>
<l>Ten campe te comene int criit</l>
<l>Eer nemmer merghen priemtiit,</l>
<l n="165">Ende hi hier op den hantscoe</l>
<l>Nam. Die maget seide doe:</l>
<l>"Nu moet mi helpen onse here,</l>
<l>Want ic hebs te doene sere."</l>
<l>Nu hort wat doet her Fromont;</l>
<l n="170">Hi ontboet in corter stont</l>
<l>Alle sine vriende ende sine maghe,</l>
<l>Dat si quamen ten naesten dage</l>
<l>Sinen camp anescouwen</l>
<l>Ende tferlies der jonfrouwen,</l>
<l n="175">Dat si sonden tien dage</l>
<l>Vore hare lant ende vore hare maghe.</l>
<l>Entie maget ontboet banderside</l>
<l>Hare vriende tien tide,</l>
<l>Dat si quamen tote hare,</l>
<l n="180">Diet oec daden oppenbare.</l>
<l>In den lande van Meylaen</l>
<l>Doet die maget haren vrienden verstaen,</l>
<l>Dat si enen camp hadde ghenomen</l>
<l>Jeghen haren oem met vromen.</l>
<l n="185">Nu moets hare god helpen ave;</l>
<l>En ware dat hi hare vrede gave,</l>
<l>Si soudem lonen emmermeer;</l>
<l>Doch vergat si som haer seer</l>
<l>Dore den ridder, dien si ontfinc</l>
<l n="190">Soe wel dat u die dinc</l>
<l>Niemen vertellen en mochte,</l>
<l>Want hare wel int herte dochte</l>
<l>Dat sine minde vore alle man;</l>
<l>Sine vanter niet te lachterne an;</l>
<l n="195">Hare bequam al siin ghelaet,</l>
<l>Hare dunct dat hem al wel staet</l>
<l>Ende voeghet dat hi dede;</l>
<l>Ghecriicht hi den zeghe daer mede</l>
<l><pb n="141"/>Hi bliift al hare herten voghet,</l>
<l n="200">Dat sine dinc hare al doget.</l>
<l>Nu es die maget met minnen bevaen,</l>
<l>Enten ridder welghedaen</l>
<l>Verwies te sine daer soe langhe;</l>
<l>Des anders dages te sonne opgange</l>
<l n="205">Stont op die riddre welgheboren</l>
<l>Ende ghinc ter kerken messe hoeren,</l>
<l>Daer na dedi hem bereiden,</l>
<l>Sine wapene dedi an met haesticheiden</l>
<l>Ende bringen die hi anedede;</l>
<l n="210">Twee riddren waren daer mede</l>
<l>Die hem dienden willichlike,</l>
<l>Ende hi wapendem ghestadelike.</l>
<l>Europa die maget welghedaen</l>
<l>Quam tote hem ghegaen,</l>
<l n="215">Ende ontboet den ridder goeden dach;</l>
<l>Die ridder, die de maget sach,</l>
<l>Seide: "scone, god loons u;</l>
<l>Jonfrouwe ic woude ghi sendet nu</l>
<l>Om te besiene of u oem quame."</l>
<l n="220">"Hi es ridder van soe goeden name,</l>
<l>Sprac die maget, hi sout noede</l>
<l>Laten, hi nes niet soe bloede."</l>
<l>Die ridder seider: "ter goeder uren</l>
<l>Ic dart oec wel aventuren."</l>
<l n="225">Miin her Frommont die banderside</l>
<l>Ghierich oec was tesen stride,</l>
<l>Seide ten ghenen in gods name</l>
<l>Die met hem daer quamen:</l>
<l>"Sal ic heden u here werden,</l>
<l n="230">Want met payse ende met verden</l>
<l>Sal ic u houden altoes;</l>
<l>Miin nichte dunct mi sinneloes,</l>
<l>Dat si mi niet en valt ten voeten,</l>
<l>Si mochts meer ghenaden ontmoeten</l>
<l n="235"><pb n="142"/> Dan si sal met talen groet;</l>
<l>Ende als ic haren ridder doet</l>
<l>Hebbe, dan heeft siit al verloren,</l>
<l>Dan mach si weten wel te voren;</l>
<l>Oec willic doen ghebieden</l>
<l n="240">Op dat velt al den lieden</l>
<l>Dat si van mi haer goet ontfaen,</l>
<l>Tierst dat ic dan hebbe ghedaen."</l>
<l>Dus quam hi ten campe waert</l>
<l>Ende menich oec met hem op die vaert;</l>
<l n="245">Miin her Heinriic, die coene deghen,</l>
<l>Quammer oec ghereden jeghen</l>
<l>Met meneghen man entie maget;</l>
<l>Miin her Heinriic sceen onversaget</l>
<l>Ende quam blidelec ten campe,</l>
<l n="250">God moeten hoeden van rampe.</l>
<l>Doen die ridders ten crite waren</l>
<l>Quamen die van der stad gevaren</l>
<l>Ende hadden ghecosen enen man</l>
<l>Daer si alle hoveden an,</l>
<l n="255">Ende .c. guetwerderen ghemaect,</l>
<l>Of daer van den rechte iet laect,</l>
<l>Dat siit keren te rechte;</l>
<l>Si waren alle van groten gheslechte.</l>
<l>Doe die van der stad comen waren</l>
<l n="260">Ten campe met meneghen baren,</l>
<l>Quam haer hoetman gereden,</l>
<l>Ende seide: "ghi heren bi rechticheden</l>
<l>Sprekic vore die van der stad,</l>
<l>Ende mach u segghen om wat;</l>
<l n="265">Ghi wilt om tlant weder striden,</l>
<l>Doch moeti weten in beiden siden</l>
<l>Ende eischen wat ghi wilt</l>
<l>En si andersins verspilt;</l>
<l>Wine wetenre af bu no ba;</l>
<l n="270">Ghi heren, ghi portren horter na,</l>
<l><pb n="143"/>Es dit u eisch ende u tale?"</l>
<l>Si riepen; jaet! altemale.</l>
<l>Miin her Heinriic die seide:</l>
<l>"Dat loven wi beide.</l>
<l n="275">Nu segt her ridder, wat eischti</l>
<l>Van uwer nichten der maget vri?"</l>
<l>Her Frommont seide: "wetti wat,</l>
<l>Ic eische miere nichten dat,</l>
<l>Dat si rume algader</l>
<l n="280">Tlant dat was miins vader,</l>
<l>Want mi altemale toe hort,</l>
<l>Ic en kinne hare niet .I. oert;</l>
<l>Ende dit eist dat ic eische hare</l>
<l>Vore alle dit volc oppenbare."</l>
<l n="285">Miin her Heinriic antwerde daer:</l>
<l>"Ic wille u doen lien oppenbaer</l>
<l>Dat dit lant algader</l>
<l>Was der jonfrouwen vader,</l>
<l>Ende van sinen vader bleef</l>
<l n="290">Datten niemen en verdreef</l>
<l>Hilt hiit ongekalengiert</l>
<l>Ende oec onghequetsiert</l>
<l>Al sinen tiit tote dat hi starf</l>
<l>Entie scone maget verwarf</l>
<l n="295">Dier noch hare hande slaet toe,</l>
<l>Ende hier op sendic u den hantscoe</l>
<l>Ende wille der maget recht berechten,</l>
<l>Nu eist tiit dat wi vechten."</l>
<l>Die kivitein van der stad</l>
<l n="300">Die verhoert hevet dat,</l>
<l>Seide: "ghi heren, ter goeder tiit,</l>
<l>Alse ghi wilt beghint den striit."</l>
<l>Doe voeren wech wt dat criit;</l>
<l>Die kivitein dede met vlite</l>
<l n="305">Die liede al wtwert staen;</l>
<l>Entie heren lieten saen</l>
<l><pb n="144"/>Hare orsse loepen te samen,</l>
<l>Die soe vreeselec te gader quamen</l>
<l>Dat die scachte te gader braken,</l>
<l n="310">Mochten si noch selke joeste geraken</l>
<l>Den vroemsten ware si te swaer,</l>
<l>Want her Frommont, dats waer,</l>
<l>Heeft soe gheraect den Limborchghere</l>
<l>Dat hi siins aertsoens hadde ghere</l>
<l n="315">Daer hi hem met crachte ane hilt;</l>
<l>Miin her Heinriic die met ghewilt</l>
<l>Quam ghereden ende met crachte,</l>
<l>Gheraecten oec metten scachte</l>
<l>Dat hi dargaerden ende al</l>
<l n="320">Brac, ende hi gaf enen val</l>
<l>Saen op die erde neder,</l>
<l>Haesteliic stont hi op weder</l>
<l>Ende woude miin her Heinriic toe,</l>
<l>Entie ridder seide doe:</l>
<l n="325">"Bi gode her ridder, ghi hebt tachter,</l>
<l>Slougic u dus, ic hads lachter,</l>
<l>Ende ic wille met u beten te voet."</l>
<l>"Entrouwen of ghi wilt soe doet,</l>
<l>Anders sla ic dors te doet,</l>
<l n="330">Ende dat ware scade groet."</l>
<l>Miin her Heinriic beete ter erden,</l>
<l>Ende doe ghingen si metten swerden</l>
<l>Onderhouwen vromelike;</l>
<l>Wat waendi hoe deghelike</l>
<l n="335">Vacht miin her Frommont;</l>
<l>Die ridder diene oec wederstont</l>
<l>En weerdem loyliker niet .I. twint,</l>
<l>Maer crachtelec, niet alse een kint,</l>
<l>Ghinc hi heren Frommonde ane,</l>
<l n="340">Ende verdoefden soe sere met slane</l>
<l>Dat hi te hem selven seide:</l>
<l>"Te mier grote jammerheide</l>
<l><pb n="145"/>Ben ic te kints handen comen;</l>
<l>Wert mi dus miin liif ghenomen</l>
<l n="345">Van enen kinde, dat mach mi rouwen!"</l>
<l>Ende miin her Heinriic ghinc houwen</l>
<l>Opten ridder sonder verdrach,</l>
<l>Ende sonder begheven slach in slach.</l>
<l>Die scone maget diet al toesach</l>
<l n="350">En sach si noit so bliden dach,</l>
<l>Ende lovede gode hoechelike.</l>
<l>Miin her Fromont die tlant rike</l>
<l>Van Meylaen verliesen waent,</l>
<l>Bat sinen maghen ende maent</l>
<l n="355">Dat si hem staen willen in staden,</l>
<l>Want een deel es hi verladen;</l>
<l>Ser Fromonts maghen diet toehorden,</l>
<l>Sloughen ontwee ghene corden</l>
<l>Ende wouden den Limborchere toe,</l>
<l n="360">Ende miin her Heinriic ghegreep doe</l>
<l>Siin ors ende sprancker op,</l>
<l>Ende hief tswert ende gaf enen clop</l>
<l>Her Fromonde opten helm boven,</l>
<l>Dat hi hem hadde thoeft gecloven</l>
<l n="365">En waert niet ghescampelt af,</l>
<l>Maer eer hi den slach begaf</l>
<l>Slouch hi hem af den arm,</l>
<l>Ende scoet dat swert alsoe warm</l>
<l>Hem beneden ane die die,</l>
<l n="370">Dat hi hem dbeen boven den knie</l>
<l>Metten slaghe dien hi slouch</l>
<l>Oec mede ave drouch.</l>
<l>Doe seide her Heinriic dese tale:</l>
<l>"U maghe selen u helpen wale</l>
<l n="375">Conen si u wel ghenesen."</l>
<l>Gheen volc quam vort mettesen</l>
<l>Al over den ridder coene,</l>
<l>Die wel helpen hadde te doene,</l>
<l><pb n="146"/>Maer hi reeter coenliic jeghen</l>
<l n="380">Ende weerdem alse een deghen,</l>
<l>Ende sloucher meneghen ter neder</l>
<l>Die meer op en rechte weder;</l>
<l>Dus dorsten sine qualic aneverden,</l>
<l>Leliic ghenouch si gheberden,</l>
<l n="385">Maer die ridder was gehertich,</l>
<l>Gherust sine lede ende ghepertich,</l>
<l>Ende slouch dat vore hem quam,</l>
<l>Die veighe doet het stappans nam.</l>
<l>Van der stad die kyvitein,</l>
<l n="390">Die daer hilt opt plein,</l>
<l>Voer toe met sinen lieden</l>
<l>Ende den raet dat si scieden;</l>
<l>Maer ser Heinriics ors was doet,</l>
<l>Datti stont in die noet,</l>
<l n="395">Entie maget quam er toe gereden,</l>
<l>Ende dede ghebieden met haesticheden</l>
<l>Van harentalven pays ende vrede,</l>
<l>Entie kyvitein hi dede</l>
<l>Siere jonfrouwen ghebot;</l>
<l n="400">Haren oem, die alse een sot</l>
<l>Hadde ghevaren, vinc hi,</l>
<l>Ende dandre die den ridder vri</l>
<l>Valsceliic voeren an;</l>
<l>Soe wel en was nieman</l>
<l n="405">Ontfaen alse die Limborchghere;</l>
<l>Si voerdene met groten ghere</l>
<l>Ende harre jonfrouwe in de stad,</l>
<l>Ende loveden gode omme dat,</l>
<l>Dat hise dus vertroest hevet;</l>
<l n="410">Ic wane nie man en levet</l>
<l>Die blider volc te male sach;</l>
<l>Het was wel noene an den dach</l>
<l>Entie ridder wilde henen sceden;</l>
<l>Die maghet seide: "ghi selt ontbeden</l>
<l n="415"><pb n="147"/> Her ridder, tote marghen dach,</l>
<l>Ghi selt masscien vernemen noch</l>
<l>Dat u wel ghenouchen sal."</l>
<l>Die maget ontboet al</l>
<l>Hare magen tenen nauwen rade,</l>
<l n="420">Ende vragede hem, wat si best dade</l>
<l>Den vromen ridder theren,</l>
<l>Die harre gheholpen hadde met eren.</l>
<l>Die kivitein van der stad</l>
<l>Seide: "jonfrouwe ic rade dat:</l>
<l n="425">Ghi siit edel ende rike,</l>
<l>Ende trouwen ene suverlike,</l>
<l>Lagher u herte iet an,</l>
<l>Dat ghine trouwet tenen man,</l>
<l>Soe ware u lant al verwert,</l>
<l n="430">Want hi es stout ende onververt,</l>
<l>Scone ende welghemaect."</l>
<l>Doe seide die scone welgheraect:</l>
<l>"Ic raet oec, soe biddic u</l>
<l>Her Willem, dat ghi gaet nu</l>
<l n="435">Totem met minen maghen,</l>
<l>Ende legghet hem vore." "Ic salt waghen,</l>
<l>Seide her Willem, nu comt met mi</l>
<l>Ghi heren, wi selen den ridder vri</l>
<l>Vore legghen, ende hi sal</l>
<l n="440">Blide siin en doe ongheval."</l>
<l>Doe ghinghen in die zale</l>
<l>Toten ridder altemale,</l>
<l>Ende namen tenen rade;</l>
<l>Die ridder was herde ghestade</l>
<l n="445">Ende hoerde toe wat si seiden;</l>
<l>Her Willem sprac met ghestadicheiden:</l>
<l>"Here goet bode en mach lichtelike</l>
<l>Niet melden dat hi qualike</l>
<l>Wert ontfaen in eneghen hove:</l>
<l n="450">Daer bi sprekic met orlove;</l>
<l><pb n="148"/>Here, miin jonfrouwe sent ons tote u,</l>
<l>Die hare sere belooft van u,</l>
<l>Ende van der eren die ghi hare</l>
<l>Hebt ghedaen oppenbare,</l>
<l n="455">Dies si u voldancken niet en can;</l>
<l>Daer omme heeft si hare man</l>
<l>Ende maghe vergadert al hier,</l>
<l>Die hare raden, her ridder fier,</l>
<l>Dat si u lone alst u betame;</l>
<l n="460">Miin jonfrouwe es scone ende bequame,</l>
<l>Edel ende van groten gheslechte,</l>
<l>Ende van lande ende van machte,</l>
<l>Ende rike ende wel gheboren,</l>
<l>Noch wetic dat hare toe behoeren</l>
<l n="465">.C. vaster borghe ende meer,</l>
<l>Viertich staden die sonder keer</l>
<l>Dienen moeten, ende dorpe .CC.</l>
<l>.v. hondert riddren, wien dats wondert</l>
<l>Dats si soe machtich ende rike si;</l>
<l n="470">Nu en wetti wat miin jonfrouwe vri</l>
<l>U doen te eren ente lieve,</l>
<l>Dan wert here van hare van uwen gerieve,</l>
<l>Dat si u maect here ende voeghet</l>
<l>Van al desen goede, ende ghi moget,</l>
<l n="475">Begheerdiit, onse here wesen."</l>
<l>Miin her Heinriic antwerde te desen:</l>
<l>"Bi gode, dits een scone ghebot,</l>
<l>Wederseidict soe waric sot,</l>
<l>Maer miin jonfrouwe es mere eren</l>
<l n="480">Werdich ende groter heren</l>
<l>Dans miins, die vare achter lande,</l>
<l>Ende en hebbe goet gherande</l>
<l>Dan ic harentare bejage;</l>
<l>Miin lant ende mine maghe</l>
<l n="485">Woenen henen meneghe mile,</l>
<l>Ende daerbi en waert maer ghile</l>
<l>Dat ghi enen vremden man</l>
<l>Uwer jonfrouwe ghevet, daer ghi an</l>
<l><pb n="149"/>Leghet soe vele ende es soe rike,</l>
<l n="490">Ghi huutse wel an haer ghelike;</l>
<l>Banderside es noch ene zake</l>
<l>Die mi hout tonghemake</l>
<l>Ende mi van lande porren dede,</l>
<l>Ende oec en laet te ghere stede</l>
<l n="495">Mi gheduren te male</l>
<l>Dat icse bringhe ten ende wale,</l>
<l>Ende hout mi herde ongestedich</l>
<l>Ende int herte herde onledich,</l>
<l>Dat mi vele peinsen doet;</l>
<l n="500">Ghi heren, dat u god gheve goet,</l>
<l>En verstaets in arghe niet</l>
<l>Maer in dogheden, mi es ghesciet</l>
<l>Dat ic bliven niet en mach,</l>
<l>Maer moet morghen, als ic den dach</l>
<l n="505">Sie, varen miere straten,</l>
<l>Ende wille u allen gode laten."</l>
<l>Her Willem die dat verstoet,</l>
<l>Nam orlof an den ridder goet,</l>
<l>Ende bat hem dat hiit in goede</l>
<l n="510">Ende in dogeden al verstoede,</l>
<l>Want hadt toe moghen comen,</l>
<l>Wi hedden u gherne tenen here ghenomen.</l>
<l>Ende danckets hem met trouwen.</l>
<l>Doe keerden si thare jonfrouwen</l>
<l n="515">Ende seiden hare hoere ware ghevaren.</l>
<l>Die doe de maget hadde sien ghebaren,</l>
<l>Hi souden wel van minnen tellen,</l>
<l>Hoe si hare vriende can quellen.</l>
<l>Si riep: "acharmen keytivinne,</l>
<l n="520">Wat wit mi nu die minne</l>
<l>Van enen ridder, die op mi</l>
<l>Niet en rouct wat mi si!</l>
<l>Mi steet wel siins tontberne,</l>
<l>Weder ict doe noede of gherne,</l>
<l n="525"><pb n="150"/> Siins moet ic vort quite wesen."</l>
<l>In hare camere ghinc si mettesen</l>
<l>Wenende herde bitterlike,</l>
<l>Ende seide: "god van hemelrike,</l>
<l>Hoe mocht ic varen qualiker!</l>
<l n="530">Waric armer of riker,</l>
<l>Van vrouden soe voer ic bat,</l>
<l>Maer ongereet es mi dat;</l>
<l>Sorghe, ghepeins, rouwe ende clage</l>
<l>Bliift mi van hem alle dage!"</l>
<l n="535">Dus bleef die jonfrouwe in sere.</l>
<l>Des avons was die here</l>
<l>Wel ghedient ende sierlike;</l>
<l>Ens coninc in de werelt soe rike</l>
<l>Die hem scamen dorste dier feesten,</l>
<l n="540">Maer die jonfrouwe conste gheleesten</l>
<l>Enghene feeste van sericheden;</l>
<l>Dus saten si tusschen hem beden</l>
<l>Sprekende om menegherande zake,</l>
<l>Tote dat hi wert in vake.</l>
<l n="545">"Here, seide die scone maghet,</l>
<l>Mi dunct wel dat ghi gherne saget</l>
<l>Dat men u te rasten dade,</l>
<l>Hets tiit, want het es spade,</l>
<l>Ane mi hebdi ene vriendinne,</l>
<l n="550">Vore alle man die ic kinne</l>
<l>Blivic u ghestade vrient,</l>
<l>Dies hebdi jeghen mi verdient."</l>
<l>Die ridder antwerde hare:</l>
<l>"Bi gode jonfrouwe, soe waer ic vare</l>
<l n="555">Hebdi enen ridder ane mi."</l>
<l>Ende mettesen soe scieden si,</l>
<l>Ende ghingen slapen gemeinlike</l>
<l>In die zale, arme ende rike.</l>
<l>Doe die ridder lofsam</l>
<l n="560">Op siin bedde gheleghen quam,</l>
<l><pb n="151"/>Was hi stappans ontslapen,</l>
<l>Want hi moede was van wapen.</l>
<l>Europa die scone jonfrouwe</l>
<l>Die met herde groten rouwe</l>
<l n="565">Te bedde ghinc om sridders wille,</l>
<l>Seide tote hare selven stille:</l>
<l>"Ja en ben ic keytivinne,</l>
<l>Dat ic dus haestelec mine minne</l>
<l>Hebbe geleit an enen man</l>
<l n="570">Die vremde es, ende wattan,</l>
<l>Ende es van der werelt bloeme</l>
<l>Van ridderscape, die ic noeme,</l>
<l>Ende hoe soudict ghelaten?</l>
<l>Nieman en mochten haten,</l>
<l n="575">Hi es scone ende welgheraect</l>
<l>Ende in allen dogeden volmaect.</l>
<l>Helpe, ende sal ics moeten derven,</l>
<l>Soe sal ic cortelike besterven;</l>
<l>Besterven moet ict keytivinne!</l>
<l n="580">Helpe wat doet mi de minne!</l>
<l>Ic ben dat armste wiif</l>
<l>Die nie ontfinc ter werelt liif,</l>
<l>Dat ic hebbe in minen lande</l>
<l>Ende in miin huus, ende in dar bestanden</l>
<l n="585">Jeghen hem spreken gaen;</l>
<l>Bi gode, ic wilt nochtan bestaen,</l>
<l>Al wouden siit alle zien ende hoeren</l>
<l>Die te minen lande horen."</l>
<l>Doe stoet op die welghedane</l>
<l n="590">Ende dede hare pelsken ane;</l>
<l>Mettien bepeisese hare,</l>
<l>Dats, "hoe grote scande het ware,</l>
<l>Seide si thaer selven, of ment sage,</l>
<l>Ic werde ghelachtert alle dage,</l>
<l n="595">Ic moet laten dore den lachter.-</l>
<l>Ic sal nochtan achter</l>
<l><pb n="152"/>Laten dore der lieder tale</l>
<l>Die mi ave ghingen altemale,</l>
<l>Doe mi die ridder stont bi?</l>
<l n="600">Ic wille gaen spreken den ridder vri.-</l>
<l>Ja ende wat sal hi wanen dan,</l>
<l>Dat ic te bedde ga soeken enen man,</l>
<l>Datter mi lichtheit toe brinct twaren?</l>
<l>Dies so moet ict laten varen,</l>
<l n="605">Dat ict dade dat en ware niet goet.-</l>
<l>Neen, hiis soe hovesch ende soe vroet,</l>
<l>Soe wetende ende soe gestade,</l>
<l>Dat hiit noede soude in quade;</l>
<l>Ic moet emmer aventuren,</l>
<l n="610">Ic wille totem ter goeder uren</l>
<l>Gaen, ende latent hem verstaen,</l>
<l>Hoe ic met minnen ben bevaen</l>
<l>Ende dore hem doghe quale,</l>
<l>Hi sal mi masscien troesten wale."</l>
<l n="615">Die welgheraecte suverlike</l>
<l>Die vrouwe was van dien rike,</l>
<l>Stont op allene ende ghinc</l>
<l>Daer si vant den jongelinc,</l>
<l>Die cleine peinsde om die jonfrouwe;</l>
<l n="620">Doen dogede die welgeraecte rouwe,</l>
<l>Want vaste sliep hi doe si quam,</l>
<l>Ende doe die maget dat vernam,</l>
<l>Met seregher herten seidsi dit:</l>
<l>"Helpe, wat mi minne wit,</l>
<l n="625">Dat ic te bedde zoeken ga</l>
<l>Enen ridder, dier lettel na</l>
<l>Om mi peist of wacht,</l>
<l>Ende een twint niet en acht;</l>
<l>Dats lachter groet ende onnere;</l>
<l n="630">Mi es beter dat ic kere;</l>
<l>Soudic dore enen man in scanden</l>
<l>Mi selven dus werpen in allen landen?</l>
<l><pb n="153"/>Nenic niet, het ware sottie,</l>
<l>Ic wille gaen eer men mi sie;</l>
<l n="635">Opdat hi niet en wilt miins</l>
<l>Soe en willic oec niet weder siins."</l>
<l>Dus kerese te hare cameren wert.</l>
<l>"Ja, seit si, oft hi mi ontfert,</l>
<l>Waer soeken ic dan emmermere?</l>
<l n="640">Sal ic laten dore onnere</l>
<l>Te sprekene miin zoete lief,</l>
<l>Daer ics soe wel miin gherief,</l>
<l>Soe waric donzalechtse die leeft</l>
<l>Ofte erterike binnen heeft."</l>
<l n="645">Doe kerese weder ten ridder stout,</l>
<l>Minne makese herde bout,</l>
<l>Dat sine wecte liselike,</l>
<l>Ende seide totem ghestadelike:</l>
<l>"Her ridder, dore god ghenade,</l>
<l n="650">En verstaet niet in quade</l>
<l>Dat ic hier totu ben comen;</l>
<l>God lonu, ic hebbe u ghenomen</l>
<l>Grote vrome ende raste,</l>
<l>Ende ic en mach u niet vaste</l>
<l n="655">Houden, ghi wilt henen varen,</l>
<l>Nu dwinct mi gherechte minne twaren,</l>
<l>Die ic totu draghe ridder goet,</l>
<l>Dat ic dus totu comen moet,</l>
<l>Ende spreken eer ghi mi ontfaert."</l>
<l n="660">Doe sprac die ridder te hare waert:</l>
<l>"Bi gode, willecome maget vrie,</l>
<l>Nu comt hier liggen neven mie,</l>
<l>Ic ben uwes herde blide."</l>
<l>Doe toech hise neven sine zide</l>
<l n="665">Ende cussese an haren mont.</l>
<l>"Bi gode scone, talre stont</l>
<l>Hebdi enen ghetrouwen vrient,</l>
<l>Dies hebdi jeghen mi verdient."</l>
<l>Mettien toech hise te hemwert,</l>
<l n="670">Entie ridder onververt </l>
<l><pb n="154"/>Aneverde die maget scone,</l>
<l>Dat haddi van hare te lone.</l>
<l>Doe seide die jonfrouwe vri:</l>
<l>"Uwen wille hebdi gedaen met mi,</l>
<l n="675">Dies ic en constu verweren niet,</l>
<l>Hier bi eist ghesciet;</l>
<l>[Nu biddic u dore alle trouwe,</l>
<l>Dat ghi mindret minen rouwe</l>
<l>Ende ghi bi mi bliift hier."</l>
<l n="680">Doe antwerde die ridder fier:</l>
<l>"Bi gode scone, ic en mach niet;</l>
<l>Mi es alsoe ghesciet]</l>
<l>Dat ic om orbore vare,</l>
<l>Dien ic u segghen wille oppenbare.</l>
<l n="685">Ic ben van Limborch sertogen kint,</l>
<l>Die mi met goeder herten mint</l>
<l>Ende noede liet henen varen,</l>
<l>Maer entrouwen in woude niet sparen,</l>
<l>Ende mach u seggen bi wat zaken,</l>
<l n="690">Soe ict best can gheraken.</l>
<l>Het es leden menich dach,</l>
<l>Dies mi wel ghedincken mach,</l>
<l>Dat miin vader voer jaghen,</l>
<l>Ende omdat wiit gherne saghen</l>
<l n="695">Ic ende miin suster beide gader,</l>
<l>Dede ons halen miin here, miin vader,</l>
<l>Mi ende mier suster tier stede;</l>
<l>Wi volgeden den honden mede,</l>
<l>Miin suster voer emmer naer,</l>
<l n="700">Soe langhe dat wi en wisten waer;</l>
<l>Wi hebbense verloren je seder:</l>
<l>Want nie sint en quam si weder;</l>
<l>Hare part vonden wi verbeten,</l>
<l>Doe waenden wi dat si gheten</l>
<l n="705">Van eneghen quaden diere ware,</l>
<l>Dies ons te moede was sware;</l>
<l><pb n="155"/>Naesten quam .I. man ghegaen</l>
<l>Te Limborch, die ons dede verstaen</l>
<l>Dat si noch leeft ende es ghesont;</l>
<l n="710">Oec seidi ons te dier stont,</l>
<l>Dat si in Grieken hem ontfoer;</l>
<l>Doe seidi sekerlec ende swoer,</l>
<l>Ende seide goede licteken mede,</l>
<l>Dat hiit ons gheloeven dede.</l>
<l n="715">Nu ben ic comen op die vaert</l>
<l>Te varne te Grieken waert,</l>
<l>Ende niet en wille wedercomen</l>
<l>Ic en hebbe van hare vernomen;</l>
<l>Maer wet dat scone oppenbare,</l>
<l n="720">Tierst dat ic iet verneme van hare,</l>
<l>Dat ic alhier comen sal</l>
<l>Ende tellen u miin ghevaren al;</l>
<l>Ware dat sake oec bi gode,</l>
<l>Dat u iemen iet mesbode,</l>
<l n="725">Ontboet mi, waer ic ware,</l>
<l>Ic souder comen oppenbare</l>
<l>Ende u dienen met minen live."</l>
<l>"Dus vaerdi here, ende ic blive</l>
<l>In die pine ende in die noet;</l>
<l n="730">Ic woudic scoenre doede doet</l>
<l>Laghe, soe ware mi ghesciet wale."</l>
<l>Dus laghen si met derre tale</l>
<l>Tote dat was bi den daghe;</l>
<l>Die scone seide met groten geclaghe:</l>
<l n="735">"Her ridder nu seldi mi ontfaren,</l>
<l>God die moet u bewaren</l>
<l>Ende behouden altoes ghesonde."</l>
<l>Doen custise an haren monde,</l>
<l>Ende si stont op sere beswaert</l>
<l n="740">Ende ghinc te hare cameren waert;</l>
<l>Entie scone dach ontspranc;</l>
<l>Die jonfrouwe stont op eer iet lanc</l>
<l><pb n="156"/>Ende dede haren drossate halen</l>
<l>Ende hare ridders in corter talen,</l>
<l n="745">Ende her Willem den kiviteyn;</l>
<l>"Ghi heren, seit si, wel veleyn</l>
<l>Mach seggen die ridder dat wi siin,</l>
<l>Want hi in den orbore miin</l>
<l>Siin ors verloren heeft,</l>
<l n="750">Ende men hem geen ander en gheeft,</l>
<l>Twaren dats sere mesdaen."</l>
<l>Her Willem antwerde saen:</l>
<l>"Bi gode jonfrouwe, dats waerhede."</l>
<l>Doen hiet si vollec sonder bede,</l>
<l n="755">Dat menre hem vele bringen soude</l>
<l>Ende liete hem nemen welc hi woude,</l>
<l>Ende men deedt vollike.</l>
<l>Hort van miin her Heinrike,</l>
<l>Die opstont ende hem ghereide;</l>
<l n="760">Die scone die niet en beide,</l>
<l>Die prosenteerdem dat ors,</l>
<l>Ende seide: "here ghi siit wors</l>
<l>Ontfaen dan ic gherne saghe."</l>
<l>"Bi gode scone, alle daghe</l>
<l n="765">Moeti euweliic wel varen,</l>
<l>Ghi hebt jeghen mi soe ghevaren,</l>
<l>Dat ic u ridder blive altoes</l>
<l>Ende u vrient al sonder loes."</l>
<l>Doe nam hi een ors ende satter boven,</l>
<l n="770">Dat hi meest horde loven,</l>
<l>Ende bevalse te gode alle,</l>
<l>Dat hise hoede van mesvalle.</l>
<l>Die jonfrouwe seide: "waert u bequame,</l>
<l>Here, ic wiste gherne uwen name."</l>
<l n="775">"Jonfrouwe, ic laten u gherne weten,</l>
<l>Heinriic van Limborch ben ic geheten."</l>
<l>"Here nu moet u god onse here</l>
<l>In dogeden ghesterken emmermere</l>
<l><pb n="157"/>Warwert dat ghi henen vaert,</l>
<l n="780">Mi soe lati therte beswaert."</l>
<l>Nu vaert die ridder siere straten,</l>
<l>Die de jonfrouwe heeft gelaten</l>
<l>Met kinde bevaen, dat si met sere</l>
<l>Drouch, want si ontsach hare ere,</l>
<l n="785">Want doe mens gheware waert</l>
<l>Waren hare alle die heren haert,</l>
<l>Tote dat siit wisten van wien siit drouch,</l>
<l>Doe worden si hare ghenadich genouch;</l>
<l>Ende doet te haren termine quam,</l>
<l n="790">Brachte die jonfrouwe lofsam</l>
<l>Een scone knapelen, dies si</l>
<l>Blide waren diere bi,</l>
<l>Ende al der jonfrouwen gheslachte,</l>
<l>Want tusschen sine scoudren brachte</l>
<l n="795">Een scone cruce van goude,</l>
<l>Dies seide men dat wesen soude</l>
<l>Gheweldich coninc, ende dat was waer,</l>
<l>Dat hi wert coninc daer naer</l>
<l>Over al Spaengen lant,</l>
<l n="800">Ende was Olivier ghenant</l>
<l>Van Spaengen, die ridder coene,</l>
<l>Ende woende metten coninc Rioene;</l>
<l>Die weten wille sine aventure,</l>
<l>Beide dat zoete ende dat zure,</l>
<l n="805">Ende hoe hi ierst quam te hove,</l>
<l>Hi ga met minen orlove</l>
<l>Ten boeke dat van hem es algader,</l>
<l>Want ic kere te sinen vader.</l>
<l>Nu riidt die ridder siere straten,</l>
<l n="810">Die de jonfrouwe heeft ghelaten</l>
<l>In pinen ende in rouwe groet</l>
<l>Om hem, dat hare niene besloet,</l>
<l>Want tsridders bliift si vort quite,</l>
<l>Die nu henen riidt met vlite</l>
<l n="815"><pb n="158"/> Soe hi best mach te Grieken waert,</l>
<l>Dus reet die ridder onvervaert</l>
<l>Deen na den andren menegen dach,</l>
<l>Daer hi menich wonder sach,</l>
<l>Dat ic ghescriven niene can.</l>
<l n="820">Tenen tiden quam die edele man</l>
<l>Int lant van Calabren ghereden;</l>
<l>Die ridder die met hoghen zeden</l>
<l>Quam ten ende van enen woude,</l>
<l>Alsoe alst god onse here woude,</l>
<l n="825">Hi quam ane .II. riddren daer,</l>
<l>Dien hi vragede oppenbaer,</l>
<l>Wat lande het ware daer hi quam ane</l>
<l>Ende hoe dat ware siin name.</l>
<l>Die riddren diene wel ontfingen,</l>
<l n="830">Seiden: "here in waren dinghen</l>
<l>Dits in Calabren lant;</l>
<l>Die stad hier vore es ghenant</l>
<l>Thabor, darwert wi nu riden,</l>
<l>Ende god moet ons in corten tiden</l>
<l n="835">Vertroesten ende al tlant."</l>
<l>Die ridder vragede te hant:</l>
<l>"Ghi heren, dat u god gheve goet,</l>
<l>Twi hebdi rouwe in uwen moet?"</l>
<l>"Bi gode here, om ene zake</l>
<l n="840">Siin wi alle tonghemake;</l>
<l>Wi hebben ene conincghinne</l>
<l>Daer alle doghet es inne,</l>
<l>Alle ere ende alle miltheit,</l>
<l>Hovesscheit ende scamelheit,</l>
<l n="845">Ende diet tlant heeft vercoren,</l>
<l>Dan nie vrouwe hier te voren;</l>
<l>Ende es des coninx suster van Avare,</l>
<l>Dat wi wouden dat si daer nu ware,</l>
<l>Ende vele costen moeste den lande,</l>
<l n="850">Dat te noemen ware scande;</l>
<l>Nu magic u seggen here waer bi</l>
<l>Dat tlant om hare droeve si:</l>
<l><pb n="159"/>Daer es de grave van Pecant,</l>
<l>Dien god late siin ghescant,</l>
<l n="855">Ende onse lieve vrouwe;</l>
<l>Dore die quaetheit entie ontrouwe</l>
<l>Die hi anetiit der conincghinne,</l>
<l>Die weert es in allen sinne</l>
<l>Met al den lande sonderlinghe.</l>
<l n="860">Ay god, of menne hinghe,</l>
<l>Dat ware den lande ene blide dinc!</l>
<l>Want hi seide die coninc,</l>
<l>Dat hi quam in hare camere binnen,</l>
<l>Daer hi vant bi der conincghinnen</l>
<l n="865">Liggende haren camerlinc;</l>
<l>Doe wert miin here die coninc</l>
<l>Soe erre, dat hi verberren dede</l>
<l>Den camerlinc; nu wilt hi mede</l>
<l>Dat selve der conincghinnen doen;</l>
<l n="870">Nochtan nam die ghersoen</l>
<l>Op sine ziele dat loghene ware</l>
<l>Vore alle die lieden oppenbare;</l>
<l>Die conincginne seit dat,</l>
<l>Dat hare selve die grave bat,</l>
<l n="875">Ende om dat siit hem ontseide</l>
<l>Wiste si wel datti hare soude doen leide;</l>
<l>Nu sal mense berren heden,</l>
<l>Ende daer omme es met droefheden</l>
<l>Al tlant van Calabren bevaen,</l>
<l n="880">Ende daerwert willen wi saen."</l>
<l>Miin her Heinriic dien dit sere</l>
<l>Derde, seide: "bi onsen here,</l>
<l>Ic wille oec mede darwaert varen,</l>
<l>Ende oec mocht soe comen twaren,</l>
<l n="885">Hem soude rouwen dat hiit seide,</l>
<l>Ende dat hi nie in selken leide</l>
<l>Die welgeraecte vrouwe brachte."</l>
<l>Doen reden si met crachte</l>
<l><pb n="160"/>Tes si quamen daer ghevaren,</l>
<l n="890">Daer weende menich moederbaren</l>
<l>Dore die welgheraecte vrouwe</l>
<l>Die daer stont in groten rouwe,</l>
<l>Ende weende meneghen heten traen,</l>
<l>Ende seide, dat ment mochte verstaen:</l>
<l n="895">"God here diet al vorsiet,</l>
<l>Ende en sal ic wesen niet</l>
<l>Martelesse vor u oeghen,</l>
<l>Die dese pine moet doghen</l>
<l>Te derre wilen onverdient!</l>
<l n="900">Ic biddu allen gods vrient,</l>
<l>Dat ghi alle bidt vor mi,</l>
<l>Ende of uwer enich si</l>
<l>Daer ic nie jegen mesdede</l>
<l>In wandelinghen of in werken mede,</l>
<l n="905">Verghevet mi te desen tide,</l>
<l>Dore den here die in sine zide</l>
<l>Ghesteken was ende al vergaf."</l>
<l>Mettien menich antwerde gaf,</l>
<l>Ende riepen: "god onse here</l>
<l n="910">Moet u quiten van allen sere!"</l>
<l>Die grave die dit der conincginnen vri</l>
<l>Beraden hadde, hilt daer bi,</l>
<l>Ende seide: "ghi heren comes ave,</l>
<l>En ware niet goed dat ment vergave</l>
<l n="915">Miere vrouwen ende lietse ute;</l>
<l>Men werpse int vier die pute,</l>
<l>Si heves verdient daer ict sach toe."</l>
<l>Miin her Heinriic hi wert doe</l>
<l>Soe erre, dat hi vort dranc,</l>
<l n="920">Ende seide, dies men hem wiste danc:</l>
<l>"Bi gode her grave, ghine segt niet waer,</l>
<l>Nie soe en quamdi daer,</l>
<l>Daer ghi saget in eneghen sinne</l>
<l>Iet mesdoen die conincghinne;</l>
<l n="925"><pb n="161"/> Ende dat willic u doen lyen;</l>
<l>Bi der maget sente Marien,</l>
<l>Ende dies biedic u den hantscoe."</l>
<l>Die grave hi antwerde doe:</l>
<l>"Her ridder inne hebs niet te doene,</l>
<l n="930">Hebbet u of ghi siit coene;</l>
<l>Wildi worden haer poitier,</l>
<l>Soe souket elre dan hier."</l>
<l>"Bi gode her grave, nenic niet,</l>
<l>Maer mi es leet dat si iet</l>
<l n="935">Jeghen haren wille heeft de vrouwe;</l>
<l>Al dlant heefter omme rouwe,</l>
<l>Ende daer omme seggic dat logene si;</l>
<l>Dorendiit becorten jeghen mi,</l>
<l>Of anders moet si ontsculdich wesen."</l>
<l n="940">Die grave antwerde mettesen:</l>
<l>"Inne hebbe wat doen met uwen ghedreyge,</l>
<l>Want in ben noch niet veyge,</l>
<l>verberret die vrouwe, hets tiit."</l>
<l>Miin her Heinriic seide: "ghi siit</l>
<l n="945">Een quaet vadde cokiin;</l>
<l>Die vrouwe moet emmer siin</l>
<l>Quite, of ghi proevet met mi,</l>
<l>Hort her coninc ende staet bi,</l>
<l>Ic seggu dat al loghene si</l>
<l n="950">Dat die grave seide, fi</l>
<l>Hem, dat hiit nie dachte,</l>
<l>Ende ghi her coninc, die nie wrachte</l>
<l>Bi soe quaden lodders rade,</l>
<l>Dat ghi siit coninc dat es scade.</l>
<l n="955">Her grave, dat u god moet haten,</l>
<l>Wildi die vrouwe quite laten,</l>
<l>Dat segt mi, of wildiit proeven?"</l>
<l>Die grave begonste te droeven</l>
<l><pb n="162"/>Ende seide, hine vochter omme niet.</l>
<l n="960">Die ridder seide: "wildi iet</l>
<l>Her coninc der vrouwen vonnesse doen?"</l>
<l>Die coninc antwerde den baroen:</l>
<l>"Bi gode her ridder, ja ic gherne,</l>
<l>Maer inne segt niet in scerne,</l>
<l n="965">Ic segt in goeder trouwen,</l>
<l>Ic wille vonnesse doen mier vrouwen.</l>
<l>Of ontfaet des ridders hantscoe,</l>
<l>Of segt dat ghiere nie en quaemt toe</l>
<l>Daer ghise vont in derre wise."</l>
<l n="970">"Ic wille wel dat men mi prise,</l>
<l>Ic ben vrome, sprac die grave,</l>
<l>Het ware beter dat ic hem gave</l>
<l>Den doetslach in enen crite</l>
<l>Dan dus die quade vrouwe bleve quite,</l>
<l n="975">Ic wille des ridders wedde ontfaen."</l>
<l>Entie ridder gaf hem saen.</l>
<l>Alle die liede ghemeinlike,</l>
<l>Beide arme ende rike,</l>
<l>Weenden van bliscepen al;</l>
<l n="980">Ende baden den ridder goet geval.</l>
<l>Die welgheraecte conincginne</l>
<l>Viel met enen bliden sinne</l>
<l>Ten voeten den ridder goet;</l>
<l>Doen hiefse op die ridder vroet,</l>
<l n="985">Ende troestese utermaten sere.</l>
<l>Doen seide die coninc: "bi onsen here,</l>
<l>Weltiit wildi ten campe comen</l>
<l>Ghi heren, dien ghi hebt ghenomen?"</l>
<l>"Inne mach hier niet langher siin,</l>
<l n="990">Selc es die orbore miin;</l>
<l>Ic wout wel dat wine mergen daden."</l>
<l>"Here ic sal mi bat beraden</l>
<l>Ende salt u laten weten,</l>
<l>Wi selen thuus varen eten</l>
<l n="995">Ende daer sal ic u weten laten."</l>
<l>Doe voer die coninc sier straten</l>
<l>Thuus ende al tfolc mede,</l>
<l>Nu hort wat die coninc dede.</l>
<l><pb n="163"/>Hi seide: "her grave nu segt mi,</l>
<l n="1000">Weltiit wildi dat dese camp si?"</l>
<l>Den coninc antwerde die grave fel:</l>
<l>"Nu striden sone can ic niet wel,</l>
<l>Ende ic ben u ghetrouwe vrient,</l>
<l>Ende hebben jegen u verdient</l>
<l n="1005">Groter doget te menegher tiit,</l>
<l>Ende daer omme sagic gherne, woudiit,</l>
<l>Dat men desen camp hier naer</l>
<l>Verste noch .II. jaer,</l>
<l>Ende wi hier binnen scermen leerden,</l>
<l n="1010">Soe moghen wi ons te bat bekeren</l>
<l>Ende weren herde vromelike."</l>
<l>Doen antwerde die coninc rike</l>
<l>Vore sine ridders, vor sine baroene:</l>
<l>"Nu hort, seiti, her ridder coene,</l>
<l n="1015">Ghi hebt hier enen camp ghenomen,</l>
<l>Entie emmer moet volcomen,</l>
<l>Jeghen den grave van Perant;</l>
<l>Nu hebwi hier altehant</l>
<l>Soe ghedraghen over een,</l>
<l n="1020">Dat si den camp van u tween</l>
<l>Van desen daghe hier naer</l>
<l>Sal ligghen over twee jaer,</l>
<l>Ende des willic van u beiden</l>
<l>Wel siin in zekerheyden."</l>
<l n="1025">Miin her Heinriic antwerde doe</l>
<l>Den coninc van Calabre toe:</l>
<l>"Bi gode, here her coninc,</l>
<l>Dat ware onghevouchde dinc;</l>
<l>Soudic bliven soe langhe</l>
<l n="1030">Soe waric sere in bedwanghe,</l>
<l>Ende borghe en hebbic hier ghenen;</l>
<l>Maer wildi mi recht hier lenen</l>
<l><pb n="164"/>Soe willict becorten merghen vrouch.</l>
<l>Bi gode het ware onghevouch</l>
<l n="1035">Soudic hier omme moeten bliven,</l>
<l>Ende soude men oec die vrouwe verdriven</l>
<l>Soe es onrecht al te verre;</l>
<l>Moet ic bliven nu in besperre</l>
<l>Soe doedi ons onrecht groet;</l>
<l n="1040">Maer bi den here die mi geboet,</l>
<l>Aldus en blivic hier niet."</l>
<l>Die coninc antwerde: "ridder besiet</l>
<l>Wi u borghe wesen sal,</l>
<l>Miin vrouwe en sal hebben gheen mesval,</l>
<l n="1045">Tes het comt toten daghe,</l>
<l>Maer hebben sal al selc ghelaghe,</l>
<l>Als si tote nu hevet gehadt;</l>
<l>Ende dit en mach niet siin bat,</l>
<l>Anders blivet sculdich miin vrouwe."</l>
<l n="1050">"Dit, seidi, sem mine trouwe,</l>
<l>Dits valscheit in allen sinnen;</l>
<l>Ende of ic storve hier binnen</l>
<l>Soe waric miins camps quite,</l>
<l>Ende storve hi, wat soudi ten crite?"</l>
<l n="1055">Die coninc antwerde mettien:</l>
<l>"Anders soe en maget niet gescien."</l>
<l>Die ridder seide: "dits valsceit groet,</l>
<l>Ende wie sal hem hier in noet</l>
<l>Dore mi worpen? dan wetic,</l>
<l n="1060">Niemene soe en kinnic</l>
<l>Die mi hier verborghen mach."</l>
<l>Die grave die dit toesach</l>
<l>Ende gherne des ridders quite ware,</l>
<l>Seide ten coninc oppenbare:</l>
<l n="1065">"Here hi sciint ridder soe goet,</l>
<l>Indien dat hiis selve gelof doet,</l>
<l>Soe gheloeves hem, hets mi genouch."</l>
<l>Ende mettien die ridder louch</l>
<l><pb n="165"/>Ende seide: "her grave bi gode,</l>
<l n="1070">Dit horic utermaten node</l>
<l>Dat ghi soe gherne nemt respiit,</l>
<l>Het ware merghen beter tiit."</l>
<l>Die coninc sprac den ridder ane:</l>
<l>"Hier gheloofdi te bestane</l>
<l n="1075">Den grave ten campe hier naer</l>
<l>Van heden over twee jaer,</l>
<l>Opdat ghi ghesont siit,</l>
<l>Ende selt comen hier, daer wiit</l>
<l>Mogen anesien ende anescouwen,</l>
<l n="1080">Bi ridderscepe ende bi trouwen?"</l>
<l>Die ridder antwerde saen:</l>
<l>"Ghi wilt mi al te nauwe bevaen;</l>
<l>Ja ben ic ghesont ende miins gebruckich,</l>
<l>Inne ben niet soe smuckich,</l>
<l n="1085">Of ben ic daer ict can verlingen,</l>
<l>Sone latict niet verdinghen.</l>
<l>In die stad blive die vrouwe</l>
<l>In haren troest sonder rouwe."</l>
<l>Doen ghelovedi dese dinc,</l>
<l n="1090">Ende vort ghelovede die coninc</l>
<l>Dat hi houden soude die vrouwe</l>
<l>In goeden payse ende sonder rouwe.</l>
<l>Dus was tusschen hem die vrede</l>
<l>Enter vrouwen pays mede.</l>
<l n="1095">Doe nam die ridder orlof</l>
<l>Ane alle die waren int hof,</l>
<l>Ende si sechendenne ende seiden</l>
<l>Dat hem god moeste geleiden;</l>
<l>Die vrouwe quam te hem gegaen,</l>
<l n="1100">Ende si seide: "her ridder welgedaen,</l>
<l>Vore gode moeti levende siin,</l>
<l>Mi hebdi den rouwe miin</l>
<l>Verlicht, dat lonu onse here;</l>
<l>Ane mi hebdi emmermere</l>
<l n="1105"><pb n="166"/> Een dienstwiif waer ghi vaert."</l>
<l>Die ridder seide onvervaert:</l>
<l>"Bi gode vrouwe, siit seker dies,</l>
<l>Dat ic om gheen verlies</l>
<l>En liete, inne soudu dienen gherne,</l>
<l n="1110">Ende dies en verstaet niet in scerne,</l>
<l>U dienstridder willic siin</l>
<l>Vrouwe, al dat leven miin."</l>
<l>Mettien nam hi orlof</l>
<l>Ende rumde des coninx hof.</l>
<l n="1115">Nu vaert die ridder sier verde,</l>
<l>Die ghene dinc meer en gherde</l>
<l>Dan den wech ten Grieken waert,</l>
<l>Ende reet wech onghespaert;</l>
<l>Groet hout ende vuste heyde;</l>
<l n="1120">Na dat mi die jeeste seide,</l>
<l>Quam hi ghereden an ene cautsiede,</l>
<l>Daer en sach hi ghene liede,</l>
<l>Maer vant ene weghescede,</l>
<l>Dene dochte hem gherede</l>
<l n="1125">Dat si dore den woude ghinc;</l>
<l>Doe sach hi vort, waer een rinc</l>
<l>Ghinc om een cruce van stene;</l>
<l>Die ridder die daer hilt allene,</l>
<l>Sach lettren ant cruce staen</l>
<l n="1130">Die hi begonste te lesene saen,</l>
<l>Ende daer stont ghescreven ane:</l>
<l>"Dat niemen en pine te bestane</l>
<l>Den wech te ridene no te gane,</l>
<l>Want der doet ware hi in wane</l>
<l n="1135">Of altoes te sine ghevane,</l>
<l>Die quame in die wreede bane."</l>
<l>Alse die ridder hadde ghelesen</l>
<l>Die lettren, docht hem wonder wesen</l>
<l>Waer bi dat dit wesen mochte;</l>
<l n="1140">Langhe stont hi ende dochte</l>
<l><pb n="167"/>Ofter roveren binnen laghen</l>
<l>Of beesten daer si hem af ontsagen;</l>
<l>Hine wister wat seggen toe;</l>
<l>Te hem selven seidi doe:</l>
<l n="1145">"Den wech willic emmer varen,</l>
<l>Hoe soudicken dorren sparen,</l>
<l>Sone gheerdic aventuren niet,</l>
<l>Esser banderside oec iet</l>
<l>Dat miin liif nemen mochte</l>
<l n="1150">Of vinghe, soe warict sochte</l>
<l>Al tenen crancken ende comen</l>
<l>Worde mi hier miin liif ghenomen,</l>
<l>Doch en ben ic maer een man,</l>
<l>Ende waer bi beidic dan?</l>
<l n="1155">Ic wille varen in gods gheleide."</l>
<l>Ende voer daer in doen hiit seide</l>
<l>Die strate met bliden moede,</l>
<l>Maer emmer was hi op sine hoede.</l>
<l>Miin her Heinriic dore dat wout</l>
<l n="1160">Reet peinsende menichfout,</l>
<l>Reet meer dan .II. goede milen;</l>
<l>Doe sach hi corter wilen</l>
<l>Ene scone prayorie,</l>
<l>Scoender stad en sach hi nie;</l>
<l n="1165">Doe peinsdi in sinen moet,</l>
<l>"Hoe mochte hier el dan goet</l>
<l>Ghewandelen? ende mettien</l>
<l>Heefti van verren versien</l>
<l>Ene borch die sconere was,</l>
<l n="1170">Seide dWalsch daer ict in las,</l>
<l>Dan enich erdsche paradiis;</l>
<l>Noch docht hem in alre wiis</l>
<l>Dat niet dan goet en ware;</l>
<l>Mettien versach hi ene scare</l>
<l n="1175">Van vrouwen die met haesticheden</l>
<l>Wter borch quamen ghereden,</l>
<l><pb n="168"/>Die scone te anesiene waren;</l>
<l>Te hem selven seide die ridder twaren:</l>
<l>"Dits emmer een scone anscouwen."</l>
<l n="1180">Doe grotene alle die jonfrouwen,</l>
<l>Ende hi danckes hem hovesscelike;</l>
<l>Achter quam ene vrouwe rike,</l>
<l>Scoender dan men ghevisieren conde,</l>
<l>Ic wane men niet en vonde</l>
<l n="1185">Coninc in al erterike</l>
<l>Die hare cronen ghelike</l>
<l>Hadde verleisten moghen;</l>
<l>Si sceen blide ende in hoghen,</l>
<l>Ende tierst dat si den ridder sach</l>
<l n="1190">Seide si: "her Heinriic goeden dach</l>
<l>Gheve u god van hemelrike;</l>
<l>Ghi moet hier in miin conincrike</l>
<l>Bliven ghevaen, nu gaet met mi."</l>
<l>Her Heinriic seide: "dat si,</l>
<l n="1195">Ic vare waer ghi ghebiet."</l>
<l>"Ghi hebt recht, en dadiis niet</l>
<l>Ic scotu doet met derre stralen."</l>
<l>Doe keerden si weder met derre talen,</l>
<l>Die conincginne seide mettien:</l>
<l n="1200">"Ghi moet hier bliven tote dien,</l>
<l>Tote dat u een ridder hale</l>
<l>Daer ic na beide altemale,</l>
<l>Met hem latic u dan varen,</l>
<l>Ende onder u tween seldi twaren</l>
<l n="1205">Uwer suster Mergrieten vinden,</l>
<l>Anders en dorfiis u niet gehinden,</l>
<l>Want het ware pine verloren,</l>
<l>Dat wetic wel te voren.</l>
<l>Woudic ic berechtes u wale,</l>
<l n="1210">Maer nenic niet totien male,</l>
<l>Dan willic u siin geselle maken</l>
<l>Ende ghi selt beide wel geraken."</l>
<l><pb n="169"/>Miin her Heinriic die verstoet</l>
<l>Wel die conincginne vroet,</l>
<l n="1215">Seide: "dore god vrouwe ghenade,</l>
<l>Ic werke gherne bi uwen rade,</l>
<l>Sint u cont es dat ic dole;</l>
<l>Ic ben seker dat ict bequole</l>
<l>Of storve, en vondicker niet;</l>
<l n="1220">Vondicse mi ware wel ghesciet;</l>
<l>Maer sidermeer dat si noch leeft</l>
<l>Ende ghi mi soe goeden troest gheeft,</l>
<l>Soe hoghen vrouwe alse ghi siit,</l>
<l>Hopic in corter tiit</l>
<l n="1225">Verbliit te sine iet van hare,</l>
<l>Daer ic gherne verbliit af ware."</l>
<l>Mettesen quamen si in die zale</l>
<l>Die ghesiert was soe wale,</l>
<l>Alsoe alst den ridder dochte</l>
<l n="1230">Dat niement volprisen mochte:</l>
<l>Van dieren ghesteinte was die zale</l>
<l>Op ghemurt altemale,</l>
<l>Ende van finen goude ghevort;</l>
<l>Wiere in quame wert berurt</l>
<l n="1235">Met groter vrouden, ende minde hi</l>
<l>Soe wert hi vertroest hier bi,</l>
<l>Soe overscone was danesien.</l>
<l>Die conincginne seide mettien:</l>
<l>"Her Heinriic hoe behaget u hier?</l>
<l n="1240">En es hier niet onghier,</l>
<l>Al steet ant crupe int wout voren:</l>
<l>"Wi hier comt hi bliift verloren;"</l>
<l>Dat es om dat ic niene wille</l>
<l>Dat hier in lude of stille</l>
<l n="1245">Quame enich vadde cockiin;</l>
<l>Dit heerscap dits al miin;</l>
<l>Ic wille u seggen mine voghedie:</l>
<l>Wi siin ghesellinnen drie,</l>
<l>Deen heet Juno, dander Pallas,</l>
<l n="1250">Ende ic Venus, die niet en was</l>
<l><pb n="170"/>In ghedeilte wers versien.</l>
<l>Miin vader was vader van ons drien;</l>
<l>Onse broedre modi sien,</l>
<l>Deen heet Jupiter in Latiin;</l>
<l n="1255">Neptunus ende Pluto,</l>
<l>Dandre twee heeten alsoe;</l>
<l>Jupiter es god hier boven,</l>
<l>Dien wiliede dienen ende loven,</l>
<l>Neptunus es van den watre here,</l>
<l n="1260">Ende Pluto es ontsien sere,</l>
<l>Want hi es van der hellen coninc.</l>
<l>Pluto miin broeder in ware dinc</l>
<l>Heeft enen sone ende dochtre drie;</l>
<l>Soe sere en hatic liede nie</l>
<l n="1265">Als ic doe die kindre sine.</l>
<l>Bachus, die god es van den wine,</l>
<l>Maect die liede soe onmachtich</l>
<l>Dat niemen miins en es ghedachtich;</l>
<l>Si werden soe plomp, dat si verwerken</l>
<l n="1270">Wat dogheden ic in hem can sterken;</l>
<l>Siin dochter heet aldos:</l>
<l>Cletos, Laucheis, Antrepos.</l>
<l>O wi, wat maken die!</l>
<l>Si pinen ende corens alle drie;</l>
<l n="1275">Dese sceppen smenschen leven;</l>
<l>Cleto die can hem gheven</l>
<l>Wat si in hare gheborte bringen.</l>
<l>Nu laten sise in allen dinghen</l>
<l>Soe ongeraect, in cans volbringen</l>
<l n="1280">In ghenen goeden dinghen;</l>
<l>Nu heeft die Cleto enen sone,</l>
<l>Nidicheit soe hete die gone,</l>
<l>Ende heeft ene vrouwe ghetruwet</l>
<l>Die nie en wert ghehuwet,</l>
<l n="1285"><pb n="171"/> Dat sal mi al miin leven ruwen;</l>
<l>Miere vrouwe hoeverden moetsi truwen,</l>
<l>Die heeft kinder herde vele,</l>
<l>Die benemen alle spele,</l>
<l>Deene heet vore discordia,</l>
<l n="1290">Dander, ghiericheit, volchter na,</l>
<l>Roem, dieften ende achterspraken,</l>
<l>Dat al dat die liede maken</l>
<l>Ten scanden groet, dies siit vroeder,</l>
<l>Dat heeft bracht miin broeder,</l>
<l n="1295">Dits comen van sier ere dochter;</l>
<l>Dandre es doch een deel sochter,</l>
<l>Si trect den draet die Cleto spint;</l>
<l>Wanneer ghewonnen es een kint</l>
<l>Ende Cleto volbracht heeft,</l>
<l n="1300">Soe comt Lauchesis, die hem gheeft</l>
<l>Siin leven soe hi lanxt mach,</l>
<l>Maer het brinct den droeven dach</l>
<l>Antrepos die derde vrouwe;</l>
<l>Si brinct droefheit ende rouwe,</l>
<l n="1305">Want si bidt den draet ontwee,</l>
<l>Dan en mach leven niet mee.</l>
<l>Dese doet mi de meeste pine;</l>
<l>Als ic entie jonfrouwen mine</l>
<l>Hebbe die liede ten dogeden bracht,</l>
<l n="1310">Soe comt die vrouwe met hare cracht</l>
<l>Ende slaetse doet algader;</l>
<l>Consten si oec si daden mi quader.</l>
<l>Eer sterven hovessce liede ende wise,</l>
<l>Die staen in alder werelt prise,</l>
<l n="1315">Dan die snodele entie domme.</l>
<l>Int wout ben ic hier omme</l>
<l>Comen woenen met minen jonfrouwen,</l>
<l>Dies sere siin in rouwen,</l>
<l>Want miin broeder quade geslachte</l>
<l n="1320">Es in de werelt soe van machte</l>
<l>Ende metten lieden soe verheven</l>
<l>Dat si mi hebben al verdreven,</l>
<l><pb n="172"/>Ende maken een deel met mi</l>
<l>Die edel siin ende vri:</l>
<l n="1325">Trouwe ende scamelheit,</l>
<l>Hovessceit, miltheit ende wiisheit,</l>
<l>Wel helen, simpelheit ende mate,</l>
<l>Wi woenen alle in dit ghesate</l>
<l>Ende siin uter werelt ghedreven;</l>
<l n="1330">Juno mine ghespele heeft mi gegeven</l>
<l>Gout ende ghesteinte altemale</l>
<l>Dat hier leit in mine zale,</l>
<l>Ende ver Pallas gaf mi mede,</l>
<l>Wie dat comt in dese stede,</l>
<l n="1335">Dat hi vrome ende coene</l>
<l>Altoes wert in sinen doene;</l>
<l>Selve ben ic vrouwe van der minnen</l>
<l>Die ghi noit en wout bekinnen,</l>
<l>Maer ic beide noch met staden,</l>
<l n="1340">Inne wille u noch dus vroech niet verladen,</l>
<l>Want hadt gheweest miin wille</l>
<l>U herte ware bleven stille</l>
<l>Ane die jonfrouwen van Meylaen</l>
<l>Die met kinde bleef bevaen</l>
<l n="1345">Van u, dat noch bi der minnen</l>
<l>Groet heerscap sal ghewinnen;</l>
<l>Uwer suster die ghi souken vaert</l>
<l>Heeft mi leet oec ende onwaert,</l>
<l>Maer dat es bi minen ghedoghe,</l>
<l n="1350">Want diese mint es hare te hoghe</l>
<l>Na dien dat hare nu steet;</l>
<l>Doch heefti pine ende leet.</l>
<l>Nu willic oec her ridder fier</l>
<l>Dat ghi bliift ligghende hier,</l>
<l n="1355">Tote dat hier comt een ridder fiin</l>
<l>Die u gheselle sal siin</l>
<l>Ende mine ridders alle beide."</l>
<l>Miin her Heinriic hi seide:</l>
<l><pb n="173"/>"Vrouwe ic blive hier gherne,</l>
<l n="1360">Uwes willen staet mi niet tonberne."</l>
<l>Mettien namen altehant</l>
<l>Die conincghinne bi der hant</l>
<l>Ende leidene thare cameren binnen,</l>
<l>Daer hi vant in allen sinnen</l>
<l n="1365">Scone jonfrouwen ene partie,</l>
<l>Blideliic stonden die,</l>
<l>Si stonden op jeghen hare vrouwen,</l>
<l>Ende si beval hem met trouwen</l>
<l>Dat si des ridders wel plaghen;</l>
<l n="1370">Die jonfrouwen die dat saghen,</l>
<l>Waren siins herde blide,</l>
<l>Ende ontfingene ten stride,</l>
<l>Ende hadden met hem spel ende joye;</l>
<l>Die ridder die lettel te vernoye</l>
<l n="1375">Was, hi bleef in vrouden daer</l>
<l>Allomme entomme .II. jaer,</l>
<l>Ende sacher menich wonder binnen</l>
<l>Van der groter conincghinnen,</l>
<l>Daer die ridder vele leerde an.</l>
<l n="1380">Nu latic van den edelen man</l>
<l>Bliven ende willu saen</l>
<l>Van Echites doen verstaen,</l>
<l>Sgraven sone van Athenen,</l>
<l>Hoe hi van Constantinople henen</l>
<l n="1385">Sciet ende liet Mergrieten daer,</l>
<l>Dies hem bleef dat herte swaer,</l>
<l>Ende quam met erren moede.</l>
<l>Nu moet mi helpen god die goede</l>
<l>Dat ict alsoe gheraken moete</l>
<l n="1390">Dat u te horne duncke zoete. Amen.</l>
</div>
<div type="chapter"><head type="chapter">BOEK IV.</head>
<l><pb n="174"/>Vraye minne di mi dwinct,</l>
<l>Es die zake dat mi dinct</l>
<l>Te volbringene dit ghedichte,</l>
<l>Dat achter ware bleven lichte,</l>
<l n="5">Want ic ben soe onghestade,</l>
<l>En daet ene die met rade</l>
<l>Mi altoes stoket daer toe.</l>
<l>Si raet mi sere dat ict doe;</l>
<l>Dies en darrict laten niet;</l>
<l n="10">Mine herte diese ontsiet;</l>
<l>Ende in dart gheessens laten,</l>
<l>Want si es soe hovesch utermaten</l>
<l><pb n="175"/>Dat ict ghelaten niet en can</l>
<l>Daer en blive herte an.</l>
<l n="15">Dit en ben ic oec allene niet,</l>
<l>Maer wie datse met oegen siet</l>
<l>Heeftse van naturen lief;</l>
<l>Ic woudi hinghe alse een dief</l>
<l>Die hare onghetrouwe ware,</l>
<l n="20">Of iemen die plage met hare</l>
<l>Te wandelne, dat ic ben,</l>
<l>Soe sere heeft si minen sen;</l>
<l>Waer omme als ic om haer peinse,</l>
<l>Dat ic mine herte verheyse,</l>
<l n="25">Dat ic en weet wat ic spreke,</l>
<l>Maer si die volcomeleke</l>
<l>Alle doghet heeft in hare,</l>
<l>Keert ten besten wat dat ware,</l>
<l>Dies moete hare lonen god onse here</l>
<l n="30">Nu ende oec emmermere.</l>
<l>Hier latic van her Heinriic bliven,</l>
<l>Ende willu vort bescriven </l>
<l>Van Echites van Athenen.</l>
<l>Doen hi was ghesceden henen</l>
<l n="35">Van Constantinople, daer hi</l>
<l>Ghelaten hadde de maget vri,</l>
<l>Margrete daer ic vore af seide,</l>
<l>Voer hi met groter zericheide</l>
<l>Thuuswert ende lietse daer.</l>
<l n="40">Siere moeder seidi oppenbaer:</l>
<l>"Vrouwe nu eist u wel comen,</l>
<l>Die maget hebdi mi ghenomen</l>
<l>Met gheveniinder herten,</l>
<l>Het sal u al u leven smerten,</l>
<l n="45">Gheloeves want ict u seide,</l>
<l>Dat hare eneghe quaetheide.</l>
<l>Nu vaert thuus met bliden sinne."</l>
<l>Die moeder seide: "lieve minne</l>
<l><pb n="176"/>Ghi hebt onrecht al te groet,</l>
<l n="50">Wat magics dat ons de keyser ontboet</l>
<l>Ende hise ons nam alse wiere quamen?</l>
<l>Ende es Grieken al sine te samen,</l>
<l>Hi mochte ons lichte meer nemen."</l>
<l>"Moeder soe moet ic immer verlemen</l>
<l n="55">Met enen sweerde, ic en sal</l>
<l>Soe quaet siin, dat Grieken al</l>
<l>Spreken sal van miere ondaet."</l>
<l>"Entrouwen jonchere, dans soe quaet</l>
<l>Niemen alse die u goet an,"</l>
<l n="60">Sprac der vrouwen wagheman.</l>
<l>Echites wert verwoet sere,</l>
<l>Ende seide: "nu over in duvels ere,</l>
<l>Wildi u miins onderwinden?</l>
<l>Dies seldi crancken loen vinden."</l>
<l n="65">Siin swert hi verdrouch,</l>
<l>Daer hi den wagheman met slouch</l>
<l>Thoeft af dat viel op derde.</l>
<l>Die moeder die hare ververde,</l>
<l>Riep: "ghi heren helpt mi saen,</l>
<l n="70">Ic duchte hi mi sal verslaen."</l>
<l>Des graven ridders scoten toe</l>
<l>Ende wouden hem tswert nemen doe.</l>
<l>Echites wert doen al verwoet;</l>
<l>Wat riddren hi ontmoet</l>
<l n="75">Verminct hi of slouch doet,</l>
<l>Des hadden si den anxt soe groet,</l>
<l>Dat si vlien wat si mochten,</l>
<l>Hem was leet dat si vochten;</l>
<l>Die moeder smeecte den sone,</l>
<l n="80">Entie vader dat die gone</l>
<l>Met payse doe quam te lande;</l>
<l>Maer verdriet menegherande</l>
<l>Dedi hem eer hiere quam;</l>
<l>Niemen en dorsten maken gram</l>
<l n="85"><pb n="177"/> Noch met hem wandelen twint</l>
<l>Dan Evax, siere voestermoeder kint;</l>
<l>Dat was altoes siin nauste raet;</l>
<l>Wanneer hi dede enich quaet</l>
<l>So ne dorsten niemen castien,</l>
<l n="90">No scilden, no verspien,</l>
<l>Dan Evax al moeder lene;</l>
<l>Messeidem iemen groet of clene,</l>
<l>Dien slouch hi doet sonder genade.</l>
<l>Wat overdade of wat quade</l>
<l n="95">Hi dede siere vader ende siere moeder</l>
<l>En constene niemen gemaken vroeder;</l>
<l>Hi was soe quaet ende soe ondadich,</l>
<l>Dat hi en was niemens ghenadich.</l>
<l>Niemen in al des vader lant</l>
<l n="100">En conste ghesien sinen tant,</l>
<l>Soe dat in al Grieken wert niemare,</l>
<l>Dat Echites die quaetste ware</l>
<l>Die van moeder nie wert gheboren;</l>
<l>Die moeder woude wel te voren</l>
<l n="105">Datti verdroncke in die Denouwe,</l>
<l>Of dattene eneghe quade vrouwe</l>
<l>Met hare leide wten lande;</l>
<l>Hi dede hare soe meneghe scande</l>
<l>Ende soe menich vernoy oppenbare,</l>
<l n="110">Dat pilec te vertrecken ware;</l>
<l>Hi hadde dicke die moeder doet,</l>
<l>En ware dat hem verboet</l>
<l>Evax, die seide dat hi te quade</l>
<l>Dade, dat hi emmer dies niene dade.</l>
<l n="115">Dus dedi den lande pine</l>
<l>Ende errede oec die vriende sine.</l>
<l>Van Athenen die rike grave,</l>
<l>Die sinen onwille hadde hier ave,</l>
<l>Lach tenen tide bi sinen wive.</l>
<l n="120">"Vrouwe, seiti, ende siin wi wel keytive</l>
<l><pb n="178"/>Vore andere prinsen van den lande,</l>
<l>Wi hebben goet menegherande</l>
<l>Ende siin rike utermaten,</l>
<l>Hadde ons god raste ghelaten</l>
<l n="125">Daer wise gherne of hadde ghenomen,</l>
<l>Ende ware onse sone an dogeden comen</l>
<l>Gheliic ander heren kinder,</l>
<l>Soe ware onse rouwe minder,</l>
<l>Maer neent, god heeft ons geplaght,</l>
<l n="130">Dies ben ic die droefste die ghi nie sagt,</l>
<l>Ende doghe torment ende rouwe."</l>
<l>"Here, seide Nichia die vrouwe,</l>
<l>Noch visieric enen raet</l>
<l>Die ons niet en ware quaet,</l>
<l n="135">Dat wi senden ane die jonfrouwe</l>
<l>Te Constantinople op trouwe,</l>
<l>Ende ontbieden hare onse verdriet;</l>
<l>Twaren si en es soe dorper niet,</l>
<l>Si en sal werken bi onsen rade</l>
<l n="140">Ende sal helpen mindren onse scade;</l>
<l>Si en haet oec Echites niet sere,</l>
<l>Peinsic, ende sal onse ere</l>
<l>Gherne sien ende onse raste;</l>
<l>Ende hout siere hare jeghen vaste,</l>
<l n="145">Soe selen wiit den keyser ontbieden</l>
<l>Enten andren sinen lieden,</l>
<l>Dat siis hare bidden dore haer verdien.</l>
<l>Inne wane niet wine selen zien</l>
<l>Onsen sone hier betren mede</l>
<l n="150">Ende mindren sine quaethede."</l>
<l>Die grave seide: "hets mi lief,</l>
<l>God late ons comen an onse gerief!"</l>
<l>Des anders dages die gravinne</l>
<l>Opstont, met enen droeven sinne</l>
<l n="155">Riep si enen clerc te hare,</l>
<l>Ende dede scriven oppenbare</l>
<l><pb n="179"/>Ene lettre ane die jonfrouwe;</l>
<l>Diere si bat op alle trouwe</l>
<l>Dat si Echites hadde ghenade,</l>
<l n="160">Die soe sere ware in quade</l>
<l>Dats onsen here ontfarmen moete,</l>
<l>Ende willesi wi ghecreghens boete,</l>
<l>Dat sine ontbode ende hem seide,</l>
<l>Woudi van hare onsticheide,</l>
<l n="165">Dat hi hem proeven moeste bat.</l>
<l>Dies baden si hare op al dat,</l>
<l>Dat si nemmermeer dore hare</l>
<l>Mochte ghedoen wat soet ware,</l>
<l>Doch soe waert al bi hare comen</l>
<l n="170">Ende si hadt hem al benomen,</l>
<l>Ende mochten sine haere gecrigen</l>
<l>Emmermeer woudsi hare nighen.</l>
<l>Doe dese brief was ghescreven,</l>
<l>Dedene die gravinne gheven</l>
<l n="175">Enen cnape, dien si beval</l>
<l>Dat hiit wale dade al.</l>
<l>Die cnape seide hi sout doen.</l>
<l>Doe voer wech die ghersoen</l>
<l>Te Constantinople, daer hi vant</l>
<l n="180">Mergrieten, die maget faliant,</l>
<l>Bi der jonger keyserinnen,</l>
<l>Die soe hadde in allen sinnen</l>
<l>Liever dan iemen mochte;</l>
<l>Den keyser selve dochte</l>
<l n="185">Dat si weert ware alre eren</l>
<l>Die hi hare dade of dander heren,</l>
<l>Soe ghemint was si daer.</l>
<l>Die bode groete oppenbaer</l>
<l>Die jonfrouwe doe hise sach,</l>
<l n="190">"Jonfrouwe, seiti, wat hi mach,</l>
<l>Gruet u met getrouwen sinne</l>
<l>Van Athenen die grave entie gravinne,</l>
<l><pb n="180"/>Ende senden u desen brief,</l>
<l>Ende bidden u, alsoe lief</l>
<l n="195">Alse ghi hebt hare welvaren</l>
<l>Ende si u ghetrouwe waren,</l>
<l>Dat ghi doet datter in steet,</l>
<l>Of si en moghen niet haer leet</l>
<l>Den dach verwinnen dien si leven,</l>
<l n="200">Allene modi hem troest gheven."</l>
<l>Doe die maget dat verstoet</l>
<l>Peinsde si in haren moet:</l>
<l>"Dits iet groets dat si wille,</l>
<l>Magict nochtan ic salt stillen</l>
<l n="205">Haren toren ende haer leet."</l>
<l>Die lettre si doe opsneet,</l>
<l>Ende las datter in ghescreven stoet,</l>
<l>Ende doen siis wel was vroet</l>
<l>Seide si thaer selven doe:</l>
<l n="210">"Ende wat sal ic vanghen toe?</l>
<l>Die vrouwe heeft mi soe vele mesdaen,</l>
<l>Doch ben ic bi hare hier ontfaen,</l>
<l>Daer men mi vele eren doet;</l>
<l>Al haddic al miins vader goet,</l>
<l n="215">Men mochte mi niet doen meer eren,</l>
<l>Entie mesvaert oec des joncheren</l>
<l>Dat deert mi boven al temale,</l>
<l>Want goets annic hem wale,</l>
<l>Dies heefti jeghen mi verdient</l>
<l n="220">Dat ic ben siin ghetrouwe vrient."</l>
<l>Ten cnape seide die welghedane:</l>
<l>"Die vrouwe die mi souct ane</l>
<l>Te ontbiedene haren sone vri,</l>
<l>En heves niet verdient jeghen mi,</l>
<l n="225">Dat mach elc kinnen wel,</l>
<l>Doch en willic hare niet te fel</l>
<l>Wesen, in wilt gherne anegaen."</l>
<l>Ene lettre screef si saen,</l>
<l><pb n="181"/>Ende ontboet den jonchere</l>
<l n="230">Echites, dien si grote sere,</l>
<l>Ende bat hem dat hi quame tot hare,</l>
<l>Want hare wonderde oppenbare</l>
<l>Waer bi hiit hadde gelaten.</l>
<l>Doen voer die bode sier straten</l>
<l n="235">Ende nam orlof an die maget,</l>
<l>Die bode voer wech onversaget</l>
<l>Weder tsiere vrouwen wert,</l>
<l>Diere hi dede verstaen ter vert</l>
<l>Dat vergaen ware wel sine dinc</l>
<l n="240">Ende datten die maget wel ontfinc;</l>
<l>Die vrouwe was herde blide</l>
<l>Ende hiet den cnape ten selven tide</l>
<l>Dat hi te Echites ghinghe,</l>
<l>Ende gave hem den brief sonderlinghe;</l>
<l n="245">Die bode dede der vrouwe beheet,</l>
<l>Ende ghinc daer Echites ghereet</l>
<l>Sere erre stont ende onghier,</l>
<l>Ende hadde siins vader coc int vier</l>
<l>Gheworpen, om datti niet</l>
<l n="250">En dade dat hi hem behiet.</l>
<l>Die bode knielde doe hine sach</l>
<l>Ende ontboet hem goeden dach;</l>
<l>Echites seide ten bode:</l>
<l>"Ghine vliet ic sla u doet bi gode."</l>
<l n="255">"Jonchere dat ware mesdaen,</l>
<l>Men soude emmer wel ontfaen</l>
<l>Boden die van lieve quamen,</l>
<l>Want alst die vriende vernamen</l>
<l>Weten siis hem danc groet."</l>
<l n="260">Mettien hi hem die lettren boet.</l>
<l>Tierst dat hi den zegel sach</l>
<l>Haesti hem watti mach</l>
<l>Om te wetene watter in stoet,</l>
<l>Ende doe hiit wiste, hoe wel gemoet</l>
<l n="265"><pb n="182"/> Was hi ende soe blide van sinne,</l>
<l>Want hi seide: "god daer wi inne</l>
<l>Gheloeven, ende hevet noch die smale</l>
<l>Miins niet vergeten te male,</l>
<l>Soe es noch doget an mi geboren,</l>
<l n="270">Anders soe eist oec al verloren."</l>
<l>Tsiere moeder soe ghinc hi;</l>
<l>"Vrouwe, seiti, nu helpt mi</l>
<l>Te bereidene mine vaert,</l>
<l>Ic wille te Constantinople waert,</l>
<l n="275">Daer soe willic emmer wesen."</l>
<l>Die gravinne antwerde mettesen:</l>
<l>"Lieve kint dies help ic u gherne,</l>
<l>Na dat ghiit niet segt in scerne."</l>
<l>"Nenic moeder, ic willere varen</l>
<l n="280">Ende marghen porren sonder sparen;</l>
<l>Soe helpt mi soe sierlike,</l>
<l>Dat ic moghe eerlike</l>
<l>Varen, als ic hebbe gheploen."</l>
<l>"Lieve ende ment salt gherne doen."</l>
<l n="285">Nichia die was herde blide,</l>
<l>Ghinc ende seide ten selven tide</l>
<l>Haren goeden man den grave,</l>
<l>Die herde blide was daer ave</l>
<l>Ende deden herde wel bereiden,</l>
<l n="290">Ende maysenieden vele ghereiden;</l>
<l>Met sconen ghesinde bestont hi de vaert</l>
<l>Te Constantinople waert,</l>
<l>Ende reet soe langhe dat hiere quam,</l>
<l>Ende tierst datten die keyser vernam</l>
<l n="295">Dedine ontfaen wale</l>
<l>Ende sine mayseniede te male;</l>
<l>Doe ghinc hi in die camere binnen</l>
<l>Toter jongher keyserinnen</l>
<l>Diene liefelec ontfinc,</l>
<l n="300">Doe ghinc vort die jongelinc</l>
<l><pb n="183"/>Daer hi die magt van Limborch vant,</l>
<l>Die hi nam metter hant</l>
<l>Ende groetese vriendelike,</l>
<l>Ende vragede hare hoe si int rike</l>
<l n="305">Woenen mochte ende hoe si dade;</l>
<l>Die maget was herde ghestade,</l>
<l>Seide: "bi gode jonchere, wale;</l>
<l>Ende wat doen si tuwenwert alle,</l>
<l>Miin vrouwe u moeder ende u vader,</l>
<l n="310">Siin si ghesont beide gader?"</l>
<l>"Jaes jonfrouwe, god siis ghelooft,</l>
<l>Mi dunct dat ghi hier wel hooft</l>
<l>Jonfrouwe, dats wel bi minen orlove;</l>
<l>Wat eist, leit noch u herte soe hoghe</l>
<l n="315">Ende eist an niemen ghevest?"</l>
<l>"Jonchere hier af es swigen best,</l>
<l>Dies wi hebben betre stade;</l>
<l>Twaren soe vele goeder dade</l>
<l>Ende hebbic niet van u horen ghewagen,</l>
<l n="320">No van vriende no van magen,</l>
<l>Dat ghi jonfrouwen souken sout</l>
<l>Of minnen van hebben ghewout;</l>
<l>Noch hopic maget wel ghescien</l>
<l>Dat noch tote nu en es niet gesien,</l>
<l n="325">Maer en segt niet, dat wetic al;</l>
<l>Het cromt vrouch dat te hake sal;</l>
<l>Het es pine menegherande</l>
<l>Den ouden hont doen gaen in bande;</l>
<l>Dies ducht ic mi herde sere;</l>
<l n="330">Marghen selen wi bat jonchere</l>
<l>Te gader spreken met staden;</l>
<l>Ghi selt mi seggen, ic sal u beraden,</l>
<l>Dies ic vroeder ben dan ghi,</l>
<l>Ende ghi selt weder raden mi,</l>
<l n="335">Soe dat wi goede ghevriende bliven,</l>
<l>Inne wille u met allen niet verdriven."</l>
<l><pb n="184"/>Des avons was wel ontfaen</l>
<l>Echites ende grote ere ghedaen,</l>
<l>Ende sat ende at bi der jonfrouwen,</l>
<l n="340">Dat beghinsel es siins rouwen,</l>
<l>Ende oec maget wel entsel wesen;</l>
<l>Hi diende hare, alse wiit lesen,</l>
<l>Hovesschelike alse hi wel conste,</l>
<l>Want hiis hare van herten onste;</l>
<l n="345">Die knape die bi der maget sat</l>
<l>Ende lettel goet dranc of at,</l>
<l>Seide: "jonfrouwe dore god ghenade,</l>
<l>Al heeft u bi quaden rade</l>
<l>Miin vrouwe, miin moeder verwracht,</l>
<l n="350">Ic hebbe mi ghepiint met al dat ic mach</l>
<l>Dat te betren waer dat ic conste;</l>
<l>Ay ende of mi god onste</l>
<l>Dat ic in trouwen verworve</l>
<l>Uwe minne eer ic storve,</l>
<l n="355">Ic soude te blider leven;</l>
<l>Mine welvaert modi mi gheven</l>
<l>Ende anders niemen dan ghi,</l>
<l>Ende wildi oec, ghi mogt mi</l>
<l>Bringhen weder in alle dien</l>
<l n="360">Dies men mi tote nu sach plien;</l>
<l>Nu ontfarme u miins dore genade,</l>
<l>Noch hopic en eist niet te spade,</l>
<l>Nu troest mi scone, want an u steet</l>
<l>Miin welvaren ende miin leet."</l>
<l n="365">Mergriete die wel heeft verstaen</l>
<l>Hoe dat met Echites es vergaen,</l>
<l>Ende hoe hi noch ter doget wert soude</l>
<l>Hem bereiden opdat si woude,</l>
<l>Hem ontfarmes wel sere,</l>
<l n="370">Ende peinsde: "dese jonchere</l>
<l>Heeft mi verloest wter noet,</l>
<l>Ende toe ghedaen ere groet</l>
<l>Dat icken wel van herten mach;</l>
<l>Want seker eist dat icken sach</l>
<l n="375"><pb n="185"/> In minen vernoye herde ghetrouwe,</l>
<l>Ende loeste mi wt swaren rouwe,</l>
<l>Dies ic hem ben vrient sere."</l>
<l>Doe seide si: "bi gode jonchere,</l>
<l>Ghi hebt dore mi vele ghedaen</l>
<l n="380">Ende menich vernoy wederstaen,</l>
<l>Dies ben ic van herten vrient,</l>
<l>Maer noch en hebdi niet verdient</l>
<l>Ane jonfrouwen te soukene minne;</l>
<l>Want wie soe es van uwen bekinne</l>
<l n="385">Lachtert u utermaten sere,</l>
<l>Ende dat ware grote onnere,</l>
<l>Dat men tere jonfrouwen seide:</l>
<l>Si mint dat alle de werelt verleide.</l>
<l>Maer ic radu wat ghi doet,</l>
<l n="390">Waert ridder van prise goet,</l>
<l>Ende trect u ter eren waert,</l>
<l>Want mine herte sere begaert,</l>
<l>Waerdi vrome ende verdienediis</l>
<l>Ende comdi in alder werelt priis,</l>
<l n="395">Soe sal ic u minnen sonder begheven,</l>
<l>Ende machscien selc licteken gheven</l>
<l>Dat ghi mi trouwen selt gherne;</l>
<l>Selc al hebbic gheseit in scerne</l>
<l>Dat een coeman was miin vader,</l>
<l n="400">Dat es sceren altenen gader;</l>
<l>Ic ben van edelen lieden gheboren</l>
<l>Alse ghi noch hier na selt horen,</l>
<l>Nu proeft u wel,siit seker dies</l>
<l>Dat ghi bliift mier herten kies."</l>
<l n="405">Echites die wel te ghemake</l>
<l>Was om der jonfrouwen sprake,</l>
<l>Seide: "scone sal ic noch verwinnen</l>
<l>Moghen met goeder minnen,</l>
<l>Met dogeden ende met vromicheiden,</l>
<l n="410">Twaren soe willic mi ghereiden</l>
<l><pb n="186"/>Ter doget enter eren wert."</l>
<l>"Twaren jonchere ic beghert</l>
<l>Van u meer dan van al dat leeft</l>
<l>Of dat Grieken binnen heeft,</l>
<l n="415">Sonder miins selves broeder,</l>
<l>Ende minen vader ende miere moeder,</l>
<l>Dien ic en sach in menegen jare."</l>
<l>Echites seide: "soete care,</l>
<l>Soe willic emmer ridder werden,</l>
<l n="420">Ten naesten dage often derden."</l>
<l>Hier met was in de zale gheten;</l>
<l>Die twee die te samen gheseten</l>
<l>Hadden, scieden blidelike;</l>
<l>Echites ghinc ten keyser rike;</l>
<l n="425">"Here, seiti, wetti waer bi</l>
<l>Ic hier nu comen si?</l>
<l>Ic soude gherne ridder wesen."</l>
<l>Die keyser antwerde mettesen:</l>
<l>"Jonchere dat doe ic gherne</l>
<l n="430">Opdat ghiit niet en segt in scerne."</l>
<l>"Bi gode here, nenic niet,</l>
<l>Ic wert over merghen opdat giit gebiet."</l>
<l>Die keyser seide: "twaren dat si;</l>
<l>Ende wie sal ridder werden metti?"</l>
<l n="435">"Here miin cnape, Evax die scone,</l>
<l>Miere voestermoeder sone."</l>
<l>Die keyser seide: "dat si met goede."</l>
<l>Doe scieden si met bliden moede.</l>
<l>Echites ghinc hem ghereiden,</l>
<l n="440">Ende Evax sonder langher beiden;</l>
<l>Sanders dages daden si maken</l>
<l>Wat hem ghebrac te haren zaken,</l>
<l>Ende wet oec wale dat,</l>
<l>Dat jonfrouwe Margriete niene sat</l>
<l n="445">Ledich te al selker noet,</l>
<l>Si hadde den erenst alsoe groet</l>
<l><pb n="187"/>Om te maken enegherande</l>
<l>Wapenroc ende gherlande</l>
<l>Als ten ridderscape behoert,</l>
<l n="450">Ende gaft Echites vort,</l>
<l>Diet van hare wel ontfinc.</l>
<l>Dies derdes dages doen die jongelinc</l>
<l>Opstont ende sine gheselle</l>
<l>Evax daer ic af telle,</l>
<l n="455">Bereiden si hem cierlike;</l>
<l>Doe quam van den keyser rike</l>
<l>Die jonfrouwe ende hare ghespele,</l>
<l>[Die siins namen waer vele]</l>
<l>Ende behagede hem harde wale;</l>
<l n="460">Ende van Limborch die cusche smale</l>
<l>Seide: "jonchere nemt van mi</l>
<l>Dese parure; ic wille dat ghi</l>
<l>Soe u proeft soe ic an,</l>
<l>Want selke draget die liefste man</l>
<l n="465">Die ic nie sach op erterike,</l>
<l>Van zilvere metten leeuwe rike</l>
<l>Van kelen metten sterte ghesplet;</l>
<l>Ic wille wel dat ghiit wet</l>
<l>Dat ics u van herten an."</l>
<l n="470">Mettien ghinc die edele man</l>
<l>Te messen wert ende siin geselle</l>
<l>Evax daer ic ave telle;</l>
<l>Oec hadde die keyser hem theren</l>
<l>.XX. andere joncheren,</l>
<l n="475">Ende alle hogher joncheren kinder,</l>
<l>Met hem doen bereiden ghinder,</l>
<l>Ende woudse mede ridder maken,</l>
<l>Die blide waren van dier zaken</l>
<l>Ende quamen oec te messen wert;</l>
<l n="480">Elc brachte om den hals tswert</l>
<l>Ende ghingen staen side an side,</l>
<l>Echites wert herde blide;</l>
<l><pb n="188"/>Ende alse messe was ghedaen,</l>
<l>Quam die keyser vort gegaen,</l>
<l n="485">Ende seide: "ghi heren nu verstaet</l>
<l>Dat ghi hier nu ontfaet</l>
<l>Ene hoghe ordine ende ene werde,</l>
<l>Ghi siit sculdich metten swerde</l>
<l>Te bescermen die heyleghe kerke</l>
<l n="490">Ende met worden ende met werke."</l>
<l>Ende doe hi vore Echites quam,</l>
<l>Sinen rechtren spore hi nam</l>
<l>Ende spiene an sinen voet,</l>
<l>Doen gordi hem tswert goet</l>
<l n="495">Ende gaf hem enen halsslach,</l>
<l>Ende seide tote hem: "u mach</l>
<l>Desen slach gedincken emmermere,</l>
<l>Hebdi doget ende ere."</l>
<l>Doe maecti dandere ridders mede</l>
<l n="500">Alsoe alse hi Echites dede,</l>
<l>Ende doe dit was ghedaen</l>
<l>Wouden die heren eten gaen.</l>
<l>Miin her Echites dede creyieren,</l>
<l>Wie dat woude tornieren</l>
<l n="505">Dat hi quame buten der stad;</l>
<l>Die nuwe riddren horden dat</l>
<l>Ende warens utermaten blide,</l>
<l>Ende miin her Echites dede tien tide</l>
<l>Elken een ors prosenteren,</l>
<l n="510">Dies men hem sprac vele eren.</l>
<l>Si voeren alle ten velde waert</l>
<l>Stoutelike ende onvervaert,</l>
<l>Ende vergaderden vromelike.</l>
<l>Deus! hoe menich pongiis rike</l>
<l n="515">Dede daer miin her Echites;</l>
<l>Ic wane dat niemen en es</l>
<l>Die nie sach scoender bottaelge</l>
<l>Dan was in dese compassaelge;</l>
<l><pb n="189"/>Die andre riddren die dat saghen</l>
<l n="520">Soe scone ontmoeten ende jaghen,</l>
<l>Vinghen ten wapenen mede;</l>
<l>Dwonder dat Echites dede</l>
<l>Dat was onvertalliic groet;</l>
<l>Waer hi sach die meeste noet</l>
<l n="525">Daer maecti hem in die porsse,</l>
<l>Hi warper enen van den orsse,</l>
<l>Den vroemsten die op tfelt was,</l>
<l>Ende was gheheten Ductulas,</l>
<l>Ende was here van Refine;</l>
<l n="530">Stat ende lant was al sine;</l>
<l>Dors nam miin her Echites,</l>
<l>Diere herde blide ave es,</l>
<l>Ende sendet van Limborch der jonfrouwen,</l>
<l>Ende bat hare in gherechter trouwen</l>
<l n="535">Dat si neme siin ierste ghewin,</l>
<l>Want het es siin beghin.</l>
<l>Die maget ontfinct blidelike,</l>
<l>Ende Echites vacht soe vromelike</l>
<l>Dat alle die ghene diene saghen</l>
<l n="540">Seiden, dat si in haren daghen</l>
<l>Nieman hem saghen proeven bat</l>
<l>Dan Echites dede vore die stad;</l>
<l>Si seiden alle, moesti leven</l>
<l>Ende woudem god gracie gheven,</l>
<l n="545">Hi worde van der werelt bloeme;</l>
<l>Hi quam altoes gheliic den stroeme</l>
<l>Die torve vore hem ter neder driift,</l>
<l>Soe hi meer striit soe hi meer verstiift,</l>
<l>Ende met willegher hant vecht vele.</l>
<l n="550">Hi velde menegen in den spele.</l>
<l>Die lieden seiden wel te voren</l>
<l>Dat nie ghesciede selc temptoren,</l>
<l>Soe over vele vromicheiden</l>
<l>Soe daer ghesciede an der heyden,</l>
<l n="555"><pb n="190"/> Maer al dat doen datter es</l>
<l>Hadde allene Echites.</l>
<l>Die jonfrouwe diet toehorde,</l>
<l>Behagede wel diere worde</l>
<l>Ende sine daet noch bat.</l>
<l n="560">Doe quam die keyser van der stad</l>
<l>Ende dede opnemen doe,</l>
<l>Doe en dorste niemen meer doen daer toe,</l>
<l>Maer voeren alle ter herberghen waert;</l>
<l>Miin her Echites dedem ter vaert</l>
<l n="565">Ontwapenen ende voer te hove waert,</l>
<l>Ende daer hi al die straten vaert</l>
<l>Wert hi van meneghen ghepriist</l>
<l>Ende metten vinghere ghewiist.</l>
<l>Doe miin her Echites te hove quam</l>
<l n="570">Enten die keyser vernam,</l>
<l>"Here, seiti, willecome,</l>
<l>Twaren ende god ghi waert vrome,</l>
<l>Wildi de wapenen hanteren."</l>
<l>Sere ghingen sine festeren</l>
<l n="575">Ende eren wiene anesach,</l>
<l>Niemen in die werelt en mach</l>
<l>Maken riddre soe goet,</l>
<l>Ende dat men hem ere doet,</l>
<l>Ende omme die vorebaricheide</l>
<l n="580">Die men hem om sine vromicheide</l>
<l>Doet, pinen meer om die ere</l>
<l>Ende arbeiden gherne ende sere.</l>
<l>Miin her Echites ghinc te hant</l>
<l>Daer hi die maget van Limborch vant</l>
<l n="585">Ende gruetese hovesscelike,</l>
<l>Ende seide: "god van hemelrike</l>
<l>Moet u gheven gheluc ende seghe</l>
<l>Beide nu ende alle weghe,</l>
<l><pb n="191"/>Ende danc hebt uwes prosents groet,</l>
<l n="590">Maer dat ghi u pinet was ghene noet,</l>
<l>Maer doch verwindi mi daer mede;</l>
<l>Soe waer ic ben in wat steden,</l>
<l>Blivicke u tere vriendinnen,</l>
<l>Condi ere ende priis ghewinnen."</l>
<l n="595">Her Echites antwerde hare:</l>
<l>"Bi gode scone, waer ic vare</l>
<l>Miin herte bliift u al stille</l>
<l>Ende nemmermeer en moet andren wille</l>
<l>God onse here gheven mi,</l>
<l n="600">Weder dat mi goet of arch si;</l>
<l>Nu sal ic varen te lande waert,</l>
<l>Ende wille mi soe proeven op die vaert</l>
<l>Ende oec mede in andren landen,</l>
<l>Dat mine vriende, die miins scande</l>
<l n="605">Ghehadt hebben, selen hem</l>
<l>Beloven dat ic ghebetert ben,</l>
<l>Ans mi onse here van hemelrike."</l>
<l>Die jonfrouwe seide hovesschelike:</l>
<l>"Bi gode here, dat horic gherne,</l>
<l n="610">Ende dat en verstaet niet in scerne,</l>
<l>Ic an u wel welvaert,</l>
<l>Ic woude ghi keyser van Roeme waert;</l>
<l>U blivic van herten ghetrouwe."</l>
<l>"Bi gode soe doe ic u jonfrouwe,</l>
<l n="615">Ic wille varen, bliift ghesont."</l>
<l>Doe woudise cussen an haren mont,</l>
<l>Si seide: "des en doet niet,</l>
<l>Ghine siit noch werdich niet</l>
<l>Te soukenen an ene jonfrouwe dat,</l>
<l n="620">Ghine hadt u tierst geproeft bat</l>
<l>Dan ghi noch hebt gedaen,</l>
<l>Ende dan soude sine gherne ontfaen."</l>
<l>Echites nam orlof ane die smale</l>
<l>Ende men ghinc eten in die zale;</l>
<l n="625"><pb n="192"/> Hi moeste sitten te dien tiden</l>
<l>Boven neven des keysers side,</l>
<l>Daer men hem grote ere an dede</l>
<l>Ende grote weerdichede.</l>
<l>Na den etene ginc men slapen,</l>
<l n="630">Beide riddren ende knapen;</l>
<l>Ende miin her Echites nam orlof</l>
<l>An alle die waren in dat hof.</l>
<l>Smergens doe die dach ontspranc</l>
<l>Entie liwerke sanc</l>
<l n="635">Stont op die ridder ende sine mayseniede,</l>
<l>Die alle keerden alse blide liede</l>
<l>Ende voeren te Athenen wert toe;</l>
<l>Enen bode senden si doe</l>
<l>Ane den grave ende ane die gravinne,</l>
<l n="640">Ende ontboden hem met bliden sinne</l>
<l>Dat hare sone ridder quame,</l>
<l>Ende ware dalrebeste lichame</l>
<l>Daer si nie wandelden mede,</l>
<l>Sine maniere ende sine zede</l>
<l n="645">Siin in dogeden gekeert al,</l>
<l>Ende leeft hi dat hi werden sal</l>
<l>Die vroemste van al erterike.</l>
<l>Wat waendi of iet blidelike</l>
<l>Die vorbode was ontfaen;</l>
<l n="650">Dies en hebt ghenen waen,</l>
<l>Die grave was blide van den ghenen,</l>
<l>Soe warens alle die van Athenen;</l>
<l>Si reden jeghen hem wt,</l>
<l>Ghinder wert groet geluut</l>
<l n="655">Van tamburen ende van trompen,</l>
<l>Si lieten in die modre strompen</l>
<l>Die orsse die hem reden jeghen;</l>
<l>Inne wane niet dat men mochte plegen</l>
<l>Enichs mans iewer bat</l>
<l n="660">Dan men siins dede in de stad.</l>
<l><pb n="193"/>Siin moeder was soe blide</l>
<l>Ende siin vader ten selven tide</l>
<l>Dat si weenden van bliscapen,</l>
<l>Soe daden alle hare cnapen,</l>
<l n="665">Niemen mocht u vertellen dat</l>
<l>Die vroude die was in de stad.</l>
<l>Die gravinne lovede sere</l>
<l>Dicwile onsen here</l>
<l>Van den goede dat hi hare</l>
<l n="670">Hadde ghedaen oppenbare</l>
<l>An haren sone dien si mint,</l>
<l>Dat sine soe vol dogeden kint,</l>
<l>Dies was men daer in hogen sere.</l>
<l>Tenen tide seide die here:</l>
<l n="675">"Moeder bereit mi, twaren,</l>
<l>Ic wille om aventure varen,</l>
<l>Ende om tornieren in vremde lande;</l>
<l>Hoe magic verwinnen die scande</l>
<l>Dat ic hier dus ligge stille</l>
<l n="680">Sere te minen onwille,</l>
<l>Ic wille emmer henen varen,</l>
<l>Het levet iemen cume twaren</l>
<l>Die mi dade bliven iet."</l>
<l>Die moeder seide: "lieve nu siet,</l>
<l n="685">Sint ghi emmer wilt weghe,</l>
<l>God onse here gheve u zeghe!</l>
<l>Ende werwert wildi henen tien?"</l>
<l>"Ic segt u moeder, maget mi gescien,</l>
<l>In Vranckrike ende niewer el,</l>
<l n="690">Daer es van tornieren groet spel."</l>
<l>"Lieve sone nu segt mi,</l>
<l>Ende wi sal varen metti?"</l>
<l>"Bi gode moeder, niemen niet,</l>
<l>Dan soe allene alse ghi mi siet."</l>
<l n="695"><pb n="194"/> Nichia die dat verstoet,</l>
<l>Wert droeve in haren moet,</l>
<l>Ende seide: "sone ghi wilt varen,</l>
<l>God die moet u achterwaren,</l>
<l>Ons laetti in droefheiden</l>
<l n="700">Tote dat ghi keert, na u beiden."</l>
<l>Doe quammer die grave toe gegaen,</l>
<l>Die vragede der gravinnen saen,</l>
<l>Twi si soe tonrasten ware.</l>
<l>Echites seide: "here ic vare</l>
<l n="705">In Vranckerike om aventure."</l>
<l>Die grave seide: "ter goeder ure,</l>
<l>Ende keert soe ghi ierst moget,</l>
<l>God ghesterke u in alre doget</l>
<l>Ende verdu van allen rouwe!</l>
<l n="710">Laten varen ter goeder tiit vrouwe.</l>
<l>Segt wanneer wildi henen varen?"</l>
<l>"Here margen vrouch twaren."</l>
<l>"Dat moet ter goeder tiit wesen;</l>
<l>Men sal u bereiden binnen desen</l>
<l n="715">Altemale u behoeve;</l>
<l>Vrouwe laet staen u droeven,</l>
<l>Ic bens utermaten blide."</l>
<l>Men bereidem doe te tide</l>
<l>Wies hem daer toe ghebrac;</l>
<l n="720">Dies daghes haddi groet gemac,</l>
<l>Ende hi nam orlof over al;</l>
<l>Nu was hi worden soe liefgetal</l>
<l>Dat altemale [in] thof twaren</l>
<l>Om sinen wille droeve waren.</l>
<l n="725">Smorgens doe die dach opginc</l>
<l>Stont op die scone jonghelinc</l>
<l>Ende dedem bringen sine wapen saen,</l>
<l>Ende alse hise hadde anghedaen</l>
<l>Quamen vader ende moeder beide</l>
<l n="730">Die droeve waren van den gesceide,</l>
<l><pb n="195"/>Ende bevaelne gode onsen here,</l>
<l>Ende bidden hem dat hi pine om dere</l>
<l>Werwert dat hi hem bekere,</l>
<l>Ende dat hi en late nemmermere,</l>
<l n="735">No dore cost, no dore pine.</l>
<l>Hi antwerde der moeder sine:</l>
<l>"Bi gode vrouwe, nenic niet,</l>
<l>Want mi beval ende hiet</l>
<l>Die scone welgheraecte smale,</l>
<l n="740">Die voget bliift altemale</l>
<l>Van miere herten, waer ic vare;</l>
<l>Ende god onse here gheve hare</l>
<l>Al hare begheren dach ende nacht,</l>
<l>Want si heeft mi, of god wilt, daer toe bracht</l>
<l n="745">Van groter quaetheit daer ic was in,</l>
<l>Bracht in enen andren sin;</l>
<l>Bedi dat si mi ghelooft heeft</l>
<l>Dat si mi hare minne gheeft</l>
<l>Opdat ic eneghe doget verdiene;</l>
<l n="750">Nu salt goet siin te siene</l>
<l>Ane mi wat minne werken can,</l>
<l>Dier ic ben eyghen man;</l>
<l>Nu gheeft mi miins ors, hets tiit."</l>
<l>"Men sal, sidermeer dat ghiit</l>
<l n="755">Beghert ende emmer wilt;</l>
<l>Ic woudse die u heeft gestilt</l>
<l>Ware van soe hoghen conne</l>
<l>Dat men uwes hare gherne onne,</l>
<l>Want opdat si edel ware</l>
<l n="760">En wetic niemen die ic vor hare</l>
<l>Woude dat ghi getrout hadt sekerlike."</l>
<l>Doe brachte men hem een ors rike</l>
<l>Dat men te rechte mochte loven;</l>
<l>Doe spranc hi in den zadel boven</l>
<l n="765">Ende bevalse te gode alle.</l>
<l>Nu behoeden god van mesvalle,</l>
<l>Want hi riidt siere straten</l>
<l>Ende heeft daer droeve liede gelaten.</l>
<l><pb n="196"/>Nu riidt die ridder siere verde,</l>
<l n="770">Die gherne ere ende priis begherde,</l>
<l>Meneghen dach achter een,</l>
<l>Dat hi dinc en sach gheen</l>
<l>Daer hi priis an mochte bejagen;</l>
<l>Hi reet bossche ende haghen,</l>
<l n="775">Menich berch ende menich dal,</l>
<l>Het dochtem groet ongeval</l>
<l>Dat hi gheen wonder en sach.</l>
<l>Enewerf quam hi op enen dach</l>
<l>Ghereden in ene wstine,</l>
<l n="780">Daer die clene vogeline</l>
<l>Songen herde menichfout;</l>
<l>Scone ende groen stont dat wout,</l>
<l>Doe wert hi peinsende op ende tale</l>
<l>Vele om die scone smale</l>
<l n="785">Van Limborch ende om hare doget,</l>
<l>Ende hoe sine heeft verhoget,</l>
<l>Dies wart hem sine herte binnen</l>
<l>Soe verbliit in allen sinnen</l>
<l>Dan u iemen vertellen mochte;</l>
<l n="790">Die wile hi reet in desen gedochte,</l>
<l>Quamen jeghen hem tere steden</l>
<l>.xx. scone magede ghereden,</l>
<l>Die neghen den ridder ende leden;</l>
<l>Die ridder die vol bliitheden</l>
<l n="795">Reet van minnen, en achtes niet;</l>
<l>Mettien hi noch comen siet</l>
<l>.xx. scone knapen ende mere,</l>
<l>Ende weenden utermaten sere</l>
<l>Ende neghen hem ende swegen stille;</l>
<l n="800">Die ridder die wel sinen wille</l>
<l>Hadde om tgepeins daer hi was inne,</l>
<l>Peinsde meer om die minne</l>
<l>Dan hi dede om hare mesquame;</l>
<l>Die scone, daer hi gherne af name</l>
<l n="805">Troest, maecten soe blide van sinne,</l>
<l>Dat hem haren rouwe niet ghinc inne.</l>
<l><pb n="197"/>Doe reet hi vort ende heeft versien</l>
<l>Comende jeghen hem mettien</l>
<l>.XL. hovesscer vrouwen wale,</l>
<l n="810">Die alle waren bleec ende vale,</l>
<l>Weenden alse dandre daden;</l>
<l>Si leden alle den ridder met staden</l>
<l>Ende neghen hem sonder meer;</l>
<l>Die ridder bleef alse hi was eer</l>
<l n="815">In siin ghepeins even eens,</l>
<l>Dies en begroeti hem gheens</l>
<l>Ende lietse liden ongegroet;</l>
<l>Mettien hi noch ontmoet</l>
<l>.XXX. vrome riddren wale,</l>
<l n="820">Die ongedaen altemale</l>
<l>Waren ende bedroevet sere,</l>
<l>Ende noch leden si den here,</l>
<l>Ende hi lietse alle liden;</l>
<l>Die minne hilten tien tiden</l>
<l n="825">In ghepeinse dat hi niet</l>
<l>En acht op die hi daer liden siet,</l>
<l>Ende doe si alle leden waren,</l>
<l>Quam een knecht na hem gevaren</l>
<l>Op een mager hongerich pert,</l>
<l n="830">Alse een die saen na vert;</l>
<l>Ende tierst dat hi den ridder sach</l>
<l>Ontboet hi hem goeden dach;</l>
<l>Die ridder en hoeres niet,</l>
<l>Want die minne hem en liet.</l>
<l n="835">Die knecht seide: "here waer bi</l>
<l>En sprecti niet jeghen mi?</l>
<l>Wat hebbic jegen u mesdaen?</l>
<l>Ghi selt selken ontmoeten saen</l>
<l>Daer ghi jeghen selt spreken moeten,</l>
<l n="840">Soe dorperliic sal hi u groeten,</l>
<l>Dat ducht ic utermaten sere,</l>
<l>Ende ghi siit soe scone een here</l>
<l>Dat mi ware utermaten leet."</l>
<l>Mettien hi hem anereet</l>
<l n="845"><pb n="198"/> Ende groeten vriendelike;</l>
<l>"Here, seiti, dat u van hemelrike</l>
<l>God moete gheven gheluc ende zeghe,</l>
<l>Vaert enen andren wech weghe,</l>
<l>Want ghi ontmoet hier sekerlike</l>
<l n="850">Den duvel selve baerlike,</l>
<l>Ja quader, mochte man quader wesen."</l>
<l>Die ridder antwerde mettesen:</l>
<l>"Ja lieve knape wie es hi,</l>
<l>Of wat mach hi scaden mi?"</l>
<l n="855">"Ic segt u here wildi twaren;</l>
<l>Ontmoedi eneghe liede varen</l>
<l>In desen weghe dien ghi comt,</l>
<l>Of hebdi u iet ghecromt</l>
<l>Dat ghise niet ontmoetet,</l>
<l n="860">Of lietise liden onghegroetet</l>
<l>Alsoe alse ghi mi dadet?</l>
<l>Soe wanense dat ghise versmadet,</l>
<l>Ende soe es hare rouwe te groet;</l>
<l>Si wouden alle siin doet</l>
<l n="865">Ende si hadden iet ghenaden</l>
<l>In dien dat si waren ontladen</l>
<l>Van der groter sware pinen</l>
<l>Die hem sal haer leven scinen;</l>
<l>Nochtan siint al edel liede,</l>
<l n="870">Maer hets ene droeve mayseniede,</l>
<l>Here ende mach u segghen twi:</l>
<l>Die ridder die hier volget mi</l>
<l>Es here van desen woude,</l>
<l>Daer noede iemen in riden soude</l>
<l n="875">Kinnedi wel sine affare;</l>
<l>Hi es die vreesscheliicste oppenbare</l>
<l>Die nie ridders name ontfinc;</l>
<l>En es keyser no coninc</l>
<l>In dese werelt dien hi ontsiet,</l>
<l n="880">Hine laet met vreden geduren niet</l>
<l>Die grote heren van desen lande,</l>
<l>Hi doet hem pine ende scande;</l>
<l><pb n="199"/>Hare arme volc slaet hi doet,</l>
<l>Den riken doet hi pine groet;</l>
<l n="885">Hi brinctse hier in desen woude,</l>
<l>Daer si pine menichfoude</l>
<l>Doghen moeten ende verdriet;</l>
<l>Sine moghen anders eten niet</l>
<l>Dan fonteyne ende broet,</l>
<l n="890">Sine siin na van honghere doet;</l>
<l>Ghi saget die heren entie vrouwen</l>
<l>Aldaer comen sere met rouwen,</l>
<l>Want hi heeftse, dats waer,</l>
<l>Ghevaen ghehouden menich jaer,</l>
<l n="895">Ende nu doet hise elre varen,</l>
<l>Daer si selen hebben twaren</l>
<l>Dobbel vernoy ende pine,</l>
<l>Want tweewerf steet hem sdages te sine</l>
<l>Ghegeselt met starken riemen;</l>
<l n="900">Hen es in die werelt niemen</l>
<l>Die anesaghe hare karmen</l>
<l>Hem en souds herde sere ontfarmen;</l>
<l>Sine moghen enewerf spreken niet,</l>
<l>Spraken si ende wiste hiis iet,</l>
<l n="905">Si moestent endelec besterven,</l>
<l>Dus moeten si alle vrouden derven</l>
<l>Dore den gruweleken tyran;</l>
<l>Here men seit oec datten wan</l>
<l>Een groet dwerch ane een wiif;</l>
<l n="910">Ic wane hem en es siin liif</l>
<l>Herder vele dan een steen;</l>
<l>Al ware hi ghecloven in tween,</l>
<l>Elc stucke bleve meerre nochtan</l>
<l>Dan eneghe twee ander man,</l>
<l n="915">Hier bi es hi sere ondadich</l>
<l>Ende al den lieden onghenadich;</l>
<l>Here daer bi radic u wel</l>
<l>Dat ghi scuut den tyran fel</l>
<l>Ende vaert ene andre strate;</l>
<l n="920">Van hem comt u ghene bate.</l>
<l><pb n="200"/>Doen her Echites dat verstoet</l>
<l>Peinsdi in sinen moet:</l>
<l>"Ane desen eist vergadren quaet,</l>
<l>Die soe meneghe ondaet</l>
<l n="925">Heeft ghedaen soe groten heren,</l>
<l>Ende hoe soudic hem ontkeren</l>
<l>In bleve vore hem doet?</l>
<l>Nochtan dore ghene noet</l>
<l>En sal ic scuwen dese strate;</l>
<l n="930">Noch hebbic liever dat ic late</l>
<l>Eerlic vore hem miin liif,</l>
<l>Ende wat soude segghen dat scoene wiif</l>
<l>Die ic minne vore alle die leven,</l>
<l>Dat ic dore tale woude begheven</l>
<l n="935">Den wech dien ic hebbe begonnen?</l>
<l>Wils mi god onse here onnen."</l>
<l>Doe nam hi orlof an den knecht,</l>
<l>Die seide: "here ghi hebt onrecht</l>
<l>Dat ghi niet en hoert na raet,</l>
<l n="940">Al comter u ave quaet</l>
<l>Dan sal te rechte niemen claghen,</l>
<l>Ghi moghet noch u liif ontdragen</l>
<l>Wildi scuwen uwe doet."</l>
<l>Die ridder seide: "dore ghene noet</l>
<l n="945">En liet ict inne soude vort varen,</l>
<l>God moet u bewaren,</l>
<l>Mi radiit, dat wetic wel, dore goet,</l>
<l>Maer god houdu, ic moet</l>
<l>Endelike vort riden."</l>
<l n="950">"Here nu ende tallen tiden</l>
<l>Moet u hoeden onse here,</l>
<l>Ghi ontfarmt mi herde sere."</l>
<l>Die nuwe ridder van Athenen</l>
<l>Voer emmer vorwert henen</l>
<l n="955">Den wech dien hi hadde bestaen,</l>
<l>Onverre was hi sonder waen,</l>
<l><pb n="201"/>Soe ontmoeti comen ghereden</l>
<l>Enen ridder met overmoedicheden</l>
<l>Dravende gheliic enen barlibaen,</l>
<l n="960">Ende hi heeft versien saen</l>
<l>Den ridder die hem quam jegen;</l>
<l>Doen riep die ontsiende deghen:</l>
<l>"Segt vilein, wanen comdi,</l>
<l>Ende hoe dorredi jegen mi</l>
<l n="965">Comen hier in miin foreest?</l>
<l>Soe helpe mi die heylege gheest,</l>
<l>Ghi moetet ontghelden metten balge;</l>
<l>Ic hinghe mi liever an de galghe</l>
<l>Dan ic mi u liete ontcrupen,</l>
<l n="970">Ghine moghet mi niet ontslupen</l>
<l>Dan dandre hebben ghedaen;</l>
<l>Ghi moet met mi comen ghevaen</l>
<l>Of ic sla u hier te doet;</l>
<l>Kiest of ghi wilt die minste noet,</l>
<l n="975">Deen van den tween moet emmer wesen."</l>
<l>Echites antwerde mettesen:</l>
<l>"Bi gode her ridder, dat wet wel,</l>
<l>Al waerdi noch alsoe fel,</l>
<l>Inne gave u wt minen croke niet</l>
<l n="980">Een haer dat ghi mi quite liet,</l>
<l>Maer ic wille calengieren</l>
<l>Alle die vrouwen goedertieren</l>
<l>Die ic ontmoete in derre straten."</l>
<l>"Nu en magic niet langher laten</l>
<l n="985">Ic en moet u dliif corten."</l>
<l>Doe ghinc hi dors met sporen hurten</l>
<l>Op Echites die siins gherde</l>
<l>Ende vromelike ghebeerde,</l>
<l>Dat wondren mochte elken mensche.</l>
<l n="990">Die ridder reet .I. ors van wensche,</l>
<l>Ende hogher wel enen voet</l>
<l>Dan Echites was, ende noch al soe goet,</l>
<l>Ende hiet Ferrant, die ridder Morant,</l>
<l>Die felste die was in al dlant;</l>
<l n="995"><pb n="202"/> Hi geraecte Echites alsoe</l>
<l>Opten scilt, dats onvroe</l>
<l>Echites wel na bleven was,</l>
<l>Doch moesti vallen daer int gras,</l>
<l>Woudi of en woude;</l>
<l n="1000">Echites die noede soude</l>
<l>Langhe ligghen, hadden weder</l>
<l>Soe geraect, dat hi neder</l>
<l>Met hem oec ter erden lach;</l>
<l>Echites diene liggen sach,</l>
<l n="1005">Waendem wel scieten toe,</l>
<l>Maer Morant scoet op doe</l>
<l>Ende ghinc Echites jeghen,</l>
<l>Die jeghen hem sceen ongedegen.</l>
<l>Morant seide: "bi gode keytiif</l>
<l n="1010">Ghi moet hier laten dliif,</l>
<l>Dan liet ic om ghene have."</l>
<l>Echites seide: "eer ic u gave</l>
<l>Een haer vore wt sinen kinne</l>
<l>Te soenen, hine hadde den duvel inne."</l>
<l n="1015">"Nu hoet u van desen slaghe,</l>
<l>Uwes bliven quite al u maghe."</l>
<l>Doe hief hi tswert met beiden handen,</l>
<l>Ende waende Echites ten tanden</l>
<l>Slaen, maer dat hiere jegen drouch</l>
<l n="1020">Den scilt daer hi op slouch,</l>
<l>Dat hi soe starc niet en was</l>
<l>Hine moesten vallen int gras;</l>
<l>Morant diene vallen sach,</l>
<l>Gaf enen groten slach,</l>
<l n="1025">Ende seide: "wilt ene poppe</l>
<l>Mi dus sere loepen oppe,</l>
<l>Soe hebbic lange genouch geleeft."</l>
<l>Echites die gehoert heeft</l>
<l>Siin geclap, hi spranc op</l>
<l n="1030">Ende gaf hem enen clop</l>
<l>Op thoeft, dat hi strukelde neder;</l>
<l>Haesteliic stont hi op weder,</l>
<l>Ende seide: "wicht wat waenstu?</l>
<l>Wiltu di noch weren nu?</l>
<l n="1035"><pb n="203"/> Ja ghi, dunct mi sem mine ere.</l>
<l>Ghi beteret mi soe sere;</l>
<l>Conen vliegen soe sere biten?</l>
<l>Ic sal u tenen slage toe smiten</l>
<l>Dat ghi u striden selt laten,</l>
<l n="1040">Dan willic varen miere straten."</l>
<l>Doe vertoech hi dat swert</l>
<l>Dat menegher marc was wert,</l>
<l>Ende waenden toten halse slaen,</l>
<l>Echites spranc besiden saen</l>
<l n="1045">Ende liet liden den slach in derde;</l>
<l>Echites die siins begherde,</l>
<l>Heeft siin swert verheven</l>
<l>Ende hem noch enen slach ghegeven</l>
<l>Dat hi averecht viel int sant,</l>
<l n="1050">Ende Echites spranc altehant</l>
<l>Totem ende nam hem tswert</l>
<l>Dat hi sere begheert.</l>
<l>Morant scoet op al met overmoede,</l>
<l>En seide: "du daets alse de vroede</l>
<l n="1055">Dattu names mi miins swerd</l>
<l>Dat menegher marc es wert;</l>
<l>Het smeede Wilant</l>
<l>Ende es Mimminc ghenant,</l>
<l>Het voerde Wedege die coene,</l>
<l n="1060">Maer hi soude te vele hebben te doene</l>
<l>Diet mi soude ontfueren."</l>
<l>Doe waendine ter selver uren</l>
<l>Metten fuusten scieten toe,</l>
<l>Maer Echites ontmoeten doe</l>
<l n="1065">Met Mimminge op thoeft boven,</l>
<l>Dat hem de hersenen heeft doe cloven,</l>
<l>Soe soudi thoeft, maer dat besiden</l>
<l>Tswert scoet ten selven tiden,</l>
<l>Ende geraectene boven doere,</l>
<l n="1070">Dat hise hem sneet al dore</l>
<l>Entie cavene met ontwee;</l>
<l>Echites seide: "dede u iet wee</l>
<l><pb n="204"/>Her ridder, segt, dier vliegenbete?</l>
<l>Inne wane niet die u noch smete,</l>
<l n="1075">Selken slach en soudu deren."</l>
<l>"Wat eist, maecti u sceren</l>
<l>Met mi, vule colpersoen?</l>
<l>Nu moeti uwen ende doen."</l>
<l>Maer alsoe en wouts niet</l>
<l n="1080">Echites, diene comen siet;</l>
<l>Hi hief tswert ende heeften geraect</l>
<l>Boven op thoet, ende heeft hem gemaect</l>
<l>Ene grote wonde tere snede,</l>
<l>Dien slach was soe swaer mede</l>
<l n="1085">Datti plattelinge viel op derde;</l>
<l>Echites die siins gheerde</l>
<l>Spranc hem vloghs opten lichame.</l>
<l>Morant seide: "over in duvels name</l>
<l>Ente te minen wel groten scanden</l>
<l n="1090">Ben ic nu comen te kints handen;</l>
<l>Soe menich vernoy, soe menegen toren</l>
<l>Ic vromen lieden dede te voren,</l>
<l>Nu spelen die kinder met mi."</l>
<l>Echites seide: "ic rade dat ghi</l>
<l n="1095">U op gheeft ende miin gevane,</l>
<l>Soe es uwes genade vort ane."</l>
<l>Morant die verwoeden waent,</l>
<l>Seide: "fi dat ghi vermaent</l>
<l>Dat ic ben verwonnen,</l>
<l n="1100">En es ridder onder der sonnen,</l>
<l>Al waert dat hi u te helpen quame,</l>
<l>Dat icken ontsage in duvels name</l>
<l>Ligt van minen sterken leden."</l>
<l>Doe waendi met starcheden</l>
<l n="1105">Hem ontworstelen, maer hine conde.</l>
<l>Dus laghen si soe lange stonde</l>
<l>Dat si beide soe moede waren,</l>
<l>Dat een kint van .XII. jaren</l>
<l><pb n="205"/>Soude den vroemsten van den tween</l>
<l n="1110">Hebben ghesleghen af die been;</l>
<l>Dus laghen si ene langhe wile,</l>
<l>Omtrent te gane ene mile;</l>
<l>Doe wert hi peinsende om die smale</l>
<l>Die sine herte heeft te male,</l>
<l n="1115">Hoe dat sine hiet vrome wesen,</l>
<l>Ende hi wert binnen desen</l>
<l>Soe wel gerust dat hi opspranc,</l>
<l>Dies mochti weten der scoender danc,</l>
<l>Ende maectem den hals al bloet.</l>
<l n="1120">Morant hi ontsach die doet,</l>
<l>Nochtan en woudi bidden niet</l>
<l>Ghenade, wat soe siins gesciet,</l>
<l>Maer gaf enen crete soe groet</l>
<l>Dat Echites al verscoet,</l>
<l n="1125">Doe hief hi tswert willichlike,</l>
<l>Ende slouchene soe vromelike</l>
<l>Dat hem thoeft van den buke spranc.</l>
<l>Echites seide doe: "groten danc</l>
<l>Moeti hebben god here,</l>
<l n="1130">Die mi hebt behouden in de ere."</l>
<l>Miin her Echites heeft geleden</l>
<l>Onlanghe, soe siet hi gereden,</l>
<l>Gheliic den duvel uter hellen</l>
<l>Of enich siere ghesellen,</l>
<l n="1135">Enen ridder comen, die riep sere;</l>
<l>"Vilein, bi gode onsen here,</l>
<l>Het moet hier an u leven gaen!</l>
<l>Wat hebdi minen broeder gedaen</l>
<l>Die here es van desen woude?</l>
<l n="1140">Segt of ic u wederhoude</l>
<l>Ridic u dore therte dit spere."</l>
<l>Echites die ghenen ghere</l>
<l>Siins te wachtene hadde te voet,</l>
<l>Greep dat ors dat bi hem stoet,</l>
<l n="1145"><pb n="206"/> Ferrant dat Morants was,</l>
<l>Ende sprancker op als ict las,</l>
<l>Ende seide: "ridder wat soucti,</l>
<l>Wat wildi hebben van mi?"</l>
<l>Die ridder seide: "ic segt u,</l>
<l n="1150">Ic wille ghi mi berecht nu</l>
<l>Waer miin broeder es ghevaren,</l>
<l>Dien ic soe sere horde mesbaren?"</l>
<l>Echites seide: "en eist niet el,</l>
<l>Soe vaert met goede, soe doedi wel;</l>
<l n="1155">Daer leit die buuc ende daer thoet,</l>
<l>Ghi moget wel kinnen, hets soe groet;</l>
<l>Dit was siin ors ende dit siin sweert;</l>
<l>Eist ict el dat ghi beghert?</l>
<l>Dat segt, die wile ics willich ben."</l>
<l n="1160">Dien ridder hief doe die sen,</l>
<l>Ende seide: "bi gode, quaet glottoen,</l>
<l>Nu moeti uwen ende doen,</l>
<l>Ghi hebt minen broeder doet</l>
<l>Ende houter met u sceren groet,</l>
<l n="1165">Twaren ende god, ghi moetet becoepen,</l>
<l>Hoet, ic late op u loepen."</l>
<l>Doe liet loepen die ridder coene,</l>
<l>Echites heeft soe vele te doene,</l>
<l>God en sta hem in staden;</l>
<l n="1170">Dierste hadden sere verladen,</l>
<l>Daer hi moede sere af was,</l>
<l>Nu es siin broeder Brodas</l>
<l>Op hem comen mogelike,</l>
<l>Ende quam ghereden gruelike</l>
<l n="1175">Op Echites, diene liden</l>
<l>Liet neven hem besiden,</l>
<l>Ende hief Mimminge tgoede swert</l>
<l>Ende slouch den ridder ende siin pert</l>
<l>Dat vore hem viel int gras,</l>
<l n="1180">Soe was geraect Brodas</l>
<l><pb n="207"/>Dat hi liggende in onmacht bleef;</l>
<l>Echites die cleine rouwe heeft,</l>
<l>Spranc van den orsse int sant</l>
<l>Ende ontwapendem altehant</l>
<l n="1185">Ende lieten liggen ties hi bequam;</l>
<l>Doe hi was becomen ende vernam</l>
<l>Dat hi ongewapent was,</l>
<l>Bat ghenade Brodas,</l>
<l>Ende seide: "ridder hebt miins genade,</l>
<l n="1190">Ghi hebt mi gedaen grote scade,</l>
<l>Ghi hebt minen broeder doet,</l>
<l>Mi selven bracht in groter noet;</l>
<l>Dore gods wille ontfaet mi,</l>
<l>Ende sent mi verre of bi,</l>
<l n="1195">Ic varre gherne lieve here."</l>
<l>Echites seide: "inne eisce u nemmere,</l>
<l>Ic wille oec dat mede varen</l>
<l>Die ridders entie vrouwen twaren</l>
<l>Die ic ontmoete heden eer</l>
<l n="1200">Drivende soe groet seer."</l>
<l>Brodas seide: "here, dat si,</l>
<l>Varen wi totem, willen wi;</l>
<l>Si selen herde blide wesen,</l>
<l>Ghi hebtse van der doet genesen,</l>
<l n="1205">Nemmermeer en waren si ontgaen</l>
<l>Here en haddiit gedaen."</l>
<l>Echites seide: "ic vare mede."</l>
<l>Doe loeden si ter selver stede</l>
<l>Morante op siin paert</l>
<l n="1210">Ende voerdene ten castele waert.</l>
<l>Nu riidt Echites ende Brodas</l>
<l>Ter borch die Brodas broeder was;</l>
<l>Het was avont eer siere quamen;</l>
<l>Doe die van der borch vernamen</l>
<l n="1215">Dat Morant haer here was doet,</l>
<l>Dreven si om bliscep groet</l>
<l><pb n="208"/>Ende som levende met rouwen;</l>
<l>Maer die riddren entie vrouwen</l>
<l>Die daer swaer ghevangen saten,</l>
<l n="1220">Dreven bliscep utermaten</l>
<l>Ende vielen ten voeten Echites alle,</l>
<l>Die blide was van den gevalle.</l>
<l>Brodas seide: "ghi heren</l>
<l>Ende ghi vrouwen, eer gi keren</l>
<l n="1225">Moti varen met mi</l>
<l>Waer ons ghebiet die ridder vri."</l>
<l>Si seiden dat siit gherne daden;</l>
<l>Echites seide doe met staden:</l>
<l>"Soe vaert mi tote Athenen</l>
<l n="1230">Soe ghi rechts moghet henen,</l>
<l>Ende groet mi den grave entie gravinne,</l>
<l>Ende doet hem verstaen met sinne</l>
<l>Hoe dat wi hebben gevaren</l>
<l>Ende dese here twaren,</l>
<l n="1235">Ende hoe ic sciet van u ghesont,</l>
<l>Ende daerna en beit ghene stont</l>
<l>Ghine vaert te Constantinople waert,</l>
<l>Ende verstaet wel mine woert,</l>
<l>Ghi vint metten keyser daer</l>
<l n="1240">Ene jonfrouwe, dat es waer,</l>
<l>Die ic minne vore alle die leven,</l>
<l>Ende heet Margriete, dier seldi gheven</l>
<l>Van minentalven .v<hi rend='sup'>c</hi>. groeten,</l>
<l>Her ridder dit seldi doen moeten</l>
<l n="1245">Sekerlec, dat seggic u nu,</l>
<l>Ende segt hare hoet tusscen mi ende u</l>
<l>Vergaen es, biddic u sere,</l>
<l>Ende uwen broeder den fellen here,</l>
<l>Oec biddic u herde erenstelike,</l>
<l n="1250">Dese vrouwen ende dese jonfrouwen rike,</l>
<l>Dat sise mi groeten sonderlinghe."</l>
<l>Si seiden: "here in waren dinghen</l>
<l>Wi selent doen gherne,</l>
<l>Ende dies en staet ons niet tonberne."</l>
<l n="1255"><pb n="209"/> Brodas die ridder coene</l>
<l>Heeft wel ghelooft te doene.</l>
<l>Dien nacht bleef Echites daer;</l>
<l>Smergens doe die dach was claer</l>
<l>Stont op Echites blidelike,</l>
<l n="1260">Ende nam orlof hovesscelike</l>
<l>Ane alle diere waren,</l>
<l>Ende voer wech sonder sparen</l>
<l>Vaste in ten woude waert,</l>
<l>Blideliic ende onvervaert,</l>
<l n="1265">Peinsende om die scone smale</l>
<l>Die sine herte heeft te male,</l>
<l>Diene hilt van herten blide.</l>
<l>Brodas die banderside,</l>
<l>Die ridders, die cnapen entie vrouwen,</l>
<l n="1270">Entie mageden die met rouwen</l>
<l>Haren tiit hadden leden,</l>
<l>Ghereiden hem met bliitheden,</l>
<l>Ende voeren te Grieken waert</l>
<l>Nu latic staen van hare vaert.</l>
<l n="1275">Ende seggu van Echites voert,</l>
<l>Dien de minne sere cort,</l>
<l>Ende reet berch ende dal,</l>
<l>Gode hi hem altoes beval,</l>
<l>Soe langhe reet die ridder coene,</l>
<l n="1280">Dat hi een marghens vor noene</l>
<l>Quam in enen sconen vergier,</l>
<l>In midden stont enen eglentier</l>
<l>Boven ene scone fonteyne;</l>
<l>Soudic al die sconeit reyne</l>
<l n="1285">Prisen, het ware mi te swaer;</l>
<l>Die fonteyne was oec soe claer</l>
<l>Dat wonder te seggen ware;</l>
<l>Die ridder peinsde: "eer ic vort vare</l>
<l>Willic mi hier een luttel rusten."</l>
<l n="1290">Het mochts elken mensce lusten</l>
<l>Te rustene in alsoe sconer stede.</l>
<l><pb n="210"/>Hi beete neder ende dede</l>
<l>Siin ors peistren gaen int gras;</l>
<l>Hi ghinc liggen, als ict las,</l>
<l n="1295">Slapen onder ghenen eglentier,</l>
<l>In gheen overscone vergier,</l>
<l>Lach ende sliep tote middaghe;</l>
<l>Doe quamen daer met groten geclage</l>
<l>Drie meerwiif, doen sine saghen</l>
<l n="1300">Lieten si staen haer claghen;</l>
<l>Deen seide ter ander ghesellinne:</l>
<l>"Die vroemste ridder dien ic kinne</l>
<l>Leit ende slaept in dit vergier."</l>
<l>Dandre seide: "wanen quam hi hier?</l>
<l n="1305">Hets Echites van Athenen."</l>
<l>Die derde seide: "hi vaert henen</l>
<l>Om tornoye in Vranckerike;</l>
<l>Dat riet hem die suverlike</l>
<l>Mergriete, des edels hertoghen kint</l>
<l n="1310">Van Limborch, die hi soe mint</l>
<l>Ende die hi te wive hadde gecregen,</l>
<l>Maer siin moeder was daer jegen,</l>
<l>Daer sine mede verwrachte;</l>
<l>Hadsi nochtan hare gheslachte</l>
<l n="1315">Ghekint, alsoe wel als ic doe,</l>
<l>Sine hadder niet geseit toe."</l>
<l>Dierste seide: "nu segt mi,</l>
<l>Ende wanen quam die maget vri</l>
<l>Van Limborch tote Athenen?</l>
<l n="1320">En es Limborch niet verre henen?"</l>
<l>"Jaet en trouwen, dat es waer,</l>
<l>Met ongevalle quam si daer,</l>
<l>Ende heeft daer menich leet ontfaen</l>
<l>Dore desen ridder welghedaen."</l>
<l n="1325">Echites die daer lach int gras,</l>
<l>Soe vast hi in slape niet en was,</l>
<l>Hi en hoerde hare tale,</l>
<l>Ende verstoet herde wale.</l>
<l><pb n="211"/>Doe hief hi thoet op ter vaert,</l>
<l n="1330">Die meerwiif worden vervaert</l>
<l>Ende wouden vlien; doen seide hi:</l>
<l>"Ghi vrouwen en vliet niet van mi,</l>
<l>Maer segt mi, dat u god lone,</l>
<l>Es die welgheraecte scone</l>
<l n="1335">Daer ghi af spraect te voren,</l>
<l>Van hoghen gheslachte geboren?"</l>
<l>Doen seide dat een meerwiif:</l>
<l>"Dat nemic, seitse, op miin liif,</l>
<l>Dat van Limborch die goede hertoge,</l>
<l n="1340">Die es van gheslachte hoghe,</l>
<l>Es hare vader, siin wiif haer moeder,</l>
<l>Her Heinriic hare goede broeder</l>
<l>Vaertse soeken achter lande,</l>
<l>Ende doget pine menegherande,</l>
<l n="1345">Ende ic seggu licteken goet,</l>
<l>Dat ghi mi te bat geloeven moet;</l>
<l>Ghi vaert te Vranckerike waert</l>
<l>Omdat ghi tornierens gheert;</l>
<l>Onder weghen seldi ontmoeten</l>
<l n="1350">Enen knecht, die sal u groeten</l>
<l>Ende sal u vraghen of ghi iet vernaemt</l>
<l>In den weghe danen ghi quaemt</l>
<l>Van enen ridder die van Limborch ware</l>
<l>Ende her Heinriic hiete oppenbare,</l>
<l n="1355">Dan sal hi u vort doen verstaen,</l>
<l>Hoe die jonfrouwe van Meylaen</l>
<l>Heeft enen sone van heme,</l>
<l>Die tusscen siin scoudren bracht .I. screme</l>
<l>Van goude, nu es si ghehuwet,</l>
<l n="1360">Dies hare herde sere beruwet;</l>
<l>Want hare man wilt tkint doeden,</l>
<l>Soe sal hi, want niemen canne verbloeden</l>
<l>In campe, ende daerbi</l>
<l>Doeten souken die vrouwe vri</l>
<l n="1365">Heinriic siin vader, der maget broeder,</l>
<l>Die soe sere haet u moeder,</l>
<l><pb n="212"/>Entie ghi mint vor al dat leeft;</l>
<l>Eist dat u god gratie gheeft,</l>
<l>Soe modi keren metten ghersoen,</l>
<l n="1370">Ente Meylaen den camp doen</l>
<l>Vore tkint, dies moye gi mint,</l>
<l>Ende segt dat uwen vrienden tkint</l>
<l>Bestont, soe hebdi wel verdient</l>
<l>Dat Margriete si u vrient;</l>
<l n="1375">Nu bliift te gode, wi moeten sceden,</l>
<l>Onse here god moet u gheleden."</l>
<l>Dus voeren die meerwiif wege;</l>
<l>Echites, dien god gheve seghe,</l>
<l>Sat op siin ors ende voer sier straten,</l>
<l n="1380">Peinsende sere utermaten</l>
<l>Van dat hem dat merwiif seide;</l>
<l>Meneghen bossch ende menege heide</l>
<l>Voer hi ende menich lant;</l>
<l>Tenen tide voer hi daer hi vant</l>
<l n="1385">Ene scone wide valeye,</l>
<l>Scone groyende alse in meye,</l>
<l>Dweder was scone ende claer;</l>
<l>Mettien soe versach hi daer</l>
<l>Ene scone fonteyne springhen,</l>
<l n="1390">Hogher dan hi mochte verlinghen,</l>
<l>Daer stont hi op ende sach,</l>
<l>Mettien hoerdi groet hantgeslach</l>
<l>Boven opten berch comen;</l>
<l>Den stouten riddre enten vromen</l>
<l n="1395">Wonderde dit herde sere;</l>
<l>Te hem selven seidi: "god here</l>
<l>Wat mach dit wesen?"</l>
<l>Doen verhoerdi binnen desen,</l>
<l>Dat .II. gewapende ridders quamen</l>
<l n="1400">Ende ene maget, dies si hem scamen</l>
<l>Mochten, [sloughen] utermaten sere;</l>
<l>Echites dien jonghen here</l>
<l><pb n="213"/>Ontfarmde dat hiit toesach,</l>
<l>Soe menegen swaren slach</l>
<l n="1405">Gaven si hare alle beide;</l>
<l>Die maget die in desen leide</l>
<l>Was, riep ontfarmelike:</l>
<l>"God here van hemelrike,</l>
<l>Wat hebbic mesdaen jegen u,</l>
<l n="1410">Dat ghi mi hebt gelevert nu</l>
<l>Den quaetsten tyrannen die leven!</l>
<l>Si hebben minen broeder verdreven</l>
<l>Ende minen vader geslegen doet."</l>
<l>Echites hads jammer groet,</l>
<l n="1415">Hi seide: "ghi heren doer wat saken</l>
<l>Wildi dus dese maget mesmaken?</l>
<l>Twaren ghi doet dorperheide."</l>
<l>Die een ridder hi seide:</l>
<l>"Dies vragen wi u here,</l>
<l n="1420">Dunct u dat wi hare doen onnere,</l>
<l>Soe comt ende nemes recht;</l>
<l>Niettemeer dan dor enen knecht</l>
<l>En lieten wiis; nu vaert uwer straten."</l>
<l>"Soe mochte mi wel die maget haten</l>
<l n="1425">Die in miin herte es conincginne,</l>
<l>Peinsde Echites in sinen sinne,</l>
<l>Soudense van mi dus sceden.</l>
<l>Hout ghi heren, ghi moet beden,</l>
<l>Twaren ghine ontfoertse mi niet."</l>
<l n="1430">Alse dit deen ridder siet,</l>
<l>Seidi: "geselle laetse hem hebben."</l>
<l>"Ic slougen eer toten rebben,</l>
<l>Sprac dander, eer icse hem liete;</l>
<l>Wel eist recht dat hiis mesniete</l>
<l n="1435">Siere groter sotternie;</l>
<l>Waendi dat icken ontsie?</l>
<l>Nenic, ene quade not."</l>
<l>Echites seide: "ghi siit sot</l>
<l>Dat ghi u smiins onderwint,</l>
<l n="1440">Waendi dat ic ben een kint?</l>
<l><pb n="214"/>Ghi moet hier die jonfrouwe laten."</l>
<l>"Soe mochten wi ons sere haten,</l>
<l>Lieten wise dore ene bede."</l>
<l>"Soe hoet u dan," Echites seide;</l>
<l n="1445">Dat si doen quamen te samen,</l>
<l>Een en darf hem niet scamen,</l>
<l>Soe sere heeft hine ontmoet,</l>
<l>Ende soe anxtelike ghegroet.</l>
<l>Den iersten stac hi dat op derde</l>
<l n="1450">Met allen viel met sinen perde,</l>
<l>Soe sere dat hem siin arm brac,</l>
<l>Ende Echites, diene sach liggen, sprac:</l>
<l>"Mi dunct ghi seltse mi laten."</l>
<l>"Dat sal ic te minen onbaten."</l>
<l n="1455">Dander seide: "dan sal ic niet."</l>
<l>Mettien hi toe loepen siet</l>
<l>Dors, ende liep Echites ane,</l>
<l>Ende begonste sere te slane</l>
<l>Opten scilt metten swerde;</l>
<l n="1460">DWalsch seit, dat hi geberde</l>
<l>Soe vromelike dat wonder es.</l>
<l>Doen seide miin her Echites:</l>
<l>"Twaren ridder, hens gheen spel,</l>
<l>Dunct mi herde wel,</l>
<l n="1465">Ghi dunct mi een fel ghebuer,</l>
<l>Ghi maect mi vele die jonfrouwe suer;</l>
<l>Nu eist tiit dat ic mi were</l>
<l>Ende tuwert andersins ghebere."</l>
<l>Doe hief hi tswert met beiden handen</l>
<l n="1470">Ende slouchen dore toten tanden,</l>
<l>Doen viel hi ter erden doet;</l>
<l>Doe hadde die ander anxt groet,</l>
<l>Ende riep: "here dore god genade!</l>
<l>Ende en doet mi nemmeer te quade."</l>
<l n="1475">"Ghi en sprect niet alse een sot,</l>
<l>Ic wille doen al u ghebot,</l>
<l>Sprac Echites, ghi segt wale."</l>
<l>Te voeten viel hem die scone smale,</l>
<l><pb n="215"/>Ontfermelike seitse: "here,</l>
<l n="1480">God loens u, ghi hebt mi groet ere</l>
<l>Ghedaen ende sere vertroest,</l>
<l>Ende wt pinen sere verloest."</l>
<l>Echites hief op die maget vrie</l>
<l>Ende seide: "scone wanen quaemdi</l>
<l n="1485">An dese ridders an dit wout?</l>
<l>Segt, waest sonder uwe scout,</l>
<l>Tferdriet dat si u daden?"</l>
<l>"Here soe moet mi god beraden,</l>
<l>Alsi hebben langhen tiit</l>
<l n="1490">Here ghestaen na miin respiit;</l>
<l>Miin vader was een ridder here,</l>
<l>Die mi minde herde sere</l>
<l>Ende voerde met hem daer hi voer,</l>
<l>Dese ridder, die ons achtervoer,</l>
<l n="1495">Ende siin gheselle slougen doet</l>
<l>Minen vader ende daden mi noet,</l>
<l>Omdat ic siins niet en gherde,</l>
<l>Noch waric nu liever onder derde</l>
<l>Begraven vele, dan si</l>
<l n="1500">Haren wille hadden van mi;</l>
<l>God lonu, ghi hebt den enen doet."</l>
<l>Dander die sine hande boet,</l>
<l>Seide: "dore god here, sent mi</l>
<l>Wildi verre of bi,</l>
<l n="1505">Ende laet mi quite daer met."</l>
<l>Echites seide: "ic wille ghiit wet,</l>
<l>Ghi entie jonfrouwe moet varen</l>
<l>TAthenen sonder sparen,</l>
<l>Ende segt minen vader den grave,</l>
<l n="1510">Hoe ghi van mi sciet ave,</l>
<l>Ende van daer moeti vort</l>
<l>Te Constantinople in de port,</l>
<l>Daer vindi ene jonfrouwe</l>
<l>Dier ic van herten ben ghetrouwe,</l>
<l n="1515"><pb n="216"/> Metter jonger keyserinnen,</l>
<l>Die groet mi in allen sinnen,</l>
<l>Scone, dan sprect selve mine wort</l>
<l>Ende waer ghi wilt riidt dan vort."</l>
<l>Die ridder entie scone smale</l>
<l n="1520">Seiden, si soudent doen wale.</l>
<l>Echites nam orlof an hem,</l>
<l>Ten woude waert, daer siin sen</l>
<l>Drouch, voer hi met bliden moede.</l>
<l>Nu gheleiden god die goede;</l>
<l n="1525">Ende dander .II. voeren ongespaert</l>
<l>Soe si rechte mochten tAthenen waert.</l>
<l>Die nuwe ridder van Athenen</l>
<l>Voer bosch ende heide henen,</l>
<l>Soe langhe dat hi quam gereden</l>
<l n="1530">In Roemenien, tere steden</l>
<l>Ontmoeti comende enen garsoen;</l>
<l>Tierst datten sach die baroen</l>
<l>Soe gewapent comende gevaren,</l>
<l>Groetene die knecht twaren,</l>
<l n="1535">Ende seide: "her ridder, dore onsen here</l>
<l>Berecht mi dore u ere,</l>
<l>Of ghi ieweren vernaemt,</l>
<l>In den weghe daer ghi quaemt,</l>
<l>Van enen ridder iewer iet,</l>
<l n="1540">Die her Heinriic van Limborch hiet?</l>
<l>Ic hebben gesocht menege mile,</l>
<l>Ende pine gehadt dicwile;</l>
<l>Want mi jagen wt noetsaken</l>
<l>Die ic u wille cont maken;</l>
<l n="1545">Van Meylaen die rike vrouwe,</l>
<l>Die god quite van allen rouwe,</l>
<l>Heeft van den ridder fiin</l>
<l>Een scone knapeliin,</l>
<l>Nu es nuwelinghe ghehuwet</l>
<l n="1550">Ende heeft enen vylein getruwet,</l>
<l><pb n="217"/>Nochtan es hi die vroemste man</l>
<l>Dien men in al dlant vinden can;</l>
<l>Nu wilt hi tkint doeden doen,</l>
<l>Dies droeve es menich baroen,</l>
<l n="1555">Want tusscen scine scoudre droucht .I. tekiin,</l>
<l>Bracht van goude een cruce fiin,</l>
<l>Dies minnent alle die liede sere;</l>
<l>Nu weet wel die felle here</l>
<l>Dat hem siin sine mage verre,</l>
<l n="1560">Ende wilt daer omme dat ment verberre,</l>
<l>Ende wilt oec iemen verweren,</l>
<l>Dat moet siin tenden siin spere;</l>
<l>Dies en dart niemen wederstaen;</l>
<l>Dus doet miin vrouwe soeken gaen</l>
<l n="1565">Sinen vader of ic can,</l>
<l>Om te bestridene haren man!"</l>
<l>Doe miin her Echites dit verstoet,</l>
<l>Peinsdi in sinen moet:</l>
<l>"Nu eist al waerheide</l>
<l n="1570">Dat mi tfroede meerwiif seide;</l>
<l>Ic wille tkint verlossen varen</l>
<l>Sonder enich langer sparen,</l>
<l>Want ic soude tkint gherne sien."</l>
<l>Dien knecht seidi mettien:</l>
<l n="1575">"Ic wille varen met u te lande</l>
<l>Ende loesen tkint wten bande,</l>
<l>Want lief hebbic des kints mage,</l>
<l>En leeft man dien ic eer saghe</l>
<l>Dan ic tskints vader dade."</l>
<l n="1580">Die knecht seide: "here dor god genade,</l>
<l>Wildi omt tkint u aventuren?</l>
<l>Dat moet siin ter goeder uren,</l>
<l>Sprac die knecht, nu kerewi."</l>
<l>Die ridder seide: "dat si."</l>
<l n="1585">Si keerden beide te Meylaen wert.</l>
<l>Entie ridder onververt</l>
<l><pb n="218"/>Seide ten knecht, doe sier quamen:</l>
<l>"Segt mi, seiti, in gods namen,</l>
<l>Waer willen wi varen inne?"</l>
<l n="1590">Die knecht seide: "here die gravinne</l>
<l>Willic gaen spreken ende ghi selt twaren</l>
<l>In ene herberghe hier buten varen,</l>
<l>Die ic u hier wisen sal,</l>
<l>Ende ic sal vernemen al</l>
<l n="1595">Ane miere vrouwen haren raet,</l>
<l>Ende wat ons te doene staet."</l>
<l>Doe voer hi in ene herberge goet,</l>
<l>Entie ridder hi doet</l>
<l>Hem te gemake ente peyse,</l>
<l n="1600">Ende was utermaten eyse.</l>
<l>Nu liep die knecht tsiere vrouwen</l>
<l>Die sere was bevaen met rouwen,</l>
<l>Want des anders dages woude die grave</l>
<l>Hem des kints doen ave;</l>
<l n="1605">Doe die gravinne den knecht sach,</l>
<l>Vragesi hem soe si ierst mach,</l>
<l>Ofti den ridder vonden heeft;</l>
<l>Die cnape hare antwerde gheeft,</l>
<l>Ende seide: "vrouwe nenic niet,</l>
<l n="1610">Maer anders soe es hier gesciet,</l>
<l>Een ridder comt hier met mi,</l>
<l>Die seit dat hi maech si</l>
<l>Des kints ende wilt wreken."</l>
<l>Doen Europa hoerde spreken,</l>
<l n="1615">Soe wert si een deel blide,</l>
<l>Ende ontboet tien tide</l>
<l>Dien ridder dat hi tote haer quame,</l>
<l>Dient was herde gename,</l>
<l>Ende quam daer heymelike;</l>
<l n="1620">Doene die gravinne rike</l>
<l>Sach soe over welgedaen,</l>
<l>Seide si thaer selven saen:</l>
<l>"Of god wilt, ic werde vertroest</l>
<l>Bi den ridder ende tkint verloest."</l>
<l n="1625"><pb n="219"/> Si ontfincken herde wale</l>
<l>Ende hare jonfrouwen altemale,</l>
<l>Ende seide: "willecome moeti siin</l>
<l>Bi gode her ridder fiin,</l>
<l>Want helpen hebbic te doene sere,</l>
<l n="1630">Alse u geseit es her ridder here,</l>
<l>Men wille mergen verdoen miin kint,</l>
<l>Dat miin herte sere mint,</l>
<l>Want ic hebt sekerlike</l>
<l>Van den vroemsten van erdrike,</l>
<l n="1635">Riddere, dat wetic wel,</l>
<l>Hi street hier jegen enen ridder fel</l>
<l>Enen camp dore mine lieve,</l>
<l>Ende brachte mi weder in gerieve</l>
<l>Miin lant, dat miin oem te voren</l>
<l n="1640">Mi hadde genomen, ende ware verloren</l>
<l>Bleven en haddiit ghedaen,</l>
<l>Daerna soe wert soe vergaen</l>
<l>Tusscen ons, dat wi sint</l>
<l>Vergaderden ende ic hem een kint</l>
<l n="1645">Drouch, dat hem geliket sere;</l>
<l>Ay wildiit sien lieve here,</l>
<l>Soe en sagedi nie creature</l>
<l>Hebben soe overscone figure,</l>
<l>Dorst ict seggen oppenbare</l>
<l n="1650">Opdat ic siin moeder ware."</l>
<l>Die riddre antwerde te diere talen:</l>
<l>"Goede vrouwe soe doet dan halen."</l>
<l>Die gravinne seide: "dat si."</l>
<l>Echites seide: "vrouwe nu segt mi,</l>
<l n="1655">Doe die vader van hier sciet,</l>
<l>Waer hi voer vernaemdiis iet?"</l>
<l>"Nenic, anders niet here,</l>
<l>Dan hi mi seide, dat hi sere</l>
<l>Tongemake ware dore dat hi</l>
<l n="1660">Siere suster, ene maget vri,</l>
<l><pb n="220"/>Verloren hadde, ende hadde vernomen</l>
<l>Dat si ware in Grieken comen,</l>
<l>In die stad van Athenen;</l>
<l>Derwaert voer hise zoeken henen,</l>
<l n="1665">Inne weter af te seggen anders niet."</l>
<l>Mettien si hare bringen hiet</l>
<l>Hare kint, dat men dede saen;</l>
<l>Doe weende die vrouwe menegen traen</l>
<l>Tierst dat siit sach ane;</l>
<l n="1670">Europa die welgedane</l>
<l>Seide doen ontfarmelike:</l>
<l>"O god here van hemelrike,</l>
<l>Dat dese cleine creature,</l>
<l>Die heeft soe scone figure,</l>
<l n="1675">Moet jammerliic verdreven siin!"</l>
<l>Doet anesach die ridder fiin</l>
<l>Erensteliic soe hi best mach,</l>
<l>Doe dochtem dat hi anesach</l>
<l>Mergrieten siere vriendinnen;</l>
<l n="1680">Doe wart hi in allen sinnen</l>
<l>Soe verbliit, dat hi seide:</l>
<l>"Vrouwe laet staen u jammerheyde,</l>
<l>Dat kinne god, eer ict liete</l>
<l>Dit kint vallen in verdriete,</l>
<l n="1685">Ic streder omme in campe eer</l>
<l>Jegen hem .VII. ende meer,</l>
<l>Want bi gode onsen here,</l>
<l>Des kints mage minnic sere."</l>
<l>Tkint drouch men wech tien tide</l>
<l n="1690">Entie vrouwe was herde blide.</l>
<l>Miin her Echites seide: "vrouwe vri,</l>
<l>Hoe selen wi doen, dat segt mi?"</l>
<l>"Here ic mach u seggen dat,</l>
<l>Morgen alse men uter stad</l>
<l n="1695">Tkint brinct daer ment doeden sal,</l>
<l>Soe salre met loepen tfolc al,</l>
<l><pb n="221"/>Ende miin here salre bi riden</l>
<l>Ghewapent in allen siden,</l>
<l>Dan siter ghereet bi,</l>
<l n="1700">Ende ic sal beraden mi</l>
<l>Met minen magen, met minen lieden,</l>
<l>Wilt u iemen els mesbieden</l>
<l>Dat si u selen ten staden staen;</l>
<l>Nu vaert ter herbergen, hets best gedaen,</l>
<l n="1705">Dats miin man niet verneme,</l>
<l>Hie souts sere belghen heme."</l>
<l>Doe voer die ridder ter herbergen waert;</l>
<l>Tote smergens dat die dach verclaert</l>
<l>Sliep hi, doe stont hi op ter vaert</l>
<l n="1710">Ende wapendem ongespaert,</l>
<l>Ende reet in een bosscelkiin,</l>
<l>Daer hem geseit was dat hi siin</l>
<l>Soude, daer hi comen soude;</l>
<l>Daer woudi tote dies maels houden</l>
<l n="1715">Dat si quamen metten kinde,</l>
<l>Dien si souden doen sinen inde.</l>
<l>Scone ontspranc die dach ende claer,</l>
<l>Die grave dede gebieden daer,</l>
<l>Dat niemen en quame clene no groet</l>
<l n="1720">Mede dan die hi ontboet,</l>
<l>Doe nam hi tkint der moeder siin,</l>
<l>In een gulden bandekiin</l>
<l>Dediit dragen tsiere doet wert;</l>
<l>Die moeder die hare sere ververt,</l>
<l n="1725">Viel in onmacht .VII. warf,</l>
<l>Hets wonder dat siis niet bestarf</l>
<l>Van groten bitterliken rouwe;</l>
<l>"O wi arme, sprac die vrouwe,</l>
<l>Dat mine arme cleine poppe</l>
<l n="1730">Moet sterven, alder werelt te scoppe!</l>
<l>Groete here sente Ambrosiis,</l>
<l>Ic sal u gheven gheloefdiis,</l>
<l><pb n="222"/>Een kint van zilvere alsoe groet,</l>
<l>Loest miin kint uter noet!"</l>
<l n="1735">Alle die liede ghemeenlike</l>
<l>Weenden alle ontfarmelike</l>
<l>Dats enen stene mochte ontfermen;</l>
<l>Die grave die clene acht op haer kermen</l>
<l>No en mict, reet ter vaert</l>
<l n="1740">Metten sinen wtwaert,</l>
<l>Ende alse hi quam op der heyden</l>
<l>Bi den bossche, dedi ghereiden</l>
<l>Een groet vier van droegen houte,</l>
<l>Hi woude dat saen versmoute;</l>
<l n="1745">Sine gesellen die met hem waren</l>
<l>Comen, hoerde men mesbaren,</l>
<l>Nochtan ontfarmes hem niet,</l>
<l>Wat rouwen hi daer siet,</l>
<l>Maer seide: "ic sal den bastaerd</l>
<l n="1750">Nu doen varen hinderwaert."</l>
<l>Van Athenen die vrome deghen,</l>
<l>Doe hine sach, quam hi geslegen</l>
<l>Uten bossche gruwelike,</l>
<l>Ende riep lude: "grave rike,</l>
<l n="1755">Hout, ic calengiere dit kint,</l>
<l>Ic hebben ende sine mage gemint,</l>
<l>Hoet u hier jegen mi."</l>
<l>Die grave seide: wat meindi,</l>
<l>Eist u in spele of in scerne?</l>
<l n="1760">Weder het es ic hoede mi gherne."</l>
<l>Echites seide: "jaet en trouwen,</l>
<l>Ic sal u doen leven met rouwen</l>
<l>Of ic sterve in den wille."</l>
<l>Die grave seide: "beit al stille,</l>
<l n="1765">Ghine wet niet goet man wat gi jaget,</l>
<l>Waendi dat ic ben versaget?</l>
<l>Nenic niet, geloeves mi."</l>
<l>Doe rechte siin spere die ridder vri,</l>
<l><pb n="223"/>Op Echites quam hi ghevaren,</l>
<l n="1770">Daer menich toe sach twaren</l>
<l>Reet hi ontwee siin spere.</l>
<l>Echites die meren ghere</l>
<l>Des graven hadde, geraecten weder</l>
<l>Opten scilt, dat hi ter neder</l>
<l n="1775">Viel van den orsse ter erden;</l>
<l>Echites die vinc ten swerde</l>
<l>Alsem die graven oprechten soude,</l>
<l>Ende slouchene alsoe houde</l>
<l>Op thoeft dat hi rumede beide</l>
<l n="1780">Stegereep ende ghereide,</l>
<l>Ende viel op derde al plat;</l>
<l>Sine vriende die sagen dat,</l>
<l>Voeren alle Echites toe;</l>
<l>Al was hi in anxte doe</l>
<l n="1785">Dat was wonder clene,</l>
<l>Doch en ghemoeti ghenen</l>
<l>Sine wedersaken der ghederingen,</l>
<l>Hine slouchene met Mimminge</l>
<l>Soe diep int hoet datter in loec,</l>
<l n="1790">Die grave stoet op oec,</l>
<l>Ende gaf Echites enen slach</l>
<l>Dat hi op tpert in onmacht lach,</l>
<l>Daer ware hi bleven doet,</l>
<l>Maer datten drouch uter noet</l>
<l n="1795">Ferrant dat wel dragende part,</l>
<l>Soe datti becomen waert;</l>
<l>Ende doe die ridder was becomen</l>
<l>Ende hi hem heeft vernomen</l>
<l>Soe verre uten stride ontdragen,</l>
<l n="1800">Begonsti herde sere clagen,</l>
<l>Ende seide: "god geweldich here,</l>
<l>Hoe ben ic gonneert dus sere!"</l>
<l>Mettien slouch hi weder in</l>
<l>Droevende in sinen sin,</l>
<l n="1805">Doe hi ontfloen was soe verre;</l>
<l>Den grave ontmoeti alsoe erre,</l>
<l><pb n="224"/>Ende hief Mimminge alsoe heet</l>
<l>Dat te dien slaghe sneet,</l>
<l>Ende geraecten op dassel ter cure,</l>
<l n="1810">Ende slouchen in bellunc dure,</l>
<l>Dat beneden den gordel wtquam,</l>
<l>Doe seide die ridder lofsam:</l>
<l>"Tkint haddi bat quite gelaten."</l>
<l>Alle die daer gewapent saten,</l>
<l n="1815">Voeren hem altemale toe,</l>
<l>Miin her Echites ghinc doe</l>
<l>Van ierst striden op die heren,</l>
<l>Niemen en constem ontkeren,</l>
<l>Want soe wien hi gheraect</l>
<l n="1820">Heefti ene doetwonde gemaect.</l>
<l>Diere jonfrouwen vriende ende mage</l>
<l>Quamen toe met groten gedrage</l>
<l>Ende gingen ten andren toe,</l>
<l>Wie soe ierst mochte hi vloe,</l>
<l n="1825">Ende lieten tkint in den wege;</l>
<l>Her Echites, dien god geve sege,</l>
<l>Nam tkint ende cussent an den mont,</l>
<l>Ende voer ter selver stont</l>
<l>Der moeder die blide wes,</l>
<l n="1830">Doe nam miin her Echites</l>
<l>Orlof ende voer wech daer naer,</l>
<l>Hine woude niet langher bliven daer,</l>
<l>Dies si alle droeve waren,</l>
<l>Ende reet wech sonder sparen</l>
<l n="1835">Te Vranckerike soe hi best conde,</l>
<l>Daer hi menege tavelronde</l>
<l>Ende meneghen tornoy verwan,</l>
<l>Soe dat men [van] den edelen man</l>
<l>Sprac al die werelt dore;</l>
<l n="1840">Hi wert soe overvrome ter core,</l>
<l>Soe welgeraect, soe goedertieren</l>
<l>Van seden ende van manieren,</l>
<l><pb n="225"/>Dat men in des coninx sale</l>
<l>Van hem sprac altemale.</l>
<l n="1845">Die coninc orlogede in Normandien,</l>
<l>Maer boven allen partien</l>
<l>Soe deedt soe wel her Echites,</l>
<l>Dat hi meer gepriist es</l>
<l>Dan die andre altemale.</l>
<l n="1850">Hier latic van hem die tale,</l>
<l>Ende seggu die bodscap vort</l>
<l>Daar ghi vore af hebt gehoert,</l>
<l>Van den ridders ende van den vrouwen</l>
<l>Die hi verloest hadde van rouwen.</l>
<l n="1855">Hier latic van Echites staen</l>
<l>Ende wille u vort aneslaen</l>
<l>Hoe Brodas die ridder stout,</l>
<l>Die jegen Echites vacht int wout</l>
<l>Ende siin geselscap voeren henen</l>
<l n="1860">Soe si best mochten te Athenen;</l>
<l>Ende alsi vor den grave quamen</l>
<l>Ende vore die gravinne te samen,</l>
<l>Groeten sise vromelike,</l>
<l>Ende seiden: "god van hemelrike</l>
<l n="1865">Moet u hoeden her grave here,</l>
<l>Ende miere vrouwen in der werelt ere,</l>
<l>Siet, hier heeft ons gesint</l>
<l>Die vroemste ridder die men vint,</l>
<l>In gevangenessen hier te sine;</l>
<l n="1870">Dese riddren entese vrouwen fine</l>
<l>Heefti verloest wt swaren sere,</l>
<l>Hi slouch doet enen den vroemsten here</l>
<l>Die nie, wanic, ors bescreet,</l>
<l>Dat mi wale mach wesen leet,</l>
<l n="1875">Ende hiet Morant van den woude;</l>
<l>Soe gheve mi god alle vroude,</l>
<l>Seide die stoute Brodas,</l>
<l>Dat die ridder miin broeder was,</l>
<l><pb n="226"/>Dien slouch hi in den woude doet,</l>
<l n="1880">Mi brachti in selker noet</l>
<l>Dat ic hem genade bat,</l>
<l>Die hi mi dede om dat</l>
<l>Dat ic dese ridders liet varen,</l>
<l>Dese vrouwen, dese mageden twaren,</l>
<l n="1885">Die laghen in sware pinen</l>
<l>Gevaen van den broeder mine;</l>
<l>Oec gelovedict hem in den woude,</l>
<l>Dat ic hier totu comen soude</l>
<l>Mettesen die daer gevangen waren,</l>
<l n="1890">Ende vertellen u onse gevaren."</l>
<l>Doe Nithida dat verstoet</l>
<l>Vragede si den ridder goet,</l>
<l>Dat hi hare seide ende niene liete,</l>
<l>Wie ware die ridder ende hoe hi hiete,</l>
<l n="1895">Diene tote hem sende daer.</l>
<l>Brodas seide oppenbaer:</l>
<l>"Vrouwe des en wetic niet</l>
<l>Wie hi was ende hoe hi hiet,</l>
<l>Dats mi van goeder herten leet."</l>
<l n="1900">Die gravinne seide ghereet:</l>
<l>"Wat tekene voert hi, wisti wat?"</l>
<l>"Ja ic vrouwe, ic seggu dat,</l>
<l>Na dien dat ghiit weten wilt;</l>
<l>Van witten zilvre was siin scilt,</l>
<l n="1905">Daer voert in die ridder wert</l>
<l>Van kelen eenen leeu gesplitstert,</l>
<l>Een jonc ridder ende een scone."</l>
<l>"Twaren dat es miin sone</l>
<l>Echites, dat wetic wel.</l>
<l n="1910">Ende sendi u iewer el?"</l>
<l>"Ja hi vrouwe bi miere trouwen,</l>
<l>Te Constantinople, tere jonfrouwen</l>
<l>Die hi mint vore alle dat leeft,</l>
<l>Tierst dat ghi ons orlof gheeft</l>
<l n="1915"><pb n="227"/> Varen wi ghereet darwert."</l>
<l>Die gravinne seide ter vart:</l>
<l>"Dat willic dat margen si,</l>
<l>Ende oec soe groetse mi,</l>
<l>Dies biddic u utermaten sere."</l>
<l n="1920">Des avons was die here</l>
<l>Utermaten wel ontfaen;</l>
<l>Smargens doe hi den dach sach opgaen,</l>
<l>Stont op die ridder met sinen gesende</l>
<l>Ende voeren wech met gheninde,</l>
<l n="1925">Te Constantinople in die stad,</l>
<l>Daer si worden ontfaen bat</l>
<l>Van den keyser dan ic mochte</l>
<l>Vertellen, hoe sere ics rochte;</l>
<l>Groet willecome hiet hise wesen.</l>
<l n="1930">Brodas vragede mettesen</l>
<l>Na die scone daer hi</l>
<l>Ghesent was entie jonfrouwe vri;</l>
<l>Die keyser deedse tote haer leeden;</l>
<l>Tierst dat sise sagen, si seiden</l>
<l n="1935">Met enen monde tote hare alle:</l>
<l>"Een ridder dien god van ongevalle</l>
<l>Moet hoeden waer hi hem bekert heeft,</l>
<l>Want hets die beste die leeft,</l>
<l>Want ane ons heefti vele eren</l>
<l n="1940">Verdient, ane vrouwen ende ane heren,</l>
<l>Want hi slouch doet den quaetsten tyran</l>
<l>Die noit liif of ziele ghewan,</l>
<l>Die ons swaerliic hilt gevaen</l>
<l>Ende menege pine swaer ontfaen,</l>
<l n="1945">Dien doedi in den woude,</l>
<l>Entesen ridder diene wreken soude,</l>
<l>Bleef verwonnen ende mat,</l>
<l>Ende moeste hier comen omdat</l>
<l>In u ghevangenesse jonfrouwe."</l>
<l n="1950">Mergriete seide: "sem mine trouwe,</l>
<l>Die ridder es vele eren weert,</l>
<l>Die dus achter lande vert</l>
<l><pb n="228"/>Helpen die in noede siin."</l>
<l>Doe namen orlof die ridders fiin</l>
<l n="1955">Entie jonfrouwen altemale;</l>
<l>Mergriete seide: "nu vaert wale,</l>
<l>Aldus steet mi nu miin sin;</l>
<l>Waric machtich, dies ic niene bin,</l>
<l>Ghine waert mi niet dus saen ontgaen,</l>
<l n="1960">Inne haddu eren meer gedaen."</l>
<l>Doe namen si alle orlof,</l>
<l>Niemen en bleef daer int hof</l>
<l>Sine priisden Echites sere,</l>
<l>Selve die keyser hare here</l>
<l n="1965">Priisdene herde menichfout;</l>
<l>Die jonfrouwe dreef nu ongedout</l>
<l>Om hem alsi vernam</l>
<l>Datti te alsoe hogen love quam.</l>
<l>Brodas riidt siere straten;</l>
<l n="1970">Nu willic varen laten</l>
<l>Ende seggen vort van den grave</l>
<l>Van Athenen, die hier ave</l>
<l>Was utermaten blide;</l>
<l>Evax was tien tide</l>
<l n="1975">Utermaten droeve twaren</l>
<l>Dat hem Echites was ontfaren,</l>
<l>Ende hine dede ridder maken.</l>
<l>"Here, seiti, waer sal ic geraken</l>
<l>Daer ic Echites vinde?</l>
<l n="1980">Al soudicken zouken ten inde,</l>
<l>Ic moet te hem emmer varen."</l>
<l>Die grave seide twaren:</l>
<l>"Ic woude wel dat gi bi hem waert,</l>
<l>Na dien dat ghine te souken begaert,</l>
<l n="1985">In Vranckerike soudine vinden,</l>
<l>Woudi u soukens onderwinden."</l>
<l>"Ja ic bi gode van den trone,</l>
<l>Ic souken, sprac Evax die scone,</l>
<l>Die werelt dore toten vier enden,</l>
<l n="1990">Magic of ic salne venden."</l>
<l><pb n="229"/>Diewile si stoeden in dese tale,</l>
<l>Sagen si comen in de sale</l>
<l>Enen ridder ende ene jonfouwe,</l>
<l>Die den grave sonder rouwe</l>
<l n="1995">Groeten van Echites weghen;</l>
<l>Alle die van der zalen swegen</l>
<l>Ende lieten hem seggen sinen wille;</l>
<l>Die ridder en sweecht niet lange stille,</l>
<l>Maer seide: "here u groet met mi</l>
<l n="2000">Ende met derre jonfrouwen vri</l>
<l>Die beste riddre die leeft</l>
<l>Of die de werelt binnen heeft,</l>
<l>Dats u sone, die jonge grave,</l>
<l>Ende mach u seggen waer ave</l>
<l n="2005">Ic totu ben gesent here;</l>
<l>Ic ende een ander ridder haten sere</l>
<l>Derre jonfrouwen vader</l>
<l>Ende hare geslachte algader,</l>
<l>Dies hebben wi bi crachte beweven</l>
<l n="2010">Dat wi haren broeder verdreven;</l>
<l>Jonxten quamen wi gevaren,</l>
<l>Ic ende miin geselle twaren,</l>
<l>Die een vrome ridder was,</l>
<l>Ende ontmoeten haren pas</l>
<l n="2015">Derre jonfrouwen vader ende hare,</l>
<l>Dat mi liever bleven ware,</l>
<l>Want den vader slougen wi doet,</l>
<l>Der maget daden wi pine groet,</l>
<l>Want wi slougense herde sere,</l>
<l n="2020">Doe quam ridende miin here</l>
<l>U sone herde vromelike,</l>
<l>Ende woude emmer die suverlike</l>
<l>Verlossen, dat ons hadde herde onwert;</l>
<l>U sone was onververt</l>
<l n="2025">Ende bestont ons alle beide,</l>
<l>Minen gesellen opter heyde</l>
<l>Slouch hi doet, ic bat genade,</l>
<l>Nochtan haddic sware scade,</l>
<l><pb n="230"/>Ic brac minen arm ontwee,</l>
<l n="2030">Doch en dedi mi nemmee,</l>
<l>Om dat wi varen souden hier,</l>
<l>Ende vort ter maget fier</l>
<l>Te Constantinople in de stad,</l>
<l>Doch liet hi ons quite om dat,</l>
<l n="2035">Ende wi gelovedent hem twaren,</l>
<l>Nu behoedu god, wi moeten varen."</l>
<l>Van Athenen die rike grave</l>
<l>Was herde blide hier ave,</l>
<l>Ontfinc die maget herde wel</l>
<l n="2040">Enten ridder, al was hi fel;</l>
<l>Dien dach moesti bliven daer,</l>
<l>Sanders dages porredi daer naer.</l>
<l>Evax die wel hadde verstaen</l>
<l>Hoet met Echites was vergaen,</l>
<l n="2045">Dedem wel bereiden twaren,</l>
<l>Ende woude Echites souken varen,</l>
<l>Ende nam orlof an hem allen;</l>
<l>God late siin dinc ten besten vallen.</l>
<l>Hi voerde met hem enen cnape,</l>
<l n="2050">Alse wel betaemt ten ridderscape,</l>
<l>Ende voer ten Vranckerike waert.</l>
<l>Nu latic sine vaert</l>
<l>Ende seggu van den ridder vort</l>
<l>Die voer te Constantinople in de port,</l>
<l n="2055">Tote daer hi die maget vant</l>
<l>Ende menegen ridder faeliant.</l>
<l>In midden hem allen soe streec hi</l>
<l>Ende groete alle die ridders vri.</l>
<l>[Ende van Limborch die scone.</l>
<l n="2060">"Jonfrouwe, bi gode van den trone,</l>
<l>U groet een ridder met mi</l>
<l>Ende metter jonfrouwen vri]</l>
<l>Die bloeme van der werelt es,</l>
<l>Ende es geheten Echites,</l>
<l n="2065"><pb n="231"/> Ende es sgraven sone van Athenen,</l>
<l>Ic lieten menege mile henen</l>
<l>Daer hi minen geselle verslouch;</l>
<l>Dat ic selve dliif ondrouch</l>
<l>Dies was ic utermaten blide."</l>
<l n="2070">Doen verteldi daer tien tide</l>
<l>Hoet met hem was vergaen,</l>
<l>Doe mochte men hem hoeren loven saen</l>
<l>Echites utermaten sere,</l>
<l>Ende selve die keyser haer here</l>
<l n="2075">Seide: "bi gode van hemelrike,</l>
<l>Nu dunct mi [Echites] sekerlike</l>
<l>Die vroemste ridder verre te voren</l>
<l>Die nie wt Grieken wert geboren,</l>
<l>Sonder Alexander die coninc,</l>
<l n="2080">Die alder werelt boven ghinc."</l>
<l>Die maget die dit hoerde toe</l>
<l>Antwerde den keyser doe:</l>
<l>"Here dat hoer ic gherne twaren,</l>
<l>Hine mochte nemmer soe wel varen</l>
<l n="2085">Ic en onstem vele meer,</l>
<l>Ic hebbe dore hem menich seer</l>
<l>Leden enten anxt groet,</l>
<l>Doch loesti mi van der doet,</l>
<l>Dies ic hem ben van herten vrient,</l>
<l n="2090">Al haddic der doet niet verdient."</l>
<l>Doe die ridder hadde gedaen</l>
<l>Sine boodscap, was hi wel ontfaen;</l>
<l>Die keyser woudse onthouden</l>
<l>Alle beide of si wouden,</l>
<l n="2095">Si seiden neen si, si namen orlof</l>
<l>Ane alle die waren int hof</l>
<l>Ende voeren weder ten lande wert.</l>
<l>Nu latic staen van hare vaert,</l>
<l>Ende kere an Evax weder,</l>
<l n="2100">Die heeft gevaren je seder</l>
<l>Dat hi sciet van Athenen,</l>
<l>Te Vranckerike waert henen.</l>
</div>
<div type="chapter"><head type="chapter">BOEK V.</head>
<l><pb n="232"/>Die werelt die vergroyt steet,</l>
<l>Die roese die uten botten gheet,</l>
<l>Die boeme die gebloyt staen</l>
<l>En doen mi dit gedichte niet anevaen</l>
<l n="5">Te volmakene, en dade ene</l>
<l>Die miin herte heeft allene</l>
<l>Met hare doget al verwonnen.</l>
<l>En es man onder der sonnen,</l>
<l><pb n="233"/>Plage hiere iet te wandelne mede</l>
<l n="10">Ende sage hare welgheraecthede,</l>
<l>Hine moeste hare siin naturlec vrient;</l>
<l>Si heeft jegen mi oec verdient</l>
<l>Dat icse minne vore al dat leeft</l>
<l>Ochte erterike binnen heeft;</l>
<l n="15">Dies soe moetse god die goede</l>
<l>Euwelike [nemen] in sine hoede,</l>
<l>Ende siin moeder, onse lieve vrouwe,</l>
<l>Want miin herte es hare getrouwe.</l>
<l>Evax die nu henen vaert</l>
<l n="20">Haesteliic te Vranckerike waert,</l>
<l>Ende quam soe langen tiit gevaren</l>
<l>Dat hi quam tOrleins twaren,</l>
<l>Ende vragede om Echites sere,</l>
<l>Ende men berechtes den here</l>
<l n="25">Datti metten coninc ware</l>
<l>Vore Sessoen oppenbare,</l>
<l>Te orlogene den grave Robbrechte,</l>
<l>Ende wel met goeden rechte.</l>
<l>"Maer wildi here verdienen goet,</l>
<l n="30">Soe radic wel wat ghi doet,</l>
<l>Soe vaert te Stamps, ridder wiis,</l>
<l>Tusscen hier ende Pariis,</l>
<l>Daer hebben die lantliede noet,</l>
<l>Want daer leghet een cudde groet</l>
<l n="35">Van roeveren, die hem dagelike</l>
<l>Nemen wat si hebben op erterike;</l>
<l>Vaert daer ende siit haer leidsman,</l>
<l>Daer modi wel winnen an,</l>
<l>Si hebbent den coninc doen weten,</l>
<l n="40">Maer hi heeft die stad beseten</l>
<l>Ende heeft daer te doene vele,</l>
<l>Dat hi in erenste of in spele</l>
<l>Hem en can niet gestaen in staden,</l>
<l>Want hi es daer genouch verladen;</l>
<l n="45"><pb n="234"/> Die grave es herde wel geboren,</l>
<l>Ende laet op des coninx toren</l>
<l>Sine porten open staen;</l>
<l>Noch nie en worden si toe gedaen</l>
<l>Dore alle des coninx here,</l>
<l n="50">Dats Vranckerike ene quade mere;</l>
<l>Hier op siin die roeveren coene;</l>
<l>Ic raet u wel, stont u te doene,</l>
<l>Dat ghi den lieden stont in staden</l>
<l>Dien die roeveren verladen."</l>
<l n="55">Her Evax peinsde in sinen moet:</l>
<l>"Ic wane mi ware noch alsoe goet</l>
<l>Dat ic bestoede die mordeneren,</l>
<l>Quamic dus int here geveren</l>
<l>Ongeproeft ende ongestreden,</l>
<l n="60">Hoe mocht ic mi van manliichede</l>
<l>Beroemen, in hads geproeft te voren?"</l>
<l>Orlof nam die ridder vercoren</l>
<l>Ende voer recht te Pariis waert,</l>
<l>Soe lange voer hi op die vaert</l>
<l n="65">Datti quam die ridder vri</l>
<l>In ere milen Stamps bi;</l>
<l>Doe waendi met payse liden,</l>
<l>Mettien quam van besiden</l>
<l>Si viere ghereden dapperlike,</l>
<l n="70">Ende riepen vromelike:</l>
<l>"Beit her ridder, wi willen u spreken,</l>
<l>En beidi niet ghi wert dorsteken."</l>
<l>Her Evax die dat verstoet,</l>
<l>Die peinsde te hans in sinen moet:</l>
<l n="75">"Dit siin gesellen der quadien</l>
<l>Die hem hier houden met partien."</l>
<l>Doe quamen te hem alle viere,</l>
<l>Doe seide een riddere sciere:</l>
<l>"Sidi riddre ofte knecht?</l>
<l n="80">Dies willic dat ghi mi berecht;</l>
<l>Maer gheeft ons ter vaert</l>
<l>Uwe wapene ende u paert,</l>
<l><pb n="235"/>Ende dan segt ons wie ghi siit."</l>
<l>Evax seide te dier tiit:</l>
<l n="85">"Waer af sal ic u dit gheven?</l>
<l>Eist hier van rechte bescreven,</l>
<l>Of wildiit bi fortsen nemen?</l>
<l>Het sal eer hondertwarf bedemen</l>
<l>Eer ic u ene slee sal gheven;</l>
<l n="90">Ghi hebt hier darme volc verdreven,</l>
<l>Dat sal tuwen scanden wesen."</l>
<l>Die roeveren antwerden mettesen:</l>
<l>"Slawi doet den glottoen,</l>
<l>Hi moet nu sinen ende doen."</l>
<l n="95">Doe gingen si hem alle ane,</l>
<l>Ende hi weerdem met slane</l>
<l>Soe crachteliic, dat wonder was</l>
<l>Dat enich siins slages genas;</l>
<l>Den enen slouch hi doet,</l>
<l n="100">Dandre daden hem pine groet,</l>
<l>Doe slouch hi den andren tswaert</l>
<l>Boven op thoeft, dat innewaert</l>
<l>Toten kinne daer weder stoet;</l>
<l>Tswert was anxtelike goet;</l>
<l n="105">Den derden slouch hi af den arm,</l>
<l>Den vierden alsoe warm</l>
<l>Slouch hi met af siin hoeft;</l>
<l>Dese hebben genouch geroeft;</l>
<l>Die gene die den arm verloes,</l>
<l n="110">Dore al die scade die hi coes,</l>
<l>Soe voer hi noch gesellen halen,</l>
<l>Ende brachter in corter talen</l>
<l>.VIII. ghewapent herde wel;</l>
<l>Nu heeft hi cleine spel,</l>
<l n="115">Want swaerliic voeren si hem ane</l>
<l>Ende begonstene soe sere te slane</l>
<l>Dat gode mochte ontfarmen,</l>
<l>Maer hi werdem metten armen</l>
<l>So vromeliic ende soe met crachte,</l>
<l n="120">Dat hi saen hadde die achte</l>
<l>Ghemindert tote op hem drien;</l>
<l>Ic wane dat noit was gesien</l>
<l><pb n="236"/>Dat een ridder allene vacht</l>
<l>Met soe overgroter cracht.</l>
<l n="125">Dandre drie gingen hem toe,</l>
<l>Maer die twee slouch hi doe</l>
<l>Dat si liggende bleven doet,</l>
<l>Die derde hadde den rouwe groet</l>
<l>Ende waendem ontflien,</l>
<l n="130">Maer en mochtem niet gescien,</l>
<l>Want hi was hem al te snel,</l>
<l>Ende herhaelde den ridder fel,</l>
<l>Ende wouden oec slaen te doet,</l>
<l>Maer dat hi die hande boet;</l>
<l n="135">Hi seide: "her ridder hebt miins genade,</l>
<l>Soe modi scuwen uwe scade,</l>
<l>Want onser gesellen es hondert;</l>
<l>Ic waens u sere wondert,</l>
<l>Ende ic ben alder here,</l>
<l n="140">Laet mi leven, soe bliift u ere,</l>
<l>Ende soe sal ic betren mi</l>
<l>Ende miin geselscep al daerbi,</l>
<l>Ende soe es u grote ere ghesciet,</l>
<l>Dat ghi bedwongen hebt, dat niet</l>
<l n="145">Die coninc van Vranckerike en conde</l>
<l>Bedwinghen te ghere stonde."</l>
<l>Evax peinsde in sinen moet:</l>
<l>"Entrouwen mi es herde goet</l>
<l>Dat ic hoere na desen raet;</l>
<l n="150">Doedicken dat ware quaet,</l>
<l>Ende haddic scade hier boven."</l>
<l>Dus dedi hem sinen zede verloven</l>
<l>Ende dedem comen met goeder minnen</l>
<l>Met hem te Stamps binnen,</l>
<l n="155">Ende eer siere comen waren</l>
<l>Was daer die niemare vort gevaren,</l>
<l>Dat daer quame een ridder welgedaen</l>
<l>Die Caboetsen brachte gevaen,</l>
<l><pb n="237"/>Die meester was den morderen;</l>
<l n="160">Die doe tfolc hadde sien gebaren</l>
<l>Van bliscepen die si dreven,</l>
<l>Het soudem wondren al siin leven.</l>
<l>Die riddre was wel ontfaen,</l>
<l>Ende Caboetse, al was hi gevaen.</l>
<l n="165">Doe geboet Caboetse sinen lieden</l>
<l>Ende algader sinen maysenieden,</l>
<l>Dat si quamen te Stamps binnen;</l>
<l>Si mochten daer wel comen met minnen,</l>
<l>Want hi soudem pays maken,</l>
<l n="170">Op alsoe ghedane zaken</l>
<l>Dat si nemmer roeven en souden,</l>
<l>Noch op straten no op wouden.</l>
<l>Doe die bode te hem quam</l>
<l>Waren siis alle gram,</l>
<l n="175">Doch moesten siit doen ende quamen,</l>
<l>Ende verswoeren hare zeden te samen</l>
<l>Ende hilden vort gestaden vrede.</l>
<l>Nu hoert wat her Evax dede;</l>
<l>Hi nam orlof ende voer vort</l>
<l n="180">Tote Pariis in die port,</l>
<l>Daer hi dien nacht in lach;</l>
<l>Smargens alst was dach</l>
<l>Stont op die ridder onververt</l>
<l>Ende voer te Sessoen wert,</l>
<l n="185">Snachts lach hi in den inganc,</l>
<l>Daer hi goede herberge vant,</l>
<l>Ende daer men hem dede verstaen</l>
<l>Dat Echites ware ghevaen</l>
<l>Van dies dages daer te voren,</l>
<l n="190">Dies die coninc hadde toren</l>
<l>Ende hilt altoes gewapent vore de stad;</l>
<l>Nochtan en sloten si om dat</l>
<l>Hare porten en twint niet,</l>
<l>Wat heere men metten coninc siet.</l>
<l n="195">Alse dat her Evax vernam</l>
<l>Wert hi utermaten gram,</l>
<l><pb n="238"/>Ende swoer bi der goeder sente Sophien,</l>
<l>Hi sal Echites van Ermenien</l>
<l>Weder hebben ofte sterven,</l>
<l n="200">Doe en woudiis nemmer derven.</l>
<l>Sanders dages doe hi den dach</l>
<l>Scone ende claer verbaren sach</l>
<l>Stont op Evax die scone</l>
<l>Ende beval hem gode van den trone,</l>
<l n="205">Ende reet weder int here</l>
<l>Dat altenen hilt wiichghere,</l>
<l>Maer ten porten en dorsti niet riden.</l>
<l>Evax hi sach tien tiden</l>
<l>Die porten al open staen,</l>
<l n="210">Ende menegen man welgedaen</l>
<l>Binnen in die porte houden,</l>
<l>Die hem sere weren souden</l>
<l>Waert dat mense bestoede;</l>
<l>Ende her Evax die goede</l>
<l n="215">Reet daer gheen here ter porten wert,</l>
<l>Alse een die seere begheert</l>
<l>Te stridene op die van binnen;</l>
<l>God hi latene noch ghewinnen</l>
<l>Gheluc, priis ende ere,</l>
<l n="220">Want hi aventurt hem sere;</l>
<l>Hi voer enen scalken striit beginnen,</l>
<l>Maer sere weerden hem die van binnen,</l>
<l>Ende Evax vacht vromelike,</l>
<l>Soe dat die coninc van Vranckerike</l>
<l n="225">Seide dat sente Joriis ware</l>
<l>Of sente Morissiis oppenbare,</l>
<l>Dat wonder dat hi werken siet,</l>
<l>Want hine kinde sridders niet.</l>
<l>Mettien hem te helpen quamen</l>
<l n="230">Die van buten diet vernamen,</l>
<l>Ende daer toe menich Fransoys;</l>
<l>Die grave van Vermendoys</l>
<l><pb n="239"/>Die miin her Herbrecht hiet,</l>
<l>Hem torent sere dat hi niet</l>
<l n="235">Die Fransoyse conde achter gedoen,</l>
<l>Hi was sgraven broeder van Sessoen,</l>
<l>Ende voer op Evax slaen,</l>
<l>Diene ontfinc herde saen</l>
<l>Utermaten blidelike,</l>
<l n="240">Want hi dochtem vorbaer ende rike,</l>
<l>Ende peinsde: mochti desen vaen</l>
<l>Echites soude wel ontgaen.</l>
<l>Dies reet hi hem swaerliic toe.</l>
<l>Die Fransoyse dreven doe</l>
<l n="245">Binnen muere die van binnen</l>
<l>Dat mense qualiic mochte winnen;</l>
<l>Die grave van Vermendoys was erre</l>
<l>Datti ter porten was soe verre,</l>
<l>Ende waender wel binnen vlien,</l>
<l n="250">Maer Evax ontmoete dien</l>
<l>Ende grepene bi den breidel doe,</l>
<l>Fransoyse quamen daer toe</l>
<l>Diene hem vaste holpen houden;</l>
<l>Bi Evax soe verbouden</l>
<l n="255">Die Fransoyse ende wouden weder,</l>
<l>Die porten warp men ter neder</l>
<l>Maer dat mense soe vaste sloet,</l>
<l>Doe was buten bliscep groet,</l>
<l>Want wel waest hem vergaen tien stride</l>
<l n="260">Ende binnen droeve banderside.</l>
<l>Miin her Evax die ridder coene</l>
<l>Voer int heer met sinen gersoene</l>
<l>Ende met hem die gevangen grave,</l>
<l>Hine wiste waer beten ave</l>
<l n="265">Noch waer sine paerde doen,</l>
<l>Hine hadde logie no pauwelioen,</l>
<l>Maer die coninc dedene halen</l>
<l>Ende ontboeten met hovesscer tale;</l>
<l>Doe voer hi metten coninc wecht,</l>
<l n="270"><pb n="240"/> Hi entie grave Herbrecht,</l>
<l>Ende tierst dat die coninc vernam</l>
<l>Dat die vremde ridder quam,</l>
<l>Ontfinc hine weerdelike,</l>
<l>Enten grave rike,</l>
<l n="275">Doe dede men ghinder tafelen maken,</l>
<l>Daer was gedient van allen zaken</l>
<l>Ghenouch ente poente wale,</l>
<l>Over etene seide dese tale</l>
<l>Evax, die bi den coninc sat,</l>
<l n="280">So dede sgraven broeder van der stad;</l>
<l>Dat was Evax teren ghedaen.</l>
<l>"Here, seiti, woudi anegaen</l>
<l>Minen raet, ic wane wale</l>
<l>Datti ons goet ware te male;</l>
<l n="285">Die van der stad hebben gevaen</l>
<l>Enen ridder welghedaen</l>
<l>Ende es sgraven sone van Athenen,</l>
<l>Ende van daer comic henen,</l>
<l>Woudi ons here wisselen laten,</l>
<l n="290">Den grave om hem, merre baten</l>
<l>Souden wiere hebben ave</l>
<l>Dan wi hebben van den grave,</l>
<l>Hi es utermaten vrome,</l>
<l>Hem eist dat ic souken come."</l>
<l n="295">Die coninc seide: "bi gode here</l>
<l>Dat begheric herde sere</l>
<l>Dat wi den riddre mochten vercrigen,</l>
<l>Want hi can striden ende wighen</l>
<l>Gheliic enen riddre coene,</l>
<l n="300">Hi es van soe vromen doene."</l>
<l>Doe sendense enen bode in die stad,</l>
<l>Die vragede den grave dat,</l>
<l>Ofti woude wedergheven</l>
<l>Den ridder die daer gevaen es bleven,</l>
<l n="305">Men soudem den grave wedersenden.</l>
<l>Men soude cume enegen blider venden</l>
<l>Dan die grave van Sessoen was,</l>
<l>Ende sendet weder, als ict las,</l>
<l><pb n="241"/>Echites in des coninx here;</l>
<l n="310">Evax hadde groten ghere</l>
<l>Te spreken jegen sinen here;</l>
<l>Hi liep utermaten sere</l>
<l>Jegen Echites daer hine vant,</l>
<l>Ende doene sach die ridder faliant,</l>
<l n="315">Hiet hine willecome wesen,</l>
<l>Entie niemare liep binnen desen,</l>
<l>Dat Evax al hadde verslagen</l>
<l>Die roevers die in Stamps lagen,</l>
<l>Ende daer ware peis tien tide;</l>
<l n="320">Dies was die coninc herde blide,</l>
<l>Soe was die stoute Echites mede;</l>
<l>Entie coninc hi dede</l>
<l>Den grave Herbrechte met eren</l>
<l>Weder in die stad keren,</l>
<l n="325">Dies si binnen blide waren,</l>
<l>Buten en was daer moederbaren</l>
<l>Si en priisden den vremden here,</l>
<l>Ende men dedem grote ere.</l>
<l>Dus soe bleef hi liggende daer</l>
<l n="330">Vore Sessoen oppenbaer</l>
<l>Lettel meer dan .II. daghe.</l>
<l>Evax naemt in overdraghe,</l>
<l>Ende seide: "here wat liggen wi hier</l>
<l>Ledich, ende menich ridder fier,</l>
<l n="335">Dat men wel betren mochte,</l>
<l>Waert dat men die stad sochte."</l>
<l>Echites seide: "hoe mochte dat siin?</l>
<l>Si en hebben poerte no poertkiin</l>
<l>Si en steet besloten vaste,</l>
<l n="340">Si vruchten cleine van overlaste."</l>
<l>"Ende wattan lieve here?</l>
<l>Wi selense hem doen ontsien sere.</l>
<l>Nemen wi spec ende smout,</l>
<l>Stroe ende droege hout,</l>
<l n="345">Ende maken wi vore die porte een vier</l>
<l>Dat vreeseliic si ende onghier,</l>
<l>Ende berren wi dene porte ave,</l>
<l>Hem saels ontsien te meer die grave;</l>
<l><pb n="242"/>Ene andre porte selen wi tien tiden</l>
<l n="350">Asselgieren ende bestriden,</l>
<l>Ende selense daer onledich maken."</l>
<l>Echites seide: "dese saken</l>
<l>Her Evax, dunct mi goet."</l>
<l>Smargens doe die dach ontscoet,</l>
<l n="355">Soe hadde Echites doen ghereiden</l>
<l>Sonder enich langher beiden</l>
<l>Ende oec sonder des coninx weten,</l>
<l>Dat her Evax hadde geheten,</l>
<l>Ende Evax deedt vore die porte voeren</l>
<l n="360">Ende settent al ter aventueren;</l>
<l>Echites voer banderside</l>
<l>Ende bestont die porte met stride.</l>
<l>Doe die van der stad vernamen</l>
<l>Dat die Fransoyse quamen</l>
<l n="365">Hare porten asselgieren,</l>
<l>Met ontplokenen banieren</l>
<l>Reden si hem ten gemoete;</l>
<l>Dat ontmoet was onsoete;</l>
<l>Daer was ghestreden herde sere,</l>
<l n="370">Maer Echites die here</l>
<l>Die vacht soe vromelike,</l>
<l>Dat die coninc van Vranckerike</l>
<l>Seide, dat meer dade die ridder hier</l>
<l>Dan Roelant of Olivier</l>
<l n="375">Die in haren levene daden.</l>
<l>Die van binnen waren verladen</l>
<l>Entrouwen met hem te sere,</l>
<l>Ende miin her Evax die here,</l>
<l>Die banderside die porte ontstac,</l>
<l n="380">Dat was den portren ongemac;</l>
<l>Ende doe si verborren was al</l>
<l>Hadden si meere ongeval,</l>
<l>Want miin her Evax reter dore</l>
<l>Ende bestreetse van achter ende van vore;</l>
<l n="385"><pb n="243"/> Die Fransoyse haddene bestaen,</l>
<l>Hi riep: "hets met hem gedaen,</l>
<l>Weerdi, edele Fransoyse wel!"</l>
<l>Miin her Evax was hem te fel,</l>
<l>Den portren, alst hem wel sceen;</l>
<l n="390">Hi slouch op hem al in een.</l>
<l>Ende doe Echites wiste dat</l>
<l>Dat her Evax was in de stad,</l>
<l>Was hiis utermaten blide,</l>
<l>Ende reet in de porte met nide</l>
<l n="395">Ende slouch den grave Herbrechte</l>
<l>Op thoet met Mimminge te rechte,</l>
<l>Dat hem ten scoudren in woet;</l>
<l>Doe seide die riddre vroet:</l>
<l>"Her grave gheeft op die stad,</l>
<l n="400">Ende dat striden, mi duncke dat."</l>
<l>Die Fransoysen diet sagen toe,</l>
<l>Reden alle binnen doe</l>
<l>Ende scoffierden die stad sere,</l>
<l>Ende her Evax die here</l>
<l n="405">Vacht boven geloeve wel,</l>
<l>Hi was den portren al te fel,</l>
<l>Want alsi waenden vlien</l>
<l>Thuus wert, ontmoeten si mettien</l>
<l>Desen vreeseliken wederstoet,</l>
<l n="410">Want watter quam in siin gemoet</l>
<l>Moesten een let ten minsten laten,</l>
<l>Doe waende in ere andre straten</l>
<l>Die grave van Sessoen ontvlien,</l>
<l>Maer en mochtem niet ghescien,</l>
<l n="415">Her Evax was hem te bi,</l>
<l>Ende seide: "her grave gheloeves mi,</l>
<l>Ghi moet nu mine gevangen wesen."</l>
<l>Die grave antwerde mettesen:</l>
<l>"Here dat willic gherne siin,</l>
<l n="420">Siit in die helpe miin."</l>
<l>Evax seide: "gherne;" doe voerde hi</l>
<l>Met hem den grave vri</l>
<l>Ter porten wt die Echites wan,</l>
<l><pb n="244"/>Ende Evax die edele man</l>
<l n="425">Voer met crachte dore die stad;</l>
<l>Die portren waren alle mat.</l>
<l>Hi dede steken op die ure</l>
<l>Des coninx teeken op dien mure;</l>
<l>Tierst dat dat die coninc sach,</l>
<l n="430">Riep hi lude wat hi mach:</l>
<l>"Die stad es ghewonnen miin!</l>
<l>Ghebenediit moeten si siin</l>
<l>Diese sonder miin weten wonnen."</l>
<l>Mettien quam een knecht geronnen</l>
<l n="435">Ten coninc ende seide: "here</l>
<l>U heeft Echites gedaen groet ere,</l>
<l>Hi heeft u ghewonnen de stad,</l>
<l>Ende siin ridder, ic seggu dat,</l>
<l>Hi brinct u den grave gevaen,</l>
<l n="440">Dit orloghe es wel vergaen."</l>
<l>Doe dese sine bodscap hadde gedaen,</l>
<l>Quam Evax ghereden saen</l>
<l>Te Echites die comen was,</l>
<l>Ende seide: "gheloeft mi das,</l>
<l n="445">Hier es die grave van Sessoen.</l>
<l>Wat willen wi met hem doen?"</l>
<l>Echites seide: "ic wille dat wi</l>
<l>Hem leveren den coninc vri."</l>
<l>Evax seide ter goeder uren:</l>
<l n="450">"Ic wilt met aventuren."</l>
<l>Doe reden si ten coninc wert,</l>
<l>Diese herde sere beghert,</l>
<l>Ende presenterden hem den grave,</l>
<l>Daer hi blide was ave,</l>
<l n="455">Doe dede die coninc die stad besetten</l>
<l>Ende voer wech sonder letten</l>
<l>Ten Louwen wert ende toech ave,</l>
<l>Ende voerde met hem den grave.</l>
<l><pb n="245"/>Lodewiic die coninc lofsam,</l>
<l n="460">Doe hi weder te Louwen quam</l>
<l>Ontfinc hi die ridders eerlike</l>
<l>Die hem suverden Vranckerike</l>
<l>Van roevers ende van quadien;</l>
<l>si suverden hem al Normendien,</l>
<l n="465">Vermendoys ende Sampaengen mede</l>
<l>Ende meneghe goede stede,</l>
<l>Dies dedem die coninc grote ere;</l>
<l>Daerbi piinden si hem sere</l>
<l>Te diene armen ende riken,</l>
<l n="470">Dat men niet en conste geliken</l>
<l>Van dogeden van ghenen ridders hen,</l>
<l>Sine stoeden na gheen ghewen,</l>
<l>Maer na ere ende na priis tontfane,</l>
<l>Dies begonste haer priis te gane</l>
<l n="475">Vranckerike ende tlant al dore</l>
<l>Hadde men genouch te seggen ter core</l>
<l>Van hem ende van haren gesciene,</l>
<l>Alle die werelt gheretse te siene.</l>
<l>Dus siin die ridders in Vrankerike</l>
<l n="480">Metten coninc Lodewike,</l>
<l>Die haers met eren plach;</l>
<l>Enewarf op enen kerstdach</l>
<l>Quam een eraut in des coninx zale</l>
<l>Vore die heren altemale,</l>
<l n="485">Beriep enen tornoy groet,</l>
<l>Dat menich mensce verstoet,</l>
<l>Tusschen Colne ende Bonne;</l>
<l>Die Griexsche die gherne ere gewonnen</l>
<l>Warens utermaten blide,</l>
<l n="490">Ende vrageden om den wech tien tide,</l>
<l>Ende men seidem, of siere wesen wouden,</l>
<l>Dat si henen riden souden</l>
<l>Van Limborch dore sertogen lant;</l>
<l>Doe peinsde Echites altehant:</l>
<l n="495"><pb n="246"/> "Dat es jonfrouwe Mergrieten vader.</l>
<l>Doe verteldiit Evax algader</l>
<l>Wat hi int wout hadde vernomen,</l>
<l>Ende hoe hi was te helpen comen</l>
<l>Den kinde, dat hars broeder was.</l>
<l n="500">Evax was blide das</l>
<l>Dat si was van soe hogen lieden.</l>
<l>Mettien dat si hem berieden</l>
<l>Dat si wouden ten tornoye varen.</l>
<l>Die coninc leverdem twaren</l>
<l n="505">Orsse, paerde, ghelds ghenouch,</l>
<l>Dat wale was hare ghevouch,</l>
<l>Ende si ghingen ridders onthouden</l>
<l>Ende baetseleers die met hem wouden,</l>
<l>Dus porrenden si ten Colne waert;</l>
<l n="510">Soe langhe reden si darwaert</l>
<l>Dat si in dertien avonde te samen</l>
<l>Alle binnen Limborch quamen.</l>
<l>Doe die hertoge vernam dat,</l>
<l>Dat daer vremde ridders waren in de stad,</l>
<l n="515">Dedi vragen sonder sparen</l>
<l>Wanen si gheboren waren.</l>
<l>"Inne weet ofter iet siin</l>
<l>Van Athenen die ridders fiin,</l>
<l>Die soe vrome siin gheheten,</l>
<l n="520">Dat soudic herde gherne weten."</l>
<l>Die knapen seiden: "ic seggu waer,</l>
<l>Si siin alle beide van daer."</l>
<l>"Wacharmen! en mochten si niet</l>
<l>Van miere dochter weten iet,</l>
<l n="525">Die men mi seide dat thAtenen ware?"</l>
<l>Enen ridder hiet hi dat hi vare</l>
<l><pb n="247"/>Den ridders bidden vriendelike,</l>
<l>Dat si metten hertoghe rike</l>
<l>Des anders daghes eten comen.</l>
<l n="530">Die ridder hevet wel vernomen,</l>
<l>Ende voer daer hi Echites vant,</l>
<l>Ende bat hem altehant</l>
<l>Van sertogen halven, dat hi quame,</l>
<l>Ende in ghenen arghe name,</l>
<l n="535">Sanders dages met hem eten.</l>
<l>Echites die gherne hadde geweten</l>
<l>Die maniere van den here,</l>
<l>En liet hem niet bidden sere,</l>
<l>Maer seide, dat hiit gherne dade</l>
<l n="540">Ende seits hem grote ghenade.</l>
<l>Doe keerde die ridder weder boven</l>
<l>Ende seide: "here si beloven</l>
<l>Hem harde sere,</l>
<l>Ende comen gherne, sem mine ere."</l>
<l n="545">Die hertoge was blide ende dede gereiden</l>
<l>Ghenouch jeghen hem te volheiden.</l>
<l>Sanders dages quamen te hove</l>
<l>Die .II. ridders van groten love,</l>
<l>Entie hertoge quam hem jeghen;</l>
<l n="550">Doe hi anesach den deghen,</l>
<l>Dochtem wel dat hi sach ane</l>
<l>Margrieten die welghedane.</l>
<l>Die hertoghe ontfincse hoveschelike,</l>
<l>Soe dede die hertoginne rike</l>
<l n="555">Ende alle hare gesellen mede;</l>
<l>Haer scone gelaet, haer scoene zede,</l>
<l>Haer lant ende hare mayseniede,</l>
<l>Ende soe vele hogher liede,</l>
<l>Alle die te dien hove waren,</l>
<l n="560">Behageden Echites wel te waren</l>
<l><pb n="248"/>Ende peinsde in hem selven wale,</l>
<l>Dat selke borch ende selke zale</l>
<l>Onghereet sinen vader ware,</l>
<l>Ende waerse oec oppenbare</l>
<l n="565">Des hertogen dochter, dat si</l>
<l>Ware weert beters mans dan mi.</l>
<l>Otte die hertoge ontfinc wale</l>
<l>Die heren altemale.</l>
<l>Doe die messe was ghedaen</l>
<l n="570">Quam die drossate vort gegaen,</l>
<l>Ende seide: "here hets al bereet,</l>
<l>Wildi gaen eten." "Hets mi leet,</l>
<l>Sprac die hertoge, dat wi iet staen."</l>
<l>Doe quam die hertoghinne ghegaen</l>
<l n="575">Ende nam Echites bi der hant;</l>
<l>Scone cnapen die men vant,</l>
<l>Stonden daer, die water gaven;</l>
<l>Daer namen water .II. graven;</l>
<l>Doe ghinc sitten die hertoginne,</l>
<l n="580">Ende nam met enen bliden sinne</l>
<l>Bi hare Echites van Ermenie,</l>
<l>Ende soe geseten waren die,</l>
<l>Ghinc bi hem sitten die grave van Cleve,</l>
<l>Ende bi hem siin lieve neve,</l>
<l n="585">Die stoute grave van Ghelre;</l>
<l>Die hertoge ende Evax gingen elre</l>
<l>Sitten, tere andre stad,</l>
<l>Ende daer den ridder gedient was bat</l>
<l>Dan ic vertellen mochte.</l>
<l n="590">Miin her Echites dochte</l>
<l>Dat ware alsoe eerlike dinc</l>
<l>Alse ofti ware een coninc,</l>
<l>Want doen daer mee liede waren,</l>
<l>Dant waren te voren in .VII. jaren;</l>
<l n="595">Daer omme peinsde Echites vele.</l>
<l>Die vrouwe vragedem in spele:</l>
<l><pb n="249"/>"Here om wat zaken peinsdi nu?</l>
<l>Ic waent verre es van u</l>
<l>Dat u nu peinsen doet.</l>
<l n="600">Ay here, dat u god gheve goet,</l>
<l>Ende vernoye u niet dat ic u vraghe:</l>
<l>Sidi van Grieken ende hebdi mage</l>
<l>Binnen Athenen der stad iet?</l>
<l>Twaren inne vrages in arge niet."</l>
<l n="605">Echites antwerde der vrouwen:</l>
<l>"Ja ic vrouwe, bi mier trouwen."</l>
<l>"Ic mach u seggen waer bi</l>
<l>Ics u vraghe, her ridder vri:</l>
<l>Het es leden .V. jaer</l>
<l n="610">Ende oec meer, dats waer,</l>
<l>Dat miin here soude varen jagen,</l>
<l>Dat ic emmermeer moet clagen;</l>
<l>Mine .II. kinder voeren daer,</l>
<l>Deen en sagic nie daer naer,</l>
<l n="615">Dat was miin dochter, een scone kint,</l>
<l>Maer een coeman seide mi sint,</l>
<l>Dat si hem ontfoert was in Athenen;</l>
<l>Nu es miin sone gevaren henen</l>
<l>Ende soucse darwert soe hi meest mach.</l>
<l n="620">Mi en can gedincken den dach</l>
<l>In drien jaren dat ic henen iet</l>
<l>Van hem vernam, dus es mi gesciet,</l>
<l>Ende hebbe mine kindre dus verloren;</l>
<l>Wi siin rike ende wel gheboren,</l>
<l n="625">Gheloeft si god! van groten lande,</l>
<l>Maer onse vernoy es menegherande.</l>
<l>Hadden wi gehadt onser dochter hier,</l>
<l>Wi hadden die maget fier</l>
<l>Wel bestaedt hoechelike,</l>
<l n="630">Ane den coninc van Vranckerike,</l>
<l>Die miere suster dochter heeft;</l>
<l>Maer neent, onse gheluc sneeft;</l>
<l>Maer dore god biddic u</l>
<l>Here, dat ghi mi berecht nu</l>
<l n="635"><pb n="250"/> Of ghi in Grieken iet vernaemt,</l>
<l>Of in Athenen, alse ghiere quaemt,</l>
<l>Van soe ghelegender jonfrouwen,</l>
<l>Si heet Margriete." "Bi miere trouwen,</l>
<l>Sprac Echites ter vrouwen mettien,</l>
<l n="640">Vrouwe ic hebse daer ghesien;</l>
<l>Si quam met enen scepe in gevaren</l>
<l>Ende woende metten grave twaren</l>
<l>Van Athenen, nu woent si</l>
<l>Van Grieken metten keyser vri;</l>
<l n="645">Vrouwe noch wanen die Grieken al</l>
<l>Dat si noch trouwen sal</l>
<l>Van Athenen den jongen grave;</l>
<l>Inne wane niet hine waers nu ave,</l>
<l>Haddi gheweten oppenbare</l>
<l n="650">Dat si uwerlieder kint ware</l>
<l>Ende van soe edelen lieden comen,</l>
<l>Hi hadse nu te wive ghenomen;</l>
<l>Ende ane hem leit huwelec groet,</l>
<l>[Want naer] siins oems coninx doet</l>
<l n="655">Van Ermenien, soe bliift hi</l>
<l>Coninc, vrouwe, geloeves mi;</l>
<l>Sciede oec die grave henen,</l>
<l>Hi bleve met grave van Athenen;</l>
<l>Hier bi leit groet huwelec an heme."</l>
<l n="660">Die vrouwe seide: "als ic verneme</l>
<l>Soe mach siit doen wel te rechte,</l>
<l>Si es van soe hoghen gheslechte,</l>
<l>Ic hope dare si hare wel houden sal;</l>
<l>Here, dat u god gheve gheval,</l>
<l n="665">Alse ghi weder comt te lande</l>
<l>Doet hare ere menegherande</l>
<l>Ende helpt hare dat si hier come."</l>
<l>Doe antwerde die ridder vrome:</l>
<l>"Bi gode vrouwe, ghine dorves mi</l>
<l n="670">Niet bidden, sagic die maget vri</l>
<l>Ic soude hare doen alsoe grote ere</l>
<l>Alse ghi sout of miin here."</l>
<l><pb n="251"/>Mettien weende die vrouwe sere.</l>
<l>Doe seide Evax toten here</l>
<l n="675">Ten hertoge: "wat heeft messeit</l>
<l>Miin here, dat miin vrouwe screit?"</l>
<l>Die hertoge seide: "in weet wat si,</l>
<l>Of si iet spreken si ende hi</l>
<l>Om onser dochter die wi verloren;</l>
<l n="680">Wie es die ridder welgeboren?"</l>
<l>Evax seide: "here wildiit weten,</l>
<l>Echites soe es hi gheheeten</l>
<l>Ende es sgraven sone van Athenen;</l>
<l>U dochter si es darwert henen,</l>
<l n="685">Hoerdewi in onse herberge gewagen,</l>
<l>Ens niet een jaer dat wise sagen</l>
<l>Te Constantinople in de stad;</l>
<l>Daer wert ridder, ic seggu dat,</l>
<l>Miin here ende ic beide te samen;</l>
<l n="690">Tskeyseres dochter ende si dit vernamen</l>
<l>Gaven si ons paruren diere.</l>
<l>U dochter, die maget fiere,</l>
<l>Woende met miins heren vader</l>
<l>Ende met siere moeder, daer si algader</l>
<l n="695">Tlant minde ende hadde lief,</l>
<l>Si was soe wetende ende soe gerief</l>
<l>Dat wel gerief skeysers was,</l>
<l>Ende namense mier vrouwen, geloeft mi das,</l>
<l>Ende deedse met sier dochter siin;</l>
<l n="700">Nu woent daer die maget fiin,</l>
<l>Ende doe wi ridders worden gemaect</l>
<l>Gaf die jonfrouwe welgheraect</l>
<l>Minen here die wapene die hi draget;</l>
<l>Waer bi dat dede die hovessche maget</l>
<l n="705">Dat en can ic niet geseggen wale,</l>
<l>Maer ic sie te desen male</l>
<l>Te meneger stad hier gescreven,</l>
<l>Si es hier, dunct mi, wel verheven."</l>
<l><pb n="252"/>Doen her Otte, die hertoge goet,</l>
<l n="710">Heren Evax verstoet,</l>
<l>Versuchti utermaten sere,</l>
<l>Ende seide: "dore god, segt mi here,</l>
<l>Van wat geborten seit si dat si es?"</l>
<l>"Ic segt u here, gheloeft mi des,</l>
<l n="715">Si seit, dat een mate coeman</l>
<l>Was die vader diese wan,</l>
<l>Ende dat sine bi Athenen verloes,</l>
<l>Dat hevet si gheliit altoes."</l>
<l>Die hertoge seide: "die selve coeman</l>
<l n="720">Brachter mi ierstwerven an,</l>
<l>Ende seide dat si noch levende ware</l>
<l>Ende bi Athenen sciet van hare,</l>
<l>Doe voerse souken miin sone</l>
<l>Dien god bescerme van den trone,</l>
<l n="725">Ende hebse beide te male verloren;</l>
<l>Inne can vernemen no gehoeren</l>
<l>Van hem niet een twint twaren,</l>
<l>Warwert dat hi es ghevaren."</l>
<l>Evax die verstoet den here,</l>
<l n="730">Die hem bedroefde sere</l>
<l>Dore van sinen kindren tferlies,</l>
<l>Sere ontfarmdem dies,</l>
<l>Hi seide: "here ic vernam</l>
<l>Ane minen here dat hi quam</l>
<l n="735">In die stad te Meylaen,</l>
<l>Entie gravinne welgedaen</l>
<l>Hadde van uwen sone een kint,</l>
<l>Dat scoenste dat hi vore no sint</l>
<l>Ieweren hadde gesien je,</l>
<l n="740">Dat dede haren man den grave wee,</l>
<l>Ende woude tkint verberren doen,</l>
<l>Maer miin here hi slouch den glottoen</l>
<l>Doet ende verloeste tkint,</l>
<l>Dat die moeder hadde gemint,</l>
<l n="745">Omdat men seide oppenbare</l>
<l>Dat een des vroemsten ridders ware</l>
<l><pb n="253"/>Die erterike hevet binnen."</l>
<l>Doe wert die hertoge in allen sinnen</l>
<l>Verbliit om dat scone kint,</l>
<l n="750">Ende seide: "na dat miin herte versint,</l>
<l>Soe heeft mi gedaen u here</l>
<l>Ane mine kindre grote ere."</l>
<l>Mettesen quam inghegaen</l>
<l>Een cnape die liet verstaen</l>
<l n="755">Den hertoge, dat die tornoy ware</l>
<l>Opghenomen oppenbare,</l>
<l>Om onpays diere ware int lant,</l>
<l>Ende miin her Echites wert te hant</l>
<l>Verdroeft daer af herde sere</l>
<l n="760">Ende Evax die stoute here.</l>
<l>Nu heeft men in die zale gheten;</l>
<l>Echites die hem heeft vermeten</l>
<l>Ten tornoye wert te vaerne,</l>
<l>Begonst sinen lieden toppenbaerne</l>
<l n="765">Dat hi te Vranckerike keren woude.</l>
<l>Doe die hertoge sach dat hi soude</l>
<l>Keren ende sceden van hem,</l>
<l>Seidi: "here, bi gode, ic ben</l>
<l>U ghetrouwe vrient, haddiis te doene;</l>
<l n="770">Miin liif, miin lant, her ridder coene,</l>
<l>Ende oec al miin goet, bi gode,</l>
<l>Dat staet al tuwen ghebode,</l>
<l>Dies ghi hebt herde wel verdient</l>
<l>Ane mine kindre ende an mine vrient,</l>
<l n="775">Ende dor god of ghi weder quaemt</l>
<l>Daer ghi van miere dochter vernaemt,</l>
<l>Troestse doch ende helpt hare</l>
<l>Dat si te lande weder vare,</l>
<l>Hadde si oec goets te doene</l>
<l n="780">Leent hare, ridder coene,</l>
<l>Ic woude vore enen .d., dats waer,</l>
<l>Gherne een pont senden daer."</l>
<l><pb n="254"/>Miin her Echites peinsde doe:</l>
<l>"Grote macht hort desen lieden toe."</l>
<l n="785">Ende seide den hertoghe, hi soude hare</l>
<l>Dienen soe waer si ware,</l>
<l>Ende hi nam orlof met derre tale</l>
<l>Ane alle die waren in de zale,</l>
<l>Ende mede ane die hertoghinne,</l>
<l n="790">Diene met goeden sinne</l>
<l>Te gode beval, ende Evax mede;</l>
<l>Doe voeren si wech tier stede</l>
<l>Ende bereiden hare vaert</l>
<l>Weder te Vranckerike waert,</l>
<l n="795">Entie hertoge entie hertoghinne</l>
<l>Bleven een deel vertroest van sinne,</l>
<l>Ende Echites banderside</l>
<l>Was utermaten blide,</l>
<l>Ende vragede Evax hoe hem behaecht</l>
<l n="800">Tgheslachte Margrieten der maget;</l>
<l>"Ende ware si bleven in den lande,</l>
<l>Si hadde gehadt in den hande</l>
<l>Vranckerike ende ware conincghinne;</l>
<l>Wat magics dat icse minne;</l>
<l n="805">Si es beters wert dan miin wiif tsine;</l>
<l>God moet hare verden alle pine."</l>
<l>Evax seide: "ghi segt waer,</l>
<l>Hadden wi dit wel gheweten daer</l>
<l>Dat wi nu hebben vernomen,</l>
<l n="810">Het ware nu tenen ende comen."</l>
<l>Miin her Echites ende siin geselle,</l>
<l>Daer ic dogeden vele ave telle,</l>
<l>Quamen weder te Louwen gereden,</l>
<l>Daerse ontfinc met bliitheden</l>
<l n="815">Die coninc ende siin ghesinde,</l>
<l>Diese met goeder herten minde,</l>
<l>Daer waren si enen langen tiit,</l>
<l>Ende hadden groet joliit</l>
<l><pb n="255"/>In tornoye, in tavelronden,</l>
<l n="820">Dat die liede niet en conden</l>
<l>Die daet [volprisen] die her Evax dede,</l>
<l>Ende Echites [was] emmer mede</l>
<l>Vrome ende hadde den name sere,</l>
<l>Want hi was Evax here.</l>
<l n="825">Te half merte alse van der sonnen</l>
<l>Die loep soe hoghe was gheronnen</l>
<l>[Dat si] te halven gecloven was,</l>
<l>Sat die coninc, als ict las,</l>
<l>Van Vranckerike, in die zale</l>
<l n="830">Ende vele baroene te dien male;</l>
<l>Quam vore hem gaende een bode,</l>
<l>Ende seide: "here die macht van gode</l>
<l>Moet u behouden in u ere;</l>
<l>Here u ontbiet miin here</l>
<l n="835">Die rike coninc van Arragoen,</l>
<l>Die van sorghen en weet wat doen,</l>
<l>Want hi es tsaermeer van tide;</l>
<l>Nu es hi in elke side</l>
<l>Beleghen van heydenen lieden</l>
<l n="840">Die hem willen tlant verbieden,</l>
<l>Ende seggu here waer bi:</l>
<l>Miin here heeft ene vrouwe vri</l>
<l>Ghetrout ende een kint maer,</l>
<l>Ende es dochter, dats waer,</l>
<l n="845">Miins heren sconinx van Cecilie,</l>
<l>Ende miin vrouwe heet Sibilie;</l>
<l>Nu wilt die coninc van Arabie</l>
<l>Minen here nemen die,</l>
<l>Ende heeften beleghen in die stad;</l>
<l n="850">Nu bidt hi u om gode dat,</l>
<l>Dat ghi hem sent helpe ende troest;</l>
<l>Sal hi iet werden verloest</l>
<l><pb n="256"/>Dat moet bi uwer helpen siin."</l>
<l>Doe antwerde die coninc fiin:</l>
<l n="855">"Soe es sine macht herde clene,</l>
<l>Machen van Arabien allene</l>
<l>Die coninc houden beseten."</l>
<l>"Neen hi here, wildiit weten,</l>
<l>Daer es met die coninc van Persi</l>
<l n="860">Ende oec van Damas, geloeves mi;</l>
<l>Dit siin siere broedre twee,</l>
<l>.VII. ammirale ende mee</l>
<l>Hebben si in hare hulpe bracht;</l>
<l>Nu hebben si met harre macht</l>
<l n="865">Gedreven miin here in de stad te Vausecur,</l>
<l>Al siin si hem quaet ghebuer</l>
<l>Sine moghen hem niet wel deren,</l>
<l>Alsoe langhe alsi hebben wat verteren,</l>
<l>Dies sent hi an u om helpe here,</l>
<l n="870">Nu succoersten dore u ere."</l>
<l>Lodewiic die coninc van Vranckerike</l>
<l>Antwerde den bode hevesschelike:</l>
<l>"Bi gode verstaet mine tale:</l>
<l>Het staet mi soe, in mach niet wale</l>
<l n="875">Met orloghen uten lande varen,</l>
<l>Ende wie soude miin lant achterwaren,</l>
<l>Oftic voere in Arragoene?</l>
<l>Twaren mine staets niet te doene;</l>
<l>Maer wilt enich miere liede twaren</l>
<l n="880">Den coninc te hulpe varen</l>
<l>Hets mi utermaten bequame,</l>
<l>Soe varen dan in gods name."</l>
<l>Die bode seide: "dits ene bate,</l>
<l>Dat ghi den ridders opent die strate</l>
<l n="885">Die jeghen die heydene willen striden;</l>
<l>Es oec iemen diere wille riden,</l>
<l>Miin here gheeft hem tsout gereet.</l>
<l>Mi ware utermaten leet</l>
<l><pb n="257"/>Dat minen here goets ghebrake;</l>
<l n="890">Hi heeft te doene soe grote zake;</l>
<l>Ende hi ghevet oec soe mildelike,</l>
<l>Wie ane hem comt wert rike."</l>
<l>Miin her Echites die gheboert</l>
<l>Dus heeft des boden wort,</l>
<l n="895">Seide te Evax sinen gheselle:</l>
<l>"Ic ware nu liever in die helle</l>
<l>Dan ic hier altenen laghe</l>
<l>Ende ruste mi van dage te daghe;</l>
<l>Die coninc en heeft ons te doene</l>
<l n="900">Nemmeer, varen wi in Arragoene</l>
<l>Ende laet ons daer onsen cost winnen;</l>
<l>Men sal ons te vorder kinnen."</l>
<l>Evax seide: "ghi segt waer,</l>
<l>Ic woude wi nu waren daer."</l>
<l n="905">Doe die bode sine tale</l>
<l>Hadde geseit te poente wale,</l>
<l>Doe nam hi te hans orlof,</l>
<l>Met rouwen rumdi sconinx hof,</l>
<l>Om dat hi cranckelec was ontfaen.</l>
<l n="910">Echites die ridder welghedaen,</l>
<l>Ende her Evax alle beide,</l>
<l>Ghingen ten coninc ende seiden:</l>
<l>"Here, god moet u achterwaren</l>
<l>Ende vort meer in dogeden sparen;</l>
<l n="915">Ons hebdi grote ere ghedaen;</l>
<l>Van gode moetiis loen ontfaen.</l>
<l>Wi willen orlof nemen nu,</l>
<l>Here latet lief wesen u,</l>
<l>Wi moeten varen in andren lande;</l>
<l n="920">Ghi hebt peys in uwen lande</l>
<l>Ende u rike altemale,</l>
<l>Ghi moget ons onberen wale;</l>
<l>Banderside soe ligghen hier</l>
<l>Ende rusten die ridders fier,</l>
<l n="925"><pb n="258"/> Noch en tornieren no en jostieren,</l>
<l>Ende ligghen alle daghe ende vieren;</l>
<l>Dies moeten wi here elder varen,</l>
<l>God die moet u achterwaren."</l>
<l>Lodewiic die coninc van Vranckerike</l>
<l n="930">Antwerde Echites goetlike:</l>
<l>"Here, sidermeer dat ic niet en can</l>
<l>U behouden, daer ic an</l>
<l>Ghenouch verliese na minen wane,</l>
<l>Soe radic u altoes te stane</l>
<l n="935">Na priis ende na lof te ghewinnen,</l>
<l>Soe sal u al die werelt minnen,</l>
<l>Gheliic ghi hebt mi ghedaen;</l>
<l>Waer ghi u bekeert, sonder waen</l>
<l>Soe hebdi enen vrient ane mi;</l>
<l n="940">Van minen goede soe wat dat ghi</l>
<l>Begheert, sal ic u gheven doen."</l>
<l>Miin her Echites die baroen</l>
<l>En hadde van siere ghichten niet te doene,</l>
<l>Maer Evax die coene</l>
<l n="945">Nam van hem een scone pert</l>
<l>Ende Hantecleer dat goede swert,</l>
<l>Dat hi sider verloes al,</l>
<l>Van enen ridder diet hem stal;</l>
<l>Doe namen die riddren orlof beide,</l>
<l n="950">God die si in hare gheleide!</l>
<l>Ende voeren te Arragoen waert,</l>
<l>Berch ende dal onghespaert,</l>
<l>Menich dorp ende menege stad,</l>
<l>Soe langhe dat si vernamen dat</l>
<l n="955">Dat si quamen in Arragoen;</l>
<l>Doe vragede Evax die baroen</l>
<l>Den lieden, waer die coninc ware;</l>
<l>Si antwerden oppenbare</l>
<l>Dattene menich fel ghebuer</l>
<l n="960">Hadde beleghen te Vansecuer</l>
<l><pb n="259"/>In de stad; doe vragede hi</l>
<l>Ochtet noch iet verre si?</l>
<l>Si seiden: jaet, noch .XX. milen.</l>
<l>Si reden vort te dier wilen,</l>
<l n="965">Soe langhe dat si tier stad quamen;</l>
<l>Tierst dat siere waren, si vernamen</l>
<l>Die stad liggen vol soudeniere,</l>
<l>Dies waren die herbergen diere,</l>
<l>Doch hadden si herberge goet.</l>
<l n="970">Miin her Echites, die ridder vroet,</l>
<l>Ende siin geselle van groten love,</l>
<l>Ghingen tote des coninx hove;</l>
<l>Echites vragede den coninc,</l>
<l>Diese herde wel ontfinc,</l>
<l n="975">Ofti soudeniere woude onthouden</l>
<l>Die hem gherne dienen souden?</l>
<l>Pyrreus die coninc seide:</l>
<l>"Ghi heren, dore u edelheide</l>
<l>En verstaet in arghe niet,</l>
<l n="980">Dat ic u segge, mi es ghesciet</l>
<l>Dat ic ridders nemmeer en wille,</l>
<l>Die selve die hier siin liggen stille</l>
<l>Ende sien die viande vore haer oegen</l>
<l>Alle daghe hem vertoghen</l>
<l n="985">Ende latense onbestreden keren,</l>
<l>Wat souder mi meer, ghi heren?</l>
<l>Ic ben selve een out man</l>
<l>Die an striden niet en can,</l>
<l>Ende mine soudeniere en doen niet,</l>
<l n="990">Dier men nochtan hier vele siet;</l>
<l>Dies doet u beste, radic u,</l>
<l>Inne wille nemmer ridders nu."</l>
<l>Echites sach op Evax doe,</l>
<l>Ende seide: "geselle raet hier toe:</l>
<l n="995">Miin here die coninc heeft ons ontseget,</l>
<l>Sonder vorder raets ghevreget,</l>
<l><pb n="260"/>Willen wi keren ten lande weder?"</l>
<l>Doe quam die conincginne neder</l>
<l>Van der cameren in die zale</l>
<l n="1000">Ende sach ghene ridders gescepen wale;</l>
<l>Het dochten hare vrome ridders siin,</l>
<l>Ende seide: "bi der trouwen miin,</l>
<l>Dese ridders willic onthouden beide."</l>
<l>Miin her Echites hi seide:</l>
<l n="1005">"Ghi siit soe scone creature,</l>
<l>Ic set oec al in aventure,</l>
<l>Miin liif, vrouwe, dor uwen wille."</l>
<l>Miin her Evax sweech al stille</l>
<l>Die de vrouwe anesach;</l>
<l n="1010">"God, seiti, diet al vermach,</l>
<l>Nu dunct mi dat scoenste wiif</l>
<l>Die nie ontfinc van moeder liif;</l>
<l>Dese heeft in toe minen sen</l>
<l>Al eyghen hare, soe waer ic ben."</l>
<l n="1015">Doe gelovediit te bringen mede</l>
<l>Ende te diene der vrouwen van der stede;</l>
<l>Doe keerden si ter herbergen neder;</l>
<l>Scone ende claer was dat weder.</l>
<l>Dien nacht sliepen si met ghemake,</l>
<l n="1020">Hem en ghebrac ghene zake</l>
<l>Dan dat Evax te vele peinsde</l>
<l>Ende sine herte te hoge leide,</l>
<l>Alse die ghene dies niet en weet</l>
<l>Ende die hem oec es onghereet.</l>
<l n="1025">Smerghens die dach verclaerde</l>
<l>Ende hare die scone sonne verbaerde,</l>
<l>Stont op Echites ende siin gheselle</l>
<l>Daer ic dogeden vele af telle,</l>
<l>Ende ghingen ten muere van der stad,</l>
<l n="1030">Ende sagen hoe ende wat</l>
<l>Die viande daden, ende hoe si quamen</l>
<l>Tote vore die porte vele te samen</l>
<l><pb n="261"/>Ende scoten inwert sere,</l>
<l>Ende sagen hare comen ende hare kere;</l>
<l n="1035">Doe versaghen die heren</l>
<l>Hare wtvaren ende haer keren;</l>
<l>Niet verre van daer een bosscelkiin,</l>
<l>Dat dochtem hare gevoech wel siin.</l>
<l>Echites seide: "wi selen versien</l>
<l n="1040">Marghen bat, ende selen tien</l>
<l>Vrouch houden in ghene bosscaelge,</l>
<l>Ende alse comet hare battaelge,</l>
<l>Selen wise bestriden van achter,</l>
<l>Dien van binnen saelt siin lachter,</l>
<l n="1045">En staen si ons niet in staden."</l>
<l>Die ridders keerden dus beraden</l>
<l>In die herberge met ghemake,</l>
<l>Hem en ghebrac ghene zake</l>
<l>Dan dat Evax minde die vrouwe,</l>
<l n="1050">Dat was hem die meeste rouwe.</l>
<l>Sanders dages ter sonnen opgange</l>
<l>Stonden op die ridders, die noede langhe</l>
<l>Vieren souden, ende voeren wt,</l>
<l>Wel ghewapent toter huut,</l>
<l n="1055">Ende reden in die bosscaelge houden.</l>
<l>Nu moet god wouden,</l>
<l>Ende behoudense in haer ere,</l>
<l>Si selent aventuren sere.</l>
<l>Tierst dat die sonne opclam</l>
<l n="1060">Ende men in dat here vernam,</l>
<l>Quamen .II. ammirale</l>
<l>Vore die stad bereit wale</l>
<l>Met menegen man eerlike,</l>
<l>Alsoe si plagen dagelike,</l>
<l n="1065">Ende scoten ter stadwaert in,</l>
<l>Dat was dageliix haer beghin.</l>
<l><pb n="262"/>Die .II. ridders die dit saghen,</l>
<l>Quamen wten bossche daer si in laghen,</l>
<l>Ende riepen: "sla doet die quadien!"</l>
<l n="1070">Ende reden in ghene pertien</l>
<l>Ende slougen menegen doet.</l>
<l>Die heydene die de noet</l>
<l>Sagen een deel van achter comen,</l>
<l>Een deel wert hare troest benomen,</l>
<l n="1075">Want si duchten datter noch versamen</l>
<l>Souden danen die quamen;</l>
<l>Dies waren si tongemake sere,</l>
<l>Maer Evax die stoute here</l>
<l>Hi vacht met Hanteclere soe,</l>
<l n="1080">Dats die heydene waren onvroe,</l>
<l>Ende ontsagens hem te mere.</l>
<l>Hi slouch menege wonde sere</l>
<l>Op die vule Sarrasine,</l>
<l>Nuwe minne dedem pine,</l>
<l n="1085">Diene nochtan verstercte sere;</l>
<l>Ende Echites die stoute here</l>
<l>Liet Mimminge oec toe gaen;</l>
<l>Niemen en mochte vore hem staen;</l>
<l>Si slougen vele volcs doet.</l>
<l n="1090">Die Sarrasine die de noet</l>
<l>Sagen op hem van .II. heren,</l>
<l>Begonsten te hemwert keren</l>
<l>Ende weerden hem met groter cracht;</l>
<l>Wat waendi hoe sere dat vacht</l>
<l n="1095">Die ammirael van Brando,</l>
<l>Entie ammirael alsoe</l>
<l>Van Antiochen, der goeder stad;</l>
<l>Niemen en gheseidu dat.</l>
<l>Van Antiochen die ammirael</l>
<l n="1100">Wert roeder vele dan .I. sindael</l>
<l>Van ernessen, dat hi sach</l>
<l>Dat hi den riddre niene mach</l>
<l>Bedwingen maer .II. allene;</l>
<l>Sine gesellen troesti ghemene</l>
<l n="1105"><pb n="263"/> Dat elc vromeliic vochte;</l>
<l>Hi voer vort ende sochte</l>
<l>Miin her Evax den coene,</l>
<l>Dies hi sal hebben te doene</l>
<l>Die doet, eer hi van hem sceet.</l>
<l n="1110">Die ammirael hem ghereet</l>
<l>Te Evax wert vollike,</l>
<l>Die hem weert vromelike,</l>
<l>Ende slouch hem Anteclere boven</l>
<l>Dat alle die kerstine loven,</l>
<l n="1115">Op thoeft, dat hem toten gordele woet;</l>
<l>Die ammirael achte lettel goet</l>
<l>Waerwert dat siin ors gheet,</l>
<l>Maer Sathanas nam die ziele ghereet.</l>
<l>Die Antiochen die dat saghen,</l>
<l n="1120">Haren here liggen verslagen,</l>
<l>Waren si droeve utermaten;</l>
<l>Die ghene die op die mure saten,</l>
<l>Soudeniere ende andre liede,</l>
<l>Sagen dwonder dat daer gesciede,</l>
<l n="1125">Van .II. riddren gescien,</l>
<l>Reden some wt mettien,</l>
<l>Ende bestonden die Sarrasine.</l>
<l>Wat waendi hoe grote pine</l>
<l>Dat miin her Evax [dade], die toesach</l>
<l n="1130">Dat die conincginne lach</l>
<l>Ten tinne ende sach den striit;</l>
<l>Eert nemmer was premtiit,</l>
<l>Haddense de heydene soe versaget</l>
<l>Dat daer was grote jacht</l>
<l n="1135">Van den heydenen die vloen;</l>
<l>Ende her Evax die baroen</l>
<l>Slouch met soe groten slagen,</l>
<l>Dat alle diene saghen</l>
<l>Seiden, dat die vroemste ware</l>
<l n="1140">Van der werelt oppenbare.</l>
<l>Die conincginne diene anesach,</l>
<l>Seide: "mi dunct wel dat ic mach</l>
<l><pb n="264"/>Mine ridders prisen sere;</l>
<l>Twaren tghene es .I. vroem here</l>
<l n="1145">Die den scilt van kelen voert</l>
<l>Vore met enen cruce roet</l>
<l>Opheven van goude.</l>
<l>Nochtan verdient bat dat men soude</l>
<l>Prisen den ridder metten leeuwe.</l>
<l n="1150">Men soude niet tusscen .II. sneeuwe</l>
<l>Vinden niewer hare gelike."</l>
<l>Mettien soe quam grammelike</l>
<l>Ridende dammirael van Brando,</l>
<l>Ende woude Evax toe,</l>
<l n="1155">Ende slouch opten scilt enen slach,</l>
<l>Daert die conincginne toesach,</l>
<l>Ende Evax nammene om sine side</l>
<l>Ende voerdene uten stride</l>
<l>Ondanc hem allen dier waren,</l>
<l n="1160">Ende quammer met in de stad gevaren.</l>
<l>Echites die buten was,</l>
<l>Street altenen in enen pas</l>
<l>Op die heydene vromelike;</l>
<l>Nie en sach man die gelike,</l>
<l n="1165">Hi jagese weder int here;</l>
<l>Dandre soudeniere hadden ghere</l>
<l>Ten goede dat si daer vonden,</l>
<l>Doch soe en onderwonden</l>
<l>Si hem van den goede niet,</l>
<l n="1170">Tote dat Evax quam ende hiet</l>
<l>Elken nemen dat hi hadde ghewonnen;</l>
<l>Niemen souts hem veronnen,</l>
<l>Ende die marghen woude wedercomen,</l>
<l>Of god woude, het soudem vromen.</l>
<l n="1175">Die soudeniere waren blide,</l>
<l>Ende deilden tgoet tien tide</l>
<l>Ende voerdent in die stad,</l>
<l>Ende seiden met enen monde dat:</l>
<l>"Wi willen alle met hem varen,</l>
<l n="1180">Niemen en soudem nu sparen,</l>
<l><pb n="265"/>Wi hebben oec die ons leiden,</l>
<l>Die vol siin van vromicheiden."</l>
<l>Dus reden si weder inne</l>
<l>In die stad met bliden sinne.</l>
<l n="1185">Echites ende Evax die scone</l>
<l>Die wel mochten dragen crone</l>
<l>Vore elken man met vromicheiden,</l>
<l>Voeren onder hem beiden</l>
<l>Ter herbergen in die stad.</l>
<l n="1190">Die conincginne si vernam dat,</l>
<l>Ende ontboetse beide te hove;</l>
<l>Die ridders van groten love</l>
<l>Voeren metten bode daer;</l>
<l>Daer worden si oppenbaer</l>
<l n="1195">Van den coninc wel ontfaen.</l>
<l>Die coninc seide ten heren saen:</l>
<l>"Ghi heren siit willecome mi,</l>
<l>Dore onsen here, ghi ridders vri,</l>
<l>Staet mi in staden, ic hebs noet;</l>
<l n="1200">Die heydene doen mi lachter groet</l>
<l>Ende inne caent wederstaen,</l>
<l>Dat doen die dage die mi avegaen;</l>
<l>Dies helpt mi dore gode weren de stad."</l>
<l>Diewile die coninc seide dat,</l>
<l n="1205">Quam die conincginne ghegaen;</l>
<l>Doe wert Evax soe sere ondaen</l>
<l>Dat hiis hadde int herte rouwe,</l>
<l>Dat nieman en mercte dan die vrouwe.</l>
<l>Doe peinsde die conincginne vri:</l>
<l n="1210">"Die ridder mint, in weet wient si,</l>
<l>Ene jonfrouwe die mi geliket iet;</l>
<l>Hi wert soe ondaen alse hi mi siet."</l>
<l>Mettien groetese die heren,</l>
<l>Ende seide: "mine ridders moeten met eren</l>
<l n="1215">Noch volenden haren tiit;</l>
<l>Acharmen! wi hebben cranc deliit,</l>
<l>Om die heydene die ons dwingen,</l>
<l>Ende in groter pinen bringen,</l>
<l><pb n="266"/>Ende so vaste belegen houden;</l>
<l n="1220">Al ware dat sake dat wi wouden</l>
<l>Wech varen, wine conden,</l>
<l>Wine moesten wachten dien stonden.</l>
<l>Nu sidi hier ghi ridders stout,</l>
<l>Die hier dienen comt om sout,</l>
<l n="1225">Al clagen wiit, u gheets niet ane;</l>
<l>Ghi comt hier om priis tontfane,</l>
<l>Dat wetic sere wel;</l>
<l>Onse vernoy es u maer spel;</l>
<l>Onser ghichten, her ridder coene,</l>
<l n="1230">Dunct mi, en hebdi twint te doene,</l>
<l>Maer wi ghevense u om den sede</l>
<l>Gherne, ende willen u die stede</l>
<l>Entie soudeniere onderdanich maken."</l>
<l>Echites antwerde te derre saken:</l>
<l n="1235">"Siit seker welgheraecte vrouwe,</l>
<l>Sem miin liif ende mine trouwe,</l>
<l>Wi selen u sere in staden staen</l>
<l>Eer wi u nemmermeer ontgaen,</l>
<l>Of bliven in den wille doet."</l>
<l n="1240">Evax hads oec ghere groet,</l>
<l>Ende seide: "vrouwe sidermere</l>
<l>Dat u ghelooft heeft miin here,</l>
<l>Dienic u metten live."</l>
<l>Doe antwerde die vrouwe rive:</l>
<l n="1245">"Twaren soe doedi ons ere groet,</l>
<l>Ende god laets ons sonder u noet</l>
<l>Verdienen, eer ghi ons ontfaert."</l>
<l>Die conincginne dede ter vaert</l>
<l>Ontbieden van der stad die heren</l>
<l n="1250">Entie soudeniere sonder keren,</l>
<l>Dat si quamen in die sale,</l>
<l>Dat si daden altemale.</l>
<l>Doe die heren vergadert waren,</l>
<l>Seide die coninc sonder sparen:</l>
<l n="1255"><pb n="267"/> "Ghi heren, ghi wet alle wel,</l>
<l>Dat hier liggen die heyden fel</l>
<l>Die ons willen al verjaghen,</l>
<l>Ende ic ben tsaermeer van daghen</l>
<l>Ende en can ghestriden niet,</l>
<l n="1260">Ende ghi moget qualiic iet</l>
<l>Ghedoen, ghine hadt leidsman;</l>
<l>Nu siin ons hier comen an</l>
<l>.II. ridders, geloeft moets god wesen,</l>
<l>Die u selen in allen resen</l>
<l n="1265">Gheleiden, nu doet haren raet;</l>
<l>Het scinen liede sonder baraet."</l>
<l>Doe die portren van der stad</l>
<l>Entie soudeniere verstonden dat,</l>
<l>Waren si utermaten blide,</l>
<l n="1270">Ende seiden doe tien tide:</l>
<l>"Si siin ons herde willecome,</l>
<l>Twaren het siin riddren vrome,</l>
<l>Nu raden ons, dat bidden wi hen,</l>
<l>Wat margen sal siin onse beghen."</l>
<l n="1275">Evax seide: "bi miere eren,</l>
<l>Es dus den wille miins heren,</l>
<l>Soe sal ic margen buten muren</l>
<l>Mi varen aventuren,</l>
<l>Ende die willen twaren</l>
<l n="1280">Mogen alle medevaren,</l>
<l>Entie heydene selen comen,</l>
<l>Om die scade die si hebben genomen,</l>
<l>Machteger dan si heden daden,</l>
<l>Ende dan selen wi met staden</l>
<l n="1285">Van achter comen op hem slaen,</l>
<l>Ende dan sal miin here saen</l>
<l>Die porte ondoen ende wteriden,</l>
<l>Ende selense dus in allen siden</l>
<l>Bestaen van achter ende van vore,</l>
<l n="1290">Ende breken hare scare dore,</l>
<l>Ende scoffierense crachtelike,</l>
<l>Opdat ghiit raet ghemeenlike."</l>
<l><pb n="268"/>Her Echites diet wel verstoet,</l>
<l>Seide: "dese raet es goet;</l>
<l n="1295">Laet sien, wie sal met Evax varen?"</l>
<l>Doe seiden vele diere waren,</l>
<l>Die gherne ere ende priis ghewonnen:</l>
<l>"Wi willen marghen vor der sonnen</l>
<l>Porren ende varen mede,</l>
<l n="1300">Wildi heren, uter stede."</l>
<l>Derre was .v<hi rend='sup'>c</hi>. wale;</l>
<l>Miin her Echites die haer tale</l>
<l>Wel bequam, was herde blide,</l>
<l>Ende doe sciet die raet tien tide.</l>
<l n="1305">Echites bleef savons te hove,</l>
<l>Entie ridder van goeden love</l>
<l>Evax, siere voestermoeder kint,</l>
<l>Die soe sere met herten mint</l>
<l>Die conincginne, hine mochte geduren;</l>
<l n="1310">Minne wrachte bi naturen</l>
<l>In hem wonder al te groet,</l>
<l>Sine sorge ende sine noet</l>
<l>Was swaer, want hi wale weet</l>
<l>Dat siin herte te hoghe gheet</l>
<l n="1315">Ane die scone, die welgeraecte,</l>
<l>Die hovessce entie welgemaecte,</l>
<l>Die de werelt hevet inne;</l>
<l>Daer toe die mechtege conincginne,</l>
<l>Ende van conincgen al wt geboren,</l>
<l n="1320">Ende oec weet hi wel te voren</l>
<l>Dat hi si een arm baetseleer,</l>
<l>Ende ongebortich, dats wel cleer,</l>
<l>Dies en mach hi maer ghewinnen</l>
<l>Doghen ende leet in allen sinnen,</l>
<l n="1325">En ware dat hi hem troeste doch</l>
<l>Dat ver Venus siins noch</l>
<l>Woude ontfarmen, ende haer sone</l>
<l>Cupido, die hare brinct scone</l>
<l>Den ghetrouwen minre vore doghen,</l>
<l n="1330">Hi sal noch vele pinen doghen,</l>
<l><pb n="269"/>In oetmoete, in vromicheden,</l>
<l>Hi salse enichsins verleden.</l>
<l>Dus sat hi in groter vreesen,</l>
<l>Ende men ghinc eten binnen desen;</l>
<l n="1335">Doe ghinc die coninc dwaen,</l>
<l>Ende miin her Echites saen,</l>
<l>Entie conincginne tier stede</l>
<l>Nam heren Evax mede,</l>
<l>Ende gingen tere tafelen sitten;</l>
<l n="1340">Die sere begonste verhitten</l>
<l>Ende vercoelen oec daer naer,</l>
<l>Dat was Evax oppenbaer;</l>
<l>Hi peinsde vele ende en at niet,</l>
<l>Dat niemen en merct none siet</l>
<l n="1345">Dan die scone conincghinne;</l>
<l>Den coninc ghinc els inne</l>
<l>Ende sprac jegen Echites om raet,</l>
<l>Want sine dinc qualiic gaet,</l>
<l>Ende hier met sat die here</l>
<l n="1350">Ende Echites onledich sere.</l>
<l>Sibelie die scone conincginne,</l>
<l>Die scoender was dan ene godinne,</l>
<l>Sach op Evax ende seide:</l>
<l>"Twaren her ridder, mi dunct met leide</l>
<l n="1355">Ende met vernoye leidi den tiit,</l>
<l>Mi dunct dat ghi verwonnen siit</l>
<l>Met minnen altemale.</l>
<l>God laets u ten hovede comen wale,</l>
<l>Dies onstic u utermaten wale."</l>
<l n="1360">Evax antwerde na der tale:</l>
<l>"Vrouwe dat lonu god,</l>
<l>Het sciint wel dat ic ben sot,</l>
<l>Ende dat ic te haesteliic besta</l>
<l>Dinc die mi gheet te na,</l>
<l n="1365">Want dat doe ic u cont vrouwe,</l>
<l>Dat miin herte es herde nouwe,</l>
<l><pb n="270"/>Ende haestelec es comen toe,</l>
<l>Ende ic en weet selve hoe,</l>
<l>Daert mi oec te hoghe si</l>
<l n="1370">Ende niet en mach, dat dunct mi,</l>
<l>Vrouwe enichsins van miere minnen</l>
<l>Troest of raste ghewinnen,</l>
<l>Dats die dinc die mi doet swinen;</l>
<l>Waendic met doghene of met pinen</l>
<l n="1375">Vercrigen miere vrouwen houde,</l>
<l>Siit dies seker, dat ic soude</l>
<l>Noch hopen eneghen troest tontfane,</l>
<l>Dies ic en ben in ghenen wane."</l>
<l>Die hovessche conincginne Sibille,</l>
<l n="1380">Die verhoerde des ridders wille,</l>
<l>Seide: "her ridder troest u wel,</l>
<l>Nie en was vrouwen herte soe fel</l>
<l>Men verwanse met dogeden wale</l>
<l>Ende met vromicheiden altemale,</l>
<l n="1385">Al ware si conincginne van live,</l>
<l>Si en heeft maer therte van enen wive;</l>
<l>Ende en dorrediit hare seggen niet,</l>
<l>Proeft u wel, ende alsiit siet</l>
<l>Dat ghi gherne siit bi hare</l>
<l n="1390">Ende u grote doget oppenbare,</l>
<l>Si sal u wel stade maken,</l>
<l>Ende dan vertelt hare u zaken,</l>
<l>Ende u vernoy doet hare verstaen,</l>
<l>Si sal u gherne, hopic, ontfaen;</l>
<l n="1395">Ende ghi moget u hier bi</l>
<l>Wel ghetroesten ridder vri."</l>
<l>Hier binnen was gheten in de zale</l>
<l>Ende men dede op altemale;</l>
<l>Evax nam orlof an siere vrouwen,</l>
<l n="1400">Die hem een deel siins rouwen</l>
<l>Ghemindert bi desen troeste heeft,</l>
<l>Hi peinst noch, opdat hi leeft</l>
<l><pb n="271"/>Hi sal dienen met vromicheiden</l>
<l>Om siere vrouwen hulde; doe gingen si sceiden,</l>
<l n="1405">Ghene ridders ter herberghen weert</l>
<l>Stouteliic ende onververt;</l>
<l>Ende reet wech Echites ende siin gheselle</l>
<l>Daer ic dogeden vele af telle,</l>
<l>Ter herbergen, ende ghingen slapen,</l>
<l n="1410">Soe deden die ridders entie cnapen</l>
<l>Die doe scieden van hove;</l>
<l>Maer die quame gherne in love</l>
<l>Dat was Evax, die in sinen sinne</l>
<l>Hadde ghedaen die conincginne,</l>
<l n="1415">Hi lach dus dien nacht al dure;</l>
<l>Her Echites sliep wel ter cure;</l>
<l>Te hem selven Evax seide:</l>
<l>"Ic ben in ellendicheide</l>
<l>Comen, god, dore ene vrouwe,</l>
<l n="1420">Toren, ghepeins ende rouwe</l>
<l>Bliift mi van hare euwelike;</l>
<l>Si es mechtige ende rike</l>
<l>Ende ic een arm baetseleer,</l>
<l>Dies en maghic nemmermeer</l>
<l n="1425">Van hare eneghen troest gewinnen,</l>
<l>Maer wiste si iet van mier minnen</l>
<l>Ende verstoede siit in spotte</l>
<l>Soe waric bescerent geliic enen sotte,</l>
<l>Alst wel ware recht;</l>
<l n="1430">Ic ben maer een arm knecht,</l>
<l>Ende was eer ic ridder wert,</l>
<l>Nu hebbic ghesopen herde haert,</l>
<l>Dat ic mine minne wille doen</l>
<l>Ane die conincginne van Arragoen,</l>
<l n="1435">Dies ic te minen groten onvromen,</l>
<l>God en does mi avecomen."</l>
<l>Dus hadde die riddere menichfout</l>
<l>Swaer ghepeins ende ongedout,</l>
<l>Dat lanc was eer hi ontsliep,</l>
<l n="1440">Soe groet ghepeins ende soe diep</l>
<l><pb n="272"/>Haddi al die nacht al dore,</l>
<l>Ende Echites sliep wel ter core.</l>
<l>Smergens doent dagen began</l>
<l>Stont op Evax die edel man</l>
<l n="1445">Ende wapendem vromelike,</l>
<l>Die soudeniere quamen dapperlike,</l>
<l>Die priis ende ere wonnen gherne</l>
<l>Waren ghewapent niet in scerne</l>
<l>Maer voeren met Evax buten mure,</l>
<l n="1450">Die hem sere sette in daventure</l>
<l>Dore der conincghinnen minne,</l>
<l>Ende voeren enen bossche inne,</l>
<l>Daer bleven si toter sonnen opgange.</l>
<l>Die heydene, die bi bedwange</l>
<l n="1455">Sanderdages waren ghevloen,</l>
<l>Ende hadden verloren menegen baroen,</l>
<l>Ende senden weder vore de stad</l>
<l>Lieden ghewapent bat,</l>
<l>Ende oec soe quammer mede</l>
<l n="1460">Die van Damas vor die stede</l>
<l>Met vieren andren ammiralen</l>
<l>Die hare scade wouden verhalen,</l>
<l>Ende quamen die porten asselgieren</l>
<l>Crachtelike sonder vieren;</l>
<l n="1465">Maer Echites reet hem jeghen</l>
<l>Met meneghen stouten degen;</l>
<l>Daer was een herde fel ghemoet,</l>
<l>Menich heyden wert daer te voet</l>
<l>Ghemaect te gane van dien van binnen;</l>
<l n="1470">Die heydene die in allen sinnen</l>
<l>Piinden te werne vromelike,</l>
<l>Daden menich pongiis rike,</l>
<l>Enten kerstinen grote noet,</l>
<l>Maer Echites dede de were soe groet</l>
<l n="1475">Dat wonder te vertelne es;</l>
<l>Wat dat gheraecte Echites</l>
<l><pb n="273"/>Dat bleef ghehelike doet,</l>
<l>Doch daden si den sinen grote noet.</l>
<l>Die coninc van Damas entie sine</l>
<l n="1480">Daden den onsen grote pine</l>
<l>Ende drevense met crachte in de stad.</l>
<l>Alse Evax versach dat,</l>
<l>Seidi: "ghi heren varen wi na,</l>
<l>Nu eist tiit dat mense besta."</l>
<l n="1485">Doe slouch wt die baroen,</l>
<l>Ende riep lude: "Arragoen!</l>
<l>Weerdu, hets tiit, ghi vrome heren!"</l>
<l>Die doe hadden sien keren</l>
<l>Den riken coninc van Damas</l>
<l n="1490">Jegen Evax, geloeft mi das,</l>
<l>Hi soude seggen oppenbare</l>
<l>Dat hi een vrome ridder ware,</l>
<l>Ende ontmoeten vromelike,</l>
<l>Ende slougen crachtelike</l>
<l n="1495">Opten scilt, dat cume was</l>
<l>Evax ware ghevallen int gras,</l>
<l>Doch onthilt hem die baroen</l>
<l>Met crachte vore an siin aertsoen,</l>
<l>Ende doe hi becomen was</l>
<l n="1500">Hief hi tswert, als ict las,</l>
<l>Ende sloughen boven opten helm</l>
<l>Dat hi bleef in een bedwelm,</l>
<l>Ende bleef in onmacht int gereide;</l>
<l>Miin her Evax hi seide:</l>
<l n="1505">"Her coninc, mi dunct u vaect;</l>
<l>Waerdi noch aldus geraect</l>
<l>Ghi liet die stad met gemake."</l>
<l>Den coninc bequam doen sine zake</l>
<l>Qualic dochte gaen ter cure,</l>
<l n="1510">Hi waende weder keren dure,</l>
<l>Maer Evax ontfincken weder</l>
<l>Ende slouchen op thoet, datti ter neder</l>
<l>Al plat viel op die erde,</l>
<l>Evax vinc weder ten swerde</l>
<l n="1515"><pb n="274"/> Ende waendem thoeft afslaen,</l>
<l>Maer die coninc boet saen</l>
<l>Die hande ende gaf hem op,</l>
<l>Daer hi mede ondrouch den crop,</l>
<l>Want Evax ontfincken blidelike,</l>
<l n="1520">Ende prosenteerden hovesscelike</l>
<l>Der conincginne van der stad,</l>
<l>Diene wel ontfinc, omdat</l>
<l>Si waent te poente daer met comen,</l>
<l>Si danckes sere den ridder vrome</l>
<l n="1525">Die wonder wrachte op ende tale</l>
<l>Onder die heydene ammirale</l>
<l>Ende onder hare volc ghemeine;</l>
<l>Watti geraecte groet of cleine,</l>
<l>Dat moeste al die doet ontfaen;</l>
<l n="1530">Die margenstonde heefti gedaen</l>
<l>Soe wel ende soe vromelike,</l>
<l>Daert toesach die coninc rike,</l>
<l>Entie conincginne mede</l>
<l>Ende menege vrouwe van der stede,</l>
<l n="1535">Datti den meesten priis ontfinc</l>
<l>Die nie ghewan jongelinc;</l>
<l>Maer Echites die vrome here,</l>
<l>Die vacht soe over sere,</l>
<l>Hi slouch .II. ammirale doet,</l>
<l n="1540">Ende Evax enen in die noet,</l>
<l>Die vierde sette hem ter vlucht.</l>
<l>Ic wane ghi mi cume geloeven mocht</l>
<l>Hoe dapperliic si henen vloen;</l>
<l>Doe volgeden die van Arragoen</l>
<l n="1545">Vromeliic tote int here,</l>
<l>Dat ghereet was ter were,</l>
<l>Want si hare stade hadden ghenomen</l>
<l>Ende souden weder der stad siin comen,</l>
<l>Doe hief daer een vreeselec striit,</l>
<l n="1550">Het was omtrent priemetiit,</l>
<l>Die coninc van Arabie</l>
<l>Entie coninc van Persie</l>
<l><pb n="275"/>Quamen Echites ten ghemoete,</l>
<l>Diese ontfinc herde onsoete,</l>
<l n="1555">Ende slouch den riken Persiin,</l>
<l>Daert toesach die Arabiin,</l>
<l>Dat hi tumelde int gras;</l>
<l>Tghejach datter doe was</l>
<l>En mochtu vertellen gheen man;</l>
<l n="1560">Si ghingen alle Echites an</l>
<l>Ende daden hem wel groet verdriet,</l>
<l>Die sine en connen hem niet</l>
<l>Te staden ghestaen dore tferdrach;</l>
<l>Alse dat her Evax sach</l>
<l n="1565">Slouch hiere toe vreeselike,</l>
<l>Die Persiin was haestelike</l>
<l>Weder vermonteert ende quam hem jegen,</l>
<l>Ende slouch den jonghen deghen</l>
<l>Soe diep in den roeden scilt,</l>
<l n="1570">Weder hi wilt of en wilt,</l>
<l>Hi moeste siin swert daer laten;</l>
<l>Evax geraecten bat te maten,</l>
<l>Ende gaf hem enen slach soe groet</l>
<l>Dat dors met hem vorwert scoet</l>
<l n="1575">Ter stad weert tote wten here;</l>
<l>Evax die siins hadde ghere,</l>
<l>Ende reet hem na dapperlike</l>
<l>Ende vinc dors; die coninc rike</l>
<l>Lach bedwelt, hine wiste hoe;</l>
<l n="1580">Een cnape quammer gereden toe,</l>
<l>Dien beval Evax die wise</l>
<l>Datti voerde den coninc van prise</l>
<l>In die stad der conincghinnen,</l>
<l>Ende hise hem groeten in allen sinnen;</l>
<l n="1585">Die cnape seide, hi sout doen;</l>
<l>Doe slouch weder die baroen</l>
<l>In den wiich vromelike;</l>
<l>Wat waendi hoe crachtelike</l>
<l>Echites van Athenen vacht</l>
<l n="1590">Jeghen die heydenen, met groter cracht</l>
<l><pb n="276"/>Slouch hi enen ammirael doet,</l>
<l>Die ziele voer in Belsebucs scoet.</l>
<l>Meneghen heyden verslouch hi,</l>
<l>Daer sere verbliden bi</l>
<l n="1595">Die duvelen diere wachten na,</l>
<l>Dat hem die ziele niet ontga.</l>
<l>Evax wrachte wonder groet</l>
<l>In dat heyden conroet,</l>
<l>Ende alle die kerstine sonderlike</l>
<l n="1600">Vochten herde vromelike.</l>
<l>Nu laticse striden wale</l>
<l>Ende willu tellen ene andre tale:</l>
<l>Die cnape voerde den coninc gevaen</l>
<l>Ter conincginne wel saen,</l>
<l n="1605">Ende groetense wel sere</l>
<l>Van Evax weghen den stouten here,</l>
<l>Ende seide: "vrouwe u sent hier</l>
<l>Evax die riddre fier</l>
<l>Tenen prosente met mi</l>
<l n="1610">Den riken coninc van Persi."</l>
<l>Die conincginne dies was blide</l>
<l>Danctem sere te dien tide,</l>
<l>Ende seide: "gheheert moeti wesen,</l>
<l>Hi heeft mi verbliit in desen."</l>
<l n="1615">Sibelie die conincginne</l>
<l>Priisde wel in haren sinne</l>
<l>Dat hare die ridder heeft ghesent</l>
<l>Van .II. conincgen een prosent,</l>
<l>Sine weet bi wat saken</l>
<l n="1620">Si sach den ridder wonder maken</l>
<l>Vore hare oegen om haren wille;</l>
<l>Te haer selven seidsi stille:</l>
<l>"Dese ridder dede mi bekinnen</l>
<l>Datti was bevaen met minnen</l>
<l n="1625">Daert hem te hoghen si;</l>
<l>Niet en wetic ofti mi</l>
<l><pb n="277"/>Mint ofte ene andre vrouwe;</l>
<l>Meint hi mi, sem mine trouwe,</l>
<l>Soe es sine pine al verloren,</l>
<l n="1630">Doch wetic wel te voren</l>
<l>Dat hi si vrome utermaten;</l>
<l>Maer mindi mi, ic souden haten</l>
<l>Bi mieren trouwen ende verdriven,</l>
<l>Daermet en sout nochtan niet bliven."</l>
<l n="1635">Doe was die vrouwe herde ongenedich</l>
<l>Den ridder, die herde onledich</l>
<l>Was in den striit om haren wille,</l>
<l>Nietemeer en hilt hi stille</l>
<l>Dan die wolf onder de scape doet</l>
<l n="1640">Daer hise vint onbehoet,</l>
<l>Ende vacht utermaten sere,</l>
<l>Ende Echites siin here,</l>
<l>Dat wonder te vertelne ware,</l>
<l>Soe dorebraken si die scare.</l>
<l n="1645">Echites quam ghereden</l>
<l>Stridende met willegen leden</l>
<l>Jegen den coninc van Arabie,</l>
<l>Vromeliker en street ridder nie,</l>
<l>Ende slouchen opten helm boven</l>
<l n="1650">Dat wonder was hine ware gecloven</l>
<l>Helm ende hoet beide te male,</l>
<l>Doe viel hi ende dors te dale.</l>
<l>Doen dat sagen die Arabine</l>
<l>Haren here in die pine,</l>
<l n="1655">Quamen si op Echites alle;</l>
<l>God die hoeden van mesvalle!</l>
<l>Ende ghingen op hem striden</l>
<l>Soe vreeselec in allen siden</l>
<l>Dat wonder te vertellen es,</l>
<l n="1660">Doch weerdem Echites</l>
<l>Soe datti die scare breet</l>
<l>Met groter cracht dorereet</l>
<l>Ende was buten een deel gereden;</l>
<l>Mettien quam met haesticheden</l>
<l n="1665"><pb n="278"/> Die ammirael van Prisont,</l>
<l>Sere bitende alse een hont,</l>
<l>Met .II. dusent Sarrasinen,</l>
<l>Die hem sere ghingen pinen</l>
<l>Echites te bringene onder;</l>
<l n="1670">Coenheit groet ende wonder</l>
<l>Dede die ridder van Ermenien;</l>
<l>Ne ware die coninc van Arabien</l>
<l>Quam met crachte toegeslegen</l>
<l>Met menegen Sarrasiinscen degen</l>
<l n="1675">Ende vingen Echites met crachte,</l>
<l>Diet verdrouch herde onsachte</l>
<l>Ende sere clagede siin seer:</l>
<l>"Ay Margriete, nemmermeer</l>
<l>En sie ic u, maget vri,</l>
<l n="1680">Noch nemmermeer en siedi mi,</l>
<l>Ic ben onder die Sarrasine!</l>
<l>Wat sal seggen die moeder mine</l>
<l>Ende miin vader die grave,</l>
<l>Vortmeer bliven si miins ave.</l>
<l n="1685">God here van hemelrike,</l>
<l>Nu troest mi alsoe ghewaerlike</l>
<l>Als ic hier street op u viande</l>
<l>Om te wrekene u ande!"</l>
<l>Miin her Evax die sere street</l>
<l n="1690">Op dander side, ende niene weet</l>
<l>Dat echites was ghevaen,</l>
<l>Te hem quam een soudenier saen,</l>
<l>Die hem seide met groten sere,</l>
<l>Dat men Echites den here</l>
<l n="1695">Gevaen van den velde voert;</l>
<l>Wat waendi hoe dat beroert</l>
<l>Evax wart van ernessen;</l>
<l>Hi waende siins sins messen</l>
<l>Ende reet Echites na met crachte.</l>
<l n="1700">Die coninc was van machte</l>
<l><pb n="279"/>Ende woude Evax wederstaen,</l>
<l>Maer her Evax verhief saen</l>
<l>Hantecleer dat goede sweert,</l>
<l>Ende slouch den coninc weert</l>
<l n="1705">Van Arabie op sinen hoet</l>
<l>Dat toten kinne inscoet,</l>
<l>Soe dedi den here van Pisont;</l>
<l>Die ziele voer in der hellen gront.</l>
<l>Doe voer hi daer Echites was,</l>
<l n="1710">Seide dWalsch daer ict in las,</l>
<l>Ende verslouch die Sarrasine</l>
<l>Die Echites daden pine;</l>
<l>Die ghene die dat versaghen</l>
<l>Dat hare here was verslaghen,</l>
<l n="1715">Saghen wel si bleven verloren,</l>
<l>Die ierst mochte reet voren</l>
<l>Ende vloen daer si vlien mochten,</l>
<l>Entie andre diese sochten</l>
<l>Echites ende Evax mede</l>
<l n="1720">Entie andre van der stede</l>
<l>Jagedense .II. milen verre;</l>
<l>Die Sarrasine vloen thuuswert erre,</l>
<l>Ende die kerstine keerden weder</l>
<l>Ende worpen die tenten neder,</l>
<l n="1725">Ende loeden tgoet blidelike</l>
<l>Ende voerdent in die stad rike,</l>
<l>Daer si wel worden ontfaen.</l>
<l>Echites deilet hem allen saen,</l>
<l>Dies si alle blide waren.</l>
<l n="1730">There was ten besten gevaren,</l>
<l>Die soudeniere scieden te hant,</l>
<l>Entie coninc hi besette siin lant</l>
<l>Ende Evax drossate daer ave,</l>
<l>Ende Echites, dien hi noede begave,</l>
<l n="1735">Maecti van sinen huse drossate;</l>
<l>Hi dedem ere boven mate,</l>
<l>Want bi hem es hem goet gevallen,</l>
<l>Alsoe moet doen ons allen. amen.</l>
<l><pb n="280"/>Die coninc van Damas</l>
<l n="1740">Ende van Anthiochen die was</l>
<l>Ghevaen, maecten haren vrede,</l>
<l>Ende worden sconinx man mede,</l>
<l>Ende daermet liet mense riden</l>
<l>Ende quite te dien tiden.</l>
<l n="1745">Miin her Evax die ridder wiis</l>
<l>Viel in al der werelt priis;</l>
<l>Soe eerliic besteldi sconinx dinc</l>
<l>Dat hem belove die coninc,</l>
<l>Ne ware dat hi sere qual</l>
<l n="1750">Van minnen, dat hi al</l>
<l>Alder werelt sere,</l>
<l>Ontsach hi der vrouwen ere</l>
<l>Ende oec siins selves vrede;</l>
<l>Wiste siit, hi verwrachtse daer mede,</l>
<l n="1755">Soe ware hi levende doet;</l>
<l>Dies haddi den anxt groet,</l>
<l>Dus versmalt hiit allene</l>
<l>Dicke met claghen ende met wene;</l>
<l>Dus lach Evax te Nauperfont</l>
<l n="1760">Ende Echites tiere stont,</l>
<l>Ende lagen in ene kemenade</l>
<l>Op hare bedde eens avons spade,</l>
<l>Ende spraken om menegerande dinc,</l>
<l>Echites die jongelinc</l>
<l n="1765">Seide te Evax sinen geselle,</l>
<l>Daer ic grote doget ave telle:</l>
<l>"Bi gode Evax, geselle weert,</l>
<l>Mi langt sere thuus wert,</l>
<l>Dat ic emmer varen moet;</l>
<l n="1770">Laet ons varen duncket u goet,</l>
<l>Bereiden wi ons haestelike,</l>
<l>Want ic wille varen endelike</l>
<l>Binnen derre weken weghe,</l>
<l>Ic wanic nemmermeer vercrege</l>
<l n="1775"><pb n="281"/> Raste, opdat ic bleve hier."</l>
<l>Doe seide Evax die ridder fier:</l>
<l>"Bi gode here, ghi moget wel varen</l>
<l>Alse ghi wilt sonder sparen,</l>
<l>Want ghi siit rike man van lande,</l>
<l n="1780">Voeric thuus, dat ware mi scande,</l>
<l>Ic die ben een arm man;</l>
<l>Quamic thuus, in wiste waer an</l>
<l>Mine hande slaen of toe vaen,</l>
<l>Ende hier es mi ere gedaen,</l>
<l n="1785">Een groet goet magic hier winnen</l>
<l>Met groten peyse ende met minnen,</l>
<l>Dus eist beter dat ic blive</l>
<l>Hier metten coninc te minen live,</l>
<l>Dan ic voere ten lande wert,</l>
<l n="1790">Daer dat mine ware saen vertert."</l>
<l>Her Echites hoerde altoe</l>
<l>Wat Evax seide doe,</l>
<l>Ende seide: "geselle wat waendi?</l>
<l>Ghi en sout wesen met mi;</l>
<l n="1795">Den dach dat wi beide leven</l>
<l>En soudic u niet begheven,</l>
<l>Ic soudu gheliic mi selven houden,</l>
<l>U pine en bleve niet onvergouden</l>
<l>Die ghi hebt dore mi ghedaen;</l>
<l n="1800">Nemmermeer en soudic u avegaen."</l>
<l>Evax seide: "des gheloevic wale,</l>
<l>Maer het steet soe tesen male</l>
<l>Dat ic hier nu bliven wile."</l>
<l>Echites die niet en sweech stille,</l>
<l n="1805">Seide: "bi gode hets mi leet</l>
<l>Dat u soe int herte steet,</l>
<l>Maer alst u soe int herte si</l>
<l>Dat ghi wilt keren, ghi vint an mi</l>
<l>Die u hout sonder begheven</l>
<l n="1810">Den dach dat wi moghen leven."</l>
<l>Mettesen ontsliepen si beide,</l>
<l>Si waren droeve van den gesceide.</l>
<l><pb n="282"/>Echites wert met slape bevaen,</l>
<l>Ende hem quam in droeme saen</l>
<l n="1815">Dat vore hem quam ene conincginne,</l>
<l>Daer hem dochte dat inne</l>
<l>Enghene scoenheit en gebrac,</l>
<l>Te Echites si doen sprac,</l>
<l>Ende seide: "her ridder god groetu,</l>
<l n="1820">Ic ben hier tote u comen nu</l>
<l>Omdat ghi selt te lande varen,</l>
<l>Ic hebbe enen ridder twaren</l>
<l>Dien sere na u comen lanct</l>
<l>Ende dies hem lettel bedanct</l>
<l n="1825">Dat icken bi mi soe lange houde,</l>
<l>Maer dat hi leit in groter vroude,</l>
<l>Maer hem soude herde sere vernoyen;</l>
<l>Nu en willicken niet langer moyen,</l>
<l>Ic salne met u varen laten,</l>
<l n="1830">Ende ghi en selten niet haten</l>
<l>Tierst dat ghine kent wel,</l>
<l>Na u ende na niemen el</l>
<l>Heefti ghebeit ene wile;</l>
<l>Die conincginne Sibile</l>
<l n="1835">Sal hier Evax behouden,</l>
<l>Dies moet daventure wouden,</l>
<l>Ende ic seggu of ghi wilt</l>
<l>Hoe ghi te hem geraken silt;</l>
<l>Tierst dat ghi uten lande siit</l>
<l n="1840">Soe riidt soe langhen tiit</l>
<l>Dat ghi comt in een lant</l>
<l>Dat Calabren es ghenant,</l>
<l>In ene stad ende heet Tabor,</l>
<l>Ende heeft menegen sconen tor;</l>
<l n="1845">Daer vindi die conincginne faeliant</l>
<l>Jeghen den grave van Perant</l>
<l>Toneffeningen, om sridders wille</l>
<l>Die daer leit bi mi al stille,</l>
<l>Die ene camp soude hebben gestreden,</l>
<l n="1850">Maer die grave bi behendicheden</l>
<l><pb n="283"/>Deden versten .II. jaer;</l>
<l>Nu willic dat ghi vaert daer</l>
<l>Ende ghebiet u gereet ten campe;</l>
<l>Den grave ontsiet hem van rampe</l>
<l n="1855">Ende sal spreken om die soene,</l>
<l>Ende daerna vaert ridder coene</l>
<l>Vort tote ere cautsiede</l>
<l>Daer wandelen lettel liede,</l>
<l>Ende volgt vort tot enen cruce die,</l>
<l n="1860">Ende aventurt vort wats gescie,</l>
<l>Dan vaert vort in dat wout,</l>
<l>Daer vindi feeste menichfout,</l>
<l>Mi enten ridder vol vromicheiden</l>
<l>Die alle na u comen beiden;</l>
<l n="1865">Nu moet u god achterwaren,</l>
<l>Comt iet saen, ic moet varen."</l>
<l>Die riddre ontspranc mettesen;</l>
<l>Te hem selven seidi: "wat mach dit wesen,</l>
<l>Dit vision dat ic sach?</l>
<l n="1870">Mi wondert wat wesen mach."</l>
<l>Maer hi peinsde te meer</l>
<l>Dat hi varen soude teer.</l>
<l>Smargens doe die dach ontspranc</l>
<l>Stont op die ridder sonder bedwanc</l>
<l n="1875">Ende Evax die ridder coene,</l>
<l>Ende ghinghen met enen doene</l>
<l>Te messen, daer na ghingen si</l>
<l>Daer si vonden den coninc vri;</l>
<l>Echites seide: "coninc here</l>
<l n="1880">God moetu lonen goet ende ere</l>
<l>Die ghi mi hebt ghedaen;</l>
<l>Uwen orlof, ic moet saen</l>
<l>Te miere vrouwen te lande varen."</l>
<l>Die coninc seide sonder sparen;</l>
<l n="1885">"Bi gode ridder, dats mi swaer,</l>
<l>Ghebrect u iet, segt oppenbaer,</l>
<l>Ic betert u sekerlike."</l>
<l>"Neent here, maer endelike,</l>
<l><pb n="284"/>Het steet mi soe, ic moet varen."</l>
<l n="1890">Die conincghinne te waren</l>
<l>Seide: "her riddre dats mi leet;</l>
<l>Her Evax, segt mi hoet u steet,</l>
<l>Seldi met ons bliven niet?</l>
<l>Wine begheven u endelec niet</l>
<l n="1895">Den dach dat wi leven moghen;</l>
<l>Bliift bi ons in hoghen."</l>
<l>Miin her Evax seide: "vrouwe</l>
<l>Ic blive met u dienende trouwe</l>
<l>Den dach dat ic leven moet."</l>
<l n="1900">"Here god lonu al goet</l>
<l>Ende alle doget ende alle ere."</l>
<l>Echites die hovessce here</l>
<l>Nam orlof cortelike,</l>
<l>Ende hem boet die coninc rike</l>
<l n="1905">Orsse ende parde ende groet goet,</l>
<l>Dies niet en woude die ridder vroet,</l>
<l>Ende sciet hovesscelike van daer;</l>
<l>Hem was te moede swaer</l>
<l>Dat Evax achter hem bleef,</l>
<l n="1910">Daer hi groten rouwe omme dreef.</l>
<l>Nu riidt Echites siere straten,</l>
<l>Die Evax heeft ghelaten</l>
<l>Ellendich in vremden conincrike,</l>
<l>Om den wech vragedi haestelike</l>
<l n="1915">Die te Calabre wert lach,</l>
<l>Alsoe alse hiit in droeme sach;</l>
<l>Doe quam hi in dingaen van meye</l>
<l>In ene scone valeye</l>
<l>Ende sach vore hem ene scone stad,</l>
<l n="1920">Enen herdekine vragedi wat</l>
<l>Stade ware dat hi siet;</l>
<l>Die herde en sweech langher niet,</l>
<l><pb n="285"/>Maer seide: "her ridder faeliant,</l>
<l>Die stad es Thabor ghenant."</l>
<l n="1925">Mettien peinsde die grave:</l>
<l>"Dits die stad, daer mi ave</l>
<l>Die conincginne in droeme seide."</l>
<l>Den herde vragedi sonder beide</l>
<l>Wat meren in die stad ware.</l>
<l n="1930">Die herde seide oppenbare,</l>
<l>Dat die grave van Perant</l>
<l>Der conincginne dade groten pant</l>
<l>Om enen camp dien hi</l>
<l>Ghenomen hadde jegen den ridder vri;</l>
<l n="1935">Doe vertelde hem altemale</l>
<l>Al wt ende wt te poente wale</l>
<l>Hoe die camp was ghenomen,</l>
<l>Ende hoe die ridder niene ware comen,</l>
<l>Nochtan ware margen die dach.</l>
<l n="1940">Die ridder peinsde: "dat mach</l>
<l>Wel siin dat ic in droeme vernam;</l>
<l>Ic wille der vrouwen lofsam</l>
<l>Varen verlossen of ic can."</l>
<l>Doe nam hi orlof an den man</l>
<l n="1945">Ende voer in die stad.</l>
<l>Die portren, die vernamen dat,</l>
<l>Seiden: "miere vrouwen kempe es comen.</l>
<l>Ene herberghe heefti ghenomen</l>
<l>Ende voer hem ontwapenen daer inne."</l>
<l n="1950">Mettien quam vore die conincginne</l>
<l>Niemare, dat comen ware</l>
<l>Hare riddre die ware dare.</l>
<l>Doe wert hare te moede wale.</l>
<l>Mettien quam Echites in die sale</l>
<l n="1955">Daer hi den coninc vant</l>
<l>Enten grave van Perant;</l>
<l>Hi groete den coninc fiin</l>
<l>Ende alle die met hem siin</l>
<l>Ende ontboet hem goeden dach,</l>
<l n="1960">Maer alsoe vele leeds alse vermach</l>
<l><pb n="286"/>Hem god gheven ende enich sant</l>
<l>Moet hebben die grave van Perant,</l>
<l>Dat hi nie soe edelen vrouwe</l>
<l>Hebben dede selken rouwe;</l>
<l n="1965">"Siet her coninc, nu ben ic hier,</l>
<l>Alse goet ridder ende fier</l>
<l>Te volleistene miin gelof</l>
<l>Vore alle die siin in u hof,</l>
<l>Nu en mach hiis niet ontgaen</l>
<l n="1970">Hine moet margen den camp bestaen."</l>
<l>Die grave hoerde altoe</l>
<l>Datten Echites versprac soe;</l>
<l>Hi seide: "her riddre ghi hebt onrecht,</l>
<l>Ghine siit maer een clene wecht</l>
<l n="1975">Jeghen mi, dats goet te siene;</l>
<l>Ic sloughe uwer wel tiene</l>
<l>Tenen male ende noch drie,</l>
<l>Maer dat ic die sonden ontsie,</l>
<l>Dies willic leven met ghemake;</l>
<l n="1980">Siet ic loechene alder sake</l>
<l>Die ic van der vrouwen seide;</l>
<l>Bi miere trouwen, bi mier waerheyde,</l>
<l>Here her coninc, sonder waen,</l>
<l>Hets logene dat ic u dede verstaen</l>
<l n="1985">Van der vrouwen miin;</l>
<l>Om dat ic met hare woude siin</l>
<l>Ende siis niet woude gehinghen</l>
<l>Ghingic dit wort wtbringhen;</l>
<l>Here nu moise wel quite laten;</l>
<l n="1990">Her riddre nu vaert uwer straten."</l>
<l>Echites hoerde den grave</l>
<l>Sere loechenen hier ave,</l>
<l>Ende seide: "her coninc es dit u ere</l>
<l>Dat hi u doet dese onnere?</l>
<l n="1995">Ic hadde onrecht als ic verneme</l>
<l>Stredic meer jegen heme.</l>
<l><pb n="287"/>Nu segt mi, es quite miin vrouwe?"</l>
<l>"Jaes here, sem mine trouwe,</l>
<l>Si es goet ende sal bliven,</l>
<l n="2000">Enten grave sal ic verdriven."</l>
<l>Doe woude Echites wederkeren,</l>
<l>Ende hem danctens alle die heren;</l>
<l>Doe quam die conincginne gegaen,</l>
<l>Diene wel heeft ontfaen.</l>
<l n="2005">Doe nam orlof die ridder weert</l>
<l>Ende voer ter cautsieden weert</l>
<l>Daer hem wiisde die conincginne;</l>
<l>Buten dier stad quam hiere inne</l>
<l>Ende reet tote hi ten cruce quam;</l>
<l n="2010">Doe reet die ridder lofsam</l>
<l>Den wech ten woude wert in,</l>
<l>.II. milen lettel min,</l>
<l>Dat hi quam in ene prayorie;</l>
<l>Scoender stad en sach hi nie</l>
<l n="2015">Dan die selve stad was,</l>
<l>Seide dWalsch daer ict in las;</l>
<l>Mettien heeft die ridder vernomen</l>
<l>Wt ere borch ghereden comen</l>
<l>Ene scare van sconen vrouwen;</l>
<l n="2020">Te hem selven seidi: "bi mier trouwen</l>
<l>Dits een scone anesien."</l>
<l>Entie vrouwen quamen mettien</l>
<l>Totem gereden in siin ghemoet</l>
<l>Ende grueten den riddre goet.</l>
<l n="2025">Doen die vrouwen waren leden,</l>
<l>Quamen achter hem gereden</l>
<l>Een riddre ende ene conincginne,</l>
<l>Die hem dochte in allen sinne</l>
<l>Dat wel die selve wesen mach</l>
<l n="2030">Die hi in sinen droeme sach;</l>
<l>Ende doen si vore den ridder quamen</l>
<l>Groeten sine bi namen,</l>
<l><pb n="288"/>Ende seiden: "Echites willecome!"</l>
<l>Die conincginne seide: "ridder vrome,</l>
<l n="2035">Met mi moeti ter herbergen varen,</l>
<l>Ic sal u wel ontfaen twaren,</l>
<l>Ende dese riddere na u</l>
<l>Heeft ghebeit tote nu,</l>
<l>Sal met u siere straten riden,</l>
<l n="2040">Ende ghi selt beide in corten tiden</l>
<l>In Grieken te gader wesen."</l>
<l>Echites seide mettesen:</l>
<l>"Vrouwe ic doe gherne uwen wille."</l>
<l>Doe hilden si onlange stille</l>
<l n="2045">Maer voeren alle in die zale,</l>
<l>Daer si menegerande tale</l>
<l>Hadden savons onderlinghe;</l>
<l>Si ghingen alle tenen ringhe</l>
<l>Sitten, die ridders entie vrouwen,</l>
<l n="2050">Der conincginne baden si met trouwen</l>
<l>Dat si hen berechten wille</l>
<l>Waerbi si soe langhe stille</l>
<l>Den ridder heeft bi hare gehouden,</l>
<l>Ende twi si niet en heeft vergouden</l>
<l n="2055">Echites sine grote trouwe;</l>
<l>"Ja en sidi der trouwen vrouwe,</l>
<l>Hoe modi dan gerechte minneren</l>
<l>Soe langhe astrueren?"</l>
<l>Ver Venus die conincginne</l>
<l n="2060">Sat met bliden sinne</l>
<l>Tusschen .II. tidders goet</l>
<l>Ende neven vele vrouwen vroet,</l>
<l>Si seide: "ghi wert gherne wiis</l>
<l>Ende wist gherne vele, wat meindiis,</l>
<l n="2065">Dore dese heren die hier siin</l>
<l>Willic u die niemare miin</l>
<l>U een deel laten weten:</l>
<l>Ghi wet wel ic ben geheten</l>
<l><pb n="289"/>Vrouwe over gherechte minne,</l>
<l n="2070">Ende waer ontrouwe es inne</l>
<l>Soe ben ic ene sware wrake</l>
<l>Ende wreke altoes dese zake;</l>
<l>Somer ende winter ben ic groene,</l>
<l>Ic ben altoes in saysoene,</l>
<l n="2075">Wt mi spruut alle doget</l>
<l>Ende al dat die werelt verhoget.</l>
<l>Die mi oec dienen moeten siin</l>
<l>Gheset na die maniere miin;</l>
<l>Hi moet siin simpel ende goet;</l>
<l n="2080">Wetende, oemoedich ende vroet,</l>
<l>Scamel, milde, ghestade, ghemate,</l>
<l>Wel helen, quite van barate,</l>
<l>Wetende, ghetrouwe, sonder waen,</l>
<l>Sal hi van mi loen ontfaen;</l>
<l n="2085">Die dit heeft mach hem verlaten</l>
<l>Van mi te comene te baten,</l>
<l>Anders soe eist al om niet.</l>
<l>Dat si Echites beiden hiet,</l>
<l>Dat was, datti niet en kinde</l>
<l n="2090">Wie die maget was die hi minde,</l>
<l>Maer nu kint hise wale</l>
<l>Ende hare vriende altemale.</l>
<l>Desen riddre hebbic oec hier gehouden,</l>
<l>Om dat si beide vergadren souden;</l>
<l n="2095">Elc sal bi andren teren comen,</l>
<l>Want men mochte beide niet vervromen,</l>
<l>Maer nu willic dat si varen,</l>
<l>Want het heeft te doene twaren</l>
<l>Die keyser van Grieken entie sine;</l>
<l n="2100">Want hem doet grote pine</l>
<l>Van Babilonien die soudaen,</l>
<l>Diene hout beleghen sonder waen</l>
<l>Met .xx. conincgen die ic u</l>
<l>Alle wille noemen nu.</l>
<l n="2105"><pb n="290"/> Daer es die coninc van Orient,</l>
<l>Die coninc van India omtrent,</l>
<l>Die coninc van der Roeder Zee,</l>
<l>Met .xxx. ammiralen ende mee,</l>
<l>Die coninc van Persi, die coninc van Putriin,</l>
<l n="2110">Van Alexandre die coninc ende van Cordriin,</l>
<l>Die coninc van Nilo der vloet,</l>
<l>Die noch hout .xx. steden goet,</l>
<l>Die coninc van den woesten lande,</l>
<l>Die coninc van Makabeuscen sande,</l>
<l n="2115">Die coninc van Indegge Esti,</l>
<l>Entie coninc van Synay,</l>
<l>Die heeft noch .xxx. steden goet,</l>
<l>Sonder daer nu es die vloet,</l>
<l>Sodoma ende Gomora mede,</l>
<l n="2120">Die coninc van Egypten der stede,</l>
<l>Die coninc van der Doeder Zee,</l>
<l>Die coninc van Sichem oec mee;</l>
<l>Dese hebbent belegen altemale</l>
<l>Met .v. hondert ammirale,</l>
<l n="2125">Dies willic dat ghi hem te staden</l>
<l>Vaert, want hi es verladen."</l>
<l>Doen her Echites dat verstoet</l>
<l>Wert hi droeve in sinen moet,</l>
<l>Ende seide: "edele vrouwe vri,</l>
<l n="2130">Modi iet berechten mi,</l>
<l>Twi hine belegen heeft</l>
<l>Ende watti wille dat hi hem gheeft?"</l>
<l>Die conincginne seide: "ic segt u,</l>
<l>Die keyser hi hevet nu</l>
<l n="2135">Ene dochter herde scone,</l>
<l>Entie wilt die soudaen sier suster sone</l>
<l><pb n="291"/>Gheven, ende sine wilt,</l>
<l>Hier bi eist daer sere onstilt."</l>
<l>Metten ghinc men ghinder eten;</l>
<l n="2140">Echites was gheseten</l>
<l>Bi Heinrike den Limborchghere,</l>
<l>Dies haddi groten ghere</l>
<l>Te wetene wie hi ware;</l>
<l>Die conincginne seide oppenbare:</l>
<l n="2145">"Ghi heren, ic liet u hier noch bliven</l>
<l>Maer dat ic niet late verdriven</l>
<l>En wille den keyser rike;</l>
<l>Vaerten bescudden tilike."</l>
<l>Die conincginne seidem vele</l>
<l n="2150">Goets dincs ende bispele,</l>
<l>Van minnen ende wat minne ware,</l>
<l>Dat ic vertellen soude oppenbare,</l>
<l>Maer dat mi ware te lanc</l>
<l>Ende ghiis mi cume sout weten danc.</l>
<l n="2155">Die ridders gingen slapen beide</l>
<l>Toten dage in vromicheiden.</l>
<l>Doe die scone sonne opclam</l>
<l>Quam die conincginne lofsam</l>
<l>Ende hiet die ridders beide opstaen,</l>
<l n="2160">Dat si daden herde saen,</l>
<l>ende gereiden hare vaert</l>
<l>Ende voeren te Grieken waert,</l>
<l>Ende namen orlof haestelike.</l>
<l>Nu wet wel dat ic overstrike</l>
<l n="2165">Menegerande zoete tale,</l>
<l>Ende dat palays hoe wale</l>
<l>Het was ghemaect ende werdelike,</l>
<l>Dat latic al varen quite,</l>
<l>Want dWalsch en seges mi nemmeer.</l>
<l n="2170">Die ridders namen haren keer</l>
<l>Soe si best mochten te Grieken waert,</l>
<l>Deen vragede [dander] op die vaert</l>
<l><pb n="292"/>Wie hi ware ende wanen hi quame;</l>
<l>Ende doe elc wiste anders name</l>
<l n="2175">Ende wat Echites hadde ghedaen</l>
<l>Dore her Heinriic, doe wert hi saen</l>
<l>Van hem utermaten blide,</l>
<l>Ende reden wech tien tide.</l>
<l>Elc dede andren grote ere.</l>
<l n="2180">Nu gheleidse god onse here.</l>
<l>Amen.</l>
</div>
<div type="chapter"><head type="chapter">BOEK VI.</head>
<l><pb n="293"/>Die soete tiit, die coele mey,</l>
<l>Der vogelen sanc ende hare ghesrey</l>
<l>En doet mi niet dit dicht volmaken,</l>
<l>En daet ene die alle saken</l>
<l n="5">Mi hier omme doet nederlegghen;</l>
<l>Hare en darrict wedersegghen,</l>
<l>Want hare welgheraechtheit</l>
<l>Doet mi allen aerbeit</l>
<l>Vergheten ende dit anevaen;</l>
<l n="10">Ic wane gheen man also onderdaen</l>
<l>En mach ghere jonfrouwe siin</l>
<l>Als ic ben der jonfrouwe miin.</l>
<l><pb n="294"/>Nu moete mi god geonnen dat,</l>
<l>Dat ic hare tenegher stad</l>
<l n="15">Moete dienen soe, dat si</l>
<l>Hare moet beloven van mi,</l>
<l>Dat ic beghere herde sere,</l>
<l>Dies moet mi onnen onse here.</l>
<l>Beide die ridders die nu henen varen</l>
<l n="20">Te Grieken wert moet achterwaren</l>
<l>Onse here ende geleiden;</l>
<l>Nu latic varen hem beiden,</l>
<l>Ende wille u van Evax doen weten,</l>
<l>Die soe sere es beseten</l>
<l n="25">Met hogher minne, datti en weet</l>
<l>Niet wel wat hem overgheet,</l>
<l>Siin seer moesti allene draghen,</l>
<l>Ende siin suchten ende siin clagen,</l>
<l>Ende siin rouwe ende siin verdriet</l>
<l n="30">En weeti wien claghen niet.</l>
<l>Op enen nacht lach die ridder vri</l>
<l>Sere clagende dat hi</l>
<l>Was soe tonrasten over die minne,</l>
<l>Ende over die hoghe conincginne</l>
<l n="35">Venuse, der minnen vrouwe,</l>
<l>Ende hi nochtan hare ghetrouwe</l>
<l>Ware, clagedi herde sere:</l>
<l>"Ic ware bleven in mine ere</l>
<l>Wel, en hadt Venus ghedaen;</l>
<l n="40">Minen here liet ic mi ontgaen</l>
<l>In Grieken den zoeten aert,</l>
<l>Daer ic in gheboren waert,</l>
<l>Ende mine vrient ende mine maghe,</l>
<l>Ende ligge hier in swaren geclage.</l>
<l n="45">Ic was een deel ten wapenen goet,</l>
<l>Men hiet mi vromich ende vroet,</l>
<l>Ende dit wert al verloren</l>
<l>Bi Venusse die hier te voren</l>
<l><pb n="295"/>Hadde over menegen dach</l>
<l n="50">Dat si den lieden te gheven plach</l>
<l>Cracht, wiisheit, coenheit, trouwe."</l>
<l>Mettien viel hi in groten rouwe</l>
<l>Ende weende bitterlike.</l>
<l>In derre claghen, in derre gelike</l>
<l n="55">Lach hi tote bi den daghe,</l>
<l>Dat niet en minderde sine claghe;</l>
<l>Mettien hi een lettel onsliep;</l>
<l>Doe dochtem datten riep</l>
<l>Een kint dat was al naect,</l>
<l n="60">Ende drouch enen brant die blaect</l>
<l>In dene hant, in dandre .I. spere,</l>
<l>Ghecroent, gerecht, in dier gebere</l>
<l>Ocht ware eens coninx kint;</l>
<l>Het was met beiden oegen blint,</l>
<l n="65">Twee vlogele hadt oft vliegen conde;</l>
<l>Evax sachter op ene lange stonde.</l>
<l>Doen seide tkint: "her ridder goet</l>
<l>Segt mi waer bi ghiit doet,</l>
<l>Dat ghi over miere moeder claget,</l>
<l n="70">Die ghi noit met oegen en saget?</l>
<l>Het sciint wel dat ic ben blint,</l>
<l>Dat ghi, die siit ere voestermoeder kint,</l>
<l>Mint ene hoghe conincginne,</l>
<l>Ende wiltse tuwen iersten beghinne</l>
<l n="75">Hebben, ofte u verslaen;</l>
<l>Twaren, alsoe en maget niet gaen,</l>
<l>Ghi moet beiden, wildi,</l>
<l>Nochtan en achtic niet dat ghi</l>
<l>Hare doet weten uwe quale,</l>
<l n="80">Si sal u masscien troesten wale;</l>
<l>Maer twaren haddic ghesien,</l>
<l>Inne hadt niet laten gescien,</l>
<l>Ic haddu bracht an u gelike;</l>
<l>Ghi siit vrome ende niet rike,</l>
<l n="85"><pb n="296"/> Dies beit noch een stuckelkiin,</l>
<l>Ic sal in uwer hulpen siin.</l>
<l>Nu hoedu god, her ridder vri,</l>
<l>Ende en claget nemmer over mi."</l>
<l>Tkint dat voer henen doe;</l>
<l n="90">Die ridder ontspranc hine wiste hoe,</l>
<l>Ende peinsde in hem selven dat,</l>
<l>Dat enich ware dat tier stad</l>
<l>Datti daer hadde ghesien;</l>
<l>Al om hem sach hi mettien,</l>
<l n="95">Ende alsi en vernam twint,</l>
<l>Noch brant noch kint,</l>
<l>Clagedi herde sere,</l>
<l>Ende peinsde wat hem onse here</l>
<l>Wete, dat hine soe sere piinde;</l>
<l n="100">Hi qual soe dat hem sciinde</l>
<l>En leeft soegedaen keytief;</l>
<l>"Ende scinen moet al miin liif</l>
<l>Dat ic doe, dat dunct mi."</l>
<l>Doe stont op die ridder vri,</l>
<l n="105">Want het was scone dach,</l>
<l>Ende ghinc soe hi ierst mach</l>
<l>Te messen wert, biddende gode,</l>
<l>Dat hine bescermde van noede.</l>
<l>Die conincginne Sibile</l>
<l n="110">Hadde ghehouden lange wile</l>
<l>Ene jonfrouwe met hare, als ict las,</l>
<l>Die van Grieken gheboren was,</l>
<l>Ende was Colette geheten.</l>
<l>Inne constu niet gedoen weten</l>
<l n="115">Hoe vrient si Evax was;</l>
<l>Ende oec, geloeft mi das,</l>
<l>Omdat si van Grieken waren;</l>
<l>Si en hietem ghene dinc sparen</l>
<l>Dat si volbringhen mochte.</l>
<l n="120">Derre jonfrouwe dochte</l>
<l><pb n="297"/>Dat Evax sere avenam;</l>
<l>Ende doe sine anesach, si quam</l>
<l>Ende vragedem wat hem mesquame</l>
<l>Datti soe sere avename.</l>
<l n="125">Die jonfrouwe kindi ghetrouwe,</l>
<l>Ende seide: "hovessche jonfrouwe</l>
<l>Ic mach u seggen mine quale,</l>
<l>Ende miin vernoy altemale</l>
<l>Doet mi miin vrouwe de conincginne;</l>
<l n="130">Si es meester van minen sinne,</l>
<l>Dat moet ic allene draghen,</l>
<l>Want inne dart niement ghewaghen;</l>
<l>Dus soe sal mi nemen miin liif</l>
<l>Dat welgheraecte scone wiif,</l>
<l n="135">Dies si een twint niene weet;</l>
<l>Nochtan comer mi af lief of leet</l>
<l>Ic salt hare doen weten,</l>
<l>Inne mach mi selven niet al eten,</l>
<l>Ic moet hare emmer doen verstaen."</l>
<l n="140">Doe seide die maget welghedaen:</l>
<l>"Bi gode mi es herde leet</l>
<l>Dat u dus int herte steet</l>
<l>Die minne van miere vrouwen,</l>
<l>Maer eer ic storve van rouwen,</l>
<l n="145">Sekerlec ic claget hare,</l>
<l>Inne soude niet wanen dat hare</l>
<l>Hare herte meer es steiniin</l>
<l>Dan andre vrouwen herten siin.</l>
<l>Ende oec en troestic u niet te sere."</l>
<l n="150">Doe seide Evax die here:</l>
<l>"Jonfrouwe des ben ic beraden,</l>
<l>Al waert dat mi soude scaden."</l>
<l>Mettesen soe scieden si.</l>
<l>Doe ghinc int hof die ridder vri</l>
<l n="155">Ende dede int hof eten gaen;</l>
<l>Na den etene sonder waen</l>
<l>Ghinc Sibille die conincginne</l>
<l>Ende Evax tharen boegaerde inne</l>
<l><pb n="298"/>Ende vele cnapen ende jonfrouwen;</l>
<l n="160">Sibille sach wel dat met rouwen</l>
<l>Die ridder bevaen was,</l>
<l>Ende ginc hem allene int gras</l>
<l>Sitten onder enen olivier;</l>
<l>Ende Evax die ridder fier</l>
<l n="165">Wert valu ende weder roet;</l>
<l>Mettien hem siin herte onscoet</l>
<l>Ende seech neven hare in onmacht;</l>
<l>Die conincginne was wel bedacht,</l>
<l>Si sat bi ere fonteynen claer,</l>
<l n="170">Ende hare gheselscap was van daer</l>
<l>Soe verre gesceden, dat si niet</l>
<l>En sien wat daer es ghesciet.</l>
<l>Die conincginne peinsde wale</l>
<l>Dat dat ware der minnen quale,</l>
<l n="175">Dat hi sweech stillekine,</l>
<l>Ende nam in hare hande fine</l>
<l>Fonteyne, die si den ridder fiin</l>
<l>Hovessceliic [warp] in siin ansciin,</l>
<l>Ende daer mede bequam hi.</l>
<l n="180">"Ay mi, seiti, hoe wee es mi!"</l>
<l>Die vrouwe seide: "ic geloefs wale</l>
<l>Dat het ware der minnen quale."</l>
<l>"Kersene, welgheraecte smale,</l>
<l>Ende hebdi dus u edelhede</l>
<l n="185">Ghedaen hare nieloephede,</l>
<l>Twaren dat troest mi sere,</l>
<l>Ghi hebt behouden mi mine ere,</l>
<l>Dat ghiit dus heymelike verdroeget</l>
<l>Ende giis niemen en ghewoget.</l>
<l n="190">Nu vrouwe, ghi hebt mi in staden</l>
<l>Ghestaen, noch modi mi ontladen,</l>
<l>Wildi, van miere pinen groet,</l>
<l>Want ghi siit die mi sleet doet.</l>
<l>Herte, sen, sterven, leven,</l>
<l n="195">Vrouwe modi mi allene gheven,</l>
<l><pb n="299"/>Want sonder u ic nemmeer en mach</l>
<l>Meer ghecrighen bliden dach."</l>
<l>Sibile die bekinde</l>
<l>Ane den ridder dat hise minde,</l>
<l n="200">Wert verbolghen herde sere,</l>
<l>Ende seide: "wat meindi here,</l>
<l>Diendi hier omme altemale?</l>
<l>Entrouwen soe diendi wale</l>
<l>Minen here te sinen onneren;</l>
<l n="205">Ghi moget wel te lande keren,</l>
<l>Ende vollec vaert uwer straten,</l>
<l>Inne willu hier niet langer laten,</l>
<l>Ic wille ghi uwer verde vaert,</l>
<l>Want bi der maget die nie en waert</l>
<l n="210">Besondicht, u were beter vele</l>
<l>Waert bleven in die kele.</l>
<l>Soucti mine onnere ende mine scande,</l>
<l>Soe ben ic in desen lande</l>
<l>Wel te minen leede comen.</l>
<l n="215">Coenen riddre ende vromen</l>
<l>En wistic nie selke dulheit soeken.</l>
<l>Mi moeten al die werelt vloeken</l>
<l>Liet ic dit al ongheclaget."</l>
<l>Die droveste man die gi nie saget</l>
<l n="220">Was die riddere sekerlike;</l>
<l>Entie conincginne rike</l>
<l>Ginc hem met talen vreselic ane,</l>
<l>Ende hi pinet hem omme te slane,</l>
<l>Ende seide: "vrouwe sidermere</l>
<l n="225">Dat u es jeghen therte soe sere,</l>
<l>Soe sal ics vrouwe gherne afcomen."</l>
<l>"Dat seldi here tuwen onvrome,</l>
<l>Inne [wille] nemmermeer uwer feesten,</l>
<l>U dienst en es niet van den meesten,</l>
<l n="230">Ic en roeke u dienst twint."</l>
<l>Sibille dat scone kint</l>
<l><pb n="300"/>Stont op ende ghinc weghe.</l>
<l>Die riddre, dien god gheve sege,</l>
<l>Leidese in hare camere weder,</l>
<l n="235">Daer te voren no seder</l>
<l>Wanic, en quam nie droever man;</l>
<l>Stappans hi henen ran</l>
<l>Al verwoet wten hove,</l>
<l>Daer hi in was van love,</l>
<l n="240">Ende doe hi quam in die stad</l>
<l>Scordi wt al dat</l>
<l>Dat hi wt hadde ende ane;</l>
<l>Wat hem bi quam begonsti te slane,</l>
<l>Kindre, man ende wiif;</l>
<l n="245">Mochti dien nam hi tliif.</l>
<l>Doe portren diene sagen,</l>
<l>Begonsten herde sere claghen,</l>
<l>Ende seiden: "hoe es dit comen,</l>
<l>Hiertoe den riddre vromen,</l>
<l n="250">Die bloeme was der werelt al?</l>
<l>Hoe loept hi dus in dongeval</l>
<l>Al moedernaect dus achter straten,</l>
<l>Daerna met ghemake niet en laten</l>
<l>Die kinderkine entie wiif,</l>
<l n="255">Sine beworpen siin scone liif?"</l>
<l>Hier binnen quam niemare</l>
<l>Int hof, dat her Evax ware</l>
<l>Wt sinen sinne, men wiste om wat,</l>
<l>Ende al naect liepe in de stad.</l>
<l n="260">Die conincginne die dat vernam,</l>
<l>Al was si te voren gram,</l>
<l>Hare ontfermde des ridders sere,</l>
<l>Daerbi en seidsiit niemen mere,</l>
<l>Maer doent wiste die coninc</l>
<l n="265">En hoerdi noit soe droeve dinc,</l>
<l>Ende sende sine ridders daer,</l>
<l>Diene vingen, dats waer,</l>
<l><pb n="301"/>Ende leidene in die herberge siin.</l>
<l>Hoe menich rouwich ansciin</l>
<l n="270">Dat daer om her Evax was,</l>
<l>Seide dWalsch daer ict in las,</l>
<l>En mochtu gheen man gewagen;</l>
<l>Alle diene met oegen saghen</l>
<l>Weenden ontfarmelike sere,</l>
<l n="275">Ende doe bonden si den here</l>
<l>In ene camere met starken linen;</l>
<l>Dus bleef hi daer met pinen;</l>
<l>Het achterwaerde den ridder gram</l>
<l>Een knecht die met hem quam</l>
<l n="280">Wt Grieken, die hem was getrouwe.</l>
<l>Om den ridder hadde groten rouwe</l>
<l>Die coninc ende sine mayseniede</l>
<l>Ende alle dandre liede,</l>
<l>Omdat in soe groet mesval</l>
<l n="285">Was die bloeme der werelt al.</l>
<l>Dus lach die ridder gebonden daer</l>
<l>Al omme entomme .II. jaer</l>
<l>Wt siere memorien altemale,</l>
<l>Ende selken tiit met in quale.</l>
<l n="290">Nu quam dat tenen tiden</l>
<l>Die conincginne soude riden</l>
<l>Daer her Evax binnen lach;</l>
<l>Doe hi hoerde dat ghedrach</l>
<l>Van den lieden ende van den vrouwen,</l>
<l n="295">Doe woudene die conincginne scouwen,</l>
<l>Doe riep her Evax sinen knecht,</l>
<l>Ende seide: "vrient nu berecht</l>
<l><pb n="302"/>Mi watter buten si."</l>
<l>Die knecht seide: "wat wetti?"</l>
<l n="300">Die ridder seide: "ic hoere wale</l>
<l>Dat gheruchte altemale."</l>
<l>Die knecht seide: "ic segt u,</l>
<l>Die conincginne sal hier nu</l>
<l>Te messen al hier liden."</l>
<l n="305">Die ridder begonste verbliden,</l>
<l>Ende seide: "bi der trouwen die ghi</l>
<l>Jonet siit sculdich mi,</l>
<l>Ontbint mi ende sadelt miin pert,</l>
<l>Ende laet mi riden te mier vrouwen wert,</l>
<l n="310">Inne sal mesdoen ghene zake,</l>
<l>Maer sal weder met ghemake</l>
<l>Keren ende mi gematen</l>
<l>Ende weder binden laten,</l>
<l>Dies modi mi geloeven wel."</l>
<l n="315">Die knecht seide: "en ware gheen spel,</l>
<l>Entrouwen, mesdadi iet,</l>
<l>Die coninc en liete mi leven niet."</l>
<l>Evax seide: "suete vrient,</l>
<l>Ende ghi hebt mi langhe gedient,</l>
<l n="320">Ende siit daertoe die neve miin</l>
<l>Die mi niet narre mochte siin,</l>
<l>Ende en wildi dit niet doen</l>
<l>Soe sidi een ongetrouwe ghersoen;</l>
<l>Twaren ic sterve en doediis niet."</l>
<l n="325">Alse dat die knecht siet,</l>
<l>Weendi utermaten sere,</l>
<l>Ende seide: "ic latu riden here,</l>
<l>Ende sal u ontbinden gherne,</l>
<l>En wildiis u pinen niet te werne</l>
<l n="330">U te bindene alse ghi keert,</l>
<l>Want lietict, ic ware onteert."</l>
<l>"Bi miere trouwen, nenic niet."</l>
<l>Mettien Jonet hem uteliet,</l>
<l>Ende cleedene vriendelike,</l>
<l n="335">Ende scoydene ghematelike,</l>
<l><pb n="303"/>Ende sat op siin paert</l>
<l>Ende reet ter conincginne waert</l>
<l>Die hi onder weghen ontmoete;</l>
<l>Hi en seide no ne groete,</l>
<l n="340">Maer reet achter haren waghen.</l>
<l>Alle die ghene dien saghen</l>
<l>Ververden van hem entrouwen.</l>
<l>Ghi moget wel weten datter vrouwen</l>
<l>Sorghe ende anxt was herde groet,</l>
<l n="345">Want si weet wel des ridders noet</l>
<l>Es comen overmids hare;</l>
<l>Dus reet si in groten vare</l>
<l>Tote daer si beeten soude.</l>
<l>Die riddre beete alsoe houde</l>
<l n="350">Ende hief die vrouwe af,</l>
<l>Ende leidese eer hiis begaf</l>
<l>In die kerke ende daer bleef hi,</l>
<l>Tote dat weder die vrouwe vri</l>
<l>Thuus wert varen soude,</l>
<l n="355">Doe quam hi weder alsoe boude,</l>
<l>Ende halp hare op haren waghen;</l>
<l>Alle die ghene diene saghen</l>
<l>Ontfarmden siins herde sere,</l>
<l>Dat die volmaecte vrome here</l>
<l n="360">Alsoe was tonghereke,</l>
<l>Ende hi voer herde hovessceleke</l>
<l>Achter waghen siere vrouwen,</l>
<l>Daer hi sere om qual van rouwen.</l>
<l>Doe die conincginne thuus quam,</l>
<l n="365">Beete die riddere ende nam</l>
<l>Die vrouwe ende leidese in de zale,</l>
<l>Ende noit en sprac hi ghene tale,</l>
<l>Maer keerden ter herberghen neder</l>
<l>Ende liet hem Jonette binden weder.</l>
<l n="370">Doe lach die ridder ende sanc;</l>
<l>Nochtan was hi soe cranc</l>
<l><pb n="304"/>Dat wonder was datti durde,</l>
<l>Want sine quale hem versurde.</l>
<l>Wat waendi, watti den banden</l>
<l n="375">Weet met bitene met tanden!</l>
<l>Hi sporterde met al den leden;</l>
<l>Inne geseidu niet van wat zeden</l>
<l>Hi was ente houdene quaet,</l>
<l>Maer die vrouwe, dat verstaet,</l>
<l n="380">Die in groten anxte was,</l>
<l>Seide ten coninc, als ict las:</l>
<l>"Here, seit si, en wetti niet</l>
<l>Wat mi opten wech es ghesciet?</l>
<l>Her Evax hi quam ane mi</l>
<l n="385">Opten wech, ende hief doe mi</l>
<l>Van den waghene herde werde;</l>
<l>Maer bi gode ic ververde</l>
<l>Mi soe utermaten sere,</l>
<l>Dat ic duchte dat die here</l>
<l n="390">Mi soude hebben geslegen doet,</l>
<l>Dies was miin anxt herde groet."</l>
<l>Die coninc seide: "mi es leet</l>
<l>Vrouwe, dat hem soe steet,</l>
<l>Ic wout met hem bat ware,</l>
<l n="395">Het es scade oppenbare,</l>
<l>Want vromer ridder sekerlike</l>
<l>En es binnen al erterike."</l>
<l>Hier latic van her Evax bliven,</l>
<l>Ende willu vort bescriven</l>
<l n="400">Van sconinx sone van Arabie;</l>
<l>Hoe droeve soe was hie,</l>
<l>Datti den vader te voren</l>
<l>In Arragoen hadde verloren</l>
<l>Van .II. stouten ridders ende vromen;</l>
<l n="405">Deen ware wt sinen sinne comen,</l>
<l>Dander es te Grieken waert</l>
<l>Ende en keert niet in den aert.</l>
<l><pb n="305"/>Nu leit Evax verwoet ende gebonden</l>
<l>Ende heeft gedaen van dien stonden</l>
<l n="410">Dat hem ontfoer siin here;</l>
<l>Oec weeti wel dat tsaermere</l>
<l>Die coninc es out van daghen</l>
<l>Ende en mach nemmer wapen draghen,</l>
<l>Doe ontboet hi sine maghe</l>
<l n="415">Tenen besprokenen daghe,</l>
<l>Ende allegader sine liede,</l>
<l>Want hi woude, eer hi sciede,</l>
<l>In Arragoen sinen vader wreken;</l>
<l>Menegen heyden hoerde men dus spreken</l>
<l n="420">Dies utermaten willich waren,</l>
<l>Ende voeren sonder sparen</l>
<l>In sconinx Therus lant,</l>
<l>Ende stichten roef ende brant,</l>
<l>Si verborrent al tien stonden</l>
<l n="425">Wat siis buten vesten vonden,</l>
<l>Ende daden den lande grote noet</l>
<l>Ende sloughen vele liede doet.</l>
<l>Dese mere aldus stuer</l>
<l>Quam den coninc te Vancecuer,</l>
<l n="430">Hoe die heydene ende Arabine</l>
<l>Verslougen die liede sine,</l>
<l>Ende verberrenden al siin lant,</l>
<l>Ende doen der kerken groten pant,</l>
<l>Want clein cameren ende stalle</l>
<l n="435">Poenten si die kerken alle,</l>
<l>Ende hi en verweerse haestelike</l>
<l>Hi verliest al siin rike.</l>
<l>Die coninc die dat verstoet</l>
<l>Dat hi dus verloes siin goet,</l>
<l n="440">Clagede sine oude sere,</l>
<l>Ende Evax den stouten here.</l>
<l>"O god here, seit hi,</l>
<l>Hoe eist ten argesten comen mi</l>
<l><pb n="306"/>Nu te minen ouden teen!</l>
<l n="445">In miin lant nes man gheen</l>
<l>Die mi mach te baten comen;</l>
<l>Hier was een die mi es ghenomen</l>
<l>God, bi ongevalle;</l>
<l>Nu siin wi verloren alle."</l>
<l n="450">Die coninc entie conincginne</l>
<l>Waren wel met droeven sinne</l>
<l>Te gader, ende clageden hare leet</l>
<l>Dat hem swaer overgheet;</l>
<l>Die jonfrouwe van Grieken waert,</l>
<l n="455">Die oec sere was beswaert,</l>
<l>Seide te hare vrouwen heymelike:</l>
<l>"Ghi moget u scamen lachterlike,</l>
<l>Dat bi u bedorven es</l>
<l>Die vroemste ridder, siit gewes,</l>
<l n="460">Die de werelt binnen heeft,</l>
<l>Het es scade dat ghi leeft;</l>
<l>Ende ghi soe scone figure siit,</l>
<l>Dat nie op ghenen tiit</l>
<l>Soe vrome ridder u vercoes,</l>
<l n="465">Dat hiere bi wert sinneloes;</l>
<l>Dies en sidi werdich niet;</l>
<l>Al haddine ghetroest iet,</l>
<l>Vrouwe, wat haddi monts te men</l>
<l>Of hogher verseinst uwen sen?</l>
<l n="470">Niet een twint, dat verstaet;</l>
<l>Ghi mochten, sonder quaet</l>
<l>Te doene, wel hebben gehouden</l>
<l>In bliscepen ende in vrouden;</l>
<l>Nu nemt uwen wasdoem altemale."</l>
<l n="475">Sibille seide: "ic woude wale</l>
<l>Datti van mi vertroest ware</l>
<l>Ende hi ghenase oppenbare,</l>
<l>Dat ware mi utermaten lief."</l>
<l>Die maget hoerde hare gerief,</l>
<l n="480">Seide: "vrouwe eist dan u wille,</l>
<l>Dat ic te hem ga al stille</l>
<l><pb n="307"/>Ende troesten van uwen weghen?</l>
<l>Het ware scade ware hi bleven</l>
<l>Dus verloren dore een wiif,</l>
<l n="485">Ende verlore siin scone liif."</l>
<l>Die conincginne seide: "jaet,</l>
<l>Ic wille wale ghiere gaet</l>
<l>Ende troestene dore u ere,</l>
<l>Want sine bate begheric sere."</l>
<l n="490">Die jonfrouwe, die dit verstont,</l>
<l>Maecte hare wech in corter stont</l>
<l>Daer si Evax herberge vant,</l>
<l>Si vragede Jonette te hant,</l>
<l>Wat dat siin here dade.</l>
<l n="495">"Jonfrouwe, seiti, dore god ghenade,</l>
<l>Qualiker dan noch iet;</l>
<l>In .II. daghen en at hi niet."</l>
<l>Die maget seide: "ganc tote hem</l>
<l>Heymelike ende vernem</l>
<l n="500">Of icken sal spreken moghen;</l>
<l>Ic hope icken sal verhoghen."</l>
<l>Doe die knecht binnen quam</l>
<l>Ende Evax vernam,</l>
<l>Vragedi hem oppenbare,</l>
<l n="505">Wat daer voert ware.</l>
<l>"Daer es jonfrouwe Colette nu,</l>
<l>Ende sprake gherne jeghen u."</l>
<l>Die ridder versuchte diepelike,</l>
<l>Ende seide: "haelse vollike."</l>
<l n="510">Jonet ghinc ende deedse comen;</l>
<l>Tierst dat sine heeft vernomen</l>
<l>Wenesi utermaten sere,</l>
<l>Ende seide: "bi gode here,</l>
<l>U vernoy es mi leet,</l>
<l n="515">Maer na dien dat noch steet</l>
<l>Vertroest u, het sal al goet siin;</l>
<l>Want sekerlec die vrouwe miin</l>
<l><pb n="308"/>Sent mi hier tote u,</l>
<l>Ende ontbiet u bi mi nu</l>
<l n="520">Dat ghi verbliidt ende verhoget,</l>
<l>Want opdat ghi ghenesen moget</l>
<l>Si sal u ghelden u verdriet,</l>
<l>Want hare es leet dat es gesciet,</l>
<l>Ende dat si onversienlike</l>
<l n="525">U antwerde soe erenstelike."</l>
<l>Her Evax die dat versteet,</l>
<l>Brac tallen steden tsweet</l>
<l>Wt ende versuchte sere;</l>
<l>Menichwarf riep die here:</l>
<l n="530">"Helpe doet, twine sladi mi,</l>
<l>Ende wat maget helpen di</l>
<l>Dat ic ligghe in dese quale,</l>
<l>Ende met mi scerent altemale</l>
<l>Wat dat mi met oegen siet?</l>
<l n="535">Ay jonfrouwe, helpet u iet</l>
<l>Dat ghi verswaert minen rouwe?</l>
<l>Wat soude achten miin vrouwe</l>
<l>Op mi, die ben een keytief?"</l>
<l>Die jonfrouwe seide: "sem miin liif</l>
<l n="540">Miin vrouwe hiet mi comen hier;</l>
<l>En wildiis niet, ridder fier,</l>
<l>Gheloeven dat si seker waer,</l>
<l>Soe willic u halen daer</l>
<l>Selc licteken, daer ghi bi</l>
<l n="545">Te bat selt gheloeven mi."</l>
<l>"Ay jonfrouwe, dore god soe doet,"</l>
<l>Antwerde die riddre vroet.</l>
<l>Colette die scone smale,</l>
<l>Ghinc te hare vrouwe in die zale,</l>
<l n="550">Ende seide: "vrouwe dore god ghenade,</l>
<l>Ende valt in selken rade,</l>
<l>Den ridder selen wi noch wale</l>
<l>Helpen betren sine quale,</l>
<l><pb n="309"/>Hopen an onsen lieven here;</l>
<l n="555">Ende ic bids u herde sere."</l>
<l>"Ende wat wildi dan dat ic doe?</l>
<l>Nu gherater selve toe."</l>
<l>"Ic segt u lieve vrouwe miin,</l>
<l>Sent hem enich littekiin,</l>
<l n="560">Dat hi kinne van uwen wegen,</l>
<l>Soe mach hi noch baten pleghen."</l>
<l>Die vrouwe seide: "ic dade dat</l>
<l>Ende sendet hem, wistic wat,</l>
<l>Enegerande clenoede</l>
<l n="565">Soudic hem wernen herde noede,</l>
<l>Doch willic hem senden .I. vingherliin,</l>
<l>Hi hevet an den vingher miin</l>
<l>Herde menichwarf ghesien,</l>
<l>Hi sal wel gheloeven dien."</l>
<l n="570">Doe antwerde die cusche smale:</l>
<l>"Twaren vrouwe, nu segdi wale,</l>
<l>Ende ic sal wel die bodscap doen</l>
<l>Na mine macht an dien baroen."</l>
<l>Colette die scone jonfrouwe,</l>
<l n="575">Die gherne minderde sridders rouwe,</l>
<l>Ghinc vollec tsiere herberghen wert,</l>
<l>Ende die ridder onververt</l>
<l>Hadde hem doen tetene maken,</l>
<l>Want hem die selve zaken</l>
<l n="580">Haddem vele goets ghedaen;</l>
<l>Entie maget quam ghegaen</l>
<l>Ende vragede hem hoe hem ware:</l>
<l>"Bi gode, seiti, herde sware,</l>
<l>Maer bi uwer groter doghet</l>
<l n="585">Hebdi mi een deel verhoget,</l>
<l>Dies soe haddic tetene lost,</l>
<l>Het was ene clene cost</l>
<l>Daer ghi mi verhoghet mede,</l>
<l>Maer hets hovesscher liede zede</l>
<l n="590"><pb n="310"/> Dat si die zieke troesten gherne."</l>
<l>"Twaren here; in seit in ghenen scerne,</l>
<l>Sprac die maget, want miin vrouwe</l>
<l>Wilt u siin van herten ghetrouwe,</l>
<l>Dies sent si u bi mi, her ridder fiin,</l>
<l n="595">Te littekene hare vingherliin;</l>
<l>Si seide mi, ghi kinnet wale."</l>
<l>Doe gaeft hem die scone smale;</l>
<l>Ende doent die ridder anesach</l>
<l>En sach hi nie soe bliden dach,</l>
<l n="600">Ende riep lude: "god here,</l>
<l>Ontfarme u miins, biddic u sere!"</l>
<l>Dbloet spranc hem ten nese wt,</l>
<l>Van sweete wert hem nat die huut,</l>
<l>Sere bevede die ridder vrome.</l>
<l n="605">Die maget hiet hi willecome:</l>
<l>"Scone, hoe mochtic u nemmermere</l>
<l>Voldancken den dienst entie ere</l>
<l>Die ghi dore mi hebt ghedaen;</l>
<l>Bi u ben ic al ongaen</l>
<l n="610">Miins leeds ende miere pinen,</l>
<l>Het sal mi al miins leven scinen;</l>
<l>Ende u biddic scone maget,</l>
<l>Al was dat sake dat ghi mi saget</l>
<l>In selker pinen, in selker noet,</l>
<l n="615">Dat ghi hierna u sceren groet</l>
<l>Niet en maect, al dogedic dit,</l>
<l>Dat ghiis mi noch niene verwit."</l>
<l>Colette seide: "neen si, bi gode,</l>
<l>Maer si soude gaen wesen bode</l>
<l n="620">Te miere vrouwen, hoe dat ghi</l>
<l>Siit ghenesen, her ridder vri."</l>
<l>Doe nam orlof die maget goet,</l>
<l>Ende ghinc te hove weder te voet,</l>
<l>Ende seide der vrouwen oppenbare</l>
<l n="625">Dat Evax ghenesen ware.</l>
<l>Die vrouwe seide hovesschelike:</l>
<l>"Ghelooft siis god van hemelrike!</l>
<l>Dats den lande ene goede mare,</l>
<l>Dat nu es in orlogen sware."</l>
<l n="630"><pb n="311"/> Miin her Evax die verstoet</l>
<l>Wel die jonfrouwe, want al goet</l>
<l>Heeft hem hare troest ghedaen;</l>
<l>Te hem selven seidi saen:</l>
<l>"Ic moet weder miin liif maken,</l>
<l n="635">Of god wilt, mi selen mine zaken</l>
<l>Ten beste vergaen na miin beghin."</l>
<l>Hi quam weder in sinen sin,</l>
<l>Ende dede hem baden ende bereiden</l>
<l>Ende met verschen cledren cleiden,</l>
<l n="640">Dus at hi ende was blide:</l>
<l>Ende die mere quam tien tide</l>
<l>Vore den coninc rike,</l>
<l>Die antwerde haestelike:</l>
<l>"Nu willic wel die waerheit weten</l>
<l n="645">Dat god onser niet en heeft vergeten,</l>
<l>Want hi heeft ons vertroest een deel,</l>
<l>Tconincrike bliift al geheel</l>
<l>Bi hem vertroest, dats hadde te doene."</l>
<l>Ende doe ontboet hi den ridder coene</l>
<l n="650">Dat hi te hove quame.</l>
<l>Entie ridder sonder blame</l>
<l>Sat op ende voer te hove waert,</l>
<l>Ende daer hi achter straten vaert</l>
<l>Wat waendi hoe hi was besien</l>
<l n="655">Van den lieden die om hem tien,</l>
<l>Ende gode loveden menichfout,</l>
<l>Want si bi den ridder stout</l>
<l>Peinsden noch pays te gewinnen;</l>
<l>Dies begonsten tfolc te minnen</l>
<l n="660">Na om hem te siene an;</l>
<l>Maer die vrome jonghe man</l>
<l>Hadde aveghenomen soe sere,</l>
<l>Dats ontfarmde menegen here;</l>
<l>Maer doe hi quam te hove,</l>
<l n="665">Ontfincken met groten love</l>
<l>Die coninc ende sine mayseniede</l>
<l>Ende oec alle die hoghe liede.</l>
<l><pb n="312"/>Doe quam toe die conincginne,</l>
<l>Die den riddere met bliden sinne</l>
<l n="670">Anesach, si seide mettesen:</l>
<l>"Here willecome moeti wesen,</l>
<l>Hoe vaerdi ende hoe steet u?</l>
<l>In dit hof hebben tote nu</l>
<l>Droeve liede om u gheweest;</l>
<l n="675">Segt mi, hoe vaerdi ende hoe eest</l>
<l>Met u, sidi ghenesen sere?"</l>
<l>Doe antwerde die vrome here:</l>
<l>"Ja ic vrouwe, ghelooft siis god,</l>
<l>Ende scone wort ende hovesch gebot."</l>
<l n="680">"Bi gode here, ic ans u wale.</l>
<l>Here dore god, hoert mine tale,</l>
<l>Ende siit ons hulpich ende geradich;</l>
<l>Hier leit ons herde ongenadich</l>
<l>Die coninc van Arabie,</l>
<l n="685">Die sweert, wat dat siins gescie,</l>
<l>Hi sal op ons sinen vader wreken;</l>
<l>Menich dorp heefti ontsteken,</l>
<l>Ende doet den onsen pine groet,</l>
<l>Dies hebben wi goeder helpen noet,</l>
<l n="690">Want miin here es van daghen</l>
<l>Ende en mach ghene wapen draghen;</l>
<l>Nu raet here wat es best ghedaen,</l>
<l>Alse die vrede wt sal gaen,</l>
<l>Die noch wel durt ene maent</l>
<l n="695">Hier binnen, opdat niet en caent</l>
<l>Gheverst siin, her ridder vri,</l>
<l>Doren minen wille berecht mi."</l>
<l>Evax die der vrouwen tale</l>
<l>Verstaen heeft herde wale,</l>
<l n="700">Antwerde hare haestelike:</l>
<l>"Bi gode, seiti, vrouwe rike,</l>
<l>Ic rade na miin beste,</l>
<l>Dat ghi ontbiet in derre veste</l>
<l>Jeghen dat wtgaet die vrede,</l>
<l n="705">Al u lant ende al u steden,</l>
<l><pb n="313"/>Ende ic sal binnen desen wale</l>
<l>Te mi selven comen siin altemale,</l>
<l>Ende dan selen wi striden jegen hem</l>
<l>Te velde, dies ic seker ben</l>
<l n="710">Dat wise selen wel verwinnen</l>
<l>Ende met eren comen binnen."</l>
<l>Die conincginne die dat verstoet,</l>
<l>Vertroeste hare opten ridder goet</l>
<l>Entrouwen ende was dies blide,</l>
<l n="715">Entie coninc te dien tide.</l>
<l>Men dede den ridder wel te ghemake,</l>
<l>Hem en ghebrac ghene zake</l>
<l>Dan troest te hebben siins rouwen;</l>
<l>Enewarf seidi der vrouwen,</l>
<l n="720">Dat si dore god hem geve troest</l>
<l>Ofte hi bliven soude verloest.</l>
<l>Die vrouwe, die hare scaemde sere,</l>
<l>Peinsde wat si den here</l>
<l>Gheantwerden mach, daer hi</l>
<l n="725">Iet vertroest mach siin bi,</l>
<l>Dat sine niet en verdrive</l>
<l>Ende oec in hare ere blive;</l>
<l>Si seide: "here, bi gode mi es leet</l>
<l>Tfernoy dat u int herte steet</l>
<l n="730">Van minen weghen, in wiste niet</l>
<l>Dat soe noede van u sciet,</l>
<l>Doch soudiit nemen in verdraghe;</l>
<l>Niet en valt die boem ten iersten slage,</l>
<l>Niet here, des soudi wel</l>
<l n="735">Verdraghen, al siin vrouwen fel</l>
<l>In dierste te haren vrienden weert,</l>
<l>Ghi hebt onrecht dat u deert.</l>
<l>Men siets ende het es recht:</l>
<l>Vrouch here es langhe knecht.</l>
<l n="740">Daer bi siit in hoghen ende coene,</l>
<l>Ende verwint met hoghen doene</l>
<l><pb n="314"/>Vrouwen minne of ghi cont;</l>
<l>Haddi gheleghen onghesont</l>
<l>Emmermeer, ic ware cume comen</l>
<l n="745">Te u en hadde uwes waer genomen,</l>
<l>Maer siit vrome, soe modi</l>
<l>Noch wel verwinnen mi."</l>
<l>Evax die dit verstoet,</l>
<l>Peinsde wel in sinen moet:</l>
<l n="750">Salne minnen die vrouwe fiin</l>
<l>Dat moet bi vroemechede siin.</l>
<l>Hi seide: "vrouwe ans mi god,</l>
<l>Die over al heeft ghebot,</l>
<l>Ic sal mi proeven soe wel,</l>
<l n="755">Ghi selens u beloven, wat soudi el;</l>
<l>Soe modi troest ende ere ghewinnen."</l>
<l>Mettien scieden si met minnen.</l>
<l>Die vrouwe peinsde in haren moet:</l>
<l>"Nu sal dese riddre goet</l>
<l n="760">Pinen om onse lant meer</l>
<l>Dan hi hadde ghedaen eer."</l>
<l>Hier binnen naket dien tide</l>
<l>Dat die vrede in elke side</l>
<l>Wteghinc ende Evax wale</l>
<l n="765">Ghenesen was altemale</l>
<l>Ende weder binnen sire virtuut comen.</l>
<l>Tenen daghe haddi ghenomen</l>
<l>Alle die heren van den lande,</l>
<l>Die toren hadden menegherande</l>
<l n="770">Om tfernoy ende scade</l>
<l>Dat hem dede met overdade</l>
<l>Die jonge coninc van Arabie,</l>
<l>Daer toe die starcste die was ye</l>
<l>Was hi entie vroemste mede</l>
<l n="775">Die men vant tenegher stede;</l>
<l>Daerop verliet hi hem sere,</l>
<l>Nu heeft hi vernomen dat die here</l>
<l><pb n="315"/>Evax weder comen si,</l>
<l>Ende dat die coninc daerbi</l>
<l n="780">Sere vercoent es entie sine;</l>
<l>Doe peinsdi: "ende ic wil de cracht mine</l>
<l>Proeven jeghen den stouten man</l>
<l>In enen camp opdat ic can,</l>
<l>Want als ic hem hebbe doet</l>
<l n="785">Soe hebbic herde clene noet</l>
<l>Dandre te verwinne in stride,</l>
<l>Want si bi hem in haer side</l>
<l>Sere vercoent souden wesen."</l>
<l>Pirreus ontboet mettesen</l>
<l n="790">Alle sine ammirale,</l>
<l>Ende seide te hem dese tale:</l>
<l>"Ghi heren, nu es u wel cont,</l>
<l>Dat wi hebben langhe stont</l>
<l>Dese stad swaerlec beleghen,</l>
<l n="795">Die nu dore enen deghen</l>
<l>Verstout es al te sere;</l>
<l>Ware verwonnen die here</l>
<l>Soe ware hare troest al leden;</l>
<l>Nu ben ic van manlicheden,</l>
<l n="800">Danc hebbe Mamet, vernaemt wel,</l>
<l>Ende elken riddre al te fel;</l>
<l>Daerbi, riediit ghi heren,</l>
<l>Ic soude onbieden met eren</l>
<l>Den coninc, opdat hi woude,</l>
<l n="805">Dat icken quite laten soude</l>
<l>Den doetslach van minen vader</l>
<l>Ende van sinen lieden algader,</l>
<l>Woudi jegen mi op tfelt</l>
<l>Den ridder senden met ghewelt</l>
<l n="810">Die minen vader den coninc verslouch,</l>
<l>Can ic hem ghedoen ghenouch</l>
<l>In campe, soe wille ic dat hi</l>
<l>Siin lant al houde van mi,</l>
<l>Ende brinct mi siin ridder onder,</l>
<l n="815">Dat noit gesciede selc wonder,</l>
<l>Soe willic gaen in hant</l>
<l>Ende ontfaen van hem miin lant</l>
<l><pb n="316"/>Ende te lande wederkeren.</l>
<l>Dit sal ic doen, radiit ghi heren,</l>
<l n="820">Hoe mochtic mi scoender wreken;</l>
<l>Alle die met tonghen spreken</l>
<l>En vanden enen ridder niet</l>
<l>Die jeghen mi dade iet."</l>
<l>Doen die heydene ammirale</l>
<l n="825">Den coninc hadden verstaen wale,</l>
<l>Seide die een: "her coninc here,</l>
<l>Mi dunct wel dat ghi u ere</l>
<l>Gherne meret na uwe macht;</l>
<l>Hets waer, ghi hebt grote cracht</l>
<l n="830">Boven elken mensche die leeft;</l>
<l>Opdat u Mamet gratie gheeft,</l>
<l>Soe ware jeghen u allene</l>
<l>Siere twee daet herde clene,</l>
<l>Hine macht hem niet te mee verweren</l>
<l n="835">Dan een lam jeghen twee beren,</l>
<l>Ongeval en sloucher toe;</l>
<l>Ende dat comt saen men weet hoe;</l>
<l>Dies laet ons allen met u striden,</l>
<l>Ende wi selense in corten tiden</l>
<l n="840">Hebben hare veste ghewonnen."</l>
<l>Een ander seide: "wi begonnen</l>
<l>Qualiic om te verdrivene hem,</l>
<l>Hem dunct in haren sen</l>
<l>Dat si siin seker sere;</l>
<l n="845">Si hebben binnen enen here</l>
<l>Die hem sere therte maect,</l>
<l>Al ware nochtan miin here naect</l>
<l>Hi versloughen lichtelike;</l>
<l>Ic riede wel den coninc rike</l>
<l n="850">Dat hiit in die stad onbode;</l>
<l>Bi Mamet minen gode,</l>
<l>Ic houder vore, dat hier</l>
<l>Cume comt striden die ridder fier;</l>
<l><pb n="317"/>Quame hi oec soene kint hi niet</l>
<l n="855">Minen here, alse hine siet</l>
<l>Soe sals hem berouwen, ic wane,</l>
<l>Want miin here heeft die ghedane</l>
<l>Dat hiere tiene soude verslaen</l>
<l>Ridderen alsoe ghedaen,</l>
<l n="860">Ende ware hi allene verwonnen,</l>
<l>Dandre en souden hem connen</l>
<l>Verweren, kennic seker wale,</l>
<l>Die nu bi hem altemale</l>
<l>Siin vercoent al te sere."</l>
<l n="865">Doe seide Pyrreus die here:</l>
<l>"Bi Mamette, ghi segt waer,</l>
<l>Ic wilt [emmer] onbieden daer,</l>
<l>Dat ic den camp hebben wille,</l>
<l>Inne wille niet langher swighen stille,</l>
<l n="870">Ic wille dat ghiere vaert ghi twee</l>
<l>Ammirale ende nemmee,</l>
<l>Ende vertrect den coninc dat,</l>
<l>Dat ic hier vore dese stad</l>
<l>Minen vader den coninc verloes,</l>
<l n="875">Ende hoe ic je sider altoes</l>
<l>Hebbe die wrake van hem beghert,</l>
<l>Ende mi gheen dinc meer en deert</l>
<l>Dan dat ic wel kinne</l>
<l>Dat hi te vaste daer inne</l>
<l n="880">Leit ende binnen soe sekeren mueren,</l>
<l>Doch soe sal icker vore duren</l>
<l>.C. jaer, levedic soe langhe,</l>
<l>Ic en winse bi bedwanghe,</l>
<l>Ende dit mach hi corten wale</l>
<l n="885">Met enen ridder altemale</l>
<l>Die hi sende jeghen mi te crite;</l>
<l>Ben ic verwonnen, ic laten quite,</l>
<l>Ende eist dat icken versla,</l>
<l>Soe willic dat die coninc ontfa</l>
<l n="890">Van mi siin goet ende siin lant.</l>
<l>Nu vaert ghi heren altehant</l>
<l><pb n="318"/>Ende doet dese bodscap wel."</l>
<l>Si seiden: "wat souden wi el?</l>
<l>Wi selense doen, ans ons Mamet,</l>
<l n="895">Vore den coninc vele bet."</l>
<l>Doe voeren si wech mettien,</l>
<l>In die stad daer si sien</l>
<l>Daer si meest lieden saghen;</l>
<l>Men vragedem wat si jagen:</l>
<l n="900">Si seiden dat si boden waren,</l>
<l>Doe hiet mense ten coninc varen.</l>
<l>Van Arragoen die coninc rike,</l>
<l>Ende miin her Evax die gelike,</l>
<l>Ende alle die portren ende alle die heren</l>
<l n="905">Waren vergadert met eren</l>
<l>In die grote zale, ende spraken</l>
<l>In welker wiis, in welker zaken</l>
<l>Si hem souden moghen verweren;</l>
<l>Mettien quamen ingheveren</l>
<l n="910">Pyrreus boden ongespaert,</l>
<l>Ende groeten den coninc waert</l>
<l>Ende alle die met hem waren;</l>
<l>Deen seide sonder sparen:</l>
<l>"Heere wi siin ghesent hier</l>
<l n="915">Alse boden van den coninc fier</l>
<l>Van Arabie, die u dat</l>
<l>Ontbiet, dat hi dese stad</l>
<l>Aldus sal beleghen houden,</l>
<l>Tote dat hi sterven moet van ouden,</l>
<l n="920">Ofte hine wreke den vader sine</l>
<l>Ane u of ane die conincginne,</l>
<l><pb n="319"/>Daert af scade soude siin;</l>
<l>Dies ontbiet hi u, her coninc fiin,</l>
<l>Opdat ghiis u dorret gheninden</l>
<l n="925">Ende moget enen kemp vinden</l>
<l>Die jeghen minen here ten kempe come,</l>
<l>Es hi soe starc ende soe vrome</l>
<l>Dat hi minen here verwinnen can,</l>
<l>Miin here wilt worden u man;</l>
<l n="930">Verwint hi oec uwen kempe goet;</l>
<l>Soe wilt hi dat ghi tselve doet;</l>
<l>Siet, hierop siin wi comen nu,</l>
<l>Ic rade wel, besprekes u</l>
<l>Ende cort uwes selves scande,</l>
<l n="935">Hets onnere dat hi in uwen lande</l>
<l>Heeft gheleghen met ghewoude."</l>
<l>Die coninc sprac: "en daet mi doude,</l>
<l>Hine haddre noch niet in ghelegen,</l>
<l>Nu en can ic mi in ghenen weghen</l>
<l n="940">Versien dat ic kempe ghewinne."</l>
<l>"Ghi selt, seit si die conincginne,</l>
<l>Ic sal enen kempe vinden</l>
<l>Die hem daertoe sal gheninden</l>
<l>Jeghen hem te comen te stride."</l>
<l n="945">Evax stont neven hare side</l>
<l>Ende si seide: "her ridder goet,</l>
<l>Ic biddu sere dat ghi doet</l>
<l>Desen camp dore minen wille."</l>
<l>Evax sweech onlange stille,</l>
<l n="950">Maer seide: "vrouwe godeweet,</l>
<l>Ic bens willich ende ghereet,</l>
<l>Ware hi yseren, ic souden trouwen</l>
<l>Dore uwen wille in stucken houwen.</l>
<l>Wanneer sal dese camp wesen?"</l>
<l n="955">Die bode seide binnen desen:</l>
<l>"Begherdiit, overmerghen here."</l>
<l>Evax seide: "ic beghert sere.</l>
<l>Nu laet ons maken sekerhede."</l>
<l>Dander ammirael hi sede:</l>
<l n="960"><pb n="320"/> "Her ridder hine ontfliet u niet,</l>
<l>Maer tierst dat ghine siet</l>
<l>Siet dat u therte niet en ontga,</l>
<l>Hi sal u comen al te na;</l>
<l>Ic weet wel dat ghine niene saget;</l>
<l n="965">Her ridder sint dat u behaghet</l>
<l>Soe doet den coninc gheloeven alsoe."</l>
<l>Die coninc seide: "ic doe,</l>
<l>Indien dat wiis seker siin</l>
<l>Van uwen here den Arabiin."</l>
<l n="970">Die ammirale swoeren sere</l>
<l>Bi Mamette haren here,</l>
<l>Dat hare coninc soude houden;</l>
<l>Doen keerden si weder ongescouden</l>
<l>Weder te haren here weert.</l>
<l n="975">Hare coninc was onververt</l>
<l>Te striden jegen enen Kerstiin,</l>
<l>Al hadder .VII. ghesiin;</l>
<l>Maer dedem ghereiden wale</l>
<l>Na siin behouf altemale,</l>
<l n="980">Ende was des camps herde blide.</l>
<l>Miin her Evax, die banderside</l>
<l>Desen camp heeft ghenomen,</l>
<l>Es ter conincginne comen,</l>
<l>Ende seide: "vrouwe wat radi</l>
<l n="985">Ende alle dese ridders vri,</l>
<l>Hoe wi dit best bestaen,</l>
<l>Of si ons des gheloves afgaen?"</l>
<l>Die conincginne seide: "here</l>
<l>Ane u staet al onse ere,</l>
<l n="990">Daerbi rater selve toe,</l>
<l>Wat ghi wilt dat men doe."</l>
<l>"Bi gode vrouwe, dat si.</l>
<l>En comt niet die coninc vri,</l>
<l>Soe selen wi alle wtvaren</l>
<l n="995">Ende bestaense sonder sparen,</l>
<l>Dies laet u volc ghewapent wesen."</l>
<l>Alle riepen si mettesen:</l>
<l><pb n="321"/>"Sekerlec miin here seit wale."</l>
<l>Ende met desen sciet die tale.</l>
<l n="1000">In die stad was vroude groet,</l>
<l>Omdat si hoopten uter noet</l>
<l>Te comen bi Evax al;</l>
<l>Evax hadde savons selc geval,</l>
<l>Dat hi sat bi der vrouwen</l>
<l n="1005">Die beghinsel was siins rouwen,</l>
<l>Diene troeste herde sere,</l>
<l>Ende seide: "bi gode here,</l>
<l>Dit merkic in groter trouwen</l>
<l>Ende latu keren sonder rouwe,</l>
<l n="1010">Dat kinne god, dat gheric sere."</l>
<l>Doe seide Evax die here:</l>
<l>"Vrouwe sint u es bequame</l>
<l>Soe doe ict gherne in gods name,</l>
<l>Het lancter mi sere naer,</l>
<l n="1015">Enghene pine en es mi swaer</l>
<l>Die ic dore u mach anegaen;</l>
<l>Wat dat ghi mi hiet bestaen</l>
<l>Bestoedic dore die minne van u,</l>
<l>Die mi nochtan es herde scu,</l>
<l n="1020">Duchtic utermaten sere."</l>
<l>Die vrouwe seide: "twaren here,</l>
<l>Ghine dorft u ontsien in ghenen weghen,</l>
<l>Ic sal goets raets gherne pleghen."</l>
<l>Hier met soe scieden si.</l>
<l n="1025">Die vrouwe peinsde: "hier bi</l>
<l>Sal hi noch te willegher siin;</l>
<l>Mae inne woude niet dat miin</l>
<l>Ware die werelt ende ic hare vrouwe,</l>
<l>Ende ic dade minen man ontrouwe."</l>
<l n="1030">Die ridder die blide sciet</l>
<l>Van der vrouwen, en wiste niet</l>
<l>Hare ghedochte meer no min,</l>
<l>Maer peinsde in sinen sin,</l>
<l><pb n="322"/>Dat hi hem sal vromelike weren,</l>
<l n="1035">Cleine sal hi hem ververen,</l>
<l>Maer sanders daghes dedi maken</l>
<l>Wat hem ghebrac tsinen saken;</l>
<l>Ende men gaf hem alles genouch</l>
<l>Dat wale was siin ghevouch,</l>
<l n="1040">Dien dach entien nacht mede.</l>
<l>Maer die van der stede</l>
<l>Wachten den nacht algader,</l>
<l>Ende baden gode onsen vader</l>
<l>Al dien nacht in der kerken,</l>
<l n="1045">Dat hi haren kempe ghesterken</l>
<l>Moet ende gheven zeghe,</l>
<l>Beide nu ende alle weghe.</l>
<l>Des derdes dages doe die dach ontspranc</l>
<l>Hoerde men buten groet geclanc,</l>
<l n="1050">Beide van trompen ende van bosinen,</l>
<l>Entie here van den Sarrasinen</l>
<l>Dedem wapenen behaghelike</l>
<l>Met tween paer wapenen rike,</l>
<l>Met .II. swerden ende een ghisarme;</l>
<l n="1055">En si dat gods ontfarme,</l>
<l>Soe es Evax doet.</l>
<l>Hi brachte met hem een conroet</l>
<l>Van Sarrasinen, ende singende sere</l>
<l>Van Apoline haren here.</l>
<l n="1060">Miin her Evax die banderside</l>
<l>Hem gereide tesen stride,</l>
<l>Wapendem edelike</l>
<l>Na die wise van Vranckerike,</l>
<l>Ende nam Hantecleer siin swert;</l>
<l n="1065">Nemmeer hiere beghert,</l>
<l>Ende quam alsoe ten crite gereden</l>
<l>Met oetmoede ende met simpelheden,</l>
<l>Entie coninc ende sine liede mede;</l>
<l>Die coninc die vragen dede</l>
<l n="1070"><pb n="323"/> Den Sarrasine oppenbare,</l>
<l>Ofti woude houden dat daer ware</l>
<l>Te voren ghesproken, ghestade;</l>
<l>Hi seide dat hiit gherne dade.</l>
<l>Doe toghen si achter in beiden siden</l>
<l n="1075">Ende lieten hem beiden [die] sciere striden</l>
<l>Souden, allene staen int criit.</l>
<l>Het was omtrent priemetiit</l>
<l>Ende dweder was claer ende scone;</l>
<l>Die sonne stont hoghe an den trone;</l>
<l n="1080">Die twee die in den crite hilden</l>
<l>Ende beiden niet en wilden,</l>
<l>Herhaelden wt ende lieten loepen;</l>
<l>Harre een moet becoepen</l>
<l>Den striit, dien si daer beghinnen;</l>
<l n="1085">Si quamen scone in allen sinnen;</l>
<l>Die coninc geraecte Evax den here</l>
<l>Op sinen scilt soe oversere</l>
<l>Dat cume bleef hine ware gevallen</l>
<l>Op die erde met allen,</l>
<l n="1090">Doch hilt hi hem an den aertsoene,</l>
<l>Dies hi wel hadde te doene,</l>
<l>Soe dat hi niet en viel neder;</l>
<l>Ende Evax gheraecten weder</l>
<l>Onder den kinne soe utermaten,</l>
<l n="1095">Twaren hi hadde tliif ghelaten</l>
<l>En ware te broken niet dat spere;</l>
<l>Doch soe wert hi tumelere</l>
<l>Ende viel metten orsse int gras;</l>
<l>Ic weet wel dat hi blide was</l>
<l n="1100">Dat hi siins ors quite waert;</l>
<l>Hi seide norts: "die steke was hart,</l>
<l>Dat es di vore dine doet;</l>
<l>Dat es di ene ere groet;</l>
<l>Nemmer eren en mach di werden,</l>
<l n="1105">Ic sal di onder mine voete terden</l>
<l>Gheliic enen quaden worme.</l>
<l>Wat waenstu, onghedegen vorme,</l>
<l><pb n="324"/>Waenstu weren di jeghen mi?</l>
<l>Neenstu, maer wiltu di</l>
<l n="1110">Mi opgheven ghevaen,</l>
<l>Soe bliifti diin leven sonder waen,</l>
<l>Ende sal di daertoe maken rike,</l>
<l>Om dattu di gherne weres vromelike,</l>
<l>Want ic hebs de macht wale."</l>
<l n="1115">Evax seide: "cort uwe tale,</l>
<l>Sit op of ghi u wilt weren."</l>
<l>"Ja keytiif, dordi gheberen</l>
<l>Jeghen mi dus vreselike,</l>
<l>Soe moetic u maken tenen like,</l>
<l n="1120">Ic en beghere des ors niet."</l>
<l>Evax seide: "wats ghesciet</l>
<l>Sone stridic niet jegen u,</l>
<l>Ic en ware ghebeet nu."</l>
<l>"Soe beet dan, seide die paijn,</l>
<l n="1125">Ghi moget wel van edelre herten siin."</l>
<l>Doe beete die ridder coene,</l>
<l>Maer ic seggu dat die van Arragoene</l>
<l>Groten rouwe daer om dreven;</l>
<l>Hem ware liever ware hi bleven</l>
<l n="1130">Sittende in siin gereide;</l>
<l>Entie conincginne seide:</l>
<l>"God here, ghi moet bescermen nu</l>
<l>Onsen kempe, wi bevelen u.</l>
<l>Twaren hi heeft .I. edel herte,</l>
<l n="1135">Hets jammer datti nie smerte</l>
<l>Hadde dore een wiif hoverdich;</l>
<l>Sekerlic hen was niet werdich</l>
<l>Dat hi soe qual dor minen wille."</l>
<l>Die ridders, die niet stille</l>
<l n="1140">En hilden, gingen hem onderhouwen;</l>
<l>Hare een moets berouwen</l>
<l>Den eenwiich dat si striden;</l>
<l>Si hieuwen in beiden siden</l>
<l>Dattie splentren van haren scilden,</l>
<l n="1145">Die si vore hare borst hilden,</l>
<l><pb n="325"/>Vlogen vore hem in den dale,</l>
<l>Entie maelgien alsoe wale.</l>
<l>Evax vacht met Hanteclere,</l>
<l>Entie payiin herde sere</l>
<l n="1150">Met siere handaex die scarp was,</l>
<l>Ende hi was starc, siit seker das,</l>
<l>Ende slouch vreseliic slagen;</l>
<l>Inne wane niet, die nu saghe</l>
<l>Selken camp, hine souden loven.</l>
<l n="1155">Arragoen was noch boven,</l>
<l>Maer streden utermaten sere,</l>
<l>Dat sere den heydenen here</l>
<l>Verwies, haddiis gehadt raet,</l>
<l>Ende seide te Evax: "vul quaet,</l>
<l n="1160">Waendi met uwer vliegesteke</l>
<l>Mi werpen tonghereke?</l>
<l>Neenstu niet, dese slach groet</l>
<l>Brincti waerliic dine doet."</l>
<l>Die handaex hief hi met beiden handen</l>
<l n="1165">Ende wanese hem slaen ten tanden,</l>
<l>Maer Evax die stoute deghen</l>
<l>Warp er Hantecleer jeghen,</l>
<l>Ende cortese hem tote bi der hant,</l>
<l>Dat si vore hem viel int sant.</l>
<l n="1170">Die coninc ververdem doe,</l>
<l>Ende scoet tsinen orsse toe,</l>
<l>Ende ghegreep een scone swert,</l>
<l>Ende keerdem te Evax wert,</l>
<l>Sere vererret liep hi hem oppe,</l>
<l n="1175">Ende seide: "onghedegen poppe,</l>
<l>Noch wiltu jegen mi di weren?</l>
<l>Het heeft mi noch geweest sceren,</l>
<l>Nu wille ic in nerenste striden;</l>
<l>Maer nochtan modi verbliden</l>
<l n="1180">Wildi u opgheven ghevaen,</l>
<l>Ende vort van mi ontfaen</l>
<l>Arragoen, ic saelt u gheven</l>
<l>Te behouden al u leven,</l>
<l><pb n="326"/>Ende oec leveren tuwen wille,</l>
<l n="1185">Entie scone conincginne Sibille;</l>
<l>Nu peinst wel, wildiit doen?"</l>
<l>Doe seide Evax die baroen:</l>
<l>"Bi gode, her coninc, dits om niet,</l>
<l>U gheloft ende u ghebiet;</l>
<l n="1190">Ghi moet hier sterven vor miin sweert."</l>
<l>Dit hadde den coninc onweert,</l>
<l>Ende seide: "bi Mamette, wecht,</l>
<l>Du heves groet recht</l>
<l>Ende ic seide sotteit groet,</l>
<l n="1195">Sich, dese slach es dine doet."</l>
<l>Doe hief tswert die coninc rike,</l>
<l>Maer Evax, die ghesinnichlike</l>
<l>Wachte den coninc, liet besiden</l>
<l>Neven hem den slach liden,</l>
<l n="1200">Entie coninc slouch in derde;</l>
<l>Ende Evax die siins gherde,</l>
<l>Hief tswert willichlike,</l>
<l>Ende slouch den coninc rike</l>
<l>Boven opten helm van stale,</l>
<l n="1205">Dat Hantecleer te dale</l>
<l>Scoet toten kinne in;</l>
<l>Dies verbliide in sinen sin</l>
<l>Evax ende danckes gode sere,</l>
<l>Entie Sarrasiinsche here</l>
<l n="1210">Viel neder doet int gras.</l>
<l>Dien rouwe diere doe was</l>
<l>Onder die heydene en mochte u</l>
<l>Engheen man vertellen nu;</l>
<l>Si namen ende loeden haren here</l>
<l n="1215">Ende voerdene met groten sere</l>
<l>Ten lande weert ende keerden weder.</l>
<l>Die coninc en quam nie seder</l>
<l>Van Belsebuke sinen here;</l>
<l>Maer die feeste entie ere</l>
<l n="1220">Die men in die stad den ridder dede,</l>
<l>Die coninc entie heren mede,</l>
<l><pb n="327"/>En mochtu gheen man vertellen.</l>
<l>Wel ontfinghene sine ghesellen,</l>
<l>Soe dede die hovessche conincginne,</l>
<l n="1225">Ende seide: "her riddre, mine minne</l>
<l>Hebdi u om sere gheaventurt,</l>
<l>Twaren ghi hebt ghenouch besurt</l>
<l>Ende herde sere verdient,</l>
<l>Dies blivic u van herten vrient."</l>
<l n="1230">Die ridder die dat verstoet,</l>
<l>Verblide sere in sinen moet</l>
<l>Ende dancte der vrouwen sere,</l>
<l>Ende seide, dat hi emmermere</l>
<l>Te haren dienste bleve ghestade,</l>
<l n="1235">Waert hem vrome of scade.</l>
<l>Dus bliift die ridder van groten love</l>
<l>Aldus binnen des coninx hove,</l>
<l>Op hope levende, dat es waer,</l>
<l>Daerna wel een half jaer;</l>
<l n="1240">Bi troeste nochtan een twint niet;</l>
<l>Al eist dat hi die vrouwe siet,</l>
<l>Hine dars hare niet anegroeten,</l>
<l>Maer waer hise mach ontmoeten</l>
<l>Quam hi gherne jeghen hare,</l>
<l n="1245">Nochtan dat hare liever ware</l>
<l>Dat hiis onbeerde of hi woude,</l>
<l>Dat si nochtan [node] hem soude</l>
<l>Iet gheven te verstane.</l>
<l>Die riddre nam in sine ghedane</l>
<l n="1250">Soe sere af, dat wonder was;</l>
<l>Te hem selven seidi, als ict las:</l>
<l>"Helpe, wat wit die minne!</l>
<l>Ende ghi Venus conincginne,</l>
<l>Wat hebdi mine doet ghesworen;</l>
<l n="1255">Moet ic bliven dus verloren</l>
<l>Om ene vrouwe, die niet</l>
<l>En rouct wat miins ghesciet,</l>
<l><pb n="328"/>Noch en acht mine noet?</l>
<l>Ay Arabie, dat es doet</l>
<l n="1260">U here, dat es mi leet!</l>
<l>Ay dat Hantecleer soe sneet,</l>
<l>Dat es mi sekerlike swaer!</l>
<l>Mi ghelovedi oppenbaer</l>
<l>Die coninc een scone ghebot,</l>
<l n="1265">Dat ict liet was ic sot;</l>
<l>Tlant entie conincginne,</l>
<l>Daer ic meer an en winne</l>
<l>Enghenen troest na minen wane,</l>
<l>Nochtan sal ict haer leggen ane,</l>
<l n="1270">Twaren ende god, als icse sie,</l>
<l>Ende aventuren wats ghescie."</l>
<l>Mettien dat hi sprac dit wort</l>
<l>Quam die conincginne vort</l>
<l>Wt ere cameren ghegaen;</l>
<l n="1275">Doe sach si den riddre daer staen</l>
<l>Sere ontsteken van erheiden,</l>
<l>Hi groete die vrouwe sonder beiden</l>
<l>Ende si groete weder den here,</l>
<l>Ende seide: "nu peinsdi sere,</l>
<l n="1280">Dat sciint wel, her ridder coene,</l>
<l>Ghi hadt wel troest te doene</l>
<l>Dat dunct mi wel an u ghelaet,</l>
<l>Stoet u soe?" "Bi gode, jaet,</l>
<l>Vrouwe, ende werwert gadi?"</l>
<l n="1285">"In desen boegaert hier bi.</l>
<l>Wat radiis, wildi medegaen?"</l>
<l>Die ridder hi antwerde saen:</l>
<l>"Ja ic vrouwe of ghiit ghebiet,</l>
<l>Eer dadic, vrouwe, dat ghi mi hiet</l>
<l n="1290">Dan enich mensche gedoen mochte;</l>
<l>Ic ben die ghene die en rochte</l>
<l>Wat pinen ic dore u dade</l>
<l>Indien ghiis miins hadt genade."</l>
<l>Mettesen quamen si in den vergier;</l>
<l n="1295">Onder enen sconen olivier</l>
<l><pb n="329"/>Ghingen si sitten hare entare;</l>
<l>Den ridder, dien te moede sware</l>
<l>Was, anegroete die conincginne;</l>
<l>"Vrouwe, seiti, uwe minne</l>
<l n="1300">Wetti wel, die dwinct mi sere,</l>
<l>Pine, doghen ende onnere</l>
<l>Es mi comen van u groet,</l>
<l>Wel na was ic op die doet</l>
<l>Verquolen, vrouwe, dor uwen wille,</l>
<l n="1305">Oec was miin doghen saen stille,</l>
<l>Hovessche vrouwe, alse ghi wout,</l>
<l>Ende ghi ghelovet mi dat ghi sout </l>
<l>Troesten ende gheven raet,</l>
<l>Nu wetti vrouwe hoet mi staet;</l>
<l n="1310">Miin sterven, miin leven soe sidi,</l>
<l>Niemen en mach mi gheven dan ghi."</l>
<l>Sibille die hovessche conincginne</l>
<l>Peinsde wel in haren sinne</l>
<l>Dat die ridder waer seide,</l>
<l n="1315">Ende hi grote ghenendicheide</l>
<l>Dore haren wille hadde ghedaen;</l>
<l>Ten ridder soe seidsi saen:</l>
<l>"Segt here, wat soucti mi an?</l>
<l>Ic hebbe minen goeden man</l>
<l n="1320">Lief, mochti an iemen el comen,</l>
<l>Daert u mochte meer vromen,</l>
<l>Dat ware mi vele bat bequame."</l>
<l>Doe seide die ridder sonder blame:</l>
<l>"Vrouwe hoe ghereet ware mi te doene,</l>
<l n="1325">En es vrouwe in Arragoene,</l>
<l>Noch in al die werelt mede,</l>
<l>Al hadde si in hare moghenthede</l>
<l>Die werelt gheheel altemale,</l>
<l>Ende oec alse scone ware, dat wet wale,</l>
<l n="1330"><pb n="330"/> Alse selve Venus die godinne,</l>
<l>Soen mochtsi in minen sinne</l>
<l>Niet comen in ghere wiis;</l>
<l>Ic baeds u gherne woudiis</l>
<l>Ontfarmen, ende oec ghi</l>
<l n="1335">Vrouwe, tselve gheloevet mi."</l>
<l>Die vrouwe seide: "ghi segt ware;</l>
<l>Nu segt mi dan oppenbare,</l>
<l>Hebdi eneghen ghetrouwen vrient</l>
<l>In desen lande, daer ghi verdient</l>
<l n="1340">Hebt eneghe vrienscap an,</l>
<l>Eist wiif ofte man?</l>
<l>Dat segt mi." seide die conincginne.</l>
<l>Evax seide: "vrouwe ic kinne</l>
<l>In minen knecht trouwe groet."</l>
<l n="1345">"Bi gode here, diere es noet.</l>
<l>Vaert in u herberghe neder,</l>
<l>Ende ghelaet u siec weder,</l>
<l>Ende beset uwe dinc wale</l>
<l>Vor uwe ziele altemale,</l>
<l n="1350">Ende doet uwen cnape bereiden al</l>
<l>Hoe men ter erden doen sal,</l>
<l>Ende maect u of ghi doet waert,</l>
<l>Ende doet u scrine ter vaert</l>
<l>Uwen knecht maken heymelike</l>
<l n="1355">Met stenen of dies ghelike,</l>
<l>Ende maect u heymelec weghe;</l>
<l>God onse here gheve ons zeghe!</l>
<l>Tsente Jacops in Galissien waert,</l>
<l>Siit dies seker ende onvervaert,</l>
<l n="1360">Van heden desen daghe over .I. jaer</l>
<l>Soe sal ic endelike aldaer</l>
<l>Soe comen, dat ic en kere</l>
<l>Nemmermeer te minen here.</l>
<l>Sint ic uwen wille doe</l>
<l n="1365">Sone comicker nemmermeer toe,</l>
<l><pb n="331"/>Minen here den coninc, minen man,</l>
<l>Dien ic nochtan goets an.</l>
<l>Inne wille hare tweer wiif niet siin.</l>
<l>Om u sal ic den here miin</l>
<l n="1370">Laten ende miin conincrike,</l>
<l>Ende alle mine maghe rike.</l>
<l>God gesterke u in alre doget!</l>
<l>Nu comes ave soe ghi ierst moget.</l>
<l>Nu eist tiit dat wi sceden;</l>
<l n="1375">Nu keert, god moetu gheleden!</l>
<l>Ende siet dat ghi aldus doet."</l>
<l>Die ridder seide: "vrouwe goet</l>
<l>Ic saelt doen, ans mi god.</l>
<l>God lonu, dits een scone gebot."</l>
<l n="1380">Nu es die riddre herde blide,</l>
<l>Ende ghinc ter herberghen tien tide</l>
<l>Ende riep te hem sinen cnape</l>
<l>Savons eer hi wert in slape,</l>
<l>Ende seide: "Jonet besiet,</l>
<l n="1385">In wille hier langher bliven niet,</l>
<l>Ic wille te lande wert tien,</l>
<l>Ende dies en mochte mi niet gescien</l>
<l>Opdat die coninc ghevreischen conde;</l>
<l>Ic woudic goeden raet vonde</l>
<l n="1390">Hoe ic hem ontfaren mochte,</l>
<l>Dat men mi weder niene sochte;</l>
<l>Hets waer, men doet mi hier ere,</l>
<l>Maer anders en wetic nemmere,</l>
<l>Te lande winnic doch iet,</l>
<l n="1395">Hier en can ic verhoghen niet;</l>
<l>Doch haddic enen raet nu,</l>
<l>Vondic eneghe trouwe in u</l>
<l>Ende dorstict u betrouwen wale."</l>
<l>Jonet seide dese tale:</l>
<l n="1400">"Here ghi doget mesbaer ende verdriet,</l>
<l>En soudi mi ghetrouwen niet</l>
<l><pb n="332"/>Soe haddic qualic met u</l>
<l>Gheweest in desen lande nu.</l>
<l>In mi modi u ghetrouwen;</l>
<l n="1405">Bi gode ende bi onser vrouwen,</l>
<l>Ic sal an u trouwe groet</l>
<l>Beseghen tote in mine doet."</l>
<l>Evax seide: "dies ben ic vroe;</l>
<l>Nu siet, rater selve toe;</l>
<l n="1410">Ic moet emmer enweghe,</l>
<l>Verstant wel wat ic di seghe,</l>
<l>Ic en wille niet dat si</l>
<l>Hem iet verlaten op mi,</l>
<l>Ende mach u seggen op wat zaken:</l>
<l n="1415">Ic sal mi weder ziec maken,</l>
<l>Ende soe cranc, dat ic sal</l>
<l>Van der werelt versceden al,</l>
<l>Ende doet mi leggen in de scrine,</l>
<l>Ende piinter u heymelec bi tsine;</l>
<l n="1420">Ende alse ghi siet uwe stade,</l>
<l>Soe doet op sonder met meren rade</l>
<l>Die scrine, ende laet mi wt,</l>
<l>Ende vulse sonder gheluut</l>
<l>Met stenen, dat si alsoe swaer si</l>
<l n="1425">Alsi te voren was met mi,</l>
<l>Ende dan willic mi maken henen,</l>
<l>Ende dan volget mi in Athenen</l>
<l>Alse die scrine ter erden gedaen si;</l>
<l>Ende maect oec groet seer om mi;</l>
<l n="1430">Ende dus moet emmer wesen."</l>
<l>Die cnape seide mettesen</l>
<l>Dat hiit doen soude wale;</l>
<l>Si ghinghen slapen te male.</l>
<l>Smarghens doe die dach ontspranc</l>
<l n="1435">Soe was Evax herde cranc,</l>
<l>Ende Jonet seit te hove;</l>
<l>Doe was die ridder van groten love</l>
<l><pb n="333"/>Gheclaget utermaten sere</l>
<l>Van meneghen vrouwen ende here.</l>
<l n="1440">Dus lach hi enen corten tiit,</l>
<l>Hi en nam gheen respiit</l>
<l>Maer besette alle sine zaken,</l>
<l>Alsoe alse hise woude maken;</l>
<l>Doe starf hi alst hem best dochte;</l>
<l n="1445">Saen men daerna die kiste brochte</l>
<l>Daer menne binnen leide,</l>
<l>Alsoe alse hi Jonette seide.</l>
<l>Die rouwe die om Evax was,</l>
<l>Seide dWalsch daer ict in las,</l>
<l n="1450">Beide van mannen ende van wiven,</l>
<l>En mochtu gheen man bescriven.</l>
<l>Dus lach hi den dach al dore;</l>
<l>Savons doe wel ter core</l>
<l>Ende Jonet sine stad siet</l>
<l n="1455">Te doene dat hem siin here hiet,</l>
<l>Diewile alle die liede aten,</l>
<l>Die bi sinen here saten,</l>
<l>Soe liet hi sinen here wt</l>
<l>Sonder enich gheluut,</l>
<l n="1460">Ende leider enen steen in neder,</l>
<l>Ende loec die kiste weder.</l>
<l>Ende siin here ghinc ter cameren in;</l>
<l>Sere blide in sinen sin</l>
<l>Was die riddre om dese dinc,</l>
<l n="1465">Doch cleedem die jongelinc</l>
<l>Ende nam siin behoef al;</l>
<l>Den knecht hi te gode beval</l>
<l>Ende streec wech heymelike.</l>
<l>Die knecht weende jammerlike,</l>
<l n="1470">Entie riddre streec siere straten,</l>
<l>Arragoen heefti ghelaten</l>
<l>Ende quam tsente Jacops in,</l>
<l>Sere blide in sinen sin.</l>
<l>God onne dat die soete</l>
<l n="1475">Alsoe alsi seide, comen moete.</l>
<l><pb n="334"/>Dus beide die riddre daer</l>
<l>In groten verlanghe dat jaer,</l>
<l>Ende van Arragoen die coninc rike</l>
<l>Dede siin vlede hoechelike,</l>
<l n="1480">Ende menich hoghe man dier was,</l>
<l>Alsoe als ict in den Walsce las.</l>
<l>Helpe wat mach minne al!</l>
<l>Hare cracht en es niet smal,</l>
<l>Dat si den ridder wtvercoren</l>
<l n="1485">Altemale laet verloren,</l>
<l>Die soe vrome van daden was.</l>
<l>Hen es nu maer gedwas;</l>
<l>Siins was saen vergheten;</l>
<l>Wat heeft hem die minne gheweten,</l>
<l n="1490">Si piindem in alder wiis.</l>
<l>Venus, vrouwe, wat modiis</l>
<l>Dat ghi hovessce liede sciet?</l>
<l>Al en ben ic dies selve niet,</l>
<l>Dat heeft mi wonder herde clene.</l>
<l n="1495">Want sekerlec ic minne ene</l>
<l>Die bloeme es van allen wiven;</l>
<l>Want seker ic wille emmermere bliven</l>
<l>Hare eyghen man, waer ic si,</l>
<l>Dat ghebot heeft si over mi.</l>
<l n="1500">Te miere materien keric weder,</l>
<l>Die ic hier vore leide neder,</l>
<l>Van Evax [die] was vergheten saen</l>
<l>In Arragoen sonder waen;</l>
<l>Ende het begonste te naken sere</l>
<l n="1505">Dien tide dat dien here</l>
<l>Die conincginne volghen soude;</l>
<l>Ende si was oec die ghene die woude</l>
<l>Den ridder siin gelof volbringen,</l>
<l>Wils hare god gehinghen.</l>
<l n="1510"><pb n="335"/> Op enen nacht soe lach si</l>
<l>Bi haren here, den coninc vri,</l>
<l>Ende seide: "here hoert mine tale,</l>
<l>Ende rater toe, soe doedi wale;</l>
<l>Ghi hebt dies jeghen mi verdient</l>
<l n="1515">Dat ic u ben van herten vrient</l>
<l>Ende dicke grote ere ghedaen."</l>
<l>Dies soe wenesi meneghen traen.</l>
<l>Die coninc seide: "vrouwe vri</l>
<l>Wat ghebrect u, twi weendi?</l>
<l n="1520">Ghebrect u eneghe dinc?</l>
<l>Ja en ben ic een riic coninc,</l>
<l>Ic maget u ghehelpen wale."</l>
<l>Mettien ontviel altemale</l>
<l>Der conincginne hare sprake,</l>
<l n="1525">Si wart peinsende om die zake</l>
<l>Die si den ridder ghelooft heeft,</l>
<l>Die si engheens sens begheeft.</l>
<l>Banderside peinsde die vrouwe</l>
<l>Om die ere ende om die trouwe</l>
<l n="1530">Die hare die coninc heeft ghedaen,</l>
<l>Dien si nu wilt ontgaen,</l>
<l>Ende peinsde, het ware grote onnere</l>
<l>Waer ment ghevreischte nemmermere;</l>
<l>Dies was si in groten vare;</l>
<l n="1535">Die minne nochtan raet hare</l>
<l>Dat si emmer ten ridder ga</l>
<l>Diere alsoe wachtet na.</l>
<l>Doe seide si ten coninc:</l>
<l>"Mi es comen ene dinc</l>
<l n="1540">Te voren, dat moet emmer siin."</l>
<l>Doe seide die coninc: "vrouwe fiin</l>
<l>Segt uwen wille in gods name,</l>
<l>Hi sal mi siin herde bequame."</l>
<l>Die conincginne seide: "here</l>
<l n="1545">God moetu lonen emmermere,</l>
<l>Soe willic u seggen dan:</l>
<l>Ic moet, soe ic ierst can,</l>
<l>Ene bedevaert doen, dat es waer,</l>
<l>Die verre es ende swaer,</l>
<l n="1550"><pb n="336"/> Te sente Jacops in Conpostelle,</l>
<l>Dit es daer ic omme quelle</l>
<l>Hoe ic daer ghecomen sal."</l>
<l>Die coninc seide: "vrouwe laet al</l>
<l>Uwen rouwe hier af twaren,</l>
<l n="1555">Ic wille selve met u varen</l>
<l>Soe eerliic, vrouwe vri,</l>
<l>Dat ons beiden eerliic si."</l>
<l>Die vrouwe seide: "here miin</l>
<l>Alsoe en maget niet siin,</l>
<l n="1560">Ic moet varen heymelike,</l>
<l>Met lieden alsoe lichtelike</l>
<l>Als ic met eren varen mach;</l>
<l>Ic moeter siin op desen dach</l>
<l>Die cortelinghe wesen sal.</l>
<l n="1565">Nu biddic u here, dat ghi al</l>
<l>Helpt miin behoef versien,</l>
<l>Met wat gheselscape ende met wien</l>
<l>Ic hebben sal met mi,</l>
<l>Dat alsoe ghereet si</l>
<l n="1570">Dat wi binnen .VIII. dagen mogen</l>
<l>Porren ende varen in hoghen."</l>
<l>Die coninc seide: "vrouwe miin,</l>
<l>Sint dus heymelec moet siin,</l>
<l>Soe besiet wat ghi begaert;</l>
<l n="1575">Ic sal u helpen an die vaert."</l>
<l>Die vrouwe seits hem groten danc;</l>
<l>Daerna over iet lanc</l>
<l>Ontsliep si toten daghe.</l>
<l>Die vrouwe, die wel haer gelage</l>
<l n="1580">Ane haren here den coninc vant,</l>
<l>Bereide hare al te hant</l>
<l>Alsoe alst hare goet dochte,</l>
<l>Ende soe si heymelecst mochte;</l>
<l>Dus was si onledich doe,</l>
<l n="1585">Entie tiit was comen toe</l>
<l>Dat si sanderdags porren soude,</l>
<l>Alsi dede met groter vroude.</l>
<l><pb n="337"/>Die conincginne van Arragoene</l>
<l>Sibille, die met cleinen doene</l>
<l n="1590">Bereide hare bedevaert</l>
<l>Blideliic ende onvervaert</l>
<l>Met .C. paerden lettel meer,</l>
<l>Si nam orlof sonder seer</l>
<l>Ende reet wech haestelike.</l>
<l n="1595">Niemen was hare heymelike</l>
<l>Dan Colette die jonfrouwe</l>
<l>Die om den ridder hadde rouwe.</l>
<l>Dus reden si menege mile,</l>
<l>Ende oec soe langhe wile</l>
<l n="1600">Dat si sente Jacops waren bi;</l>
<l>In ere dachvaert soe quamen si</l>
<l>In enen sconen woude ghereden,</l>
<l>Daer ene riviere met snelheden</l>
<l>Herde sere neven liep,</l>
<l n="1605">Die swart was ende herde diep.</l>
<l>Die conincginne seide: "laet ons tiden</l>
<l>Colette, hier besiden."</l>
<l>Doe reden si neven die riviere,</l>
<l>Die mayseniede beide sciere.</l>
<l n="1610">"Siet jonfrouwe, seide die conincginne,</l>
<l>Ghi wet wel dat mi die minne</l>
<l>Dede comen al hier</l>
<l>Om enen riddre fier</l>
<l>Dien ic emmer spreken moet,</l>
<l n="1615">Dies siit seker ende vroet,</l>
<l>Dat ic daer na nemmermere</l>
<l>En kere weder te minen here,</l>
<l>Ic wille altoes met hem bliven</l>
<l>Hine wille mi selve verdriven.</l>
<l n="1620">Nu siet jonfrouwe, na dat staet</l>
<l>Soe hebbic ghepeinst enen raet,</l>
<l>Ende dat moetic emmer doen;</l>
<l>Inne kere niet weder in Arragoen,</l>
<l>Wat dat miins daer af gesciet,</l>
<l n="1625">Daer men mi met oegen siet.</l>
<l><pb n="338"/>Nu verstaet mi dat ghi doet:</l>
<l>Ic ga al dit wout te voet</l>
<l>Ten riddre wert sekerlike,</l>
<l>Nu begadet heymelike;</l>
<l n="1630">Siet hier miin cappe ende miin paert,</l>
<l>Ende riidt te desen watre waert</l>
<l>Daer dbort es afheldich sere,</l>
<l>Ende leidet tpaert soe met kere</l>
<l>Dat ghiit hurt int water neder,</l>
<l n="1635">Dan roupt die mayseniede weder,</l>
<l>Mine cappe legt op tpaert, segt hem</l>
<l>Dat ic int water ghevallen ben</l>
<l>Met paerden ende met cappen te male,</l>
<l>Dan selen si wenen wale</l>
<l n="1640">Jonfrouwe, dat ic verdroncken si.</l>
<l>Dore gode soe biddic dat ghi mi</l>
<l>In dese dinc wilt getrouwe wesen."</l>
<l>Colette weende mettesen,</l>
<l>Ende seide, si sout gherne doen.</l>
<l n="1645">Doe seide die conincginne van Arragoen,</l>
<l>Si soude haer maken ten woude wert,</l>
<l>Ic wane si nemmermeer en ghert</l>
<l>Te comene met ghenen doene</l>
<l>Ten coninc van Arragoene.</l>
<l n="1650">Colette die welgheraeete</l>
<l>Die groten rouwe maecte,</l>
<l>Nam der conincginnen rosside,</l>
<l>Met sambuwen ende met siden,</l>
<l>Ende leidet ten boerde, soe dat si</l>
<l n="1655">Daer in hurte, doen riep si</l>
<l>Enen crete met groten vare:</l>
<l>"Ghi goede liede comt hare!</l>
<l>Miin vrouwe die conincginne</l>
<l>Es ghevallen hier inne!"</l>
<l n="1660">Die lieden quamen toe ghevaren,</l>
<l>Die alle herde serich waren,</l>
<l>Si saghen tpaert comen gheswommen;</l>
<l>Die vrode liede metten dommen</l>
<l><pb n="339"/>Waenden wel dat die conincginne</l>
<l n="1665">Mede ware ghevallen daer inne.</l>
<l>Die cappe saghen si daer vlieten</l>
<l>Ende metten watre henen scieten,</l>
<l>Die si vinghen soe si ierst mochten,</l>
<l>Maer die vrouwe die si sochten</l>
<l n="1670">Daer af en vernamen si niet.</l>
<l>Si sochtense in ghenen vliet</l>
<l>Op ende neder, verre ende bi,</l>
<l>Maer wat si sochten, geloeves mi,</l>
<l>Was algader in onspoet.</l>
<l n="1675">En leeft man gheen soe vroet</l>
<l>Die u wiis mochte maken des</l>
<l>Den groten rouwe die daer es.</l>
<l>Wat si hem piinden was om niet,</l>
<l>Soe overdiep was die vliet</l>
<l n="1680">Ende soe stuer daer toe mede,</l>
<l>Hen bescoet niet wat mer toe dede.</l>
<l>Doe keerden si ten lande wert</l>
<l>Droeveliic ende sere beswert.</l>
<l>Doe men in Arragoene vernam</l>
<l n="1685">Dat die conincginne niet weder quam,</l>
<l>Was daer herde groet mesbaer;</l>
<l>Maer die coninc, dat es waer,</l>
<l>Hadde den rouwe al te groet,</l>
<l>Desen rouwe ende desen noet</l>
<l n="1690">Dien men daer sach den lande driven</l>
<l>Ende mochtu gheen man bescriven;</l>
<l>Hare vader die coninc van Cecile</l>
<l>Droefder omme langhe wile;</l>
<l>Dus was daer om der vrouwen doet</l>
<l n="1695">In al Cecilien rouwe groet.</l>
<l>Nu latic u van den rouwe bliven,</l>
<l>Ende willu vort bescriven</l>
<l>Van der conincginne fetiis,</l>
<l>Die soeken gaet haren amiis,</l>
<l n="1700"><pb n="340"/> Ende dien sere langede na hare.</l>
<l>Si quam dolende hare entare,</l>
<l>Soe verre quam si ghegaen</l>
<l>Buten den woude, daer si sach staen</l>
<l>Een huus, daer ghinc si inne;</l>
<l n="1705">Doe seide die scone conincginne:</l>
<l>"Vrouwe, god moet met u wesen."</l>
<l>Dwiveken antwerde met desen:</l>
<l>"Dat moet u lonen god, jonfrouwe,</l>
<l>Sekerlec ic hebs rouwe</l>
<l n="1710">Dat ghi u hout in desen levene.</l>
<l>Men vonder in de werelt niet .VII.</l>
<l>Scoenre wiif, twaren, dan ghi;</l>
<l>Sere jammerdi mi</l>
<l>Dat ghi siit van lichten sinne."</l>
<l n="1715">Doe antwerde die conincginne:</l>
<l>"Ghi hebt onrecht, twaren, vrouwe,</l>
<l>Ic quam haervaert op trouwe.</l>
<l>Nu berecht mi mine vaert;</l>
<l>Ic wille te Sente Jacops waert,</l>
<l n="1720">Ende hoe na ben ic daer?"</l>
<l>Dwiveken seide: "wet vorwaer:</l>
<l>"Ghi hebt noch .VI. milen toe."</l>
<l>Die conincginne seide doe:</l>
<l>"Nu besiet vrouwe, of ghi</l>
<l n="1725">Uwe cleder wilt wisselen jegen mi;</l>
<l>Ic sal u de mine gheven,</l>
<l>Ghi blives te riker al u leven."</l>
<l>Dwiveken seide: "nenic entrouwen,</l>
<l>Het soude mi cortelike rouwen</l>
<l n="1730">Gavic mine cledre u,</l>
<l>Ic benre vele sekere nu,</l>
<l>Dan u poytier morgen quame</l>
<l>Ende mi die uwe weder name,</l>
<l>Soe haddicse verloren emmermere."</l>
<l n="1735">Doe weende die conincginne sere,</l>
<l>Ende seide: "god gheweldich vader,</l>
<l>Wie mach den mensce doen quader,</l>
<l><pb n="341"/>Dan hi mach hem selven doen!</l>
<l>Waric bleven in Arragoen</l>
<l n="1740">Metten coninc minen man,</l>
<l>Selc sprect mi nu leliic an</l>
<l>Hi soude mi bughen ende nighen;</l>
<l>Nu hebbic ghewonnen tswigen.</l>
<l>Vrouwe, seit si, nu verstaet,</l>
<l n="1745">Al siin uwe cledre quaet</l>
<l>Ic wille die mine om duwe geven,</l>
<l>Gheen putier nes mi bleven;</l>
<l>Twaren dies en gheric niet</l>
<l>Dan eens, die u verdriet</l>
<l n="1750">Soude doen ongherne;</l>
<l>Twaren, in segt in ghenen scerne,</l>
<l>Ic wille tsente Jacops waert,</l>
<l>Selc soude mi sien op die vaert</l>
<l>Aldus comen te ghereke,</l>
<l n="1755">Hi sprake mi ane dorperleke,</l>
<l>Maer quamic gaende in u ghesmide</l>
<l>Hi soude mi laten liden."</l>
<l>Doen dat wiveken dat verstoet</l>
<l>Peinsesi in haren moet:</l>
<l n="1760">"Dese jonfrouwe mach wel seggen waer."</l>
<l>Mettien wisselden si daer,</l>
<l>Doe nam orlof die conincginne</l>
<l>Ende peinsde in haren sinne</l>
<l>Om den wech dien si woude,</l>
<l n="1765">Ende quammere alst wesen soude</l>
<l>Des anders dages vore middach</l>
<l>Buten der stad, daer si sach</l>
<l>Evax comen jeghen hare.</l>
<l>Maer doe hiere wert gheware</l>
<l n="1770">Was hi die overbliitste man</l>
<l>Die nie ter werelt liif gewan;</l>
<l>Hi cussese te dier stont</l>
<l>Wel .XX. warf an haren mont,</l>
<l><pb n="342"/>Ende seide: "welgeraecte vrouwe,</l>
<l n="1775">Bi gode, nu es mi al miin rouwe</l>
<l>Vergaen, ghi hebt mi wel gheloent</l>
<l>Ende een twint niet ghehoent;</l>
<l>Ende hoe sidi dus ontgaen?"</l>
<l>Doen liet siit hem al verstaen,</l>
<l n="1780">Hoe dat hare mayseniede</l>
<l>Ende alle dandre liede</l>
<l>[Waenden] dat si verdronken si.</l>
<l>Die ridder seide: "gheloeves mi,</l>
<l>Ghi hebbet, vrouwe, sere besurt</l>
<l n="1785">Ende u selven gheaventurt</l>
<l>Dore minen wille, dat lonu god,</l>
<l>Vergatict soe waric sot."</l>
<l>Doe waren si utermaten blide</l>
<l>Ende ghingen spelen doe betide,</l>
<l n="1790">Van lande te lande besien dat lant,</l>
<l>In elken stede die men vant.</l>
<l>Deen minde den andren sere.</l>
<l>Deus god, die emmermere</l>
<l>Alsoe mochte wandelen met sinen lieve,</l>
<l n="1795">Hi hadde alle dinc te gherieve!</l>
<l>Dus ghinc die riddre entie vrouwe</l>
<l>Spelen sonder eneghen rouwe</l>
<l>Al omme tomme .II. jaer,</l>
<l>Ende hier binnen, dat es waer,</l>
<l n="1800">Worden hare cledre quaet,</l>
<l>Dies si en hadden betren raet,</l>
<l>Want si waren bloet van goede,</l>
<l>Anders dan si darmoede</l>
<l>Namen wel in ghedoude,</l>
<l n="1805">Hadden si hitte, hadden si coude,</l>
<l>Deen vergaets metten andren wale.</l>
<l>Nu quamen si tenen male</l>
<l>Ghegaen vore een hof groet,</l>
<l>Daer gingen si na ende baden broet</l>
<l n="1810"><pb n="343"/> Dore gode alsi eer daden;</l>
<l>Die moneke alsise saghen</l>
<l>Soe scone, gaven si hare te meer</l>
<l>Ruggenbroet ende vele teer</l>
<l>Dans te gheven was haer sede</l>
<l n="1815">Of dan men enegen andren dede.</l>
<l>Doen ghingen si vort int wout</l>
<l>Op ene fonteyne cout,</l>
<l>Ende netten haer broet daer in doe,</l>
<l>Want els en hadden sier niet toe;</l>
<l n="1820">Dus aten si met groten spele;</l>
<l>Deen begoet den andren vele</l>
<l>Van der fonteynen metter hant;</l>
<l>Ic wane men doen niet en vant</l>
<l>Twee gheliever dan si waren;</l>
<l n="1825">Die feeste die si hadden twaren</l>
<l>Met lachenen ende met spele</l>
<l>Ende met ghietene, dies was vele;</l>
<l>Mettien hadde si vaec groet,</l>
<l>Die vrouwe sliep in sridders scoet;</l>
<l n="1830">Die riddre die besachse wale,</l>
<l>Mettien seidi dese tale</l>
<l>Te hem selven droevelike:</l>
<l>"God here van hemelrike,</l>
<l>En was oit ene conincginne vri,</l>
<l n="1835">Die hare selve dore mi</l>
<l>Heeft gheworpen in sorghen sere!</l>
<l>Maer ic was een arm here,</l>
<l>Ende niet werdich dat si</l>
<l>Hadde ghesproken jeghen mi;</l>
<l n="1840">Si was mechtich ende rike,</l>
<l>Ende moet nu armelike</l>
<l>Leven ende gaen dor minen wille."</l>
<l>Doe en consti hem niet onthouden stille,</l>
<l>Ende weende grote tranen</l>
<l n="1845">Ende ghinc peinsen ende wanen</l>
<l>Hare goet ende hare vogedie,</l>
<l>Ende dat jammer was dat si nie</l>
<l><pb n="344"/>Hem sach met oegen an;</l>
<l>"Ja, peinsdi, ende was haer man</l>
<l n="1850">Die rike coninc van Arragoen;</l>
<l>Al was dat sake dat icse ontspoen</l>
<l>Die arm was ende onbequame</l>
<l>Entie niet en hadde dan ridders name,</l>
<l>Ic was onwerdich ende quaet,</l>
<l n="1855">Hets jammer dat aldus staet."</l>
<l>Hier omme weende die here</l>
<l>Soe utermatelike sere,</l>
<l>Dat bedichte die trane siin</l>
<l>Vielen der vrouwen in dansciin,</l>
<l n="1860">Soe dat siere ontspranc bi;</l>
<l>Ende tierst dat si den ridder vri</l>
<l>Weenen sach, doe vragede si:</l>
<l>"Twi weendi, her riddre vri?"</l>
<l>Die riddre seide: "inne doe niet."</l>
<l n="1865">Die vrouwe seide: "mi doet verdriet</l>
<l>Here, dat ghiit mi loechenen wilt,</l>
<l>Inne leve nemmermeer ghestilt</l>
<l>Ghine segt mi wat ghi meent,</l>
<l>Ende waerbi dat ghi weent."</l>
<l n="1870">Doe die riddre dat verstoet</l>
<l>Dat hiit haer emmer seggen moet,</l>
<l>Seidi: "ic segt u, vrouwe vri;</l>
<l>Mi jammert dat ghi dus dore mi</l>
<l>Siit comen in dit meswende</l>
<l n="1875">Ende in dit grote ellende,</l>
<l>Dies ic werdich niet en ben."</l>
<l>Die vrouwe seide: "hout uwen sen</l>
<l>Ende laet ons leven met spele,</l>
<l>Wet wel, ic hebbe liever vele</l>
<l n="1880">Met u te gane om miin broet</l>
<l>Dan te besittene die bliscep groet;</l>
<l>Daer bi laet varen dit verdriet,</l>
<l>Here en en vaert mi een twint niet."</l>
<l><pb n="345"/>Dus troestene die vrouwe goet.</l>
<l n="1885">Doe vaecte den ridder vroet,</l>
<l>Ende sliep in der vrouwen scoet</l>
<l>Daer hi toe drouch trouwe groet;</l>
<l>Ende doene die vrouwe ansach,</l>
<l>Wenesi al dat si mach,</l>
<l n="1890">Ende seide: "god gheweldich here,</l>
<l>Ja en es verloren sere</l>
<l>Die vroemste riddre die leeft,</l>
<l>Entie coenste, waer men heeft</l>
<l>Enichs ridders te doene.</l>
<l n="1895">Helpe! wat maecti in Arragoen</l>
<l>Grote daet, die riddre vri,</l>
<l>Die nu al verloren si</l>
<l>Bi mi, dies ic werdich niet en ben,</l>
<l>Dat hi soe sinen sen</l>
<l n="1900">Ane mi gheleit heeft, daer hi al</l>
<l>Ere bi vergheten sal.</l>
<l>Dore mi es hi ter werelt doet,</l>
<l>Die van dogeden es sonder ghenoet.</l>
<l>Dat ic scone was, dats scade,</l>
<l n="1905">Ende dat mi bi minnen rade</l>
<l>Soe vromen riddre wert te quiste</l>
<l>Ende sine daet soe ghesiste;</l>
<l>Hi es bi mi verloren al,</l>
<l>Bi gode, dat ic betren sal;</l>
<l n="1910">Want heymelec willic hem ontgaen."</l>
<l>Ane sinen mont custe sine saen</l>
<l>Menichwerf ende weende sere</l>
<l>Ende bevalne onsen here.</l>
<l>Siin hoeft leide si hem op tgras,</l>
<l n="1915">Seide dWalsch daer ict in las,</l>
<l>Ende liep allene weghe;</l>
<l>God onse here gheve haer seghe!</l>
<l>Want wel heeft si te doene dat.</l>
<l>Soe verre liep si dat si in de stad</l>
<l n="1920">Te Venegien quam ghegaen,</l>
<l>Ende si begonste te werken saen</l>
<l><pb n="346"/>Met siden, dat si conste bat</l>
<l>Dan iemen dede in de stad.</l>
<l>Dus bleef sie woenende daer,</l>
<l n="1925">Maer altoes was haer therte swaer</l>
<l>Om hare lief, daer si af sciet</l>
<l>Int wout, daer sine liet;</l>
<l>Doch wart si daer soe liefgetal</l>
<l>Van haren ghebueren al</l>
<l n="1930">Dat sise priisden utermaten</l>
<l>Alle die bi hare saten,</l>
<l>Ende si wandelde vriendelike,</l>
<l>Beide met armen ende met rike.</l>
<l>Van der vrouwe latic bliven,</l>
<l n="1935">Ende wille u vort bescriven</l>
<l>Van den riddre daer si af sciet</l>
<l>Int wout, ende slapende liet.</l>
<l>Doe hi ontspranc ende niene vant</l>
<l>Die conincginne, riep hi te hant:</l>
<l n="1940">"Ay keytiif, wat sal ic doen!</l>
<l>Ic hebbe miin vrouwe van Arragoen</l>
<l>Met quader hoeden verloren!</l>
<l>Acharmen wan waric te voren</l>
<l>Bleven doet eer icse verloes!</l>
<l n="1945">Ic wane nie man en coes</l>
<l>Soe grote scade alse mi</l>
<l>Es ghesciet; waer mach si</l>
<l>Siin ghevaren, mi wondert dat.</l>
<l>Inne weet diewile si hier sat,</l>
<l n="1950">Ofse mi iemen heeft ontfoert;</l>
<l>Neent, si hadde mi gheroert</l>
<l>Soe dat ic ontsprongen ware;</l>
<l>Neent, si es geloepen hare entare</l>
<l>Al wenende achter woude."</l>
<l n="1955">Doe riep die ridder met ongedoude:</l>
<l>"Vrouwe! vrouwe!" wat hi mochte,</l>
<l>Ic weet wel dat hise sochte</l>
<l><pb n="347"/>In dat wout verre of bi.</l>
<l>Hier binnen soe quam hi</l>
<l n="1960">Gaende op ene grote valeye,</l>
<l>Daer hi hoerde met ghescreye</l>
<l>Ene maget ende enen ridder stout</l>
<l>Diese hadde genomen int wout,</l>
<l>Ende hi slouchse in hare ansichte</l>
<l n="1965">Meneghen slach wel bedichte.</l>
<l>Her Evax waende mettesen</l>
<l>Dat die sine hadde ghewesen</l>
<l>Ende volgede den riddre an;</l>
<l>Die riddre seide tote hem: "her man</l>
<l n="1970">Keert uwer straten</l>
<l>Of ic doe u tleven laten;</l>
<l>Twi volgedi mi? laet mi riden."</l>
<l>Die riddere was in allen siden</l>
<l>Wel ghewapent toten teen,</l>
<l n="1975">Ende her Evax volgedem al in een,</l>
<l>Omdat hi gherne die jonfrouwe sage.</l>
<l>Die riddre seide: "te dinen droeven daghe</l>
<l>Soutu mi volghen, wetic wale."</l>
<l>Evax seide: "laet mi die smale</l>
<l n="1980">Besien, ic kere weder dan."</l>
<l>Die riddre seide: es die man</l>
<l>Verwoet? ic wane en trouwen jay.</l>
<l>Her dorper, ghi  maect te groet gecray,</l>
<l>Ic sal u slaen met minen spere,</l>
<l n="1985">Het sal u al u leven deren."</l>
<l>Her Evax seide: "ghi dreicht om niet;</l>
<l>Bi den here die hem crucen liet,</l>
<l>Ic salse sien al haddiit gesworen,</l>
<l>Ic weet dat wel te voren</l>
<l n="1990">Dat ic u ontsie clene,</l>
<l>Al en ben ic maer allene</l>
<l>Ende al hebdi u wapen an."</l>
<l>Die ridder seide: "vul dorper man,</l>
<l>Sich hier dinen doetsteke."</l>
<l n="1995">Die riddre, die wel te ghereke</l>
<l><pb n="348"/>Van orsse, van wapenen, ende van leden,</l>
<l>Ende quam op Evax gereden,</l>
<l>Spere gherecht, scilt om als,</l>
<l>Evax ontbeide als,</l>
<l n="2000">Ende alse hi hem quam bi</l>
<l>Wincte her Evax, doen toech hi</l>
<l>Hantecleer, dat goede sweert,</l>
<l>Ende slouch den ridder, dat hi tpeert</l>
<l>Rumen moeste ende viel neder,</l>
<l n="2005">Ende Evax herhaelde weder</l>
<l>Tswert ende waenden doeden wale,</l>
<l>Maer sine wapene waren van selken stale</l>
<l>Dat hise niet en conste ontghinnen;</l>
<l>Doe peinsdi in hem selve binnen:</l>
<l n="2010">"Mochtic den riddre bringhen tonder,</l>
<l>Inne gave die wapene niet om .I. wo[nder]</l>
<l>Van goede." Soe liep hi</l>
<l>Ter neder den riddre vri,</l>
<l>Ende spranc hem opten lichame,</l>
<l n="2015">Datten riddre was onbequame,</l>
<l>Ende ontwapendem siin hoet,</l>
<l>Om dies hi hem die hande niet en boet</l>
<l>Slouch hi hem siin hoeft ave:</l>
<l>Inne wane niet die hem gave</l>
<l n="2020">Hondert marc van roeden goude:</l>
<l>Dat hi soe blide wesen soude.</l>
<l>Doe besach hi die jonfrouwe,</l>
<l>Die hem bat op trouwe</l>
<l>Dat hi haers ghenadich ware</l>
<l n="2025">Ende hi dore god holpe hare</l>
<l>Dat si weder tuus quame,</l>
<l>Ende van haren goede name</l>
<l>Altemale siin gerief,</l>
<l>Dat ware hare utermaten lief.</l>
<l n="2030">Hi seide hi sout gherne doen.</l>
<l>Hine hadde cnape no ghersoen,</l>
<l><pb n="349"/>Dus dedi selve die wapen an</l>
<l>Die hi opten riddre wan.</l>
<l>Hi peinsde, soudi met enegen sinne</l>
<l n="2035">Weder comen an die conincginne,</l>
<l>Dat moeste met vroemheden siin.</l>
<l>Doe halp hi der jonfrouwe fiin</l>
<l>Dat si weder thuus quam.</l>
<l>Doe nam die ridder lofsam</l>
<l n="2040">Orlof ende voer sier straten,</l>
<l>Ende heeft die jonfrouwe gelaten.</l>
<l>Her Evax hadde groet ongedout,</l>
<l>Daer om die hi sochte int wout</l>
<l>Hare entare ende hiere niet</l>
<l n="2045">En vant; alsi dit siet</l>
<l>Peinsedi in sinen moet,</l>
<l>Dat hem ghene dinc soe goet</l>
<l>En ware, alse dat hi kerde</l>
<l>In Arragoen, daer menne eerde;</l>
<l n="2050">Hi soude die vrouwe vinden daer.</l>
<l>Hi reet darwert met herten swaer</l>
<l>Soe langhe wile dat hiere quam;</l>
<l>Ende alse hiere was, hi vernam</l>
<l>Dat die coninc ware doet,</l>
<l n="2055">Ende dat daer quam .I. here groet,</l>
<l>Van Arabien die coninc,</l>
<l>Ende en liete om ghene dinc</l>
<l>Hine soude wreken bede gader</l>
<l>Sinen vader ende sinen oudervader,</l>
<l n="2060">Ende quam met menegen payin,</l>
<l>Daer die van Arragoen af siin</l>
<l>In vernoye ende in doghene,</l>
<l>Die hem piinde te togene</l>
<l>Van Vranckerike dien coninc,</l>
<l n="2065">Die hem slechts aveghinc;</l>
<l>Soe dede die coninc van Cecile,</l>
<l>Dus langhen si ene langhe wile</l>
<l>In orloghen ende in onvreden,</l>
<l>Ende en consten bi ghere behendicheden</l>
<l n="2070"><pb n="350"/> Enghenen here vinden</l>
<l>Die hem haers dorste onderwinden.</l>
<l>Dus laghen si in anxte groet</l>
<l>Ende in sorgen van der doet</l>
<l>Beleghen met menegen fellen ghebuer</l>
<l n="2075">In die stad van Vansecuer,</l>
<l>Soe anxtelike ende soe in vare;</l>
<l>Nu quam Evax al dare.</l>
<l>Miin her Evax die dat vernam,</l>
<l>Alse hi in den lande quam</l>
<l n="2080">Was hi utermaten vroe;</l>
<l>Te hem selven seidi doe:</l>
<l>"God here, ghelooft moeti siin!</l>
<l>Mi dunct dat die saken miin</l>
<l>Sere ten besten wert slaen;</l>
<l n="2085">Na dien dat mi es ontgaen</l>
<l>Miin vrouwe die conincginne,</l>
<l>So willic ten iersten beghinne</l>
<l>Te Vancecur wert riden</l>
<l>Ende willichlike met hem striden,</l>
<l n="2090">Si selen miins blide wesen."</l>
<l>Hi voer darwert binnen desen;</l>
<l>Doen hi vore die stad quam</l>
<l>Ende dat anweit vernam,</l>
<l>Vrageden si hem wat hi woude.</l>
<l n="2095">Hi seide dat hi hem dienen soude</l>
<l>Op tsout gherne, wouden si.</l>
<l>Si seiden, jaes, opdat hi</l>
<l>Enege kennesse hadde in de stad.</l>
<l>Hi seide, jay, ende opdat</l>
<l n="2100">Si noch leven die hi daer liet,</l>
<l>Doen hi achterst van daer sciet.</l>
<l>Doe liet menne binnen riden.</l>
<l>Hi voer wech in corten tiden</l>
<l>Toten goeden man die siin wert was,</l>
<l n="2105">Seide dWalsch daer ict in las;</l>
<l><pb n="351"/>Tierst datten die wert sach,</l>
<l>Wonderdem wat wesen mach,</l>
<l>Wanr Evax docht hem sekerlike</l>
<l>In ghedane ende in ghelike,</l>
<l n="2110">Maer dat men over doet hilt.</l>
<l>Hi vragede den riddre wat hi wilt.</l>
<l>Evax seide: "kindi mi niet?</l>
<l>Doen ic achterst van hier sciet</l>
<l>Wanedi mi hebben ghegraven,</l>
<l n="2115">Te voet ghingic henen scaven,</l>
<l>Dat niemen dan miin knecht en wiste,</l>
<l>Aldus ontfoer ic u met liste."</l>
<l>Die weert seide: "es dit waer?"</l>
<l>Evax seide: "jaet oppenbaer,</l>
<l n="2120">Nu ben ic hier comen weder,</l>
<l>Ende wille dorloghe leggen neder.</l>
<l>Dat ghi uwen here hebt verloren</l>
<l>Dat soe wetic wel te voren,</l>
<l>Dies soe willic u gheleiden</l>
<l n="2125">Of god wilt, met vromicheiden,</l>
<l>Ende u lant saen verwerven</l>
<l>Entie viande saen verderven,</l>
<l>Ende mogedi wel, her wert,</l>
<l>Bekinnen doch ane miin swert</l>
<l n="2130">Ende oec ane dit vingherliin,</l>
<l>Het was der goeder vrouwen miin;</l>
<l>Besiet oec te minen grave,</l>
<l>Daer sidiis doch seker ave,</l>
<l>Want ghine vindet daer dinc gheen</l>
<l n="2135">In die kiste dan enen steen."</l>
<l>Die wert dien herde wale</l>
<l>Bequam des ridders tale,</l>
<l>Hieten groet willecome wesen.</l>
<l>Die weerdinne quam mettesen,</l>
<l n="2140"><pb n="352"/> Entie wert vragede hare,</l>
<l>Of si iet wiste wie hi ware</l>
<l>Die riddre die daer steet?</l>
<l>Die werdinne seide: "godeweet,</l>
<l>En ware niet doet oppenbare</l>
<l n="2145">Evax, ic seide dat hiit ware,</l>
<l>Maer nu en wetic niet wiet si."</l>
<l>Die weert seide: "gheloves mi,</l>
<l>Hi eist selve ende niemen el."</l>
<l>Die vrouwe seide: "het es spel,</l>
<l n="2150">Die riddre es goede wile doet,</l>
<l>Die scade es herde groet."</l>
<l>Die weert seide: "hi en si,</l>
<l>Hi es dit, gheloeves mi."</l>
<l>Die vrouwe seide: "wats mi gesciet,</l>
<l n="2155">Dies en mochtic geloeven niet,</l>
<l>En ware dat ic den riddre fiin</l>
<l>Saghe tusschen de scoudren siin,</l>
<l>Daer haddi een cruce van goude."</l>
<l>Evax moeste alsoe houde</l>
<l n="2160">Dat cruce toenen, ende doen siit saghen</l>
<l>En mochtu gheen man ghewaghen</l>
<l>Hoe wel dat hi daer was ontfaen;</l>
<l>Die wert ghinc henen saen</l>
<l>Ende seit den heren van den lande</l>
<l n="2165">Ende littekene menegherande,</l>
<l>Oec ghingen si alle ten grave,</l>
<l>Ende daden die erde ave;</l>
<l>Int graf en vonden si dinc gheen</l>
<l>Dan die kiste entien steen;</l>
<l n="2170">Doe geloefden siis hem wale</l>
<l>Ende ghinghen te hem te male</l>
<l>Ende hieten willecome wesen,</l>
<l>Ende vrageden hem binnen desen</l>
<l>Wat si mochten anegaen?</l>
<l n="2175">Die riddre antwerdem saen,</l>
<l>Ende seide: "ghi heren, nu segt mi,</l>
<l>Wat kiviteine soe hebdi,</l>
<l><pb n="353"/>Ende wien hebdi coninc ghemaect?</l>
<l>Hi behoeft te sine welgheraect."</l>
<l n="2180">Die heren seiden: "wet dat te voren,</l>
<l>Wine hebben ghenen noch vercoren."</l>
<l>Die riddre seide: "dats kintsceit groet;</l>
<l>Besiet ende kiest een hoet,</l>
<l>Hier en es gheen oer int lant,</l>
<l n="2185">No vrient, dies goet in hant;</l>
<l>Gaet te gadre haestelike</l>
<l>Ende kiest enen coninc, die u rike</l>
<l>Heeft, ende dien maect here,</l>
<l>Ende die saelt siin sem miin ere</l>
<l n="2190">Ende dbeste raden dat hi weet;</l>
<l>Gaet te gadre ghi heren ghereet,</l>
<l>Anders seldi discorderen</l>
<l>Ende niet connen u lant verweren."</l>
<l>Doe die heren verhoerden dat,</l>
<l n="2195">Peinsden si, dat si niet bat</l>
<l>En mochten doen dan hi hem riede;</l>
<l>Doe ghenghen te gadre ghene liede</l>
<l>Ende souden kiesen enen here;</l>
<l>Langhe twisten si ende sere,</l>
<l n="2200">Want elc woude kiesen sinen vrient</l>
<l>Dies jeghen hem hadde verdient,</l>
<l>Ten lesten quam een ridder wert</l>
<l>Die sere sine ere beghert,</l>
<l>Ende seide: "ghi heren siet wel,</l>
<l n="2205">Hen gaet ons an gheen spel,</l>
<l>Hier nes niemen soe willich tsine</l>
<l>Coninc, wisti dat dese pine</l>
<l>Soude doen, ende her Evax soude ons ontfaren,</l>
<l>Hine souder hem jegen vervaren.</l>
<l n="2210">Dicke soe heeft hiis wel verdient</l>
<l>Dat men siin soude siin vrient,</l>
<l>Hi hilt tlant bi minen here</l>
<l>Den coninc dicwile in de ere,</l>
<l><pb n="354"/>Ende onse viande haten ons sere,</l>
<l n="2215">Ende wi en wordenre nemmermere</l>
<l>Quite en si bi bedwanghe;</l>
<l>Ende waer omme twisten wi dan lange?</l>
<l>Kiesen wi den riddre ter goeder uren,</l>
<l>Hi sal hem gherne aventuren</l>
<l n="2220">Ende sal ons in payse bringen</l>
<l>Entie heydene oec dwinghen."</l>
<l>Alle die ghene die waren daer,</l>
<l>Droughen overeen oppenbaer</l>
<l>Dat al waer ware dat,</l>
<l n="2225">Ende dat an niemen en ware bat</l>
<l>Bestaet dan ane den riddre coene;</l>
<l>Doe ghingen si met enen doene</l>
<l>Ende cosen Evax den jongeliinc</l>
<l>Tenen here, tenen coninc,</l>
<l n="2230">Ende ontfinghen van hem haer leen;</l>
<l>In die stad en bleef haer gheen</l>
<l>Hine wert siin man daer.</l>
<l>Nu es dien riddre dats waer</l>
<l>Sine dinc ten besten ghevallen;</l>
<l n="2235">Alsoe moet si doen ons allen. amen.</l>
<l>Evax die coninc van Arragoen,</l>
<l>Die ten besten es vergaen siin doen,</l>
<l>Lach in de stad te Vansecuer,</l>
<l>Daer hi van meneghen ghebuer</l>
<l n="2240">Was beleghen, dat hem swaer was,</l>
<l>Op enen dach, als ict las,</l>
<l>Ontboet hi den coninc van Arabie,</l>
<l>Dat hi vollec van der stad vlie</l>
<l>Entie sine met vreden late</l>
<l n="2245">Of hi vintene opter straten</l>
<l>Des derdes daghes ten wighe;</l>
<l>"Ende segt dat icken nighe</l>
<l>Gheliic ic Pirus sinen oem dede,</l>
<l>Dien ic verslouch vor dese stede,</l>
<l n="2250"><pb n="355"/> Dat selve mach hi wachtende siin,</l>
<l>Dat segt den Arabiin."</l>
<l>Twee graven hier af waren</l>
<l>Boden, ende voeren sonder sparen</l>
<l>Ten heydenen buten int here,</l>
<l n="2255">Ende seiden hem dese mere</l>
<l>Van Evax weghen ende doen verstaen:</l>
<l>Ten coninc seiden si saen:</l>
<l>"Die coninc here van Arragoen,</l>
<l>Die met meneghen stouten baroen</l>
<l n="2260">Hi leit hier in de stad,</l>
<l>Here hi ontbiet u dat:</l>
<l>Dat ghi vollec rumt siin lant,</l>
<l>Ofte het si u becant,</l>
<l>Dat hi u al sonder biden</l>
<l n="2265">Overmorghen sal bestriden,</l>
<l>Ende sal u dat selve doen</l>
<l>Dat hi dede den baroen,</l>
<l>Uwen oem Pyrus den coninc.</l>
<l>Nu beraet u op dese dinc."</l>
<l n="2270">Doe seide die coninc van Arabie:</l>
<l>"Nu segt mi wie es hi die</l>
<l>Daer coninc ende here ghemaect si?</l>
<l>Waent hi dus vervaren mi</l>
<l>Met sinen worden van ghedreighe?</l>
<l n="2275">Neen hi niet, ic salne sweighen,</l>
<l>Want van machte ben ic hem te groet;</l>
<l>Slouch hi Pyrus minen oem doet?</l>
<l>Wat, es hi weder comen?</l>
<l>Ic waenden Belsebuc had ghenomen</l>
<l n="2280">Ende met hem wech ghedreghen.</l>
<l>Wat, es hi noch te live bleven?</l>
<l>Dies moet die duvel selve wouden;</l>
<l>Maer woudi nochtan houden</l>
<l><pb n="356"/>Van mi ende siin lant ontfaen,</l>
<l n="2285">Het soude noch wel vergaen."</l>
<l>Die boden seiden: "bi gode here</l>
<l>Ghi piint u om niet sere,</l>
<l>Maer die coninc sal u bestriden</l>
<l>Emmer in herde corten tiden,</l>
<l n="2290">Ende sal u, seiti, alsoe bereiden</l>
<l>Alsoe hi dede hem beiden,</l>
<l>Die conincghe die vore u waren,</l>
<l>Of lachterlec seldi hem ontfaren."</l>
<l>Die coninc die dat verstoet,</l>
<l n="2295">Seide te sinen lieden vroet:</l>
<l>"Ghi heren, mi dunct wale dat,</l>
<l>Dat al tlant entie stad</l>
<l>Es vercoent herde sere,</l>
<l>Ende allene bi enen here,</l>
<l n="2300">Alsi te rechte moghen wel;</l>
<l>Ic ben dies seker dat niemen el</l>
<l>Dan hare god selve en si,</l>
<l>Want hi hem altoes staet bi,</l>
<l>Ende daerbi hadden wiit te quaet;</l>
<l n="2305">Daerbi dunct mi die beste raet,</l>
<l>Maer hi heeft hier tons ghesent</l>
<l>Met .II. graven een prosent,</l>
<l>Die moeten emmer te waren</l>
<l>Met mi in Arabien varen,</l>
<l n="2310">Ende moeten woenen met keytiven</l>
<l>Ende daer al haer leven bliven."</l>
<l>Die Arabien verstonden dat,</l>
<l>Ende en consten haren wille niet bat</l>
<l>Ghecrighen van haren here,</l>
<l n="2315">Ende priisdent hem harde sere:</l>
<l>"Bi Mamette, uwe tale</l>
<l>Dunct ons allen goet te male,</l>
<l>Nu vaetse ende voertse met u,</l>
<l>Hets meer dan tiit nu."</l>
<l n="2320">Die boden die hem ververden sere,</l>
<l>Seiden: "bi gode, dits onnere;</l>
<l><pb n="357"/>Boden soude men te rechte vri</l>
<l>Laten varen verre ende bi."</l>
<l>Die coninc seide: "ghi segt waer,</l>
<l n="2325">Al lagic hier .XL. jaer,</l>
<l>Ic name ten ende alselc bejach</l>
<l>Als ic nu met payse hebben mach;</l>
<l>Nu brect op ende laet ons saen,</l>
<l>Si moeten emmer met ons gaen."</l>
<l n="2330">Doe brac op dat heyden here</l>
<l>Alle met enen groten ghere</l>
<l>Ende voeren hare straten;</l>
<l>Tenten ende goet hebben si ghelaten,</l>
<l>Want sine dorsten beiden niet.</l>
<l n="2335">Alse die coninc dat siet</l>
<l>Van Arragoen, dat al vliet,</l>
<l>Peinsdi om haer verdriet,</l>
<l>Ende dede wapenen sine liede;</l>
<l>[Ic wane dat wonder nie en ghesciede </l>
<l n="2340">Dat die coninc selve dede]</l>
<l>Alse hi quam buter stede,</l>
<l>Wat heydene hi herhaelde,</l>
<l>Siit seker dat hiit betaelde</l>
<l>anders niet dan metten craghe,</l>
<l n="2345">Wie hi bevint binnen slaghe</l>
<l>[Leverdi den duvel dier na gaepte,</l>
<l>Ende ene grote cudde opraepte.]</l>
<l>Ende slouch hare en tare;</l>
<l>Mettien quam hem niemare</l>
<l n="2350">Dat die valsche Arabiin</l>
<l>Heeft ghevaen die boden siin</l>
<l>Ende voerese met hem sier straten;</l>
<l>Die doen den coninc hadde sien gelaten,</l>
<l>Hi soude hebben geseit sekerlike,</l>
<l n="2355">Dat in al erterike</l>
<l>Sine ghelike niet en ware;</l>
<l>Hi dorereetse oppenbare</l>
<l>Ende volgede den coninc verre,</l>
<l>Dies moesti worden erre,</l>
<l n="2360"><pb n="358"/> Hadden si ghehadt herts iet</l>
<l>Die heydene, maar neen si niet;</l>
<l>Soo sere reet die coninc wert</l>
<l>Dat hi den coninc achtervert,</l>
<l>Ende riep: "vule paiin,</l>
<l n="2365">Gheonneert moeti siin,</l>
<l>Ende u hoet al metten toppe,</l>
<l>Dat ghi nie hildet oppe</l>
<l>Boden die u ghesent waren;</l>
<l>Nu seldise moeten laten varen</l>
<l n="2370">Tuwen lachtre ende tuwer scanden.</l>
<l>Laet sien, seldiit connen geanden?"</l>
<l>Die coninc hi ververdem sere,</l>
<l>Ende riep: "ghenade lieve here!</l>
<l>Ic werde u man vore hande</l>
<l n="2375">Beide van goede ende van lande,</l>
<l>Ontfarmt miins, ic hebbe mesdaen,</l>
<l>Ic wille in uwer ghenaden staen."</l>
<l>Die coninc seide: "dat si,</l>
<l>Maer ghi moet in die stad met mi."</l>
<l n="2380">"Here dat willic gherne doen."</l>
<l>Doe seide die coninc van Arragoen:</l>
<l>"Waer siin die ghevangene heren?</l>
<l>Si moeten met ons in de stad keren."</l>
<l>Doe seide die heyden Arabiin:</l>
<l n="2385">"Here dat sal ghedaen siin."</l>
<l>Doe dede men die graven comen,</l>
<l>Ende tierst dat si hebben vernomen</l>
<l>Dat si quite ghinghen, soe</l>
<l>Waren si blide ende vroe</l>
<l n="2390">Ende voeren met in die stad.</l>
<l>Die coninc die hem ghenade bat,</l>
<l>Seide: "here wat begherdi van mi,</l>
<l>Soe dat ic quite en vri</l>
<l>Moghe miere straten varen?"</l>
<l n="2395">Die coninc seide: "sweert mi twaren</l>
<l>Manscap, hulde vorwert meer,</l>
<l>Ende nemmermeer te doene keer</l>
<l><pb n="359"/>Te deerne mi of den lande."</l>
<l>"Dies biddic ende biede miin hande,</l>
<l n="2400">Seide die coninc, bi mier wet."</l>
<l>Dit swoer hi, ende hier met</l>
<l>Liet menne varen sier straten;</l>
<l>Arragoen heefti ghelaten</l>
<l>Ende voer weder in Arabien,</l>
<l n="2405">In Arragoen en keerdi nie.</l>
<l>Arragoen dat rike lant,</l>
<l>Dat te voren in crancker hant</l>
<l>Stont, heeft nu enen here</l>
<l>Die ontsien was herde sere.</l>
<l n="2410">Sine ghebure, die Sarrasine</l>
<l>Piinden hem onderdanich te sine;</l>
<l>Siin lant hilt hi peiselike</l>
<l>Ende sine liede in siin rike,</l>
<l>Datse seiden, datse god onse here</l>
<l n="2415">Hadde vertroest herde sere.</l>
<l>Si mindene alle sonderlinghe,</l>
<l>Ende alle die weghe maecti hem ghinge,</l>
<l>Daer si varen wouden ende keren,</l>
<l>Sine ontsaghen ghene heren;</l>
<l n="2420">Si voeren coenlec daer si wouden,</l>
<l>Hare here deedse te rechte houden,</l>
<l>Dies hadden sine lief ter core;</l>
<l>Ende oec viel hem vore</l>
<l>Groet huwelec ende ghenouch,</l>
<l n="2425">Dat hi herde reinlec verdrouch</l>
<l>Dore der conincginnen wille,</l>
<l>Die hem lude ende stille</l>
<l>Altoes int herte lach,</l>
<l>Ende soe sere verwach</l>
<l n="2430">Dat hem swaer te verdragen was,</l>
<l>Maer hi peinsde, ghevreiscte si das</l>
<l>Dat hi coninc in Arragoen ware,</l>
<l>Si soude emmer comen dare</l>
<l><pb n="360"/>Altoes te hem weder.</l>
<l n="2435">Hier leggic van hem neder,</l>
<l>Ende seggu van Sibillen vort;</l>
<l>Die te Vinegen in de port.</l>
<l>Sibille, die hovessce vrouwe,</l>
<l>Die om den ridder rouwe</l>
<l n="2440">Hadde, al was si hem ontgaen,</l>
<l>Si quam te Vinegen saen.</l>
<l>Allene quam si daer in,</l>
<l>Daer si hadde clein bekin,</l>
<l>Doch quam si tenen wive gegaen</l>
<l n="2445">Die wrachte met siden; dier vragesi saen</l>
<l>Of si woude houden .I. wercwiif.</l>
<l>"Ghi hebt soe overscone liif,</l>
<l>Sprac dat wiif, haddi iet an</l>
<l>Mi soe en liet u gheen man,</l>
<l n="2450">Men soude tallen tiden</l>
<l>Om u mine dore opriden,</l>
<l>Nochtan en willics laten niet</l>
<l>Opdat ghi des wercs cont iet."</l>
<l>Die conincginne weende sere,</l>
<l n="2455">Ende seide: "dore gode, onsen here</l>
<l>Moets u lonen, ghi segt wale."</l>
<l>Si ghinc in met derre tale,</l>
<l>Doe leide si hare werc vore</l>
<l>Dat si conste wel ter core,</l>
<l n="2460">Dat die meesterse seide dat,</l>
<l>Dat binnen Venegien der stad</l>
<l>Engheen soe goet wercwiif en ware;</l>
<l>Dat wert stappans oppenbare</l>
<l>Onder die coemanne overal,</l>
<l n="2465">Ende si wert soe liefghetal,</l>
<l>Dat alle diese saghen</l>
<l>Hare goede herte draghen.</l>
<l>In die stad was .I. jonchere</l>
<l>Diese minde herde sere,</l>
<l n="2470"><pb n="361"/> Want si bequam hem herde wale,</l>
<l>Ende hare ghelaet ende hare tale</l>
<l>Was soe suete ende hare ghedane,</l>
<l>Daer ware ghenouch te segghen ane;</l>
<l>Hi quam te hare ende ghinc,</l>
<l n="2475">Menich suchten hi ontfinc,</l>
<l>Omdat hi peinsde dat si en soude</l>
<l>Niet willen doen dat hi woude,</l>
<l>Hi hadse getrout eer.</l>
<l>Dies ghetroesti hem te meer</l>
<l n="2480">Opdat hi hare soe bequame,</l>
<l>Dat sine gherne te manne name.</l>
<l>Tenen tiden seidi hare:</l>
<l>"Bi gode, jonfrouwe, ic vervare</l>
<l>Dore uwen wille, en si dat ghi</l>
<l n="2485">Dat ghi wilt ghestaden mi</l>
<l>Dat ic minen wille van u</l>
<l>Moghe vercrighen, beraet u nu</l>
<l>Wel daer op, ic hebs te doene."</l>
<l>Sibille van Arragoene</l>
<l n="2490">Verstont die jonchere,</l>
<l>Ende droefde utermaten sere,</l>
<l>Doe sprac die vrouwe goet:</l>
<l>"Sekerlec ghi mesdoet,</l>
<l>Dat ghi mi dit legt vore;</l>
<l n="2495">Kinnedi mi wel ter core</l>
<l>Ic wane wel dat ghiit liet;</l>
<l>U dunct dat ghi mi cleine mesbiet,</l>
<l>Ende mi duncket herde vele,</l>
<l>Doch latet jonchere nu in spele,</l>
<l n="2500">Ghine siit miins mans niet;</l>
<l>Siit seker dat ic enen liet,</l>
<l>Dien ic minne vore al dat leeft.</l>
<l>Ende dat die werelt binnen heeft,</l>
<l>Al moesten wi sceden van armoeden</l>
<l n="2505">Ende om ghebreke van goede,</l>
<l>Van weelden en scieden wi niet;</l>
<l>Ic weet wel dat icken liet</l>
<l><pb n="362"/>Daer hi weelde hadde clene</l>
<l>Ende gheselscap oec ghene;</l>
<l n="2510">Nu verlates mi dore gode</l>
<l>Van uwen ghelove, van uwen gebode,</l>
<l>Ende laet mi bliven in miin armoede."</l>
<l>Die jonchere seide: "van minen goede</l>
<l>Soudic u soe vele gheven,</l>
<l n="2515">Ghi souter .VII. jaer op leven;</l>
<l>Dat soudic u gheven tenen cloppe."</l>
<l>Sibille seide: "haddicker oppe</l>
<l>Ghemict, dat goet soe lief ware,</l>
<l>Siits seker oppenbare,</l>
<l n="2520">Goets ghenouch haddic ghecregen,</l>
<l>Dat ic nu al hebbe verteghen;</l>
<l>Daer omme biddic u jonchere</l>
<l>Dat ghiis afcomt vortmere;</l>
<l>Wat ghi u piint dats jegenspoet;</l>
<l n="2525">Noch om vrienscap noch om goet</l>
<l>Sone dadics niet sekerlike,</l>
<l>Die mi gave al erterike."</l>
<l>Die jonchere seide: "dats ghenouch,</l>
<l>Ghi moet nochtan doen miin gevouch,</l>
<l n="2530">Inne mages niet laten, het moet siin;</l>
<l>Tierst dat ic van der marct miin</l>
<l>Come, daer ic varen sal,</l>
<l>Mine scrincke god ende ongeval."</l>
<l>Die conincginne antwerde met sere:</l>
<l n="2535">"Fortse en es gheen recht jonchere."</l>
<l>Mettien sciet hi van daer.</l>
<l>Der conincginne bleef therte swaer,</l>
<l>Ende seide: "god volmaect vader,</l>
<l>Hoe mochtict nu hebben quader!</l>
<l n="2540">Mi dunct ic ben ghevoet oppe</l>
<l>Sekerlec te alder werelt scoppe,</l>
<l>Ende dit dedic mi selven al,</l>
<l>Dat ic nu becoepen sal</l>
<l>Sere, duchtic, ende hebbe becocht.</l>
<l n="2545">Ontfarme u miins, suete god!"</l>
<l><pb n="363"/>Nu swighic van der jonfrouwe stille</l>
<l>Die sere was tharen onwille,</l>
<l>Dies si den jonchere ontsiet,</l>
<l>Dies hi hare cracht ontbiet,</l>
<l n="2550">Ende seggu van coeplieden twaren</l>
<l>Die van Arragoen geboren waren</l>
<l>Ende quamen te Vinegien in de stad,</l>
<l>Daer si vercochten al dat</l>
<l>Dat si daer te coepe brochten.</l>
<l n="2555">Vort gingen si ende sochten </l>
<l>Comenscap menegerande</l>
<l>Die si weder souden voeren te lande,</l>
<l>Ende doen si hadden gedaen,</l>
<l>Bepeinsden si hem saen,</l>
<l n="2560">Dat si nie en gaven haren coninc</l>
<l>Te prosente ghene dinc,</l>
<l>Diese te rechte hilt wale;</l>
<l>Doe droughen si overeen te male,</l>
<l>Dat si een clene clenodekiin,</l>
<l n="2565">Wel ghemaect ende fiin,</l>
<l>Wouden doen maken dat si souden</l>
<l>Haren coninc prosenteren wouden;</l>
<l>Doe sochten si al dore de stad</l>
<l>Een wercwiif, die conste bat</l>
<l n="2570">Dan eneghe die men vant int lant.</l>
<l>Soe langhe sochte men dat men vant</l>
<l>Sibelien die conincginne.</l>
<l>Deen coeman seide met sinne:</l>
<l>"Vrouwe wat seldi ons raden</l>
<l n="2575">Dat wi cierliken begaden?</l>
<l>Wi siin coepmanne van Arragoen,</l>
<l>Ende souden gherne doen</l>
<l>Onsen nuwen coninc ere,</l>
<l>Die ons hout in onse ere</l>
<l n="2580"><pb n="364"/> Entie straten open ende tlant,</l>
<l>Soe dat onser gheen en vant</l>
<l>Wedersaken no goet verloren,</l>
<l>Sint dat hi coninc was vercoren.</l>
<l>Hierom gaven wi hem gherne oppenbaere</l>
<l n="2585">Scoenheit die hem ontfanckelec ware,</l>
<l>Baudekine ende covertore."</l>
<l>Die vrouwe seide: "na dat ic hoere</l>
<l>Soe berechtedet ghiit gherne wel;</l>
<l>Nu segt mi, ghi heren, sonder spel,</l>
<l n="2590">Es die coninc Therus doet?"</l>
<l>"Jay jonfrouwe sonder ghenout."</l>
<l>"Wie hevet nu dat lant beseten?</l>
<l>Ic wille dat wel weten,</l>
<l>Dat tlant sonder oer bleef daer."</l>
<l n="2595">Die coepman seiden: "dats waer,</l>
<l>Maer si hebben nu enen vercoren</l>
<l>Die langhe was verloren,</l>
<l>Ende dien si hilden over doet;</l>
<l>Hi es van ridderscape sonder genoet,</l>
<l n="2600">Hi es gheboren van Grieken waert."</l>
<l>Die conincginne vragede ter vaert:</l>
<l>"Ende hoe es hi gheheten dan?"</l>
<l>Doe antwerde deen coeman:</l>
<l>"Her Evax es die name siin."</l>
<l n="2605">Doe antwerde die conincginne fiin:</l>
<l>"Wanen quam hi ant conincrike,</l>
<l>Waest te winnen soe lichtelike?"</l>
<l>Die coepmanne seiden: "neent twaren."</l>
<l>Doe seidi haer al sonder sparen</l>
<l n="2610">Dies si herde blide was,</l>
<l>Seide dWalsch daer ict in las;</l>
<l>Si seide: "ghi heren, ic sal u</l>
<l>Selke cledre maken nu</l>
<l>Die de coninc sal u here</l>
<l n="2615">Gherne sien ende loven sere;</l>
<l><pb n="365"/>Nu beit enen corten tiit."</l>
<l>Si gaven hare cort respiit</l>
<l>Ende bleven hakende daer naer.</l>
<l>Die conincginne, dat es waer,</l>
<l n="2620">Ghinc hare hande te werke setten,</l>
<l>Ende wrachte sonder letten</l>
<l>Een cleet te poente wale,</l>
<l>Ende wrachter in altemale</l>
<l>Hare ghevaren tusschen hem beiden,</l>
<l n="2625">Ende hoe si van hem was ghesceiden,</l>
<l>Van ende torde ende anders niet</l>
<l>Dan hem te voren was ghesciet.</l>
<l>Doen die cledre waren ghewracht,</l>
<l>Die coemanne, diere ghewacht</l>
<l n="2630">Hadden, voeren hare straten,</l>
<l>Venegien hebben si ghelaten</l>
<l>Ende voeren weder te lande waert.</l>
<l>Ic wille u corten hare vaert,</l>
<l>Ende seggu vort, doe si quamen</l>
<l n="2635">Daer si den coninc vernamen,</l>
<l>Doe gaven si die cleder fine</l>
<l>Hem om siin vrient te sine</l>
<l>Wel alsiis hadden te doene;</l>
<l>Maer doen die coninc van Arragoene</l>
<l n="2640">Die clerde wel besach</l>
<l>En sach hi nie soe bliden dach;</l>
<l>Soe overblide was die coninc</l>
<l>Dat hem siin herte al ontghinc</l>
<l>Ende seech neder in onmacht;</l>
<l n="2645">Ende doen hi weder hadde de cracht,</l>
<l>Sprac hi met enen bliden moede:</l>
<l>"Dat u lone god die goede!</l>
<l>Wie maecte die cleder? segt mi dat."</l>
<l>"Here te Venegien in der stad</l>
<l n="2650">Makese dat scoenste wiif</l>
<l>Die nie ontfinc van moeder liif</l>
<l><pb n="366"/>Entie welgheraecste mede;</l>
<l>Inne sach nie binnen Kerstenhede</l>
<l>Nie gheliker wiif ghene</l>
<l n="2655">In der werelt dan die allene</l>
<l>Sibelien es, onser conincginnen,</l>
<l>Si geliict hare in allen sinnen,</l>
<l>Maer sere ontfermde mi</l>
<l>Dat si niet herde rike en si."</l>
<l n="2660">Die coninc seide: "segt mi dat,</l>
<l>Soudi noch iet connen ter stad</l>
<l>Gheraken daer si si?"</l>
<l>"Ja wi here, gheloves mi."</l>
<l>Die coninc seide: "soe moetiere varen</l>
<l n="2665">Alle met mi twaren."</l>
<l>Die coemanne seiden: "her coninc fier,</l>
<l>Wi selense u halen hier,</l>
<l>Ende segghen hare dat ghise onbiet.</l>
<l>Neen, sine ware werdich niet</l>
<l n="2670">Dat ghi u pinet daer om hare."</l>
<l>Die coninc seide oppenbare:</l>
<l>"Ic wille emmer varen daer,</l>
<l>Si es meer eren oppenbaer</l>
<l>Werdich vele dan dit si,</l>
<l n="2675">Ik kinse vele bat dan ghi."</l>
<l>Dese sake wonderde sere</l>
<l>Meneghen man, dat die here</l>
<l>Dus woude varen soeken een wiif,</l>
<l>Doch en was daer gheen bliif,</l>
<l n="2680">Hi en bestont die vaert</l>
<l>Ende voer te Venegien waert</l>
<l>Met dusent perden ende meer daer toe;</l>
<l>Doe quam daer die bodscap doe</l>
<l>Binnen Venegien, datter quame</l>
<l n="2685">Die coninc van groter name,</l>
<l>Die coninc van Arragoen.</l>
<l>In al die stad was groet doen;</l>
<l><pb n="367"/>Die heren reden wt temale</l>
<l>Jeghen hem scone ende wale.</l>
<l n="2690">Sibelie die hovessce vrouwe,</l>
<l>Die dicwile om den ridder rouwe</l>
<l>Hadde ghehadt, doen si vernam</l>
<l>Dat die coninc om hare quam,</l>
<l>Wert si utermaten blide,</l>
<l n="2695">Te hare selven seidsi tien tide:</l>
<l>"Ay Maria, lieve vrouwe,</l>
<l>Nu es in den coninc grote trouwe;</l>
<l>Oftic dat rike om hem liet</l>
<l>Nochtan en begheefti mi niet."</l>
<l n="2700">Si sach die lieden wtriden</l>
<l>Ende gaen in allen siden,</l>
<l>Ende si bleef in huus allene;</l>
<l>Al was hare woninge clene,</l>
<l>Si makese scone jegen siin comen.</l>
<l n="2705">Die jonchere die dit heeft vernomen</l>
<l>Dat si allene in huus si,</l>
<l>Hi quam ter conincginne vri,</l>
<l>Ende seide: "jonfrouwe nu wert te rade,</l>
<l>Weder het si tuwes dancs of met overdade</l>
<l n="2710">Ghi moet nu doen minen wille;</l>
<l>Hets in die stad nu herde stille,</l>
<l>U weren en sal u niet moghen</l>
<l>Helpen, ghine wert bedroghen,</l>
<l>Wildi u jeghen mi weren iet."</l>
<l n="2715">Die conincginne die dat siet,</l>
<l>Seide: "ghi hebt onrecht groet,</l>
<l>Twaren inne ben niet u ghenoet,</l>
<l>Ghi kint mi herde qualike;</l>
<l>Al en ben ic nu niet rike,</l>
<l n="2720">Dadi mi iet u souts berouwen."</l>
<l><pb n="368"/>"Het soude mi al miin leven rouwen</l>
<l>Liet ict mi dus begheven;</l>
<l>Waendiit mi al ontcreghen?</l>
<l>Neghi bi gode." ende ghinc haer ane.</l>
<l n="2725">Sibelie die sconeghedane</l>
<l>Werde hare sere utermaten,</l>
<l>Sine heeft hem niet ave ghelaten,</l>
<l>Sine scoret hem al wt</l>
<l>Al toter bloter huut.</l>
<l n="2730">Dit ghevecht ende dit ghestriit</l>
<l>Durde soe langhen tiit</l>
<l>Dat die liede quamen binnen,</l>
<l>Ende en conster niet ane ghewinnen,</l>
<l>Maer dreygese soe dat hise soude</l>
<l n="2735">Doeden, sine dade dat hi woude,</l>
<l>Dat si hem ontseiden altemale,</l>
<l>Wat hi hare dade ofte quale.</l>
<l>Binnen dese quam die coninc in de stad,</l>
<l>Ende hiet den coepmannen dat,</l>
<l n="2740">Dat si voeren rechte aldare</l>
<l>Daer si wisten dat si ware,</l>
<l>Want hi wilde rechte aldaer;</l>
<l>Ende si quamere oppenbaer</l>
<l>Recht doese die jonchere dreygede soe,</l>
<l n="2745">Entie coninc quammer toe;</l>
<l>Die coepmanne riepen luut.</l>
<l>Die cnape metter bloeter huut</l>
<l>Barch hem ende scaemdem sere;</l>
<l>Maer doen Sibille sach den here,</l>
<l n="2750">Wenese vol beide hare oeghen,</l>
<l>Ende seide: "dat moetic toghen</l>
<l>Dat ic was vrouwe van Arragoen,</l>
<l>Ende mi soe quaden ghersoen</l>
<l>Heeft ghedaen selken toren;</l>
<l n="2755">Te droever tiit werdic gheboren</l>
<l>Magic seggen herde wale."</l>
<l><pb n="369"/>Die coninc horet ende spranc tale,</l>
<l>Ende alle die met hem quamen,</l>
<l>Doen si dat vernamen</l>
<l n="2760">Dat dat hare conincginne was,</l>
<l>Seide die geeste daer ict in las,</l>
<l>Loefden sise utermaten sere,</l>
<l>Maer die coninc hare alder here</l>
<l>Was boven nature blide,</l>
<l n="2765">Ende droeve banderside</l>
<l>Dat hare die knecht soe mesboet,</l>
<l>Ende dede hem afslaen siin hoeft</l>
<l>Den gherechte van der stad;</l>
<l>Hi ghinc vort na dat</l>
<l n="2770">Ende nam die conincginne wiis</l>
<l>Ende deedse cleeden herde fetiis</l>
<l>Ende trouwese daer met groter feesten,</l>
<l>Na dat ict las in der jeesten,</l>
<l>Ende hem allen clene ende groet</l>
<l n="2775">Vertelde die coninc daer al bloet</l>
<l>Al hare ghevaren tusschen hem tween;</l>
<l>Doen keerden si sonder ween</l>
<l>Met groter joyen ten lande waert,</l>
<l>Entie liede quamen ter vaert</l>
<l n="2780">Wtwaert jeghen hem ghevaren,</l>
<l>Die utermaten blide waren</l>
<l>Dat si hare vrouwe hadden weder</l>
<l>Daer ghedinckenesse af was neder.</l>
<l>Maer doe die coninc van Cecile</l>
<l n="2785">Wiste dat siin dochter Sebile</l>
<l>Weder ware comen inne,</l>
<l>Ende noch ware conincginne,</l>
<l>Was hiis utermaten blide,</l>
<l>Ende al tlant te dien tide.</l>
<l n="2790">Miin her Evax was oec vroe</l>
<l>Om die conincginne doe,</l>
<l>Want hare beider dinc was gevallen</l>
<l>Ten besten; soe moet ons allen.</l>
<l><pb n="370"/>Hier latic van Evax bliven,</l>
<l n="2795">Ende wille u vort bescriven</l>
<l>Van Echites van Athenen,</l>
<l>Ende her Heinrike die henen</l>
<l>Van Venuse siin ghesceden.</l>
<l>Si voeren onder hem beden</l>
<l n="2800">Den rechten wech te Grieken waert,</l>
<l>Int herte een deel beswaert</l>
<l>Om des keysers grote scade,</l>
<l>Die si duchten te comen te spade;</l>
<l>Dies reden si te sere vele.</l>
<l n="2805">Nu laticse riden met spele,</l>
<l>Ende seggu van den keyser vort</l>
<l>Die lach te Constantinople in de port.</l>
</div>
<div type="chapter"><head type="chapter">BOEK VII.</head>
<l><pb n="1"/>Vraye hope ende ontsien van minnen</l>
<l>Die ic hebbe van miere vriendinnen</l>
<l>Doet mi volmaken dese jeeste;</l>
<l>Al eist cleine, hets mi dmeeste,</l>
<l n="5">Ende dat swaerste dat enich si</l>
<l>Dunct mi dit te volenden mi,</l>
<l>En daet hare welgheraectheit,</l>
<l>Die mi altoes vore oegen leit</l>
<l>Ende anesterct soe hovesschelike,</l>
<l n="10">Sekerlec waric alsoe rike</l>
<l>Alse Nabugodonosor die coninc,</l>
<l>Ende oec alsoe vroet op alle dinc</l>
<l>Alse de wise Salamoen,</l>
<l>Ende alsoe scone alse Absolon,</l>
<l n="15"><pb n="2"/> Ende alsoe langhe leven soude mede</l>
<l>Alse doude Metalsus dede,</l>
<l>Sone coric ghene dinc die ware</l>
<l>In die werelt, vore hare,</l>
<l>Ende oec legetse in minen sin</l>
<l n="20">Dat ic alsoe als ic bin</l>
<l>Woude dat ic al dit ware</l>
<l>Ende ic sceden soude van hare,</l>
<l>Soe sere mintse die herte miin.</l>
<l>God onse here moet hare siin</l>
<l n="25">Hout ende vrient in allen zaken</l>
<l>Ende hare herte sachte te mi wert maken.</l>
<l>Hier latic van der jonfrouwe bliven</l>
<l>Ende wille u vort bescriven</l>
<l>Van Karados den soudaen,</l>
<l n="30">Diet al met here heeft bevaen</l>
<l>Constantinople die grote stad,</l>
<l>Dat die keyser niet bat</l>
<l>En conste berechten no dan dat hi</l>
<l>Hadde vele ridders vri,</l>
<l n="35">Ende dat lant besette sere</l>
<l>Met meneghen stouten here.</l>
<l>Die soudaen hadde enen broeder</l>
<l>Die wetender was ende vele vroeder</l>
<l>Ende starker was dan iemen int lant,</l>
<l n="40">Sine ghelike men niene vant</l>
<l>In Asia no in Affrike,</l>
<l>Het was scade sekerlike</l>
<l>Dat hi was een Sarasiin,</l>
<l>Demophon was die name siin;</l>
<l n="45">Dese hilt met siere vromicheit</l>
<l>De stad in selken aerbeit</l>
<l>Dat niemen en conste wt ghevaren</l>
<l>Van allen diere binnen waren;</l>
<l>Meneghen striit hadden si gehadt</l>
<l n="50">Dat die verloren van der stad,</l>
<l><pb n="3"/>Dus durde langhe dit orloghe</l>
<l>Dat men ghepeinsen niene moghe,</l>
<l>Doch hilden si hem behagelike</l>
<l>Emmer alle daghe even ghelike.</l>
<l n="55">Nu keric ten riddren weder,</l>
<l>Die hem ghereiden je seder</l>
<l>Dat si van Venuse scieden;</l>
<l>De ere en mochtu niemen bedieden</l>
<l>Die deen van den andren heeft.</l>
<l n="60">Odat Margriete noch leeft</l>
<l>Ende tlant noch niet ghewonnen en si,</l>
<l>Soe ghetroesten hem die ridders vri,</l>
<l>Ende reden sere te Grieken waert</l>
<l>Soe si ierst mochten met snelre vaert,</l>
<l n="65">Ende reden soe verre dat si vernamen</l>
<l>Dat si binnen Grieken quamen;</l>
<l>Daer vernamen si niemare,</l>
<l>Dat die keyser sere ghewoest ware</l>
<l>Ende sere ghewont in sine zide</l>
<l n="70">Eens merghens vroech in enen stride;</l>
<l>Dies waren si tonghemake sere</l>
<l>Ende haesten hem te mere.</l>
<l>Doen si te Constantinople waren,</l>
<l>Her Heinriic vraghede Echites twaren</l>
<l n="75">Hoe si comen mochten in de stad;</l>
<l>Echites seide: "wine moghen niet bat</l>
<l>Dan mids rechte dore hare."</l>
<l>"Dats te vaerne daer ic gare,</l>
<l>Sprac her Heinriic, nu varen wi dan."</l>
<l n="80">Doe voeren beide die stoute man</l>
<l>Rechte dore there ter stad weert,</l>
<l>Stouteliic ende onvervaert.</l>
<l>Nu hort, ic sal u doen verstaen,</l>
<l>Hoe Karados die soudaen</l>
<l n="85">Hadde savons gheweest te rade,</l>
<l>Ende hadde vertrocken dat hem scade</l>
<l><pb n="4"/>Ware dat hi soe langhe laghe,</l>
<l>Ende hi herde gherne saghe</l>
<l>Dat al tenen ende quame.</l>
<l n="90">"Waendi dat ic mi niet en scame</l>
<l>Dat ic hier ligghe om niet?</l>
<l>Nu merct ghi heren, ende besiet</l>
<l>Hoe ic best tenen ende come;</l>
<l>Al es die keyser selve vrome,</l>
<l n="95">Hi es soe ghequetst, dat sine man</l>
<l>Ghenen troest hebben daer an,</l>
<l>Dies waren si te hant verwonnen</l>
<l>Opdat wiere iet an connen."</l>
<l>Caspus die coninc van Libie,</l>
<l n="100">Ende noch andre coninghe drie,</l>
<l>Die haren here den soudaen</l>
<l>Herde wel hebben verstaen,</l>
<l>Seiden: "her coninc, wet vorwaer,</l>
<l>Ons en wondert niet dat u swaer</l>
<l n="105">Doet dat ghi hier ligt soe lange;</l>
<l>Wildi, marghen te sonne opgange</l>
<l>Selen wi, here, onder vieren</l>
<l>Met onsen lieden asselgieren</l>
<l>Die stad ende winnense u;</l>
<l n="110">Alsoe modise, here, nu</l>
<l>Vollec tenen ende bringhen."</l>
<l>Doen soe dancti hem van dien dinghen</l>
<l>Die soudaen utermaten sere.</l>
<l>Doe stont op een ander here,</l>
<l n="115">Ende was van Capadochien coninc,</l>
<l>Ende seide: "dat ware ene scone dinc</l>
<l>Ghi heren, mochtiit volbringhen wale;</l>
<l>Ander dinc dan grote tale</l>
<l>Behoeft daer mense winnen sal,</l>
<l n="120">En dadem groet ongheval.</l>
<l>Miin here besoucse merghen vrouch,</l>
<l>Nochtan werdet besich ghenouch,</l>
<l><pb n="5"/>Maer inne segge niet indien dat</l>
<l>Inne weet wel dat ghi vore die stad</l>
<l n="125">U gheliic aventurt,</l>
<l>Maer si dunct mi soe vaste ghemurt</l>
<l>Dat ic niet en can versinnen</l>
<l>In welker wiis ghise selt winnen."</l>
<l>Caspus van Libie die here</l>
<l n="130">Balch hem utermaten sere,</l>
<l>Ende seide: "coninc of ghi u ververt</l>
<l>Soe keert weder thuus wert,</l>
<l>Ghi selt spade doen vromicheit,</l>
<l>Ghi ontsiet den aerbeit,</l>
<l n="135">Der rasten sidi altoes ghewoene."</l>
<l>Doe seide Demophon die coene</l>
<l>Tote Caspus den coninc:</l>
<l>"Ghine sout niet te sere u dinc</l>
<l>Prisen, sine ware ghesciet;</l>
<l n="140">Die coninc hine messeide niet</l>
<l>Van Capadochien; seldise winnen</l>
<l>Ghi moetes andersins beghinnen."</l>
<l>Caspus seide: "soe sal ic wel,</l>
<l>Maer die meester en can niet el</l>
<l n="145">Dan hem te houden te eyse,</l>
<l>Want gherne levedi met peyse."</l>
<l>Die coninc van Capadochien hi seide:</l>
<l>"En lietict dor den soudaen, wi beide</l>
<l>Souden becorten mine meesterie,</l>
<l n="150">Wet dat her coninc van Libie;</l>
<l>Maer doch seldise becoepen ghenouch</l>
<l>Eer ghi die stad marghen vrouch</l>
<l>Selt minen here ghewonnen gheven."</l>
<l>Hier met es die raet bleven.</l>
<l n="155">Faustus die coninc van Galilee,</l>
<l>Ende van der Roeder Zee</l>
<l>Colaphus die coninc rike,</l>
<l>Ende van Cosdriin dier ghelike</l>
<l>Die rike coninc vaeliant,</l>
<l n="160">Ende van Libia die seriant</l>
<l><pb n="6"/>Ghereiden hem dien nacht wale</l>
<l>Ende wel .c. ammirale,</l>
<l>Ende tierst dat si saghen</l>
<l>Dat beghonste scone daghen,</l>
<l n="165">Voeren si die stad asselgieren</l>
<l>Ende besouken in meneghen manieren;</l>
<l>Maer doent vernamen die van binnen</l>
<l>Maecten si hem opten tinnen</l>
<l>Ende weerden hem herde vromelike;</l>
<l n="170">Doe dat vernam die keyser rike</l>
<l>Ende hi daer niet siin en mach</l>
<l>En sach hi nie soe droeven dach.</l>
<l>Vore den keyser soe sat daer</l>
<l>Siin dochter, dat was waer,</l>
<l n="175">Ende Margriete die scone maget</l>
<l>Droever dan ghi nie saghet,</l>
<l>Ende riepen met groten rouwe:</l>
<l>"Sente Marie, zoete vrouwe,</l>
<l>Ontfarme u des lants enter liede!"</l>
<l n="180">"Acharme, dat nie ghesciede</l>
<l>Selc jammer dore mi!</l>
<l>Seide Eusebia die maget vri,</l>
<l>Dies en ben ic werdich niet."</l>
<l>Mettien si hare soe mesliet</l>
<l n="185">Dat wonder was te siene ane.</l>
<l>Margriete die welghedane</l>
<l>Bepeinsde hare dat dore hare</l>
<l>Die beste riddre verloren ware</l>
<l>Die hier nie in den lande quam,</l>
<l n="190">Ende hier bi si oec mede nam</l>
<l>Selken rouwe ende selc verdriet</l>
<l>Dat mense en conste vertroesten niet.</l>
<l>Dus was die camere al vol rouwen</l>
<l>Van den keyser enten jonfrouwen.</l>
<l n="195">Caspus die coninc, die vromelike</l>
<l>Asselgierde die stad rike,</l>
<l><pb n="7"/>Hi entie sine wrachten wonder;</l>
<l>Inne wane niet en waren onder</l>
<l>Die stad vore hem ghegaen</l>
<l n="200">En hadt god selve ghedaen,</l>
<l>Die hem sende te soccorse daer</l>
<l>Twee ridders oppenbaer,</l>
<l>Die hem voeren vromelike.</l>
<l>Twaren van miin her Heinrike</l>
<l n="205">Magic u segghen wonder groet;</l>
<l>Doe hi sach ghene conroet,</l>
<l>Hi ende Echites siin gheselle,</l>
<l>Begonsten si daer ene felle</l>
<l>Ende ene sware bastaelge mede;</l>
<l n="210">Dierste dat miin her Heinriic dede,</l>
<l>Dat was dat hi voer te jant</l>
<l>Daer hi Caspus den coninc vant;</l>
<l>Omdat hi hem vorbaerst dochte</l>
<l>Daer omme waest dat hine sochte,</l>
<l n="215">Ende slochen opten helm van stale,</l>
<l>Dat hem scoet ten kinne tale</l>
<l>Dat swert al dore eert weder helt;</l>
<l>Die ziele voer in sduvels ghewelt.</l>
<l>"Limborch! Limborch!" riep hi doe.</l>
<l n="220">Ende Echites, diere quam toe,</l>
<l>Slouch Faustus den coninc doet.</l>
<l>Wat waendi wat wondre groet</l>
<l>Die ridders daden alle beide;</l>
<l>Ic waent u niemen en gheseide;</l>
<l n="225">Si sloughen doet dat vore hem quam;</l>
<l>Ic wane men nie en vernam</l>
<l>Vromer daet van .II. heren;</l>
<l>Dat here daden si wederkeren</l>
<l>Ende vlien van der stad,</l>
<l n="230">Ende meest soe quam daer bi dat</l>
<l>Dat si die conincge wech droughen</l>
<l>Die si int beghin versloughen;</l>
<l>Daerbi vloen si utermaten.</l>
<l>Die ghene die ten tinne saten</l>
<l n="235"><pb n="8"/> Ende dat wonder saghen an,</l>
<l>Seiden wel dat nieman</l>
<l>Enich wonder hadde ghesien</l>
<l>Dat een twint gheleec dien.</l>
<l>Si jaghedense tote int here</l>
<l n="240">Ende keerden weder wiichghiere</l>
<l>Rechte ter stad wert in,</l>
<l>Daer si hadden clene bekin,</l>
<l>Doch ontfinc mense wale,</l>
<l>Ende si voeren te dien male</l>
<l n="245">Te Echites herberghen naer</l>
<l>Ende ontwapenden hem daer.</l>
<l>Een ridder die ten tinne sat</l>
<l>Ende ghesien hadde dat,</l>
<l>Liep ten keyser te hant,</l>
<l n="250">Dien hi herde droeve vant</l>
<l>Entie scone magheden beide;</l>
<l>Die riddre knielde ende seide:</l>
<l>"Here her keyser nu siit blide,</l>
<l>Ghi siit vertroest tesen tide."</l>
<l n="255">Die keyser seide: "waer bi?</l>
<l>Lieve vrient, dat segt mi.</l>
<l>Ja en stormt men die stad niet</l>
<l>Ende doet den lieden swaer verdriet?"</l>
<l>Die riddre seide: "neent twaren,</l>
<l n="260">Daer quamen .II. ridders in ghevaren</l>
<l>Van buten, die soccorsen die stad,</l>
<l>Ic sach ten tinne daer ic sat,</l>
<l>Dat deen verslouch in ware dinc</l>
<l>Van Libia Caspus den coninc,</l>
<l n="265">Die andre slouch doet mee</l>
<l>Fastuse den coninc van Galilee; </l>
<l>Doe ghingen si op dander houwen;</l>
<l>Bi gode ende bi onser vrouwen,</l>
<l>Dwonder dat si wrachten daer</l>
<l n="270">Vore ons allen oppenbaer</l>
<l><pb n="9"/>Ware ongelovelec te horen an,</l>
<l>Ende jageden die .II. stoute man</l>
<l>Al dat volc weder int here</l>
<l>Ende keerden in de stad sonder dere!"</l>
<l n="275">Doe die keyser dat verstoet</l>
<l>Wert hi blide in sinen moet,</l>
<l>Ende vragede wie die riddren waren.</l>
<l>Die riddre seide: "here twaren</l>
<l>Inne weet niet wel wie si siin,</l>
<l n="280">Maer deen riep na die verstannesse miin,</l>
<l>Limborch! Limborch! dat wetic wale,</l>
<l>Maer niet en wetic welcs es die tale,</l>
<l>Dandre hi drouch sekerlike</l>
<l>Van silvere enen leeu rike</l>
<l n="285">Van kelen enen stert ghesplet;</l>
<l>Inne weet of ghi nu iet wet</l>
<l>Wie die vrome ridders siin."</l>
<l>"Nenic", seide die keyser fiin.</l>
<l>Margriete die al toe ghehoert</l>
<l n="290">Hevet des ridders wort,</l>
<l>Wert verbliit herde sere,</l>
<l>Ende seide: "bi gode here,</l>
<l>Deen es Echites van Athenen,</l>
<l>Ende dander es van verren henen,</l>
<l n="295">Eist die ridder, wet dat ic wane."</l>
<l>Die keyser seide: "welghedane</l>
<l>Ende wi sout dan, segt mi, siin?"</l>
<l>"Here die lieve broeder miin,</l>
<l>Hopic an gode van hemelrike."</l>
<l n="300">Mettien quamen hovesschelike</l>
<l>Beide die ridders daer ghegaen,</l>
<l>Ende si knielden beide saen</l>
<l>Vore den keyser daer hi lach</l>
<l>Ende ontboden hem goeden dach.</l>
<l n="305">Die keyser ontfincse wale,</l>
<l>Maer doe Echites sach die smale,</l>
<l>Liep hi tote daer si stont</l>
<l>Ende cussese an haren mont,</l>
<l><pb n="10"/>Ende groetese utermaten sere,</l>
<l n="310">Ende seide: "scone, die hertoge u here</l>
<l>Groet u sere ende u moeder,</l>
<l>Ende tghene es her Heinriic u broeder,</l>
<l>Een coene ridder ende een weert</l>
<l>Entie vroemste die nie gorde swert."</l>
<l n="315">Doene die maget anesach</l>
<l>En sach si nie soe bliden dach,</l>
<l>Ende liep te hem daer hi stoet,</l>
<l>Ende ghegreep den ridder goet</l>
<l>Om sinen hals erenstelike,</l>
<l n="320">Ende seide: "god van hemelrike</l>
<l>Moete siin gheloeft dat ic u sie!</l>
<l>Want liever man en sagic nie,</l>
<l>Al waert die hertoghe miin vader.</l>
<l>Broeder, sint wi beide gader</l>
<l n="325">Waren te Limborch varen jagen</l>
<l>Hebbic menich leet verdraghen."</l>
<l>Alse miin her Heinriic wiste dat</l>
<l>Dat was siin suster, was hem bat</l>
<l>Te moede dan ic u seggen mochte,</l>
<l n="330">Want vonden haddi dat hi sochte.</l>
<l>Blider man ghi niene saghet</l>
<l>No blider wiif dan was die maget;</l>
<l>Si weenden van bliscepen beide;</l>
<l>Ic wane u niemen en gheseide</l>
<l n="335">Die bliscap die daer was,</l>
<l>Ende hier binnen, als ict las,</l>
<l>Waest in al die stad worden mare,</l>
<l>Dat jonfrouwe Margrieten broeder ware</l>
<l>Deen ridder diere quam,</l>
<l n="340">Entie ander ridder lofsam</l>
<l>Was Echites van Ermenie.</l>
<l>Blider liede en sach men nie</l>
<l>Dans die liede alle waren,</l>
<l>Si waenden alle wel twaren</l>
<l n="345"><pb n="11"/> Dat si souden bi hem verwinnen,</l>
<l>Dies ghetroesten hem die van binnen.</l>
<l>Die keyser selve van den rike</l>
<l>Ontfincse soe blidelike,</l>
<l>Dat hem sine wonde barst ontwee,</l>
<l n="350">Ende warter hem af soe wee</l>
<l>Dat hi starf op die stad.</l>
<l>Die doe ghesien hadde wat</l>
<l>Rouwen daer was ende wat sere,</l>
<l>Hine hads vergheten nemmermere,</l>
<l n="355">Daer was gheweent ende gheclaget;</l>
<l>Maer wat waendi dat die maget</l>
<l>Siin dochter weende ende creet,</l>
<l>Ende hoe si hare hande sleet,</l>
<l>Dat ware mi te segghen swaer,</l>
<l n="360">Want nu vergadert was daer</l>
<l>Bliscap met groten rouwe;</l>
<l>Maer Eusebia die jonfrouwe</l>
<l>Clagede haer verlies te sere,</l>
<l>Ende seide: "o god, gheweldich here,</l>
<l n="365">Nu verlies ic, dat wetic wale,</l>
<l>Miin lant altemale!</l>
<l>Wie sal mi te staden staen?</l>
<l>Het sal mi nu al afgaen</l>
<l>Dat mi te voren stont in staden,</l>
<l n="370">Aylacen nu blivic onberaden!"</l>
<l>Margriete die weende oec sere,</l>
<l>Seide: "jonfrouwe, bi onsen here,</l>
<l>Miin broeder sal u in staden staen,</l>
<l>Ende oec en sal u niet avegaen,</l>
<l n="375">Hopic, Echites die ridder coene,</l>
<l>Selen u helpen tuwen doene</l>
<l>Ende oec troesten ende geradich wesen."</l>
<l>Echites antwerde te desen:</l>
<l>"Bi gode jonfrouwe, dat selen wi."</l>
<l n="380">Doe danckes hem die maget vri;</l>
<l><pb n="12"/>Mettien ghinc men daer ghereiden</l>
<l>Gheen liic met scoenheiden,</l>
<l>Alst wel betaemt den keyser rike,</l>
<l>Ende men erden eerlike.</l>
<l n="385">Die heydene die oec die stad </l>
<l>Beleghen hadden, lieten dat</l>
<l>Hare stormen, dat si hare like mede</l>
<l>Groeven alse die van der stede,</l>
<l>Alsoe si haren here den keyser daden.</l>
<l n="390">Eusebia die onberaden</l>
<l>Was, ontboet hare liede al,</l>
<l>Ende vrageden wat si doen sal</l>
<l>Metten orloghe daer si an</l>
<l>Een twindeken niene can.</l>
<l n="395">Die rieden si hare dat si name,</l>
<l>Opdat hare ware bequame,</l>
<l>Echites ten hoeftman,</l>
<l>Dat siere mochten hoveden an.</l>
<l>"Want hi sal u ghetrouwe siin,</l>
<l n="400">Want wel wetti, jonfrouwe miin,</l>
<l>Dat hi siin lant hout van u,</l>
<l>Dies doet hem jonfrouwe nu</l>
<l>Manscap doen ende eeden mede</l>
<l>Nadat es des lands zede."</l>
<l n="405">Eusebia antwerde, die scone maghet:</l>
<l>"Sint u raet alsoe ghedraghet</l>
<l>Kiesicken gherne tenen voget;</l>
<l>Ic hebbe van hem alle doget</l>
<l>Hoeren ghewaghen langhen tiit.</l>
<l n="410">Ic biddu Echites, dat ghi siit</l>
<l>Momboere van minen lande,</l>
<l>Ic set u al in u hande."</l>
<l>Miin her Echites die dat verstoet,</l>
<l>Seide: "bi gode, jonfrouwe goet,</l>
<l n="415">Hets waer ghi biedt mi grote ere,</l>
<l>Maer sint hier steet soe vrome .I. here</l>
<l><pb n="13"/>Alse es jonfrouwe Margrieten broeder,</l>
<l>Sone wille god no siin moeder</l>
<l>Dat ic vore hem sal priis ontfaen</l>
<l n="420">Ende hi daerbi sal stille staen;</l>
<l>Maer maecten van den lande voget,</l>
<l>Want in hem es alle doghet,</l>
<l>Hine sal u niet laten onterven,</l>
<l>Hi salt verweren of sterven,</l>
<l n="425">Ende ic helpem met alle miere macht."</l>
<l>Eusebia die wel was bedacht,</l>
<l>Seide: "ic en kinne des ridders niet</l>
<l>Noch hoe dat siin vader hiet."</l>
<l>Miin her Echites hi seide:</l>
<l n="430">"Sinen vader ende sier moeder beide</l>
<l>Saghic, die mi wel ontfinghen,</l>
<l>Het siin liede van hoghen dinghen,</l>
<l>Weerdich hertoghe ende rike</l>
<l>Es siin vader sekerlike;</l>
<l n="435">Ic seggu dat wel te voren,</l>
<l>En ware Margriete niet verloren</l>
<l>Alsi was bi onghevalle,</l>
<l>Daer si droeve bleven om alle,</l>
<l>Si ware worden sekerlike</l>
<l n="440">Conincginne van Vranckerike,</l>
<l>Dat een merre conincrike si</l>
<l>Dan Grieken es, gheloeves mi,</l>
<l>Ende Ermenie es, dat wanic mede;</l>
<l>Deere die mi haer vader dede</l>
<l n="445">Die was overtulliic groet;</l>
<l>Die ridder es oec sonder ghenoet</l>
<l>Van dogheden, gheloeves mi.</l>
<l>Bi der trouwen, die ic si</l>
<l>Sculdich u jonfrouwe ende minen vader,</l>
<l n="450">Ware trike miin algader</l>
<l>Ende en mochtic selve niet striden</l>
<l>Ic cosene in desen tiden</l>
<l><pb n="14"/>Tenen momboere van den lande;</l>
<l>Men doeter ane menegherande</l>
<l n="455">Vordeel mede ende ere."</l>
<l>Eusebia seide: "sidermere</l>
<l>Dat ghiit raet, willict anegaen;</l>
<l>Ghi heren, duncket u wel gedaen?"</l>
<l>Seide si, die welghedane.</l>
<l n="460">Die liede rieden hare vaste ane</l>
<l>Dore dat hine priisde soe sere;</l>
<l>Mettien riepen si den here</l>
<l>Van daer hi bi siere suster sat,</l>
<l>Die hem vertelt hadde dat</l>
<l n="465">Dat hare sint was ghesciet</l>
<l>Dat sine in den woude liet.</l>
<l>Miin her Heinriic quam te rade,</l>
<l>Eusebia bat dore ghenade</l>
<l>Echites dat si hem seide</l>
<l n="470">Haren wille sonder beide,</l>
<l>Doe antwerde die baroen,</l>
<l>Dat hiit gherne soude doen.</l>
<l>Miin her Echites seide: "here</l>
<l>Miin jonfrouwe groet u sere,</l>
<l n="475">Ende oec alre doghet</l>
<l>Ende dat ghi wel verdienen moget</l>
<l>Ende gherne dore uwer suster wille</l>
<l>Dier men hier lude of stille</l>
<l>Alle ere heeft ghedaen,</l>
<l n="480">Dat moeti verdienen saen</l>
<l>Ende miere jonfrouwe staen in staden.</l>
<l>Al tfolc heeft gheraden</l>
<l>Dat si u wilt mombore maken</l>
<l>Van algader haren zaken,</l>
<l n="485">Ende dit orloghe op u laden;</l>
<l>Si sal u lonen noch met staden</l>
<l>Na hare goeder liede raet,</l>
<l>Daer hare bi te doene staet,</l>
<l><pb n="15"/>Ende si selen alle anegaen</l>
<l n="490">Wat ghi hem heten selt bestaen,</l>
<l>Ende selt wesen hare alder here.</l>
<l>Bi gode here, dats grote ere,</l>
<l>Ende ghi moget gherne siin,</l>
<l>Ende ghi siit oec sculdich, ridder fiin,</l>
<l n="495">Ende mach u segghen oec waer bi:</l>
<l>Ghi siit goet ridder edel ende vri</l>
<l>Ende van den goeden wtghelesen,</l>
<l>Dies sidi weduwen ende wesen</l>
<l>Sculdich te stane in staden,</l>
<l n="500">Waer dat ghise vint verladen,</l>
<l>Dits ene sake, ridder fiin,</l>
<l>Dat ghi hare moet gehelpich siin;</l>
<l>Dander es dat hare wedersaken</l>
<l>Onse wet wedermaken,</l>
<l n="505">Dat ghi sculdich te weerne siit</l>
<l>Ende elc ridder telker tiit;</l>
<l>Terde es dat si heeft ghehouden</l>
<l>In spele ende in vrouden</l>
<l>Uwer suster langhe wile,</l>
<l n="510">Die van huus es menege mile;</l>
<l>Ende hier bi, her ridder coene,</l>
<l>Sidiit te rechte sculdich te doene."</l>
<l>Miin her Heinriic diet heeft verstaen,</l>
<l>Ser Echites antwerde saen:</l>
<l n="515">"God loens miere jonfrouwe sere,</l>
<l>Twaren si doet mi grote ere,</l>
<l>Meer dan ic verdienen mochte,</l>
<l>Daer bi waert dinc die niet en dochte</l>
<l>Dat ic ware voget van haren lande;</l>
<l n="520">Si hevet riddren menegherande,</l>
<l>Vrome ende coene, waert dat si;</l>
<l>Ic segt u wel, jonfrouwe vri,</l>
<l>Dat ghi mi segt, dats maer sceren.</l>
<l>Wie sout bat dan verweren</l>
<l n="525"><pb n="16"/> Dan Echites, die daer steet,</l>
<l>Ende sekerlec boven gheet</l>
<l>Van ridderscape, alle die leven?</l>
<l>Magic hem eneghen raet gheven</l>
<l>Of met daden bistaen,</l>
<l n="530">Dan sal ic niet laten gaen,</l>
<l>Hi es van riddren bloeme,</l>
<l>Ende noch beter dan ic noeme</l>
<l>Ofte noemen mochte, soe es hi;</l>
<l>Ende oec u man, vrouwe vri.</l>
<l n="535">Ghevet hem, dats mere ere</l>
<l>Dan ghiit gavet enen vremden here;</l>
<l>Nochtan met rade ende met daden</l>
<l>Sal ic u gherne staen in staden."</l>
<l>Her Echites antwerde van Ermenie:</l>
<l n="540">"Nemmermeer en wilic dat gescie,</l>
<l>Dat ic hier int keyserrike</l>
<l>Vor u sal ere hebben dus haestelike,</l>
<l>Soe vrome ghi siit, soe wel geboren,</l>
<l>Ende van ridderscape soe vercoren;</l>
<l n="545">Maer sint dat miin jonfrouwe ghebiet,</l>
<l>Dat kinne god, in naems niet</l>
<l>Als ic u wiste in den lande binnen,</l>
<l>Al soudicker, here, mede winnen</l>
<l>Constantinople altemale;</l>
<l n="550">Nu doet hovessceit ende wale</l>
<l>Ende wert mombore miire jonfrouwen,</l>
<l>Si salt u emmer lonen met trouwen."</l>
<l>Die maget baets hem oec vriendelike,</l>
<l>Soe daden alle die van den rike,</l>
<l n="555">Ende Margriete die suster siin,</l>
<l>Ende seide: "lieve broeder miin</l>
<l>Doet gherne miere jonfrouwen gebot,</l>
<l>Want si heeft mi, dat kinne god,</l>
<l>Gheweest ene goede vriendinne."</l>
<l n="560">Her Heinriic seide: "sint icker inne</l>
<l><pb n="17"/>Comen moet, soe doe ict gherne,</l>
<l>U allen en pinics mi niet te werne</l>
<l>Maer sal doen mine macht;</l>
<l>God verlene mi die cracht,</l>
<l n="565">Soe dat ic verdienen moet</l>
<l>Jonfrouwe, die ere die ghi mi doet."</l>
<l>Nu es die ridder van den lande</l>
<l>Voget, ende staet al in sine hande;</l>
<l>Hi seide ten heren die daer waren:</l>
<l n="570">"Ghi heren, na dat hier es ghevaren</l>
<l>Soe behoevic wale raet,</l>
<l>Ic biddu nadat hier staet</l>
<l>Dat ghi ons raet wat wi best doen:</l>
<l>Hier leit menich baroen,</l>
<l n="575">Die hem pinen in allen sinnen</l>
<l>Hoe si die stad moghen winnen,</l>
<l>Nu siin wi hier een deel liede,</l>
<l>Ende dochte mi goet opdat ment riede,</l>
<l>Echites ende ghi alle mede,</l>
<l n="580">Dat wi merghen uter stede</l>
<l>Voeren tote in hare here,</l>
<l>Alsi meest waren sonder were,</l>
<l>Met .CCC. mans crachtelike,</l>
<l>Ende van Salencen die coninc rike</l>
<l n="585">Entie grave van Crifdore</l>
<l>Souden houden die porte vore</l>
<l>Met al den ghenen van der stad,</l>
<l>En ware dat si saghen dat</l>
<l>Dat wi te sere waren verladen,</l>
<l n="590">Soe quamen ons dan ten staden.</l>
<l>Dit dochte mi ghedaen wale."</l>
<l>Echites seide: "dese tale</l>
<l>Dunct ons allen goet wesen."</l>
<l>Entie raet sciet mettesen</l>
<l n="595">Ende keerden alsoe ter herbergen wert,</l>
<l>Sonder die men te hove beghert,</l>
<l>Ende men ghinc eten in die zale.</l>
<l>Miin her Heinriic vraghede wale</l>
<l><pb n="18"/>Miin her Echites, wat hi riede;</l>
<l n="600">Wat riddren, wat liede</l>
<l>Met hem souden wtvaren</l>
<l>Des ander dags sonder sparen,</l>
<l>Dat si bereet waren tilic ghenouch.</l>
<l>Si dadent ende smarghens vrouch</l>
<l n="605">Stonden op die ridders coene</l>
<l>Die hem bereiden tesen doene,</l>
<l>Ende voeren in der heyden here,</l>
<l>Die si vonden sonder were,</l>
<l>Ende slougher doet een groet getal.</l>
<l n="610">Int here wert groet gescal,</l>
<l>Die sere riepen: verraden! verraden!</l>
<l>Wat si riepen die onse daden;</l>
<l>Die soudaen vinc ten wapenen sonder sparen</l>
<l>Ende alle die met hem waren,</l>
<l n="615">Ende Demophon die broeder siin,</l>
<l>Ende menich Sarrasiin.</l>
<l>Dese quamen sere ghesleghen,</l>
<l>Entie onse hem jeghen</l>
<l>Vromelike alse ridders coene,</l>
<l n="620">Ende alle waren van hogen doene.</l>
<l>Van Sissia die coninc rike</l>
<l>Ende van Edissen die ghelike</l>
<l>Maecten hem vorbaerst ende quamen voren,</l>
<l>Den enen ontmoeti wel ter core</l>
<l n="625">Miin her Heinriic ende seide:</l>
<l>"Ghi comt te mi tuwen leide."</l>
<l>Die coninc hadde grote cracht,</l>
<l>Ic seggu dat hi cleine acht</l>
<l><pb n="19"/>Op miin her Heinriic entie sine,</l>
<l n="630">Maer rechte siin spere sonder pine</l>
<l>Ende stac her Heinriic alsoe,</l>
<l>Dat hiis wel na onvroe</l>
<l>Was worden, en hadt dartsoen gedaen,</l>
<l>Hi ware ter erden neder ghegaen,</l>
<l n="635">Maer miin her heinriic gheraecten weder</l>
<l>Dore scilt, dore halsberch ende dore leder,</l>
<l>Dat hi doet viel int sant.</l>
<l>"Nu over in der duvele hant!"</l>
<l>Riep lude die Limborchghere.</l>
<l n="640">Miin her Echites hilt ter were </l>
<l>Ende gheraecte den andren soe</l>
<l>Dat hem ontwincte no ontvloe</l>
<l>Opten cant van sinen scilde;</l>
<l>Weder hi wilde of en wilde</l>
<l n="645">Hi moeste tumelen van den perde</l>
<l>Ende bleef vertorden op die erde.</l>
<l>Die riddren waren vrome beide,</l>
<l>Ende daden grote vromicheide</l>
<l>Op there dat brachte die soudaen.</l>
<l n="650">[Niemen en constem wederstaen,</l>
<l>Si sloegen doet dat vore hem quam.]</l>
<l>Demophon die ridder lofsaem</l>
<l>Sach Echites werken wonder,</l>
<l>Ende vercoesen besonder,</l>
<l n="655">Ende reet te hem wiichgier,</l>
<l>Ende seide: "brinct u de duvel hier,</l>
<l>U enten riddre metter manen?</l>
<l>Eusebien, die ghi selt wanen</l>
<l>Trouwen, seldi hier verliesen;</l>
<l n="660">Deen van tween moet ghi hier kiesen</l>
<l>Of sterven al hier ter stede,</l>
<l>Soe u gheven in miin ghelede.</l>
<l>Dat een moet emmer siin."</l>
<l>Echites die stoute Ermiin,</l>
<l n="665">Seide: "twaren, in gave u niet</l>
<l>Tquaetste haer dat ghi hier ziet</l>
<l><pb n="20"/>Hangen an miins perts stert,</l>
<l>Maer mi hevet herde onweert</l>
<l>Dat ghi mi dit legt vore,</l>
<l n="670">Nu weert u of ghi cont ter core,</l>
<l>Wi moeten sien wi vromer si</l>
<l>Van u her coninc of van mi."</l>
<l>Doe lieten si te gader loepen saen,</l>
<l>Ende elc ghinc op andren slaen</l>
<l n="675">Met groten slaghen langhe wile;</l>
<l>Men hadde wel ene halve mile</l>
<l>Moghen riden daer binnen;</l>
<l>Dan deen opten andren ghewinnen</l>
<l>Een twint en conde niet;</l>
<l n="680">Die coninc van Salencen die siet</l>
<l>Dat die sine waren verladen,</l>
<l>Woudem comen staen in staden,</l>
<l>Alse hi dede crachtelike.</l>
<l>Miin her Heinriic die vromelike</l>
<l n="685">Wederstont des soudaens here,</l>
<l>Vacht altenen met groten ghere;</l>
<l>Niemen en constu ghevisieren</l>
<l>Die grote daet van dien .II. heren.</l>
<l>Doe quam die coninc toe slaende</l>
<l n="690">Die den heren sere vermaende</l>
<l>Dat si hem weerden vromelike.</l>
<l>Echites die crachtelike</l>
<l>Jegen heren Demophon street,</l>
<l>Die hem weerde wel ghereet,</l>
<l n="695">Sach die hulpe van der stad</l>
<l>Ende vermonteerdem een lettel bat,</l>
<l>Ende hief tswert met beiden handen,</l>
<l>Ende waenden slaen toten tanden,</l>
<l>Maer Demophon die deghen</l>
<l n="700">Warper vollic den scilt jeghen,</l>
<l>Daer hi den slach op ontfinc,</l>
<l>Mettien soe quam die coninc</l>
<l><pb n="21"/>Van Salencen toe ghevaren</l>
<l>Op Demophon met groten scaren,</l>
<l n="705">Ende dreefen achter int here,</l>
<l>Dies hadde Demophon dere</l>
<l>Dat hi ontfloen was alsoe,</l>
<l>Entie onse reden toe</l>
<l>Ende dreven den soudaen achter,</l>
<l n="710">Dies hi hadde groten lachter.</l>
<l>Maer miin her Heinriic die coene</l>
<l>Vacht soe dat men van sinen doene</l>
<l>Tellen groet wonder mochte,</l>
<l>Dat menich Sarrasiin becochte.</l>
<l n="715">Die wile dat dus vluchtich waren</l>
<l>Die Sarrasine, quamen ghevaren</l>
<l>Twee conincghe met haren scaren,</l>
<l>Die gheliic den duvel ghebaren;</l>
<l>Die coninc van den woesten sande</l>
<l n="720">Ende van den Makebeeuscen lande,</l>
<l>Si maecten herte den Sarrasinen,</l>
<l>Ende wederstonden met pinen</l>
<l>Van Salencen die coninc goet,</l>
<l>Ende daden hem groten toren moet.</l>
<l n="725">Demophon die met hem keerde,</l>
<l>Ende dien therte sere verseerde</l>
<l>Dat hi vlien moeste dore noet,</l>
<l>Sine slaghe waren groet,</l>
<l>Ende quam heren Heinriic ten ghemoete,</l>
<l n="730">Dien hi ansprac onsoete:</l>
<l>"Her ridder, seiti, wat waendi,</l>
<l>Minen broeder den soudaen ende mi</l>
<l>Verdriven wt desen lande?</l>
<l>Neen ghi niet, het ware scande</l>
<l n="735">Waer men ons ghewoeghe;</l>
<l>Het ware bat van onsen ghevoeghe</l>
<l>Dat ghi ons hier rumet tcriit;</l>
<l>Soe seldi eer vespertiit</l>
<l><pb n="22"/>Hout mi Mamet ghesont.</l>
<l n="740">Inne woude niet hebben teser stont</l>
<l>Tgoet dat al die werelt heeft</l>
<l>Indien ghi mi ontbleeft,</l>
<l>Inne sloughe u doet met minen sweerde."</l>
<l>Her Heinriic, dien dit deerde,</l>
<l n="745">Seide: "twaren ghi segt waer;</l>
<l>Ontfloe ik u dat ware swaer,</l>
<l>Het soudu deren wetic wel,</l>
<l>Ende selve gheric oec el</l>
<l>Dan u tontvliene of tontgane,</l>
<l n="750">Maer nu proeft ende tast ane</l>
<l>Of ghi mi verwinnen moget;</l>
<l>Laet sien waer toe ghi doget;</l>
<l>Hebdi doghet, ghi moetse baren,</l>
<l>Want mi en modi niet ontfaren,</l>
<l n="755">Ende ic en dincke u niet tontfliene;</l>
<l>Sidi vrome, soe hebdiit siene."</l>
<l>Doe lieten si te gader loepen;</l>
<l>Deen van den tween moet becopen,</l>
<l>Dat vergadren moghen si.</l>
<l n="760">Miin her Demophon die ridder vri</l>
<l>Stac heren Heinrike soe,</l>
<l>Twaren dat hi wel na doe</l>
<l>Was ghevallen op die erde,</l>
<l>Maer dat die manen van den perde</l>
<l n="765">Ende stegereep, daer hi hem an onthilt,</l>
<l>Oec gheraecti boven den scilt</l>
<l>Heren Demophon soe vromelike,</l>
<l>Dat wel na die coninc rike</l>
<l>Ghevallen was van den peerde,</l>
<l n="770">Doch haddiis dat hem deerde</l>
<l>Dat hi hem den helm wtstac.</l>
<l>Miin her Demophon hi sprac:</l>
<l>"Twaren her ridder, die steke was swaer,</l>
<l>Want miin helm bliift liggen daer,</l>
<l n="775">Nu weert u ter goeder trouwen ."</l>
<l>Doe ghinghen si hem onderhouwen</l>
<l>Swaerliic ene langhe wile;</l>
<l><pb n="23"/>Wel omtrent ene halve mile</l>
<l>Soe had gheweest na minen wane,</l>
<l n="780">Maer doe quam ghesleghen ane</l>
<l>Die coninc van Egypten wert</l>
<l>Met meneghen Torc onververt</l>
<l>Ende voeren miin her Heinriic toe;</l>
<l>Trouwen ende god, die doe</l>
<l n="785">Ghesien hadde die were</l>
<l>Die doe dede die Limborchere,</l>
<l>Hi hadder ave gheseit wonder;</l>
<l>Alse een leeu ghinc hi onder</l>
<l>Ende wederstont die scaren breet;</l>
<l n="790">Ic weet wel dat siin swert sneet</l>
<l>Bat dan ic ghesegghen conde,</l>
<l>Hi slouch daer meneghe grote wonde</l>
<l>Ende meneghen slouch hi doet,</l>
<l>Maer op hem quam there soe groet,</l>
<l n="795">Dat die conincghe van Egypten</l>
<l>Blide waren dat si beclipten</l>
<l>Ende si beringheden met menegen man</l>
<l>En si dats hem god an</l>
<l>Hi bliift doet of ghevaen,</l>
<l n="800">Want si ghingen op hem slaen</l>
<l>In allen siden crachtelike,</l>
<l>God hoede miin her Heinrike!</l>
<l>Die hem weerde wat hi mochte;</l>
<l>Alle sine lede hi dore sochte</l>
<l n="805">Ende slouch doet dat vore hem quam,</l>
<l>Entie ridder lofsam</l>
<l><pb n="24"/>Wart verladen al te sere,</l>
<l>Doch so quam hi an den here</l>
<l>Den coninc selve vromelike,</l>
<l n="810">Ende hief tswert deghenlike</l>
<l>Ende slouch den coninc ten kinne toe;</l>
<l>Die ghesien hadde doe</l>
<l>Tghecriit dat die heyden maecten</l>
<l>Die soudens sere meshaken</l>
<l n="815">Ende sere te vliene begonden</l>
<l>Met meneghen diepen wonden,</l>
<l>Hi souds hebben gehadt feeste,</l>
<l>Maer doe quamen, seit die geeste,</l>
<l>Beide die conincghe te hande,</l>
<l n="820">Van Makabien ende van den Woesten Sande,</l>
<l>Ende met meneghen Sarrasiin,</l>
<l>Ende voeren opten ridder fiin</l>
<l>Met ghescutte met stralen;</l>
<l>God en doet, hi moet betalen</l>
<l n="825">Metten live siin ghelach,</l>
<l>Maer die ridder die hem ontsach</l>
<l>Herde cleine, voer hem ane,</l>
<l>Ende begonste te slane</l>
<l>Opten coninc van Makabien, </l>
<l n="830">Dies darric die waerheit lyen,</l>
<l>Ware die slach volcomen wale,</l>
<l>Hi hadden ghesleghen ten gordle tale,</l>
<l>Maer dat hem een deel ontwant,</l>
<l>Doch en miste die ridder faelgant</l>
<l n="835">Siit seker, altemale niet;</l>
<l>Want eer hine hem ontkeren liet</l>
<l>Soe moeste in sine hersenen baden,</l>
<l>Van hem bliift hi meer ontladen,</l>
<l>Maer die sine scoten toe,</l>
<l n="840">Ende dander coninc die niet en vloe,</l>
<l>Ende Demophon soudaens broeder,</l>
<l>Ende .XL. ammirale vroeder,</l>
<l>Ende menich stout payin</l>
<l>Die alle siins ghierich siin,</l>
<l n="845"><pb n="25"/> Ende slouchen op hem crachtelike;</l>
<l>Nie en hoerde man des ghelike</l>
<l>Hoes enich ridder mochte ontstaen;</l>
<l>Maer wat hi mochte bevaen</l>
<l>Binnen slages, moeste emmer doet;</l>
<l n="850">Doch soe wert hem in der noet</l>
<l>Siin ors inder hem doet ghesteken,</l>
<l>Dat hi gherne soude wreken,</l>
<l>Wetic wale, haddiis de macht,</l>
<l>Maer si smouchen met groter cracht</l>
<l n="855">Op hem sonder ghenaden;</l>
<l>Goede hulpe sal hem te spade</l>
<l>Comen, wanic, god en doet;</l>
<l>Mettien saget een ridder vroet,</l>
<l>Ende voer te Echites ghereet,</l>
<l n="860">Die op dander side street</l>
<l>Crachtelike ende wrachte wonder.</l>
<l>"Here, seiti, ghinder onder</l>
<l>Altemale gheen heyden here</l>
<l>Leit ghevallen die Limborchere,</l>
<l n="865">Wanic, op hem es al die noet;</l>
<l>Ic vruchte hi sal bliven doet;</l>
<l>Vaert hem vollec in staden,</l>
<l>Want hi es al te sere verladen."</l>
<l>Miin her Echites die dat verstoet,</l>
<l n="870">Wart droeve in sinen moet,</l>
<l>Ende voer darwert al verwoet,</l>
<l>Den iersten dien hi ontmoet,</l>
<l>Wetic wel dat hine ontfinc</l>
<l>Dat hi nemmermeer en ghinc,</l>
<l n="875">Dat was die coninc van Archadie;</l>
<l>Doe voer Echites van Ermenie</l>
<l>Vort ten ridder onververt,</l>
<l>Die hem crachtelike wert,</l>
<l>Ende heeft ghesleghen in die noet</l>
<l n="880">Van den Woesten Sande doet</l>
<l><pb n="26"/>Die coninc, ende hadde dors bescreden;</l>
<l>Mettien quam inghereden</l>
<l>Die stoute Ermiin Echites,</l>
<l>Ende toende wel dat hiere es</l>
<l n="885">Siin lieve gheselle in bedraghe,</l>
<l>Want wat hi [bevinc] binnen slaghe</l>
<l>Moeste die veyghe doet ontfaen.</l>
<l>Dwonder dat daer was gedaen</l>
<l>En mochte vertellen gheen man;</l>
<l n="890">Ne ware dat hem ghinc an</l>
<l>Die avont, het ware al ten ende comen;</l>
<l>Maer die Grieken hadden ghenomen</l>
<l>Scaden, want een deel ter doet</l>
<l>Vle bleef in de noet,</l>
<l n="895">Maer der heyden coenroet</l>
<l>Datter was soe overtallic groet</l>
<l>Datter bleef opten velde,</l>
<l>Hine leeft niet die u vertelde.</l>
<l>Dus voeren donse in de stad,</l>
<l n="900">Ende dander ten tenten wert al mat,</l>
<l>Ende waren stridens al moede,</l>
<l>Doch waren si op hare hoede.</l>
<l>Die heren die in de stad waren</l>
<l>Quamen ten tenten alle gevaren</l>
<l n="905">Te hove daer wel was ghedient.</l>
<l>Die verloren hadden haren vrient</l>
<l>Waren droeve, banderside</l>
<l>Waren si oec herde blide,</l>
<l>Doe si wisten dat si doet</l>
<l n="910">Hadden in den stride groet</l>
<l>.VI. ghecroende conincghe,</l>
<l>Ende voeren in sonderlinghe.</l>
<l>Dus dochtem theerscap minken</l>
<l>Enter heyden cracht crincken;</l>
<l n="915">Dies boden si hem twaren</l>
<l>Dat si weder wtvaren</l>
<l><pb n="27"/>Des anders dages wouden tilike.</l>
<l>Nu hort van miin her Heinrike,</l>
<l>Die kivitein was van den lande:</l>
<l n="920">Soe wat riddren diene becande</l>
<l>Die hem ghehandelt heeft,</l>
<l>Groten priis hi hem gheeft, </l>
<l>Ende oec elken vromen knapen,</l>
<l>Dat hise wecten ten ridderscape,</l>
<l n="925">Ende dedem meneghe ere,</l>
<l>Soe dat si begherden sere</l>
<l>Sandersdages te hebben striit.</l>
<l>Si ghingen na die etentiit,</l>
<l>Beide riddren ende cnapen,</l>
<l n="930">Ter herberghen wert slapen.</l>
<l>Die heydene die in de tente laghen,</l>
<l>Die hem nu een deel ontsagen</l>
<l>Meer dan si te voren daden,</l>
<l>Ghinghen hem alle beraden,</l>
<l n="935">Ende seiden: "here nu hier te rade:</l>
<l>Wi hebben ghehadt scade</l>
<l>Bi den heren van der stad;</l>
<l>Entrouwen wi moeten ons bat</l>
<l>Versien ende wiseliker;</l>
<l n="940">Al siin wii een deel riker</l>
<l>Si hebben vrome liede binnen;</l>
<l>Nu raet ons hoe wi ghewinnen</l>
<l>Dese stad al essi groet."</l>
<l>"Woudi ghi hads clene noet</l>
<l n="945">Dus te lighen, gheloves mi."</l>
<l>Seide die coninc van Persi.</l>
<l>Die soudaen antwerde den coninc,</l>
<l>Ende seide: "dits ene selsen dinc;</l>
<l>Waendi dat ic hier ligghe gherne?</l>
<l n="950">Nenic, mine staets niet tontberne,</l>
<l>Ic verliese coninge ende ammirale.</l>
<l>Nenic niet, dat wetic wale,</l>
<l>Dat mi sere jeghen es;</l>
<l>Des siit seker ende ghewes,</l>
<l n="955">Diere ic noede weder onbere,</l>
<l>Soe helpe mi Mamet dien ic ghere,</l>
<l>Ic ligghe hier al miin leven lanc,</l>
<l>Of ic winse an haren danc</l>
<l>Ende werpen die stad ter neder.</l>
<l n="960">Ic wille ommesenden weder</l>
<l>In heydenesse altemale</l>
<l>Om conincghe ende ammirale</l>
<l>Opten ban van minen lande."</l>
<l>"Neen here, dat ware scande,</l>
<l n="965">Seide die coninc van Putriin,</l>
<l>Sent wi liede ghenouch siin</l>
<l>Te bestridene de stad;</l>
<l>Maer wel radic dat,</l>
<l>Dat mense merghen asselgiere,</l>
<l n="970">Ende seggu in welker maniere:</l>
<l>Ghi selt in dene side wesen</l>
<l>Met vele ridders wtghelesen,</l>
<l>Ende oec die coninc van Persi,</l>
<l>Entie coninc van Synai,</l>
<l n="975">Die coninc van der Doeder See,</l>
<l>Ende noch andre conincge mee,</l>
<l>Die coninc van Nilo der vloet,</l>
<l>Die coninc van India, docht u goet,</l>
<l>Die coninc van Nort-Spaengen mede</l>
<l n="980">Selen u helpen telker stede,</l>
<l>Ende oec, radic, banderside</l>
<l>Sal u broeder Demophon riden,</l>
<l><pb n="29"/>Ende sal bestriden die stad van daer;</l>
<l>Met hem sal riden vore waer</l>
<l n="985">Van Capadochien die coninc Wreve,</l>
<l>Dien god vele eren gheve,</l>
<l>Van Orienten die coninc</l>
<l>Sal met bestaen dese dinc,</l>
<l>Entie coninc van Cosdriin,</l>
<l n="990">Entie coninc van Putriin</l>
<l>Sal mede daer varen,</l>
<l>Ende sal die scaren achterwaren."</l>
<l>Die soudaen heeft al toe</l>
<l>Ghehoert; wat die coninc doe</l>
<l n="995">Gheseit heeft, behagedem wale;</l>
<l>Hi seide: "bi Mamet, u tale</l>
<l>Here her coninc, behaget mi wel;</l>
<l>Waren die Kerstine alsoe fel,</l>
<l>Dander heren die hier siin</l>
<l n="1000">Ende saghen alsoe gherne die ere miin</l>
<l>Alse ghi doet here, wet wale,</l>
<l>Wi worpen morghen die stad te dale."</l>
<l>Smerghens doe die dach ontspranc,</l>
<l>Was int here groet gheclanc</l>
<l n="1005">Onder die Sarrasine,</l>
<l>Die dat dore ghene pine</l>
<l>Laten, sine willen die stad</l>
<l>Souken die hem es ghehat,</l>
<l>Ende wapendem haestelike.</l>
<l n="1010">Nu hort van miin her Heinrike:</l>
<l><pb n="30"/>Doen hi vernam dat ghescal,</l>
<l>Ontboet hi sine liede al,</l>
<l>Ende seide: "ghi heren, laet ons sien</l>
<l>Werwert die heydene willen tien,</l>
<l n="1015">Eer wi jeghen hem wtvaren;</l>
<l>Swighen wi ende laetse ghebaren,</l>
<l>Ende laet ons sien wat si willen,</l>
<l>Ende daerna selen wi ons stillen</l>
<l>Ende werken, nadat wi sien</l>
<l n="1020">Waerwert si hem tien."</l>
<l>Dat loveden si alle twaren.</l>
<l>Die heydene die ghewapent waren,</l>
<l>Quamen asselgieren die porten vaste,</l>
<l>Clene ontsaghen si die gaste,</l>
<l n="1025">Ende in dander side die soudaen,</l>
<l>Soe vreeselec dat niet ontgaen</l>
<l>Die stad en mach, sine hebbe ontset</l>
<l>Haesteliic al onghelet.</l>
<l>Miin her Heinriic sach toe,</l>
<l n="1030">Ende sprac den heren toe:</l>
<l>"Tlanghe letten es ons quaet,</l>
<l>Ic wille ons gheven goeden raet,</l>
<l>Opdat u allen duncket goet;</l>
<l>Ic segt u Echites wat ghi doet,</l>
<l n="1035">Nemt met u een deel liede</l>
<l>Ende vaert jeghen Demophons mayseniede."</l>
<l><pb n="31"/>Binnen desen sciet die raet,</l>
<l>Ende elc tsinen wapenen vaet.</l>
<l>Echites ondede die porte vore,</l>
<l n="1040">Entie grave van Crifdore</l>
<l>Voer wt haestelike,</l>
<l>Ende van Putriin die coninc rike,</l>
<l>Die raet was van desen stride,</l>
<l>Quam vore ghesleghen met nide;</l>
<l n="1045">Hi woude den soudaen wel dienen,</l>
<l>Hi voer meer dan hem tienen</l>
<l>Daer hi Echites ontmoete,</l>
<l>Ende soe swaerlike groete</l>
<l>Metten ende siins speren,</l>
<l n="1050">Inne wane niet hen ware gheveren</l>
<l>In sinen buuc, en hadde ghedaen</l>
<l>Dat hi was in den scilt ontfaen, </l>
<l>Hier bi en quetste hine niet,</l>
<l>Maer eer Echites van hem sciet,</l>
<l n="1055">Gheraectine in die borst voren,</l>
<l>Dat tspere banderside quam dore</l>
<l>Ende viel doet op derde.</l>
<l>Demophon, dien dit derde,</l>
<l>Rechte siin spere ter steke,</l>
<l n="1060">Ende reet gruweleke</l>
<l>Echites ten ghemoete,</l>
<l>Ende hadden gheworpen onder voete,</l>
<l>Maer dat bi aventuren quam</l>
<l>Dat hi dors bi der manen nam</l>
<l n="1065">Ende onthilt hem daer mede;</l>
<l>Doen trocken si die swerde ter snede</l>
<l>Ende ghinghen hem onderhouwen;</l>
<l>Hare een moets berouwen,</l>
<l>Wanic wal, eer si sceden,</l>
<l n="1070">Ne ware dat doen quam ghereden</l>
<l>Van Capadochien die coninc,</l>
<l>Die de grave wel ontfinc</l>
<l><pb n="32"/>Van Crifdore metten spere,</l>
<l>Daert Toesach al dat here,</l>
<l n="1075">Dat hi viel van den orsse doet;</l>
<l>Doen wert daer die striit groet</l>
<l>Tusschen die Torken entie van binnen.</l>
<l>Die coninc van Cosdriin waende winnen,</l>
<l>Ende maende vriende ende maghe</l>
<l n="1080">Dat si slaen grote slaghe;</l>
<l>Doe voer hi helpen Demophonne:</l>
<l>En leeft man onder der sonne</l>
<l>Die nie sach tenegher stede</l>
<l>Soe wel soet Echites dede;</l>
<l n="1085">Hi hadde ghehadt Demophon doet,</l>
<l>En hadt ghedaen die hulpe groet</l>
<l>Die hem die van Cosdriin brachte;</l>
<l>Doe voer Echites met crachte</l>
<l>Den coninc Alexander jeghen,</l>
<l n="1090">Dien hi saen hadde versleghen,</l>
<l>Doen wert die wiich staende groet;</l>
<l>In beiden siden blever doet</l>
<l>Soe vele dat onghetalliic si.</l>
<l>Nu latic striden dien riddre vri</l>
<l n="1095">Ende willu seggen vort,</l>
<l>Hoe dat voer uter port</l>
<l>Van Salencen die coninc wert</l>
<l>Tere andre porten wtwert.</l>
<l>Van Salencen die coninc wiis,</l>
<l n="1100">Die gherne verdiende lof ende priis</l>
<l>Voer wt jeghen den soudaen,</l>
<l>Daer hi swaerliic was ontfaen,</l>
<l>Want die soudaen was in hoeden,</l>
<l>Si moghen hem wel stridens vermoeden</l>
<l n="1105">In beiden siden, na minen wane;</l>
<l>Die soudaen begonste te slane</l>
<l>Metten sporen den coninc ten ghemoete</l>
<l>Met enen spere herde ontsoete,</l>
<l><pb n="33"/>Soe dat die coninc viel ter neder,</l>
<l n="1110">Entie coninc gheraecten weder,</l>
<l>Soe dat beide man ende pert</l>
<l>Die voete keerden opwert,</l>
<l>Doe quamen die andre an,</l>
<l>Ende groet striit daer doen began</l>
<l n="1115">Van beiden den heren, die vernamen,</l>
<l>Siit seker, dat si te gader quamen</l>
<l>Daer meneghe vele int beghin,</l>
<l>Den soudaen drouch siin sin</l>
<l>Sere ten goeden coninc wert,</l>
<l n="1120">Die weder alsoe sere beghert,</l>
<l>Ende ghinghen sere onderslaen;</l>
<l>Het ware over den enen ghegaen</l>
<l>En ware die coninc van Persi</l>
<l>Entie coninc van Synai,</l>
<l n="1125">Die vreeseliic quamen toe;</l>
<l>Die ghesien hadde doe</l>
<l>Hoe vromeliic hem die Grieken weerden</l>
<l>Jeghen die ghene die hem deerden,</l>
<l>Hi soudse prisen te rechte sere,</l>
<l n="1130">Ne ware het wasser vele mere</l>
<l>Der heydene dant der Grieken waren;</l>
<l>God onse here en wilse sparen,</l>
<l>Soe hebben si tarchste al te verre.</l>
<l>Die soudaen hi wart erre</l>
<l n="1135">Dies si vore hem soe duren,</l>
<l>Ende slouch ter selver uren</l>
<l>Enen vromen ridder doet,</l>
<l>Daer rouwe om was herde groet,</l>
<l>Ende seiden: "werdu ghi heren!</l>
<l n="1140">Si en moghen ons niet ontkeren,</l>
<l>Si bliven hier alle versleghen."</l>
<l>Mettien quam toe ghesleghen</l>
<l>Van Mesopitonien die coninc,</l>
<l>Die gheliic aneghinc</l>
<l n="1145">Den coninc van Salensen wert,</l>
<l>Die haesteliic vertoech siin swert,</l>
<l><pb n="34"/>Ende gaf hem op thoet enen slach,</l>
<l>Daert menich heyden toesach,</l>
<l>Dat hi doet viel op die erde,</l>
<l n="1150">Dat den heydenen sere derde,</l>
<l>Ende ghinghen den Grieken sere toe;</l>
<l>Maer die ghesien hadde doe</l>
<l>Dat houwen ende dat wederslaen,</l>
<l>Entie Grieken achtergaen</l>
<l n="1155">Tote vore hare ameyde,</l>
<l>Soude clagen hare jammerheide;</l>
<l>Si waren alle versleghen bleven,</l>
<l>Of ghevaen of verdreven,</l>
<l>En ware miin her Heinriic niet comen</l>
<l n="1160">Toten stride met hem somen</l>
<l>Die hi van achter toebrochte,</l>
<l>Ende riep lude wat hi mochte:</l>
<l>"Grieken! Grieken! wert u sere!</l>
<l>Ic ben her Heinriic u here!"</l>
<l n="1165">Doe voer hi in den stride swaer;</l>
<l>Den iersten dien hi gheraecte daer,</l>
<l>Was die coninc van der Doeder Zee,</l>
<l>Dien slouch hi den helm ontwee,</l>
<l>Entien helm al mettien hovede</l>
<l n="1170">Dat hine toten kinne clovede,</l>
<l>Daer groet rouwe om was,</l>
<l>Ende hi slouch vort, als ict las,</l>
<l>Twe ammirale, dat si doet</l>
<l>Vore hem vielen in die noet,</l>
<l n="1175">Ende riep: "weerdu edel heren,</l>
<l>Wi selen hem onser voeren leren!"</l>
<l>Dus slouch hi der heydine vele,</l>
<l>Dat met hem ghinc al uten spele;</l>
<l>Die Grieken vercoeverden sere,</l>
<l n="1180">Ende van Salencen die here</l>
<l>Dreefse weder achterwert,</l>
<l>Entie riddre onververt</l>
<l>Miin her Heinriic voer met hem,</l>
<l>Diere niet verslouch men</l>
<l n="1185"><pb n="35"/> Dan al datti bevaren mach.</l>
<l>Die coninc Nilo, diet toesach,</l>
<l>Seide: "in can niet gedoghen</l>
<l>Dat dese man doet vor miin oegen</l>
<l>Minen vrienden ende minen magen,</l>
<l n="1190">Ic moet proeven sine slaghen,</l>
<l>Ans mi Mamet, entie mine;</l>
<l>Gheert hi miin liif soe ic tsine,</l>
<l>Ic sal eer proeven sine cracht."</l>
<l>Hi hief tswert met al sier macht</l>
<l n="1195">Ende voer heren Heinriic slaen,</l>
<l>Dat wonder was hoe hiis ontstaen</l>
<l>Mochte, doch soe seidi:</l>
<l>"Mi dunct her coninc, ghi meint mi,</l>
<l>Trouwen ende god, an u ghelaet,</l>
<l n="1200">Nu moetic proeven hoet mi staet</l>
<l>Dat ic jeghen conincge scerme."</l>
<l>Hi trac tswert ende recte sine arme,</l>
<l>Ende slouchen boven op siin hoet</l>
<l>Dat tswert ten tanden in scoet;</l>
<l n="1205">Miin her Heinriic sprac ende louch:</l>
<l>"Bi gode, her coninc, ghi hebt genouch</l>
<l>Becocht, dat ghi ane mi quaemt,</l>
<l>Mi dunct dat ghi u des striids scaemt,</l>
<l>Ghi nict soe sere nederwert."</l>
<l n="1210">Entie ridder onververt</l>
<l>Vacht utermaten sere,</l>
<l>Ende van Salencen die here,</l>
<l>Entie andre heren diere waren;</l>
<l>Nu latic dese striden varen,</l>
<l n="1215">Ende seggu van Echites vort,</l>
<l>Die street in dander side der port.</l>
<l>Echites ende van Crifdore</l>
<l>Die grave, die wel street ter core,</l>
<l>Wrachten wonders al te vele;</l>
<l n="1220">Het ghinc met hem al uten spele,</l>
<l><pb n="36"/>Want Demophon was hem swaer,</l>
<l>Ende menich ander heyden daer,</l>
<l>Dies waren si in hare veste gedreven;</l>
<l>Sine leven niet diet bescreven</l>
<l n="1225">Hoe swaer Echites te moede was;</l>
<l>Die boec seit, daer ict in las,</l>
<l>Dat hi daer meneghen verslouch,</l>
<l>Ende oec was hi dicke genouch</l>
<l>Ane heren Demophon comen,</l>
<l n="1230">Maer het wart hem emmer benomen,</l>
<l>Enter heydene was al te vele,</l>
<l>Dat metten onsen uten spele</l>
<l>Ware al te swaerliic ghegaen,</l>
<l>En hadt van Athenen ghedaen</l>
<l n="1235">Die oude grave, Echites vader,</l>
<l>Ende siin volc al te gader,</l>
<l>Die doe ten wighe ierst quamen,</l>
<l>Wel gherust, maer doe vernamen</l>
<l>Die grave, dat comen ware</l>
<l n="1240">Siin sone, ende oec die mare</l>
<l>Dat die keyser ware doet,</l>
<l>Ende Eusebia in der noet,</l>
<l>Dedi sine heervaert ghebieden,</l>
<l>Ende quam daer met velen lieden;</l>
<l n="1245">Maer doe Echites vernam</l>
<l>Dat siin vader met hem quam,</l>
<l>Wert hi utermaten blide,</l>
<l>Ende voer tote in den stride,</l>
<l>Ende hieten willecome wesen;</l>
<l n="1250">Maer ghene antwerde gaf hi te desen</l>
<l>Maer street vromelike;</l>
<l>Nie en sach man dier gelike</l>
<l>Noch selke daet van ouden man,</l>
<l>Want wat hi binnen slaghe gewan</l>
<l n="1255">Moeste vore hem wiken.</l>
<l>Men mochten wel gheliken</l>
<l>Roelande ende Oliviere;</l>
<l>Hi hadde soe overvrome maniere</l>
<l><pb n="37"/>Datten die sone te wonder anesiet.</l>
<l n="1260">Doe seidi: "sone en stridi niet,</l>
<l>Wat doedi dan hier? dats lachter.</l>
<l>Nu soudi u weren alse ghiit hadt tachter;</l>
<l>Siet hier die heydene sere striden,</l>
<l>Ghine sout u niet vermiden</l>
<l n="1265">Noch oec sparen, vaert in."</l>
<l>Echites peinsde in sinen sin:</l>
<l>"Helpe god, of mi god onde</l>
<l>Dat ic iet gheliken conde</l>
<l>Minen vader, soe waric vrome;</l>
<l n="1270">Men priist mi sere waer ic come,</l>
<l>Maer siins ghelike en wardic nie,</l>
<l>Na dien dat ic hier sie.</l>
<l>Ic wille mi pinen nochtan</l>
<l>Hem te slachten opdat ic can."</l>
<l n="1275">Mettesen worde slouch hi doe</l>
<l>Den iersten dien hi quam toe,</l>
<l>Dat was die coninc van Orient;</l>
<l>Wee hem dat hiere was omtrent,</l>
<l>Want hine slouch ten scoudren boven</l>
<l n="1280">Ende heeften mids ontwee gecloven,</l>
<l>Daert siin vader toesach;</l>
<l>"Sone, seiti, dien slach</l>
<l>Moet wesen ghebenediit;</l>
<l>Nu wetic dat ghi siit</l>
<l n="1285">Echites, miin lieve sone,</l>
<l>Nu wert u, hier eist te doene."</l>
<l>Doe ghingen si hem onderslaen;</l>
<l>Mettien vergaderden saen</l>
<l>Ane Demophon den coninc,</l>
<l n="1290">Diene swaerliic ontfinc</l>
<l>Soe deden Demophon weder,</l>
<l>Hi hadden ghesleghen neder</l>
<l>En hadt ghedaen siin aertsoen;</l>
<l>Ende Echites die baroen</l>
<l n="1295"><pb n="38"/> Gheraecten een lettel bat,</l>
<l>Soe datti den sadel daer hi in sat</l>
<l>Rumen moeste, al dediit noede,</l>
<l>Ende moeste vallen onder die doede,</l>
<l>Maer haesteliic spranc hi op,</l>
<l n="1300">Ende gaf Echites enen clop</l>
<l>Metten swerde op thoeft boven,</l>
<l>Inne wane niet en hadde gecloven,</l>
<l>En hadt die goede helm gedaen;</l>
<l>Doe quamen toe ghesleghen saen</l>
<l n="1305">Die heydene vreeselike,</l>
<l>Ende slouchen op hem crachtelike,</l>
<l>Ende hi weerdem met groter cracht;</l>
<l>Dit durde tote in de nacht</l>
<l>Dat die striit was swaer.</l>
<l n="1310">Die coninc van Costriin was naer</l>
<l>Dan ouden grave ende wouden slaen.</l>
<l>Maer die grave greepen saen</l>
<l>In beide sine arme ende voerden in de stad,</l>
<l>Wien soet lief ofte leet was dat,</l>
<l n="1315">Doe scieden si in beiden siden,</l>
<l>Demophon en conste niet verbliden</l>
<l>Dat sine conincge siin verloren.</l>
<l>Viere blever doet te voren,</l>
<l>Ende nu esser een ghevaen,</l>
<l n="1320">Nu en weet hi van rouwen wat angaen.</l>
<l>Nu willic u doen weten vort,</l>
<l>Hoe in dander side van der port</l>
<l>Miin her Heinriic entie sine</l>
<l>Streden jeghen die Sarrasine,</l>
<l n="1325">Die hem crachtelike weren.</l>
<l>Maer diene saghen gheberen,</l>
<l>Dochten wel dat hi was erre.</l>
<l>Die coninc van Persi en was niet verre</l>
<l>Van hem, dat sceen hem wel,</l>
<l n="1330">Want sine slaghe waren fel</l>
<l><pb n="39"/>Op miin her Heinriic, dat was waer,</l>
<l>Maer doch gheraectine daer</l>
<l>Opten helm, al was hi vast,</l>
<l>Dat hi was siins lives gast,</l>
<l n="1335">Enter erden viel doet.</l>
<l>Den soudaen dien dat verdroet,</l>
<l>Swoer bi Mamet, sinen here,</l>
<l>Hi saelt hem ghelden soe sere,</l>
<l>Hem sal rouwen dat hiit dede.</l>
<l n="1340">Hi verporrede sine lede</l>
<l>Ende voer heren Heinriic ane,</l>
<l>Ende begonste op hem te slane</l>
<l>Soe vreeseliic, dat wonder was</l>
<l>Dat hiis metten live ghenas.</l>
<l n="1345">Hi seide: "bi Mamet, glottoen,</l>
<l>Ghi moet uwen ende doen;</l>
<l>Miere heren hebdi soe vele doet,</l>
<l>Weerdu wale, ghi hebbes noet,</l>
<l>Gi blives hier endelike."</l>
<l n="1350">Die ridder antwerde hovesscelike:</l>
<l>"Twaren here, het mach siin waer,</l>
<l>Maer een gedreicht man leeft wel .XXX. jaer,</l>
<l>Hebbic dicken seggen horen,</l>
<l>Maer wet wel dat te voren:</l>
<l n="1355">Ic sal mi hoeden, can ik;</l>
<l>Ghi hebt op mi gheslegen .I. stic</l>
<l>Dat u noch onvergouden si,</l>
<l>Ic ghelt u, gheloves mi."</l>
<l>Doe hief hi tswert ter goeder trouwen,</l>
<l n="1360">Den rechter arm al metter mouwen</l>
<l>Slouch hi al af mettien slaghe;</l>
<l>"Her soudaen, seiti, u maghe</l>
<l>En comen u nemmer soe te tide,</l>
<l>Ghine wert uwes arms onblide."</l>
<l n="1365">Die coninc van India diet toesach,</l>
<l>En sach niet soe droeven dach,</l>
<l>Den coninc van Synai deedet oec wee</l>
<l>Enten coninc van der Roeder See,</l>
<l><pb n="40"/>Ende soudent herde gherne wreken,</l>
<l n="1370">Die coninc van India hadde dorsteken</l>
<l>Miin her Heinriic, dat wetic wale,</l>
<l>Van besiden, en hadde tien male</l>
<l>Jonet gedaen, geloeft mi das,</l>
<l>Die miins heren Evax cnape was.</l>
<l n="1375">Hi voer den coninc vreeseliic toe,</l>
<l>Ende hadden versleghen doe,</l>
<l>En ware die coninc van Synai;</l>
<l>Maer doch haddi, gheloeves mi,</l>
<l>Ende wonde die hem sceen,</l>
<l n="1380">Ende met verloes dat rechter been,</l>
<l>Doe wart dbedranc groet ende swaer,</l>
<l>Die soudaen ware bleven daer</l>
<l>En ware davont niet comen toe,</l>
<l>Ende sceden moesten doe</l>
<l n="1385">Dore den nacht, diet benam.</l>
<l>Doe miin her Heinriic weder quam</l>
<l>In de stad, wert hi wel ontfaen,</l>
<l>Dies dages waest wel vergaen</l>
<l>Hare dinc ten besten, soe hem dochte,</l>
<l n="1390">Ende waert dat mense noch sochte</l>
<l>Soe wouden si weder riden wt,</l>
<l>Maer buten was groet gheluut,</l>
<l>Ende rouwe ende toren,</l>
<l>Want si hadden vele verloren.</l>
<l n="1395">Doe die soudaen ten tente quam</l>
<l>Ende sine scade soe groet vernam</l>
<l>Van den conincgen die hi verloren</l>
<l>Heeft, haddi groten toren;</l>
<l>Siins selves verlies, dats waer,</l>
<l n="1400">Was hem boven al te swaer,</l>
<l>Ende .XX. conincghe die hi verloes;</l>
<l>Dies was hi welna sinneloes</l>
<l>Ende weende utermaten sere,</l>
<l>Ende vloecte Mamet sinen here</l>
<l n="1405"><pb n="41"/> Ende alle sine gode mede.</l>
<l>Hi seide, dat Mamet en dede</l>
<l>Niemen helpe dies hadde te doene</l>
<l>Jeghen die kerstine baroene,</l>
<l>Dies versprac hine herde sere;</l>
<l n="1410">Ic en wane niet, sem mine ere,</l>
<l>Hine hadden te stucken gheslegen</l>
<l>En hadder niemen gheweest jegen,</l>
<l>Demophon die broeder siin,</l>
<l>Ende oec menich Sarrasiin,</l>
<l n="1415">Diene castiden herde sere.</l>
<l>Mettien stont op een here</l>
<l>Die coninc van Synai was,</l>
<l>Ende seide: "here gheloeft mi das,</l>
<l>Ghi hebt onrecht herde groet,</l>
<l n="1420">Dat ghi oplegt desen noet</l>
<l>Mamet, dies en hevet scout;</l>
<l>Wat machiis, dat hi u onhout</l>
<l>Es, ende ons allen mede?</l>
<l>Ende ligdi hier vore dese stede</l>
<l n="1425">Die Memet sere haet,</l>
<l>Want sine herde sere versmaet,</l>
<l>Ende al dat an hem gheloeft;</l>
<l>Banderside soe sidi thoeft</l>
<l>Van heydenesse altemale,</l>
<l n="1430">Ende moghetse doen comen wale</l>
<l>Alle die ghene die Mamette dienen;</l>
<l>Nu comdi met conincgen .II. warf tienen,</l>
<l>Ende liet dandre alle daer,</l>
<l>Dies seggic u al over waer</l>
<l n="1435">Dat hem Mamet belget sere;</l>
<l>Maer hare god ende hare here</l>
<l>Die striit met hem vromelike;</l>
<l>Dies riedic wel, her coninc rike,</l>
<l>Woudiit, dat men sende in de stad,</l>
<l n="1440">Ende ane hem ghecrege dat</l>
<l>Dat men hadde ene maend vrede</l>
<l>Tusscen ons entie stede,</l>
<l><pb n="42"/>Ende ghi daer omme sendet weder,</l>
<l>Om hoghe ende om neder,</l>
<l n="1445">In heydenesse altemale</l>
<l>Om conincge ende ammirale,</l>
<l>Ende van den lande den achterban.</l>
<l>Siit seker dat die dusentechste man</l>
<l>Hier met u niet en was al</l>
<l n="1450">Die hier noch met u comen sal;</l>
<l>Dit radic wel dat ghiit doet,</l>
<l>Duncket den andren goet."</l>
<l>Die overmoedeghe soudaen,</l>
<l>Die wel den coninc heeft verstaen,</l>
<l n="1455">Het dochtem wesen herde goet,</l>
<l>Ende wille dat ment soe doet.</l>
<l>Hi sende in die stad ane die heren</l>
<l>Sinen broeder met groten eren,</l>
<l>Her Demophon, den coninc,</l>
<l n="1460">Ende meneghen andren jongelinc.</l>
<l>Doe hi binnen der stad quam</l>
<l>Enten miin her Heinriic vernam,</l>
<l>Ontfinc hine herde eerlike,</l>
<l>Ende Echites al die ghelike;</l>
<l n="1465">Si daden hem die meeste ere</l>
<l>Die nie ghedaen was enen here,</l>
<l>Beide heren ende vrouwen.</l>
<l>Doe sprac hi met goeder trouwen</l>
<l>Te miin her Heinriic tier stad:</l>
<l n="1470">"Here, seiti, wetti om wat</l>
<l>Ic hier comen ben tote u?</l>
<l>Wi hebben hier ghestreden nu,</l>
<l>Daer wi scade af ontfinghen</l>
<l>Van vele onser conincghen,</l>
<l n="1475"><pb n="43"/> Ende ghi hebt oec vele liede verloren,</l>
<l>Dies riedic gherne, woudiit horen,</l>
<l>Ene maent enen vrede,</l>
<l>Ende wi onse doede hier mede</l>
<l>Verberren mochten eerlike,</l>
<l n="1480">Alse wel betaemt conincgen rike,</l>
<l>Entie asscen souden wi met ons voeren</l>
<l>Ende in Mamets capelle vermuren,</l>
<l>Hem theren ende haren gheslachte,</l>
<l>Alst wel betaemt conincgen te rechte."</l>
<l n="1485">Miin her Heinriic die dit verstoet,</l>
<l>Antwerde den coninc vroet:</l>
<l>"Bi gode here, dits clene bede,</l>
<l>Maer doch en doe icker gherne mede</l>
<l>En si bi ghemeinen rade;</l>
<l n="1490">Ghi ligt hier ende doet scade</l>
<l>Groet hier in mier jonfrouwen rike</l>
<l>Met here vermoghelike,</l>
<l>Dat si qualiic mach ghedogen,</l>
<l>Inne wane niet si en sal poghen</l>
<l n="1495">Om u te verdriven, mach si,</l>
<l>Here dat seggic over mi,</l>
<l>Maer doch willics mi gherne beraden."</l>
<l>Doe ontboet hi met staden</l>
<l>Om die heren alle ghemeine</l>
<l n="1500">Van der stad, groet ende cleine,</l>
<l>Ende deedt hem allen verstaen</l>
<l>Wat daer ontboet die soudaen,</l>
<l>Ende vragedem wat siere rieden toe.</l>
<l>Deen seide: "ic rade ment doe."</l>
<l n="1505">Dandre seiden: "het ware quaet."</l>
<l>Doch droughen si in haren raet</l>
<l>Dat siis niet en wouden doen;</l>
<l>Mettien quam loepende .I. garsoen</l>
<l>In midden den raet ende seide</l>
<l n="1510">Te heren Echites sonder beide:</l>
<l><pb n="44"/>"Here, ic hebbe ghinder vernomen</l>
<l>Twee cnapen die u zoeken comen,</l>
<l>Ende u bringhen bodscap groet.</l>
<l>U oem, die coninc, hi es doet,</l>
<l n="1515">Ende u moye van Ermenie,</l>
<l>Ende ontbieden u die</l>
<l>Dat ghi comt trike ontfaen."</l>
<l>Hier binnen quamen ghegaen</l>
<l>In die sale die graven beide,</l>
<l n="1520">Na dat mi die jeeste seide;</l>
<l>Doe groeten si altemale</l>
<l>Die si vonden in die zale</l>
<l>Ende Echites alles te voren,</l>
<l>Ende seiden, dat siit alle hoeren.</l>
<l n="1525">"Here u groeten alle die</l>
<l>Die behoeren te Ermenie,</l>
<l>Hertoghen, riddren ende graven,</l>
<l>Ende doen u weten; dat begraven</l>
<l>Die coninc es ende sine vrouwe,</l>
<l n="1530">Daer trike om hevet groten rouwe,</l>
<l>Dies ontbieden si u, dats waer,</l>
<l>Dat ghiere comt oppenbaer,</l>
<l>Ende ontfaet dare u lant."</l>
<l>Doe antwerde die ridder faeliant:</l>
<l n="1535">"Bi gode, inne mochter nu comen niet,</l>
<l>Ic wane ghiit wel selve siet,</l>
<l>Want miin jonfrouwe es in orloge groet,</l>
<l>Ende in mach hare in deser noet</l>
<l>Niet avegaen no en can,</l>
<l n="1540">Want bi gode, ic ben haer man</l>
<l>Van den goede van Athenen;</l>
<l>Maer ghi heren selt keren henen</l>
<l>Ende selet besetten wale,</l>
<l>Tote dier wilen ende dien male</l>
<l n="1545">Dat miin jonfrouwe verledicht si,</l>
<l>Ende dan comic, gheloeves mi,</l>
<l>Met al der haest die ic vermach,</l>
<l>Ende en sparen nemmer dach."</l>
<l><pb n="45"/>Die boden antwerden saen:</l>
<l n="1550">"Twaren here, het ware mesdaen,</l>
<l>Want die coninc van Monbrant</l>
<l>Die wilt comen te hant</l>
<l>Dat conincrike asselgieren,</l>
<l>Ende en wilt niet langher vieren,</l>
<l n="1555">Inne wane niet hiere nu binnen si."</l>
<l>Echites seide: "nu mach mi</l>
<l>Wel deren dat ic leve,</l>
<l>Eist dat ic miere vrouwen begheve,</l>
<l>Dats lachter mi niet clene,</l>
<l n="1560">Ende latic oec miin lant allene,</l>
<l>Soe wetic wel te voren</l>
<l>Blivet sonder slach verloren;</l>
<l>Hier toe behoevic wel raet."</l>
<l>Ten heren seiti: "ghi verstaet</l>
<l n="1565">Wel minen noet, gheraet mi."</l>
<l>Die Limborghere seide: "dat si;</l>
<l>Ic rade wel dat ghiere vaert,</l>
<l>Die stad bliift wel verwaert</l>
<l>Met goeden lieden tes ghi keert,</l>
<l n="1570">En siits een twint niet beseert."</l>
<l>Nu hoerde miin her Demophon toe</l>
<l>Wat daer ghesproken was doe;</l>
<l>"Ghi heren, seiti, wildi</l>
<l>Een lettel nu ghehoeren mi,</l>
<l n="1575">Ic sal u gheven goeden raet,</l>
<l>Na dien dat hier staet.</l>
<l>Ghi siit herde vrome liede,</l>
<l>Het ware scade dat u messciede,</l>
<l>Soe helpe mi Mamet, so dunct mi;</l>
<l n="1580">Maer na dien dat comen si,</l>
<l>Gheeft mi vrede .I. half jaer,</l>
<l>Ende wildi vaert dan daer,</l>
<l>Ic salne weder stedegen varen,</l>
<l>Ende dan modi sonder sparen</l>
<l n="1585"><pb n="46"/> Varen soccorsen u lant."</l>
<l>Doe antwerde die ridder faliant,</l>
<l>Echites: "wat holpe ons dat?</l>
<l>Ende hier niemen uter stad</l>
<l>En mochte varen no keren,</l>
<l n="1590">Ende banderside soude men onteren</l>
<l>Tlant al comme verre ende bi."</l>
<l>"Neen here, gheloeves mi,</l>
<l>Alsoe en soude niet siin die vrede;</l>
<l>Ic woude wtvoeren die van der stede</l>
<l n="1595">Tote in onse here,</l>
<l>Ende wederkeren sonder dere,</l>
<l>Ende cochten ende vercochten</l>
<l>Met goeden peyse dat si brochten,</l>
<l>Ende sonder enege scade te doene</l>
<l n="1600">Souden liggen die baroene;</l>
<l>Dit riedic ende dade oec wale</l>
<l>Docht u goet altemale."</l>
<l>Die heren worden doe te rade,</l>
<l>Waert dat men soe dade,</l>
<l n="1605">Dat die vrede ware goet,</l>
<l>Sint Echites varen moet.</l>
<l>Doe seide Echites ten coninc rike:</l>
<l>"Wildiit houden na dese gelike,</l>
<l>Ic salt raden dan den heren."</l>
<l n="1610">Hi seide: "jai, sonder keren."</l>
<l>Dus wert die vrede besproken daer</l>
<l>Te durne dat halve jaer.</l>
<l>Nu woude Demophon wederkeren</l>
<l>Ende nam orlof an die heren,</l>
<l n="1615">Die hem baden vriendelike,</l>
<l>Dat hi den soudaen rike</l>
<l>Ontbode hoet ware ghegaen,</l>
<l>Ende wat datter ware ghedaen,</l>
<l>Ende hi dien nacht dor hare minne</l>
<l n="1620">Bleve met hem daer inne,</l>
<l>Si waren siere gheselscap blide.</l>
<l><pb n="47"/>"Sint ic u ierst sach in den stride,</l>
<l>Sprac Echites, behagedi mi</l>
<l>Bi gode, wel, her coninc vri;</l>
<l n="1625">Waerdi kersten na onse zede,</l>
<l>Soe mochte men prisen u vromichede,</l>
<l>Want ghi siit van allen ridders bloeme</l>
<l>Ende beter vele dan ic vrome,</l>
<l>Dies begheren wi, her coninc here,</l>
<l n="1630">Bi gode, u gheselscap sere,</l>
<l>Daer omme bidden wi u dat ghi hier</l>
<l>Tammeer bliift, her coninc fier,</l>
<l>Ende ontbiet den soudaen dat</l>
<l>Hoet hier vergaen es in de stad."</l>
<l n="1635">Miin her Demophon die dat siet</l>
<l>Hoe wel men daer siins pliet,</l>
<l>Hem behagede herde wale</l>
<l>Dat si daden altemale,</l>
<l>Ende hare geselscap haddi lief,</l>
<l n="1640">Dies dedi al haer gherief</l>
<l>Ende hi bleef den nacht al daer;</l>
<l>Den soudaen ontboet hi al oppenbaer</l>
<l>Hoe dat hi hadde ghevaren,</l>
<l>Ende dat hi den vrede twaren</l>
<l n="1645">Hadde ghegheven .I. half jaer,</l>
<l>Ende hi moeste met hem daer</l>
<l>Bliven dore hare bede,</l>
<l>Dore die ere die men hem dede.</l>
<l>Doe die soudaen dat vernam,</l>
<l n="1650">Siit seker dat hem wel bequam</l>
<l>Die vrede die daer ghegheven was,</l>
<l>Na dat ict in den Walsche las.</l>
<l>Maer de ere die si daden Demophonne</l>
<l>En leeft man onder der sonne</l>
<l n="1655">Die u vertellen soude moghen,</l>
<l>Dore hem waren si alle in hoghen.</l>
<l><pb n="48"/>Doe ghinc men daer die tafle leggen;</l>
<l>Wat soudicker vele af seggen?</l>
<l>Eusebia die keyserinne</l>
<l n="1660">Nam met enen bliden sinne</l>
<l>Demophon metter hant,</l>
<l>Ende ghinc daer siit scoenst vant,</l>
<l>Entie coninc neven hare,</l>
<l>Ende daer na sat oppenbare</l>
<l n="1665">Van Salencen des coninx dochter,</l>
<l>Dies hi was vele te sochter,</l>
<l>Want si boven mate was scone,</l>
<l>Met eren mocht si dragen crone,</l>
<l>Esioene hiet die maghet;</l>
<l n="1670">Scoenre kint ghi noit en saghet.</l>
<l>Die coninc hare vader satter naer,</l>
<l>Ende jonfrouwe Mergriete, dats waer,</l>
<l>Ende doude grave van Athenen.</l>
<l>Die ridders saten alle henen</l>
<l n="1675">Hare entare in die zale;</l>
<l>Daer was ghedient herde wale</l>
<l>Van meneghertieren gherechte,</l>
<l>Beide vore heren ende vore knechte;</l>
<l>Wat soudic daer af maken vele?</l>
<l n="1680">Daer speelde Venus van haren spele,</l>
<l>Ter hogher tafelen daer si saten.</l>
<l>Si dede dat si niet en conste ghelaten;</l>
<l>Want hovessche liede veet si meer</l>
<l>Ende scone ende edele vele eer</l>
<l n="1685">Dan si doet donsuvere domme;</l>
<l>Ic wane siit doet daer omme,</l>
<l>Dat sise vele bat hantieren.</l>
<l>Demophon was goedertieren</l>
<l>Ende tusschen .II. hoghe magede sat,</l>
<l n="1690">Siere herten was te bat</l>
<l>Ne ware Venus diene scoet;</l>
<l>Hi wert bleec ende herde roet</l>
<l>Menich warf ende varweloes,</l>
<l>Want hem dochte dat hi vercoes</l>
<l n="1695"><pb n="49"/> Een dat alrescoenste kint</l>
<l>Dat hi sach vore no sint,</l>
<l>Dat was van Salentien Esioene.</l>
<l>Hem dochte dat hi wel mochte woenen</l>
<l>Met hem euwelike aldaer;</l>
<l n="1700">Minne maecten, dat was waer,</l>
<l>Soe in dole, dat hi en weet</l>
<l>Niet wel wat hem overgheet,</l>
<l>Minne hilden ghevaen,</l>
<l>Al woudi hine conde ontgaen;</l>
<l n="1705">Ende altermale dat si doet</l>
<l>Dunct hem utermaten goet;</l>
<l>Hi sprac te hare vriendelike,</l>
<l>Ende seide: "bi Mamette, suverlike,</l>
<l>Ic woude wi te gader onsen tiit</l>
<l n="1710">Mochten siin, ghewerdediit,</l>
<l>Ende u int herte alsoe stoede,</l>
<l>Al en ghecregedi van uwes vader goede</l>
<l>Nemmermeer penninc wert,</l>
<l>Nochtan soudic u al ongespaert</l>
<l n="1715">Houden al miin leven tenen wive;</l>
<l>Ic houde noch conincriken vive,</l>
<l>Van allen soudic u maken vrouwe,</l>
<l>Want ic u vort blive ghetrouwe</l>
<l>Ende wille bliven met live ende goede,</l>
<l n="1720">Dochtic nochtan dat in onspoede</l>
<l>Es algader dat ic ghewaghe,</l>
<l>Want u vader ende u maghe</l>
<l>En gaven mi, duchtic, u niet,</l>
<l>Maer duchtic u besiet</l>
<l n="1725">Of ghi mi iet moghet minnen,</l>
<l>Soe soudic enegen raet ghewinnen</l>
<l>Daer ic u ghecreghe mede:</l>
<l>Nu berecht mi dore u edelhede</l>
<l>Jonfrouwe, oft iet dieden mochte</l>
<l n="1730">Ane u, scone, oft ict versochte."</l>
<l>Esioene die scaemde hare,</l>
<l>Want si weet wel oppenbare</l>
<l><pb n="50"/>Dat hi es heyden, al es hi vrome,</l>
<l>Ende peinst: "eist dat ic come</l>
<l n="1735">Dies met vreden ave,</l>
<l>Soene woudic niet dat men mi gave,</l>
<l>Maer mi en onthetic hem niet,</l>
<l>Wat soe miins daer na ghesciet."</l>
<l>Si seide: "here siit seker dat,</l>
<l n="1740">Dat ic u an vele bat</l>
<l>Welvaert dan enege heyden man,</l>
<l>In conde miin herte daer an</l>
<l>Niet ghebringhen dat si name</l>
<l>Enegen heyden, dat hare bequame,</l>
<l n="1745">Maer waerdi Kersten, dat verstaet,</l>
<l>Ic souts hebben betren raet,</l>
<l>Want ghi siit scone ende rike</l>
<l>Ende vrome ridder sonder ghelike,</l>
<l>Ende hier met modiis mi wale</l>
<l n="1750">Here verlaten tesen male;</l>
<l>Ende vawi een ander an."</l>
<l>"Jonfrouwe, seiti, ende of ic dan</l>
<l>Kersten worde, soudi</l>
<l>U dan keren ende nemen mi?"</l>
<l n="1755">"Twaren here, dat verstaet,</l>
<l>Dan quame dach ende raet,</l>
<l>Dan soudic u te bat goeds onnen."</l>
<l>Dus bleef die coninc al verwonnen</l>
<l>Van talen ende met minnen mede;</l>
<l n="1760">Hier binnen men henen dede</l>
<l>Die tafelen ende ghinc dwaen;</l>
<l>Doe ghinc men daer spreken saen</l>
<l>Hoe Echites soude varen</l>
<l>Met riddren ende met cnapen twaren,</l>
<l n="1765">Alse nuwe coninc vaert ten lande;</l>
<l>Daer visiert men menegherande,</l>
<l>Hoe hi best henen soude;</l>
<l>Miin her Heinriic seide, hi woude</l>
<l>Met hem endelike varen,</l>
<l n="1770">Ende vele andre twaren,</l>
<l><pb n="51"/>Maer die heren seidenre jeghen,</l>
<l>Wie dan der stad soude pleghen,</l>
<l>Ochte si alle varen mede?</l>
<l>Her Heinriic seide: "eer die vrede</l>
<l n="1775">Wtgaet, selen wi wederkeren,</l>
<l>Ans ons god tonser eren."</l>
<l>Doe seide van Salentsen die coninc:</l>
<l>"Dat ware ene onsienlike dinc,</l>
<l>Hier op te rumen de stad,</l>
<l n="1780">Wi moesten versekert siin bat,</l>
<l>Soudi varen dan alsoe."</l>
<l>Demophon hoerde al toe,</l>
<l>Ende seide, dat hi gherne voere mede,</l>
<l>Durde langhe genouch die vrede;</l>
<l n="1785">Hi seide: "ghi heren nu siit blide,</l>
<l>Ic sal marghen vrouch betide</l>
<l>Varen te minen broeder int here,</l>
<l>Ende bringhen, hebdiis ghere,</l>
<l>Den vrede maent na dat wi keren;</l>
<l n="1790">Bi Mamette, die here es alder heren,</l>
<l>Begherdiit ic vare selve mede,</l>
<l>Ende bids u op hoveschede</l>
<l>Dat ghiit laet u lief wesen."</l>
<l>Miin her Heinriic antwerde te desen:</l>
<l n="1795">"Bi gode ger coninc here,</l>
<l>Wi begheren u herde sere</l>
<l>Ende nemen u gheselscap gherne."</l>
<l>Demophon van Soloferne</l>
<l>Seits hem allen groten danc.</l>
<l n="1800">Daerna over niet lanc</l>
<l>Ghingen slapen alle ghemene</l>
<l>Ter herberghen groet ende clene.</l>
<l>Dien nacht waren si in ruste wale</l>
<l>Die van der stad altemale,</l>
<l n="1805">Sonder Demophon den coninc,</l>
<l>Dien de minne over ginc</l>
<l><pb n="52"/>Van der scoender Esioenen;</l>
<l>Mochti hi dade versoenen</l>
<l>Sinen broeder entie van binnen,</l>
<l n="1810">Mochti die magt daer ane winnen,</l>
<l>Ende Kersten soude worden toe,</l>
<l>Ende al siin lant dat hi doe.</l>
<l>In desen ghepeinse al den nacht</l>
<l>Was hi, ende altoes ende in dien bedacht</l>
<l n="1815">Te dienen den Kerstenen dor hare minne,</l>
<l>Want si bleef vrouwe van sinen zinne.</l>
<l>Smargens doe de dach ontspranc</l>
<l>Entie liwerke sanc,</l>
<l>Stont op Demophon ende voer int here,</l>
<l n="1820">Dat stridens en hadde ghenen ghere,</l>
<l>Ende seide ten broeder siin,</l>
<l>Dart hoerde menich Sarrasiin:</l>
<l>"Bi Mamet, here, ic was in de stad,</l>
<l>Daer ic ontfaen was vele bat</l>
<l n="1825">Dan noit iewerinc daer ic quam,</l>
<l>Ende daer men bat miins waer nam;</l>
<l>Om vrede sendedi mi daer,</l>
<l>Ende dien hebbic, dats waer,</l>
<l>Dat mi onghereet hadde ghewesen,</l>
<l n="1830">Ne ware dat quamen binnen desen</l>
<l>Twee boden van Ermenie,</l>
<l>Ende bodscap brachten die</l>
<l>Enen riddre oppenbare,</l>
<l>Wat van den lande ontboden ware,</l>
<l n="1835">Ende heet Echites van Athenen;</l>
<l>Ende hi moet emmer henen</l>
<l>Marghen of noch heden varen,</l>
<l>Ende met hem vele ridders twaren;</l>
<l>Des hebbic den vrede ghenomen</l>
<l n="1840">Ene maent durende na dat hercomen,</l>
<l>Ende ligt met peyse dan alhier</l>
<l>Ende en siit hem niet te fier;</l>
<l><pb n="53"/>Ghi selter comen in ende si wt.</l>
<l>Dus bleef sonder gheluut</l>
<l n="1845">Tote dat die vrede leden si;</l>
<l>Ende hier binnen soe modi</l>
<l>Ontbieden u volc altemale,</l>
<l>Ende dit dunct mi goet, radiit wale."</l>
<l>Van India die coninc vroet</l>
<l n="1850">Seide: "entrouwen mi dunct goet,</l>
<l>Here, dat ghi hebt ghedaen;</l>
<l>Nu sal senden die soudaen</l>
<l>In heydenesse om al</l>
<l>Dat hem nu volghen sal,</l>
<l n="1855">Om clene ende om groet."</l>
<l>Stappans ment in de stad ontboet</l>
<l>Dat men den vrede staden sal,</l>
<l>Alst dede overal;</l>
<l>Entie soudaen sende ter vaert</l>
<l n="1860">Om al dat quame darwaert</l>
<l>Den achterban van sinen lande.</l>
<l>Demophon ghinc te hande</l>
<l>Ten soudaen sinen broeder,</l>
<l>Ende seide: "here nu siits vroeder,</l>
<l n="1865">Ic moet met dien van binnen varen</l>
<l>Emmer tErmenien twaren,</l>
<l>Ende ic ghelovet hem, dat si waer.</l>
<l>Dies moetic emmer varen daer.</l>
<l>Nu latet u here lief wesen,</l>
<l n="1870">Ende om sent u binnen desen,</l>
<l>Soe dat wi na onse keren</l>
<l>Striden moghen tonser eren."</l>
<l>Die soudaen seide: "hets mi lief,</l>
<l>Nemt met u uwe gherief."</l>
<l n="1875">"Soe sal ic here, ans mi Mamet."</l>
<l>.V<hi rend='sup'>c</hi>. riddren wel beset</l>
<l>Voerdi an sine vaert,</l>
<l>Ende voer in ter stad waert,</l>
<l><pb n="54"/>Ende her Echites was oec ghereet</l>
<l n="1880">Met vele lieden godeweet,</l>
<l>Entie goede Limborchere</l>
<l>Die mede hadde te varne ghere;</l>
<l>Die stad bevalense, dats waer,</l>
<l>Den coninc van Salencen daer</l>
<l n="1885">Enten grave van Athenen,</l>
<l>Ende wouden dus varen henen,</l>
<l>Maer doe si Demophon saghen</l>
<l>Begonst hem wel behaghen</l>
<l>Dat hi soe scone quam;</l>
<l n="1890">Echites hem metter hant nam;</l>
<l>"Hen was ghene noet here,</l>
<l>Dat ghi u pinet dus sere,</l>
<l>Doch moetiis hebben groten danc</l>
<l>Dat wi dus minnen u ghemanc,</l>
<l n="1895">Ende noch onne ons god onse here</l>
<l>dat wi u minnen moeten mere,</l>
<l>Ende ghi onse doepsel moet ontfaen."</l>
<l>Hi seide: "hets vele dincs ghedaen</l>
<l>Ende noch wale mocht ghescien."</l>
<l n="1900">Ende si reden wech mettien</l>
<l>Ende namen orlof ghemeenlike;</l>
<l>Nu gheleidse god die rike</l>
<l>Ende siin moeder onse vrouwe,</l>
<l>Want si riden sonder rouwe.</l>
</div>
<div type="chapter"><head type="chapter">BOEK VIII.</head>
<l><pb n="55"/>Ghetrouwe minne sonder loes</l>
<l>Die mi hout ghevaen altoes</l>
<l>Ende vaste in hare ghewout</l>
<l>Maecte mi miin herte soe bout</l>
<l n="5">Dat ic dese jeeste wille volmaken,</l>
<l>Wout mi god laten gheraken</l>
<l>Ende Venus dier ic eyghen bin,</l>
<l>Dier ic an mere ghewin</l>
<l>Dan Pyramus ofte Tysbe dede,</l>
<l n="10">Die beide storven tere stede;</l>
<l>Want miin herte es verseinst</l>
<l>Ane ene jonfrouwe ongheveinst,</l>
<l><pb n="56"/>Diere ic diene sonder begheven</l>
<l>Ende dienen wille al miin leven.</l>
<l n="15">God onse here van hemelrike</l>
<l>Moet hoeden ghemeenlike</l>
<l>Die gheselscap diere vaert</l>
<l>Blideliic tErmenien waert!</l>
<l>Si reden haesteliic ende sere,</l>
<l n="20">Ende Demophon die heyden here</l>
<l>Hi was hare gheselscap blide</l>
<l>Ende si siins banderside;</l>
<l>Dus reden si soe langhe stont,</l>
<l>Dat si in die stad te Arapont</l>
<l n="25">Quamen eens margens gevaren,</l>
<l>Daer si wel ontfaen waren.</l>
<l>Die porteren daden hem grote ere,</l>
<l>Die si wisten dat haer here</l>
<l>Die coninc ware diere quame,</l>
<l n="30">Ende riddre ware sonder blame.</l>
<l>Nu laet ic van hem bliven,</l>
<l>Ende willu vort bescriven,</l>
<l>Hoe die coninc van Mombrant,</l>
<l>Ende van Barberien die seriant,</l>
<l n="35">Ende van den Hunen mede</l>
<l>Die conincghe met moghenthede</l>
<l>Siin in Ermenien comen</l>
<l>Ende hebbens vele te hem ghenomen;</l>
<l>Si wonnen daer si ane quamen,</l>
<l n="40">Sine vonden niemen diet benamen,</l>
<l>Si berrenden cloestren ende husen,</l>
<l>Sine lieten kerken no clusen</l>
<l>Sine worpen ter erden al.</l>
<l>Echites behoeft groet gheval</l>
<l n="45">Sal hiis hem oec verweren connen,</l>
<l>Want oec man en es onder der sonnen</l>
<l><pb n="57"/>Die iet meer was ontsien</l>
<l>Dan die heyden Barberien;</l>
<l>Na dat ict vant in die geeste</l>
<l n="50">Soe was hi verre die meeste</l>
<l>Die nie man met oegen sach;</l>
<l>Ie weet wel dat hem niet verwach</l>
<l>Een ors te draghene in sine hant</l>
<l>Sonder enegherande bant</l>
<l n="55">Dan hiit metten armen dwanc;</l>
<l>Hi was .XXX. voete lanc</l>
<l>Ende over die scoudren .X. breet,</l>
<l>Siin hoeft was, godeweet,</l>
<l>Groet alse een maeteliic oven,</l>
<l n="60">Siin haer op siin hoet boven</l>
<l>Was harder dant stalen ware,</l>
<l>Sine oeren waren oppenbare</l>
<l>Breder dan eene grote platele,</l>
<l>Hi hadde ene oege tsinen dele,</l>
<l n="65">Ende die stoet hem vore int hoeft</l>
<l>Gheliic enen scilde groet,</l>
<l>Siin hande waren lanc ende dicke,</l>
<l>Wel ere groter plancken ghemicke,</l>
<l>Sine harme groet ende ongescapen,</l>
<l n="70">Soe hol siin rugghe, daer mochten wt lapen</l>
<l>.XX. ossen tenen male,</l>
<l>Sine been waren, wetic wale,</l>
<l>Dicke oft molenstandarts waren,</l>
<l>Sine voete waren twaren</l>
<l n="75">Breder vele dan enich wan.</l>
<l>Nie en sach mensce selken man,</l>
<l>Sere was hi onbequame</l>
<l>Ende Polifemus was siin name;</l>
<l>Die duvel brachten selve daer,</l>
<l n="80">Hi was den Kerstinen al te swaer;</l>
<l>Mamet siin god, siin here,</l>
<l>Dien hi minde al te sere,</l>
<l><pb n="58"/>Dien droch hi op sinen hals.</l>
<l>God gheve hem vele ongevals!</l>
<l n="85">In elke kerke daer hi quam</l>
<l>Ende gods beelde daer in vernam,</l>
<l>Dat warp hi neder ontwee;</l>
<l>Daerna dedi noch mee:</l>
<l>Sinen Mamet setti in de stad</l>
<l n="90">Daer onse here te voren sat,</l>
<l>Dus en ontbleef hem int lant niet</l>
<l>Tote ere stad die Theramus hiet</l>
<l>Ende leit op enen hoghen berch;</l>
<l>Die stad heeft noch clein arch,</l>
<l n="95">Ende senden met haesten sere</l>
<l>Te Grieken wert om haren here,</l>
<l>Heren Echites haren coninc;</l>
<l>Sine wisten niet die dinc</l>
<l>Dat hi binnen lands comen ware,</l>
<l n="100">Maer die bode werts gheware</l>
<l>Dat hi comen ware te Arapont,</l>
<l>Ende voer daer in corter stont</l>
<l>Met groter haest wat hi mach;</l>
<l>Maer tierst dat hi den coninc sach</l>
<l n="105">Groetine herde sere,</l>
<l>Ende seide: "bi gode onsen here,</l>
<l>Hier dagedi here vele te langhe,</l>
<l>Want .XX. milen ommegange</l>
<l>Hebben die heyden u lant gewonnen;</l>
<l n="110">Inne soudu niet vertellen connen</l>
<l>Den groten jammer dien si doen;</l>
<l>Die goede stad van Viberbiun</l>
<l>Hebben si altemale verbrant,</l>
<l>Entie stad van Avigant,</l>
<l n="115">Ende vele vromer liede doet;</l>
<l>Nu liggen si vore de stad groet</l>
<l>Van Corandes, die mi nu</l>
<l>Hebben ghesant hier om u,</l>
<l>Om troest ende om soccors,</l>
<l n="120">Si ligghen vaste binnen mors</l>
<l><pb n="59"/>Ende en dorren niet wtvaren,</l>
<l>Maer versekert siin si nu twaren</l>
<l>Ene jaer omme ende meer,</l>
<l>Sine ghevense niet op eer</l>
<l n="125">Sine zien u moghen daer,</l>
<l>Al waert te doene .II. jaer."</l>
<l>Die nuwe coninc horde al toe</l>
<l>Wat die bode seide doe,</l>
<l>Niet wel en waest siin wille,</l>
<l n="130">Onlanghe sweech hi stille,</l>
<l>Hi seide: "ghi heren ende cnapen,</l>
<l>Al te langhe hebben wi geslapen</l>
<l>Ende in dese stad gherust,</l>
<l>Al eist dats mi lettel lust</l>
<l n="135">Onraste ende des lants scade,</l>
<l>Wi moeten orloghen, al eist spade,</l>
<l>Ghi heren, dore god, hets tiit,</l>
<l>Die hier met mi comen siit,</l>
<l>Dat ghi keert tonser jonfrouwen</l>
<l n="140">Die beid na ons met rouwen,</l>
<l>Ende helpt hare dat si haer lant verwere;</l>
<l>Al haddic te keerne ghere</l>
<l>Mu moet ic hebben els te doene."</l>
<l>Doe seide Demophon die coene:</l>
<l n="145">"Wat haesten hebben wi darwert?</l>
<l>Dies siit seker ende onververt</l>
<l>Dat si goeden vrede hebben sal</l>
<l>Tote dat wi keren al.</l>
<l>Dien vrede dien ic u gaf</l>
<l n="150">Dies ne gaet men u niet af;</l>
<l>Ende twi souden wi u begheven?</l>
<l>Ic wille met u sterven ende leven,</l>
<l>Ende alle Syten oec met mi.</l>
<l>Inne wille niet datter enich si</l>
<l n="155">Die u afgaet te derre noet</l>
<l>Men draghen van den velde doet."</l>
<l><pb n="60"/>Miin her Heinriic die daerbi</l>
<l>Stont, liet segghen den coninc vri</l>
<l>Sinen wille altemale,</l>
<l n="160">Doe sprac hi met sueter tale:</l>
<l>"Bi gode her Echites, coninc, vrient,</l>
<l>Miin here, al eist onverdient,</l>
<l>Biedt u sinen dienst wale,</l>
<l>Ende dats ene corte tale:</l>
<l n="165">Ter noet mach men den vrient bekinnen;</l>
<l>Ontbiet u volc in allen sinnen,</l>
<l>Ende u hervaert aldos</l>
<l>Dat si comen te Tyrannos</l>
<l>Van heden over .II. maent;</l>
<l n="170">Hets menich die der comst niet en waent</l>
<l>Ende diet dan weten sal;</l>
<l>Want daer sal vergadren al</l>
<l>Dat wi selve selen vore varen,</l>
<l>Ende selen die stad wel bewaren</l>
<l n="175">Ende dageliics die stad beriden</l>
<l>Ende buten tote hem tiden;</l>
<l>Dit radic u in goeden rade."</l>
<l>Die coninc seide, dat hiit dade</l>
<l>Gherne, ende dede doe ghebieden</l>
<l n="180">Hervaert int lant sinen lieden,</l>
<l>Dat si te Terannos quamen</l>
<l>Binnen .II. maenden al te samen.</l>
<l>Hi ende siin gheselscep wert </l>
<l>Voeren te Therannos wert</l>
<l n="185">Wat si mochten haesteleke,</l>
<l>Doch reden si ene weke</l>
<l>Ende noch .II. daer toe</l>
<l>Eer siere quamen doe.</l>
<l>Eens smargens vrouch tilike</l>
<l n="190">Stont op die here rike</l>
<l>Ende bereidem sonder sparen</l>
<l>Waer si wouden savons varen;</l>
<l><pb n="61"/>Si hadden dat wel vernomen</l>
<l>Dat si niet en mochten comen</l>
<l n="195">Met dage te Terannos in de stad,</l>
<l>Doe dochtem dat si bleven bat</l>
<l>Dien nacht in .IIII. milen naer,</l>
<l>In een stedeken, dats waer,</l>
<l>Steet ende heet Libet,</l>
<l n="200">Ende daer souden si hem bet</l>
<l>Beraden wat si wouden doen.</l>
<l>Doen senden si haer wansoen</l>
<l>Ende reden savons al daer.</l>
<l>Mi ware te telne swaer</l>
<l n="205">Wat hem gesciede daer si reden,</l>
<l>Doch quamen si metter sonnenscede</l>
<l>Te Libet in de port,</l>
<l>Ende vernamen daer doe vort</l>
<l>Dat die heydene daer waren</l>
<l n="210">Des dages int stedeken gevaren,</l>
<l>Maer si keerden weder tilike</l>
<l>Ongewonnen lachterlike,</l>
<l>Dies was die coninc herde blide</l>
<l>Dat hi comen was te tide.</l>
<l n="215">Nu siin te Libet die heren</l>
<l>Comen met groter eren,</l>
<l>Entie coninc riep tsinen rade</l>
<l>Sine vriende, wat hi dade</l>
<l>Best des anders morgens vrouch,</l>
<l n="220">Soe dat dat grote ongevouch</l>
<l>Dat hem die wreede heiden daden</l>
<l>Betren mochten ende ontladen.</l>
<l>"Nu ben ic hem een deel ghenaect</l>
<l>Die mi sere miin lant mesmaect</l>
<l n="225">Hebben, ende oec te stort</l>
<l>Meneghe stad ende menege port;</l>
<l>Nu rater, dore god, ghi heren toe</l>
<l>Wat icker best mede doe."</l>
<l><pb n="62"/>Miin her Heinriic die Limborchere,</l>
<l n="230">Die wille hadde ende ghere</l>
<l>Te helpen Echites den coninc,</l>
<l>Seide: "here verstaet dese dinc</l>
<l>Die ic u segghen sal;</l>
<l>Hets waer, wi siin hier al</l>
<l n="235">Vergadert die met u quamen,</l>
<l>Ende willen te samen</l>
<l>Leven ende sterven met u</l>
<l>Allegader hier nu,</l>
<l>Ende daer omme riedic u, docht u goet,</l>
<l n="240">Ende Demophon die coninc vroet,</l>
<l>Dat wi marghen tilike riden</l>
<l>Ende dat here van besiden bestriden</l>
<l>Ende voeren in heymelike,</l>
<l>Ende segge u dat, her coninc rike,</l>
<l n="245">Dat men met behendicheit vorder gheet</l>
<l>Dan met slaghen die men sleet.</l>
<l>Her Demophon ende ic twaren</l>
<l>Selen van achter op hem varen</l>
<l>Ende selen slaen op hare scaren</l>
<l n="250">Soe wee hem dat sier noit quamen,</l>
<l>Riediit oec, ghi heren te samen;</l>
<l>Ic woude ghi sendet in die stad</l>
<l>Enen bode, die hem seide dat</l>
<l>Dat ghiere comen sout,</l>
<l n="255">Ende ghi wale wout</l>
<l>Dat men een deel jeghen u quame</l>
<l>Ende dat men uwes wel waer name,</l>
<l>Want ghine cont daer die trasen niet;</l>
<l>Merket ghi heren ende siet</l>
<l n="260">Ocht u aldus dunct goet."</l>
<l>Demophon die coninc vroet</l>
<l><pb n="63"/>Seide: bi Mamet, ghi segt wale,</l>
<l>Ons allen becomt wel u tale."</l>
<l>Dus lovedent alle diere waren;</l>
<l n="265">Doe dede men enen bode varen</l>
<l>In die stad diet hem seide.</l>
<l>Die doe die bliitheide</l>
<l>Hadde ghesien dien si dreven</l>
<l>Daer binnen, hem soude lusten leven,</l>
<l n="270">Omdat haer coninc ware comen,</l>
<l>Daer si soe vele af hadden vernomen</l>
<l>Dogeden ende vromicheden.</l>
<l>Nu laticse met bliitheden,</l>
<l>Ende seggu van Demophon mede:</l>
<l n="275">Hi sende enen bode tot vor de stede</l>
<l>Heymelec die hem besaghe</l>
<l>Hoe dat there ghelogiert laghe,</l>
<l>Ende waer hiit best mochte bestriden,</l>
<l>Want hi woude voren riden</l>
<l n="280">Herde tilliic metten sinen,</l>
<l>Mochti, hi soude pinen</l>
<l>Dat Echites siin lant ghewonne,</l>
<l>Dat was doget van Demoponne.</l>
<l>Die bode ghinc ten here wert</l>
<l n="285">Daer hi te wesene beghert,</l>
<l>Ende sach daer meneghen man, </l>
<l>Ende van Barberien die tyran,</l>
<l>Ende dat ligghen van den heren,</l>
<l>Doe haesti hem om weder keren,</l>
<l n="290">Ende vertrac sinen here te hant</l>
<l>Hoe hiit daer ghescepen vant,</l>
<l>Ende van den eyseliken Barberiin</l>
<l>Die nie sterker mochte siin.</l>
<l>Dien nacht waren si ten ghemake</l>
<l n="295">Die heren die Echites sake</l>
<l>Alle gherne ten besten saghen,</l>
<l>Ende Echites ghinc henen jagen</l>
<l><pb n="64"/>Heymelec ter stad wert in,</l>
<l>Sere blide in sinen sin,</l>
<l n="300">Omdat hi hoopt te hebben zeghe.</l>
<l>Die portren, die in dien weghe</l>
<l>Haren coninc ten gemoete quamen,</l>
<l>Ontfingene wel te samen,</l>
<l>Ende waren utermaten blide,</l>
<l n="305">Ende leidene doe tien tide</l>
<l>In siin palays, in sine zale,</l>
<l>Die ghesiert was herde wale,</l>
<l>Ende al van marbre wtghewracht,</l>
<l>Die van verren waren bracht.</l>
<l n="310">Hare coninc behagedem oec wel,</l>
<l>Want hine sceen sur no fel</l>
<l>Maar een ridder van goeden prise;</l>
<l>An siin ghelaet, an sine wise</l>
<l>Behagedi hem utermaten wale,</l>
<l n="315">Ende seiden alle met ere tale:</l>
<l>"Hoe mochte ons mere geluc gescien!</l>
<l>God heeft ons wel hier in vorsien,</l>
<l>Dat wi hebben enen here</l>
<l>Die volmaect es in alder ere."</l>
<l n="320">Grote bliscep hadden si,</l>
<l>Ende Echites, die coninc vri,</l>
<l>Riep die heren al te rade;</l>
<l>"Ghi heren, seiti, dore god ghenade,</l>
<l>Ghi wet wel, ghi siit swaerlec beleghen</l>
<l n="325">Met meneghen Sarrasiinscen degen</l>
<l>Die u emmer willen winnen,</l>
<l>Ende ic en can niet bekinnen</l>
<l>Wat si minen lieden witen,</l>
<l>Dat sise dus willen verbiten,</l>
<l n="330">Dat gheenssins mach gescien.</l>
<l>Nu hort wat wi hebben versien</l>
<l>In onsen rade te Libet,</l>
<l>Daer waren vele riddren met,</l>
<l><pb n="65"/>Die hier met mi siin comen,</l>
<l n="335">Ende onse raet es soe ghenomen,</l>
<l>Dat wi selen merghen vrouch,</l>
<l>Soe wi moghen tilic ghenouch,</l>
<l>Ons wapenen ende varen wt</l>
<l>Sonder te maken groet geluut,</l>
<l n="340">Ende selense van hier bestaen,</l>
<l>Ende dandere selen comen saen</l>
<l>Ende slaen hem van achter toe,</l>
<l>Dus selen wi saen waten hoe</l>
<l>Striden ende hare volc daer laten;</l>
<l n="345">Enichsins moeten wise maten;</l>
<l>Hier toe biddic u allen te male."</l>
<l>Alle die waren in die zale</l>
<l>Seiden, dat siit gherne daden;</l>
<l>Dus scieden die heren met ghenaden.</l>
<l n="350">Nu latic die van binnen varen,</l>
<l>Ende seggu vort al sonder sparen,</l>
<l>Dat gheen dinc en si quader</l>
<l>In de werelt dan .I. verrader.</l>
<l>Verranesse es een veniin</l>
<l n="355">Dat niet quader mochte siin.</l>
<l>Jeghen den verrader fel</l>
<l>En mach hem niemen hoeden wel.</l>
<l>Dat verraders tonghe seit</l>
<l>Brinct in meneghen aerbeit</l>
<l n="360">Dicke meneghen goeden man,</l>
<l>Ende hebben hem gheteghen an</l>
<l>Dies si herde onsculdich waren;</l>
<l>Verraders tonghe die ic twaren</l>
<l>Quader dan enich swert gheveniint;</l>
<l n="365">Meneghen heeft si ter doet ghepiint</l>
<l>Ende meneghen edelen ghetrouwen</l>
<l>Metter scalcheit doen verduwen;</l>
<l>Dat selve mochte hier wel gescien.</l>
<l>Een riddere die hadde ghesien</l>
<l n="370"><pb n="66"/> Dat Demophon die coninc</l>
<l>Hadde ghesent den jongelinc,</l>
<l>Omdat hi hem seide ende besaghe</l>
<l>Wat there dade ende hoet laghe,</l>
<l>Doe ghinc hi haestelike</l>
<l n="375">Toten heren Heinrike</l>
<l>Die bi den riddren stoet;</l>
<l>"Here, seiti, god gheve u goet,</l>
<l>Wetti wat ic doe alhier?</l>
<l>Hier es menich ridder fier</l>
<l n="380">Met u wt Grieken comen</l>
<l>Diere wert qualiic tliif genomen</l>
<l>Ghi en gheeft ons goeden raet,</l>
<l>Na dien dat ghescepen staet</l>
<l>Soe es ons Demophon afghegaen,</l>
<l n="385">Ende nu sal ic u doen verstaen;</l>
<l>Ic hoerde dat ende sach here</l>
<l>Dat hi enen bode sende heden ere</l>
<l>Doe die coninc Echites wechvoer,</l>
<l>Ende bi Mamette diere swoer</l>
<l n="390">Dat hi int here soude varen,</l>
<l>Ende soude seggen sonder sparen</l>
<l>Den heydenen coninc dat hi hier ware,</l>
<l>Ende si daden oppenbare</l>
<l>Den raet si u here vinghen,</l>
<l n="395">Ende hi soudu here bringhen</l>
<l>Ende u gheselscap slaen doet;</l>
<l>Ic hoerde oec dat hi hem ontboet ,</l>
<l>Dat die soudaen siin broeder laghe</l>
<l>Met mannen ende met maghen</l>
<l n="400">Te Constantinople vore die stad,</l>
<l>Ende hi hier quame omdat</l>
<l>Dat hi u woude wt voeren</l>
<l>Entie andre u gheburen,</l>
<l>Ende hi dan die stad wonne</l>
<l n="405">Ende gave Eusebien Demophonne,</l>
<l>Ende dits here een swaer spel,</l>
<l>Nu berater u op wel."</l>
<l><pb n="67"/>Doe dese geseit hadde sine tale</l>
<l>Wert daer menich bleec ende vale,</l>
<l n="410">Ende seiden: "here dits een quaet slach,</l>
<l>Want niemen bat verraden mach</l>
<l>Die borch altoes dan die van binnen.</l>
<l>Hi mach lichteliic verwinnen</l>
<l>Wilti ons aldus verraden."</l>
<l n="415">Her Heinriic antwerde met staden:</l>
<l>"Bi gode, des en gheloevic niet</l>
<l>Dat hem dit es ghesciet,</l>
<l>Gheliic ghiit ons doet verstaen;</l>
<l>Al es siin broeder die soudaen</l>
<l n="420">Ende es nochtan heyden met,</l>
<l>Nochtan houdicken van sier wet</l>
<l>Wettich noch ende ghetrouwe."</l>
<l>"Dats waer here, ende onse jonfrouwe</l>
<l>Es scone ende oec goet,</l>
<l n="425">Seide een ridder die daer stoet,</l>
<l>Ende des ghetrouwic hem te min,</l>
<l>Maer nu peinsic in minen sin,</l>
<l>Want ghi thoeft siit van ons allen,</l>
<l>Ende ane u meest mochte mesvallen,</l>
<l n="430">Dies riedic wel, woudi dat,</l>
<l>Dat ghi voert al stille in de stad</l>
<l>Ende dadet Echites verstaen</l>
<l>Hoet met Demophon ware vergaen,</l>
<l>Ende hoeret wat hi riede;</l>
<l n="435">Wi siin hier een deel liede</l>
<l>Die werken souden na uwen raet,</l>
<l>Al worde Demophon alsoe quaet,</l>
<l>Opdat Echites wiste binnen,</l>
<l>Hine sout al te voren niet winnen;</l>
<l n="440">Ende daerom here vaert in de stad,</l>
<l>In goeder trouwen radic dat,</l>
<l>An ons en sal hi niet beghinnen,</l>
<l>Peinsic wel, derre onminnen."</l>
<l><pb n="68"/>Miin her Heinriic die wel verstaen</l>
<l n="445">Heeft den ridder, antwerde saen:</l>
<l>"Bi gode, wat soe miins ghesciet,</l>
<l>Ic en scede van u niet,</l>
<l>Ende tfolc dat mi bevolen si</l>
<l>Sal ic berechten tote dat mi</l>
<l n="450">Die doet van hem sceden doet.</l>
<l>Demophon es nochtan soe goet,</l>
<l>Al es hi heyden, ende goedertieren,</l>
<l>Dat hi in ghere manieren</l>
<l>Nie en peinsede no ne dachte</l>
<l n="455">Dat men hier over hem trachte,</l>
<l>Maer ten minsten radic wale</l>
<l>Dat ghi te bat altemale</l>
<l>Siit op u hoede ende ic mede;</l>
<l>Oec biddic u alhier ter stede</l>
<l n="460">Dat hem niemen en late verstaen;</l>
<l>Laet sien wat sal hi anevaen</l>
<l>Merghen alse hi opstaet,</l>
<l>Ende daer selen wi nemen raet;</l>
<l>Nochtan woudics .I. ordeel doen</l>
<l n="465">Dats nie en dachte die baroen."</l>
<l>Hier binnen scieden die heren</l>
<l>Ende ghinghen ter herbergen keren.</l>
<l>Maer Demophon was slapen,</l>
<l>Die beval sinen cnapen</l>
<l n="470">Dat si smargens gereet waren</l>
<l>Tilike sonder sparen,</l>
<l>Hi woude dat here vrouch bestaen;</l>
<l>Hi en hadde ghenen waen</l>
<l>Dat hem sine ghesellen wantrouwen</l>
<l n="475">Of valsceit in hem houden souden,</l>
<l>Dies en onsculdich icken niet;</l>
<l>Haddiis gheweten oec iet</l>
<l>Hi hads gheweest tonghemake;</l>
<l>Hi hadt gheweten, maer die zake</l>
<l n="480">Her Heinriic niet ghetrouwen woude</l>
<l>Of valscheit in hem houden soude,</l>
<l><pb n="69"/>Want ghetrouwe herte en waent niet</l>
<l>Dat iemen valscheiden pliet;</l>
<l>Hierbi en wist Demophon twint.</l>
<l n="485">Maer smarghens alst daghen beghint,</l>
<l>Stont op Demophon entie sine,</l>
<l>Ende voeren wt stillekine</l>
<l>Ende reden ten here wert;</l>
<l>Stouteliic ende onververt</l>
<l n="490">Vermaende Demophon alle sine vrienden</l>
<l>Ende alle die ghene die hem dienden,</l>
<l>Dat si vromelike streden;</l>
<l>"Laet ons hier comen noch heden,</l>
<l>Dat wi Echites den coninc</l>
<l n="495">Gherne helpen poenten sine dinc;</l>
<l>Mochten wi den Barberien ghevaen</l>
<l>Soe ware dorloge sere ghedaen."</l>
<l>Mettesen quamen si soe naer</l>
<l>Den here, dat siit sagen daer</l>
<l n="500">Liggen vore hem herde bi;</l>
<l>Doe gaf Demophon een ghecri,</l>
<l>Doe riep hi Aratuse! siin conincrike,</l>
<l>Soe daden dandre ghemeenlike,</l>
<l>Ende sloughen van achter int here</l>
<l n="505">Dat si vonden sonder were;</l>
<l>Soe vele sloughen siere doet,</l>
<l>Eer hem ghewapende dat here groet,</l>
<l>Dat ongelovelec te seggen ware;</l>
<l>Ende dese sware niemare</l>
<l n="510">Quam vor den coninc van Berberien,</l>
<l>Dat die coninc van Atusien</l>
<l>Van achter siin here bestoede;</l>
<l>Doe wert hem qualiic te moede;</l>
<l>"Ende dat en mach niet siin;</l>
<l n="515">Ja en es hi een Sarrasiin,</l>
<l>Ende broeder des soudaens;</l>
<l>Hets loghene dattu waens."</l>
<l>Die ghene seide: "in weet wiet si,</l>
<l>Maer Atusen riep men daer bi,</l>
<l n="520"><pb n="70"/> Ende u volc es sere versleghen."</l>
<l>Doe vinc ten wapenen die deghen</l>
<l>Ende siin volc altemale;</l>
<l>Saels hem Demophon verweren wale</l>
<l>Soe behoeft hi ghelucke</l>
<l n="525">Te hebben; een goed stucke</l>
<l>Haddi ghevochten eer dandre quamen</l>
<l>Uter stad, diet vernamen,</l>
<l>Echites entie portren met.</l>
<l>Doe quam een bode te Libet,</l>
<l n="530">Die her Heinrike seide dat,</l>
<l>Dat Demophon vore die stad</l>
<l>Hadde op die heyden wiich begonnen</l>
<l>Langhe van vore der sonnen,</l>
<l>Ende heefter vele gheslegen doet,</l>
<l n="535">Maer nu ware hi in groeter noet,</l>
<l>Want al dat here vergadert si,</l>
<l>Nochtan striit die deghen vri</l>
<l>Op hem herde vromelike.</l>
<l>Nu hoert van miin her Heinrike:</l>
<l n="540">Hi dede wapenen al siin here,</l>
<l>Ende voer met groten ghere</l>
<l>Ten here met haesticheiden,</l>
<l>Hine priist niet dat beiden;</l>
<l>Die vromelec handelde sine dinc,</l>
<l n="545">Dat was Demophon die coninc,</l>
<l>Die vromeliic street met sinen lieden;</l>
<l>Niemen en mochtu bedieden</l>
<l>Wat hi al Barberien verslouch,</l>
<l>Dat qualiic was des coninx ghevouch,</l>
<l n="550">Die striden quam te Demophonne,</l>
<l>Ende riep: "her ridder, van wat conne</l>
<l>Sidi? dat segt vollic mi;</l>
<l>Ende waer bi soe roepti</l>
<l>Anestuse, ende doet verstaen</l>
<l n="555">Dat u broeder si die soudaen?</l>
<l>Dat moeti gelden metten toppe;</l>
<l>Miin swert moet maken ene soppe</l>
<l>In u bloet herde diepe."</l>
<l>Demophon seide: "opdat ic riepe</l>
<l n="560"><pb n="71"/> Helpe, ghine spaert mi niet;</l>
<l>Nu besiet wildi iet</l>
<l>Van mi, sciere, calt mi ane."</l>
<l>Doe begonsten si hem tonderslane</l>
<l>Vreeselec met haren swerden;</l>
<l n="565">Hets wonder dat si ter erden</l>
<l>Telken slaghe niet en vielen,</l>
<l>Dicken daden si die orsse knielen,</l>
<l>Want hare slaghe waren swaer;</l>
<l>Polifemus sprac daer</l>
<l n="570">Demophon den coninc an,</l>
<l>Ende seide: "du best een vrome man,</l>
<l>Dat merkic bi uwen slagen wale,</l>
<l>Nochtan sal ic u altemale</l>
<l>Met minen swerde ten stucken cappen,</l>
<l n="575">Dat nemmermeer erscatre lappen</l>
<l>An u en darf om ghenesen."</l>
<l>"Nu waendi wel meester wesen,</l>
<l>Sprac Demophon, over mi,</l>
<l>Bi Mamette dies ic ben eyghen vri,</l>
<l n="580">Dien ic minne vore alle gode,</l>
<l>Ic soudu laten herde noede</l>
<l>Ontgaen, moestic uwes meester wesen</l>
<l>Alse ghi sout." ende binnen desen</l>
<l>Quam miin her Heinriic entie sine</l>
<l n="585">Slaende in die Sarrasine,</l>
<l>Ende riep Grieken! Grieken! herde sere,</l>
<l>Ende wat gheraecte die here</l>
<l>Slouch hi doet sonder ghenade,</l>
<l>Dus reet die ridder, die vrome dade</l>
<l n="590">Dede, soe verre in den striit,</l>
<l>Dat hi quam doe ter tiit</l>
<l>Daer Demophon ende Poliphemus</l>
<l>Onderlinghe striden dus;</l>
<l>Doe slouch hi darwert haestelike;</l>
<l n="595">Mettien quamen ghemeenlike</l>
<l>Die Barberien alle toe,</l>
<l><pb n="72"/>Entie Grieken; die doe</l>
<l>Hadde ghesien den striit</l>
<l>Ende dat gejach te dier tiit,</l>
<l n="600">Hi soude hebben gheseit wel</l>
<l>Dat daer was te riden fel.</l>
<l>Dus moesten die heren hem begheven.</l>
<l>Miin her Heinriic quam beneven</l>
<l>Demophon doe hi was ghesceden,</l>
<l n="605">Ende seide: "here bi waerheden</l>
<l>Mi was leet dat ghi mi ontfoert;</l>
<l>Ghi hebt u lede sere gheroert</l>
<l>Eer ghi sloucht dus meneghen viant;</l>
<l>Wat eist, hoe gaet in hant,</l>
<l n="610">Sidi bleven al ghesont?"</l>
<l>Demophon antwerde tier stont:</l>
<l>"Ja ic here, Mamet hebs lof,</l>
<l>Ic en clager niewer of,</l>
<l>Dan striden wi sere, dats miin raet."</l>
<l n="615">Die heren waren sonder baraet</l>
<l>Ende ghingen striden crachtelike;</l>
<l>Dit gestriit durde willichlike</l>
<l>Tote over noene, eer Echites</l>
<l>Vergaderde daer her Heinriic es;</l>
<l n="620">Soe sere was hi vor de stad</l>
<l>Verladen, ic seggu dat,</l>
<l>Datter bleef herde vele</l>
<l>Der Berberien, in den spele.</l>
<l>Meneghen mensce verslouch hi doet,</l>
<l n="625">Hi dede den Kerstinen grote noet,</l>
<l>Ne ware her Heinriic quam an heme,</l>
<l>Na dat ict in die geeste verneme,</l>
<l>Ende seide: "her coninc, bi onsen here,</l>
<l>Mi dunct ghi haet die onse sere,</l>
<l n="630">Ende groetese swaerlike,</l>
<l>Meneghen brincdi ten like,</l>
<l>Ende magic dat sal u berouwen."</l>
<l>Doe ghinc her Heinriic op hem houwen</l>
<l><pb n="73"/>Met sinen swerde willichlike.</l>
<l n="635">Mettien sprac die coninc rike:</l>
<l>"Bi Mamet, her ridder, ic en weet</l>
<l>Niet die waerheit wel ghereet,</l>
<l>Wie dat u god, u here si,</l>
<l>Maer emmer toendi wel an mi</l>
<l n="640">Dat ghine noede sout versweren,</l>
<l>Mi dunct en woudic mi niet weren</l>
<l>Ghi sout al uwe Kersten wreken</l>
<l>Die ic hier hebbe doet ghesteken,</l>
<l>Maer dat bliift nu al onghedaen,</l>
<l n="645">Ic sal u tenen slaghe soe slaen,</l>
<l>U en sal stridens niet lusten,</l>
<l>Want ghi selt vortmeer rusten."</l>
<l>Doe hief hi tswert willichlike</l>
<l>Ende waende miin her Heinrike</l>
<l n="650">Den helm cloeven metten hoefde,</l>
<l>Maer die ridder die niet en doefde,</l>
<l>Warper saen den scilt jeghen,</l>
<l>Ne ware dat, hi ware versleghen,</l>
<l>Ende ontfinc den swaren slach</l>
<l n="655">Opten scilt; die doe sach</l>
<l>Polifemus, seide doe:</l>
<l>"Her ridder ic moet u weder toe</l>
<l>Ende anders slaen sal ic u doeden."</l>
<l>"Wat waendi mi verbloeden</l>
<l n="660">Met uwer talen? neghi niet.</l>
<l>Wilt god, daer sonder niet en gesciet,</l>
<l>Ghi selt den coninc siin lant laten</l>
<l>Ende uwe grote tale maten,</l>
<l>Wilt mi god behouden tleven."</l>
<l n="665">Doe ghinghen si hem ondergheven</l>
<l>Met swaren slaghen ende onderhouwen,</l>
<l>Ic duchte haere een moets berouwen.</l>
<l>Miin her Heinriic die sere street,</l>
<l>Hem was utermaten leet</l>
<l n="670"><pb n="74"/> Dat Echites soude verliesen</l>
<l>Siin lant van ongeloevegen lieden,</l>
<l>Ende sprac Polifemus ane:</l>
<l>"Twaren her coninc, in uwen slane</l>
<l>Soe dunct mi soe en moeti mi twint,</l>
<l n="675">Ic hebbe mi laten slaen alse .I. kint</l>
<l>Ic moet mi anders pinen</l>
<l>Opdat ic u can gherinen."</l>
<l>Doe hief hi tswert ende slouchen boven</l>
<l>Opten helm, het ware ghecloven,</l>
<l n="680">Coyfie ende hoet altemale,</l>
<l>Ne ware dat scampelde dale</l>
<l>Ende maectem int been ene wonde.</l>
<l>Polifemus hine conde</l>
<l>Van ernissen cume ghespreken,</l>
<l n="685">Maer hief tswert ende waendem wreken</l>
<l>Over den stouten Limborchere</l>
<l>Die hem weerde met groten ghere;</l>
<l>Deen van den tween ware bleven,</l>
<l>Ne ware dat toe quamen ghedreven</l>
<l n="690">Die Berberien entie Hunen,</l>
<l>Die alle op her Heinriic stunen</l>
<l>Met enen conroete swaerlike,</l>
<l>Ende brachten meneghen ten like,</l>
<l>Ende hebben den ridder sere verladen.</l>
<l n="695">Twaren, men sta hem in staden,</l>
<l>Hi salre moeten laten dleven,</l>
<l>Want si ghinghen hem alle gheven</l>
<l>Sware slaghe ende sure,</l>
<l>Doch weerdi hem ene langhe ure</l>
<l n="700">Allene eer daer iemen toe quam;</l>
<l>Menegen hi dat leven nam,</l>
<l>Eer daertoe quam ghejaget</l>
<l>Echites, dient qualec behaget</l>
<l>dat die ridder soe was tonder,</l>
<l n="705">Nochtan soe wrachti wonder;</l>
<l>"God here, peinst Echites,</l>
<l>Nu sciint wel dat die ridder es</l>
<l><pb n="75"/>Bloeme van ridderscape al,</l>
<l>Maer hoe mach hi tgetal</l>
<l n="710">Van desen lieden soe lange wederstaen,</l>
<l>Dat hi mi mint dat toent hi saen,</l>
<l>Ic moet hem varen staen bi."</l>
<l>Sinen lieden seidi: "volget mi,</l>
<l>Hier moeten wi nu striden sere."</l>
<l n="715">Mettien voer in die here,</l>
<l>Ende riep lude Ermenie!</l>
<l>Hi ende sine pertie</l>
<l>Maecten wonder in die Sarrasine,</l>
<l>Maer die Hunen entie Berberine</l>
<l n="720">Weerden hem utermaten sere,</l>
<l>Ende Demophon die here</l>
<l>Street banderside herde wel;</l>
<l>Dus ghedurde dat spel</l>
<l>Toten avonde; het ware volgaen</l>
<l n="725">En hadt die avont ghedaen,</l>
<l>Daer si om moesten sceden doe.</l>
<l>Die Kerstine voeren ter stad toe</l>
<l>Entie heyden ten tenten waert,</l>
<l>Die verloren hadden an die vaert</l>
<l n="730">Meneghen man stout van prise,</l>
<l>Dies si droeveden in alre wise.</l>
<l>Des avonts was was ontfaen</l>
<l>Demophon ende grote ere ghedaen,</l>
<l>Ende hem allen diere quamen,</l>
<l n="735">Ende her Heinriic bi namen</l>
<l>Den Lemborghere enten sinen.</l>
<l>Het soude mi comen ten pinen,</l>
<l>Soudic u al vertellen</l>
<l>Die bliscep van dien ghesellen;</l>
<l n="740">Entie van der stad banderside</l>
<l>Waren haers herde blide.</l>
<l>Savons quamen si, al waest spade,</l>
<l>Die grote heren te haren rade,</l>
<l><pb n="76"/>Ende Echites bat hem om raet</l>
<l n="745">Na dien dat met hem staet;</l>
<l>Ende si rieden ghemeenlike</l>
<l>Sanders dags dat men tilike</l>
<l>Opstonde ende wtrede</l>
<l>Ende sere op die heyden strede,</l>
<l n="750">Ende en laten hem niet vernoyen,</l>
<l>Sine moeten ons of wi hem moyen,</l>
<l>Hier en es gheen ander keren.</l>
<l>Hier met soe scieden die heren.</l>
<l>In dander siden hadden si raet,</l>
<l n="755">Dat si na dien dat staet</l>
<l>Die stad vromeliic stormen selen,</l>
<l>Ende selen hem toenen hoe wi connen spelen,</l>
<l>Opdat si niet wt en comen,</l>
<l>Maer ten scaden of te vromen.</l>
<l n="760">Dus soe ghinc men daer slapen</l>
<l>Beide riddren ende cnapen;</l>
<l>Aldus algader beraden,</l>
<l>Sonder die de sciltwachten daden.</l>
<l>Dus reden si sanderdages wt</l>
<l n="765">Die Kerstine, ende groet geluut</l>
<l>Doe was daer in beiden siden;</l>
<l>Men ghinc daer vechten ende striden</l>
<l>Toten avonde lanc,</l>
<l>Dit durde ene maent ommeganc,</l>
<l n="770">Daer si alle dage wtreden</l>
<l>Ende vochten ende streden,</l>
<l>Dat menegen man coste tleven,</l>
<l>Doch was an beiden siden gegeven,</l>
<l>Ene maent sekeren vrede,</l>
<l n="775">Ende hier binnen soe dede</l>
<l>Elc sine doede graven</l>
<l>Met eren, na dat si van haven</l>
<l>Ende van riicheiden waren,</l>
<l>Ende dit herden si twaren</l>
<l n="780"><pb n="77"/> .II. jaer al omtrent;</l>
<l>Alse nu was daer perlement</l>
<l>Om pays ende on vrede,</l>
<l>Alse nu gestreden te meneger stede;</l>
<l>Want wanneer het buten vreden stoet,</l>
<l n="785">Soe voeren wt die ridders vroet</l>
<l>Ende streden vromeliic ende sere,</l>
<l>Maer der Sarrasine was mere</l>
<l>Dan der onser in allen tide,</l>
<l>Dies bleeffer meer in den stride.</l>
<l n="790">Nu latic u van desen orloge staen,</l>
<l>Ende seggu van den soudaen</l>
<l>Die vore Constantinople es bleven.</l>
<l>Dien vrede dien hi heeft gegeven</l>
<l>Hilt hi seker, geloeves mi,</l>
<l n="795">Maer hier binnen ontboet hi</l>
<l>Alle die van sinen rike,</l>
<l>Ende ontboet hem sekerlike</l>
<l>Dat si met hem brachten mede</l>
<l>Dies si behoeveden vor de stede,</l>
<l n="800">Ende spise dier si meest plaghen,</l>
<l>Dat mense niet mochte verjaghen</l>
<l>Nu dore hongher, no dore pine.</l>
<l>Hi hadde met hem Appoline</l>
<l>Ende Mamette tsinen ghebode;</l>
<l n="805">Hadder oec iemen andre gode,</l>
<l>Hi woude dat mense brachte mede,</l>
<l>Want hi sal liggen vore die stede</l>
<l>Met here al siin leven lanc,</l>
<l>Of hi wintse an haren danc.</l>
<l n="810">Dus heefti wtghesent boden</l>
<l>Ende alle sine heren ontboden,</l>
<l>Dies quammer menich Sarrasiin,</l>
<l>Daer ic u na die macht miin</l>
<l>Die conincge ave noemen sal,</l>
<l n="815">Ende van haren volke tghetal.</l>
<l><pb n="78"/>Indus, die coninc van India,</l>
<l>Seinde tsinen lande na</l>
<l>Om dat volc van sinen lande,</l>
<l>Dat si quamen te handen,</l>
<l n="820">Ende om sine liede mede;</l>
<l>Hi hevet wel .V<hi rend='sup'>M</hi>. steden</l>
<l>Ende elc brachte .X<hi rend='sup'>M</hi>. man,</l>
<l>Ende hare vrouwen quamen nochtan;</l>
<l>Want alsi sterven moeten sise berren,</l>
<l n="825">Dan en moghen hare wiif niet merren</l>
<l>Si en palleren hem scoenlike</l>
<l>Ende laten hen berren metten like.</l>
<l>Dese brachten met hem om ghebot</l>
<l>Liber Bacus, haren god.</l>
<l n="830">Van Ganges Colefus</l>
<l>Die coninc brachte met hem aldus</l>
<l>Tors .LIIII. dusent man,</l>
<l>Ende te voet .L. dusent nochtan,</l>
<l>Olifante .IIII. werf hondert,</l>
<l n="835">Op elken enen casteel besondert</l>
<l>Daer .L. mans laghen binnen.</l>
<l>Daer quam oec met om winnen</l>
<l>Prasiis, die coninc van Prasia,</l>
<l>Die met hem brachte wel na</l>
<l n="840">.XXX. dusent seriante,</l>
<l>Ende .VIII. dusent olyfante</l>
<l>Wel bereit ten stride.</l>
<l>Pauca die conincginne, die wide</l>
<l>Bekint es, vrouwe van Pauca,</l>
<l n="845">Brachte .VIII<hi rend='sup'>M</hi>. vrouwen wel na,</l>
<l>Die alle haers mans meester siin;</l>
<l>Hare man en moghen gheen gepiin,</l>
<l>Maer ghemac moet hare wesen,</l>
<l>Want alse die vrouwen ghenesen</l>
<l n="850">Van kinde, gaen die man ligghen,</l>
<l>Entie vrouwen, horic sigghen,</l>
<l>Moeten hem dienen dien termt al wt,</l>
<l>Ende ghemac heeft die cornuut,</l>
<l><pb n="79"/>Entie vrouwen moeten orloghen,</l>
<l n="855">Want die man der pinen niet vermogen.</l>
<l>Doe quam die coninc van Arabie</l>
<l>Met .LX. dusent ridders ende drie,</l>
<l>Dese brachten met hem kemelinnen,</l>
<l>Want si sere hare melc minnen</l>
<l n="860">Ende hare vleesch teten begheren,</l>
<l>Dat ons soude sere deren.</l>
<l>Van Caldee die coninc Crisus</l>
<l>Brachte .V<hi rend='sup'>M</hi>. aldus.</l>
<l>Van Assura die coninc Rahel</l>
<l n="865">Brachter .XIIII. dusent wel.</l>
<l>Minus die coninc van Nabicee</l>
<l>Brachter .X. dusent of mee.</l>
<l>Medius die coninc van Teres</l>
<l>Brachter .X. dusent, geloeft mi des.</l>
<l n="870">Crudus die coninc van Batrie</l>
<l>Brachte .V. dusent kemele ende drie,</l>
<l>Met ridders herde wel beseten,</l>
<l>Ende met spisen die si souden eten.</l>
<l>Van Guten die coninc Edinc</l>
<l n="875">Brachter meneghen jongelinc</l>
<l>Met hem ten orloghe daer,</l>
<l>.X. dusent wasser, wet vor waer.</l>
<l>Prisius die coninc van Siten,</l>
<l>Die menscen eten ende biten,</l>
<l n="880">Ende hare bloet drincken gherne,</l>
<l>.V. dusent, ende niet in scerne,</l>
<l>Brachten si ridders onder hem.</l>
<l>Dese hebben selken sen,</l>
<l>Dat si haren liefsten vrient graven,</l>
<l n="885">Met hem vele haven.</l>
<l>Van Yrcania de coninc Asscap</l>
<l>Brachte in siin gheselscap</l>
<l>.XV. dusent ridders wale;</l>
<l>Dese pleghen altemale</l>
<l n="890"><pb n="80"/> Dat si vader ende moeder eten,</l>
<l>Alsi van ouden siin versleten.</l>
<l>Van Albanie die coninc Albat</l>
<l>Brachte met hem vore die stad,</l>
<l>.VI. dusent ridders wtvercoren;</l>
<l n="895">Dese werden met witten hare geboren.</l>
<l>Van Yberia die coninc Bodal</l>
<l>Brachte met hem een ghetal</l>
<l>Van .LX. dusent ridders wale,</l>
<l>Stout ende vrome altemale.</l>
<l n="900">dese conincge te hem quamen</l>
<l>Wt groten Asia al te samen;</l>
<l>Wt clenen Asia quamen dese,</l>
<l>Die ic hierna in rime lese.</l>
<l>Van Bitinia die coninc Bitiin</l>
<l n="905">Brachte .L<hi rend='sup'>M</hi>. ridders fiin.</l>
<l>Van Galana die coninc Mulbrant</l>
<l>Brachte te Grieken int lant</l>
<l>.XL<hi rend='sup'>M</hi>. ridders vermeert,</l>
<l>Die stout waren ende onververt.</l>
<l n="910">Van Lidia die coninc Liit</l>
<l>Brachter .X. dusent in den striit.</l>
<l>.XL<hi rend='sup'>M</hi>. brachter Gavelee</l>
<l>Metten coninc van Philee.</l>
<l>Van Ysaria quamer daer</l>
<l n="915">Metten coninc Nilus, dats waer,</l>
<l>Die stout waren ende vroet;</l>
<l>God gheve haer allen de woet!</l>
<l>Van Silicia die coninc Silus</l>
<l>Brachter VI<hi rend='sup'>M</hi>. dus.</l>
<l n="920">Van Tarsem die coninc Alloren,</l>
<l>Danen sent Pauwels was geboren,</l>
<l><pb n="81"/>Quammer .X<hi rend='sup'>M</hi>. ende oec twee;</l>
<l>Oec quammer van Tarsabee</l>
<l>Metten coninc Sessabet in de vaert</l>
<l n="925">.VI. dusent ridders waert;</l>
<l>Si brachten met hem haren god</l>
<l>Apoliin om tghebot,</l>
<l>Dien si daden grote ere.</l>
<l>Oec soe quammer daer mere</l>
<l n="930">Conincge wt Affrica,</l>
<l>Die ic u tellen sal hier na.</l>
<l>Van Cyrensis Libie</l>
<l>Quammer .X<hi rend='sup'>M</hi>. werven drie,</l>
<l>Met hem Coninc Ascasem.</l>
<l n="935">M<hi rend='sup'>M</hi>. brachter met hem</l>
<l>Van Carthagen die coninc Elfot.</l>
<l>Van Nubia die coninc Abot</l>
<l>Brachter .X<hi rend='sup'>M</hi>. ane.</l>
<l>Maurus die coninc van Moriane</l>
<l n="940">Brachte .X<hi rend='sup'>M</hi>. More,</l>
<l>Die swert waren gheliic den gore;</l>
<l>Ende brachtere van Garamansis</l>
<l>Met hem die coninc Nifiis</l>
<l>.XXX<hi rend='sup'>M</hi>. ridders snel,</l>
<l n="945">Ende ghereden alle wel.</l>
<l>Van Nilus den eylande</l>
<l>Brachter die coninc ten sande</l>
<l>.XX<hi rend='sup'>M</hi>. ridders, siit ghewes.</l>
<l>Uten eylande Ercades,</l>
<l n="950">Daer .XIII. conincriken in staen</l>
<l>Quamer .XIII. conincge saen,</l>
<l>Ende elc met .XX<hi rend='sup'>M</hi>. mans.</l>
<l>Van Fortunata die coninc Alans</l>
<l>Brachter .L<hi rend='sup'>M</hi>., hordic ghewaghen,</l>
<l n="955">Die noit vernoyen en saghen,</l>
<l><pb n="82"/>Want hets geluckich sere,</l>
<l>Ende si en ontsien niemen mere</l>
<l>Dan haren coninc enten soudaen,</l>
<l>Hem soe siin si onderdaen.</l>
<l n="960">Torcados deilant, telt men mie,</l>
<l>Heeft conincriken drie,</l>
<l>Ende daer woent in die levende drake</l>
<l>Die altoes leit in wake,</l>
<l>Entie de gulden appele wacht</l>
<l n="965">Daer menich om sere waect,</l>
<l>Die coninc van daer</l>
<l>Brechte, seit men mi vorwaer,</l>
<l>.CCC<hi rend='sup'>M</hi>. dusent ridders vermeten,</l>
<l>Ende alle opgheseten.</l>
<l n="970">Van Capretane den eylande,</l>
<l>Als ic in den Walsche becande,</l>
<l>Quamer die coninc Osa,</l>
<l>Dien men ontsach verre ende na.</l>
<l>Dese brachter .LX. dusent wt,</l>
<l n="975">Dese hebben soe groten luut</l>
<l>Dats niemen mach ghedoghen,</l>
<l>Daer toe met groten gheelen oeghen.</l>
<l>Van Creten, danen Jupiter was,</l>
<l>Brachter die coninc Anas</l>
<l n="980">.LX. dusent te dien spele;</l>
<l>Oec brachter ten alsoe vele</l>
<l>Die coninc van Cresus, die aldos,</l>
<l>Ende van Lidimo die coninc Yros</l>
<l>Brachter .X<hi rend='sup'>M</hi>. vermeten.</l>
<l n="985">Elos coninc van Massageten</l>
<l>Brachter .IIII. werf .M. ende vierde;</l>
<l>Dese hebben ene maniere,</l>
<l>Alse vader ende moder werden out,</l>
<l>Ontbiedense hare mage met ghewout,</l>
<l n="990">Ende maken en feeste groet</l>
<l>Ende slaen vader ende moeder doet,</l>
<l>Ende etense in harre feesten,</l>
<l>Ende segghen: hets beter dan beesten</l>
<l><pb n="83"/>Dat sise eten met werden</l>
<l n="995">Danse die vule worme verterden.</l>
<l>Van Tibarindi die coninc Tibar</l>
<l>Brachter .XX. dusent daer,</l>
<l>Dese nemen haren vader ouden</l>
<l>Ende hanghense met groter vrouden,</l>
<l n="1000">Ende singhen hem sine vlede</l>
<l>Met groter joyen ende met spele.</l>
<l>Van Caspie die coninc Cadol</l>
<l>Brachte daer ghewapent wel</l>
<l>.X. dusent ende oec viere:</l>
<l n="1005">Dese worpen vore die diere</l>
<l>Hare oude volc, seit men mi;</l>
<l>Soe doen die van Capturi,</l>
<l>Die daer brachten .X<hi rend='sup'>M</hi>. man</l>
<l>Met haren coninc Laboram.</l>
<l n="1010">Van Esdome die coninc Escuse</l>
<l>Brachter van sinen huse</l>
<l>.XL<hi rend='sup'>M</hi>. wtvercoren,</l>
<l>Dit waren die stoutste verre te voren.</l>
<l>Dese pleghen eens zeden,</l>
<l n="1015">Alse hare vader es versceden</l>
<l>Soe slaen si hem af dat hoeft,</l>
<l>Ende maken, des gheloeft,</l>
<l>Van den hersenbecken enen nap,</l>
<l>Omdat hem dunct een heerscap;</l>
<l n="1020">Dese vechten ende striden</l>
<l>Jeghen hare ghebuere in allen ziden,</l>
<l>Ende drincken hare viande bloet,</l>
<l>Het dunct hem alsoe goet.</l>
<l>Dus quamen dese ghetrect</l>
<l n="1025">Enten stride wel berect,</l>
<l>Ende binnen dien jare soe waren si</l>
<l>Alle den soudaen bi,</l>
<l>Die hars was herde blide;</l>
<l>Oec haddi daer ten stride,</l>
<l n="1030"><pb n="84"/> Conincghe met hem, hi hadde te voren</l>
<l>.LXX. wtvercoren,</l>
<l>Want die te voren waren verslagen</l>
<l>Quamen hare liede in corten dagen</l>
<l>Ende hare kindre ten here.</l>
<l n="1035">Nu seldi hoeren mere,</l>
<l>Hoe vele si ammirale brochten</l>
<l>Die alle den soudaen versochten;</l>
<l>.V<hi rend='sup'>M</hi>. dusent ende .VIII. hodert;</l>
<l>Ic wane u des sere wondert,</l>
<l n="1040">Ende volcs soe utermaten vele,</l>
<l>Dat ic in nerenste no in spele</l>
<l>Te hovede niet en quame twaren,</l>
<l>Hoe menich dusent datter waren</l>
<l>Vore die stad binnen vreden,</l>
<l n="1045">Ende slougenre hare getelt mede.</l>
<l>Eusebia die keyserinne</l>
<l>Die in de stad lach met sinne,</l>
<l>Was sere droeve ende vervaert</l>
<l>Ende van herten sere verswaert,</l>
<l n="1050">Want hare dunct dat die soudaen</l>
<l>Die werelt heeft al bevaen</l>
<l><pb n="85"/>Ende hare hulpe merret langhe;</l>
<l>Maer die grave riet haer stranghe</l>
<l>Van Athenen, dat si ontbode</l>
<l n="1055">Man ende maghe; hi roept an gode</l>
<l>Dat si hare wel verweren sal;</l>
<l>Ende Eusebia deedt al</l>
<l>Dat hare riet die grave vroet,</l>
<l>Ende sende al omme, die jonfrouwe goet.</l>
<l n="1060">Toten iersten daer si sande</l>
<l>Dat was ten coninc van Barenlande.</l>
<l>Van Tracien quam die coninc aldaer,</l>
<l>Ende van Dalematie, dats waer,</l>
<l>Van Cypres die coninc wiis,</l>
<l n="1065">Entie coninc van Elodiis,</l>
<l>Van Atica die coninc ghereet,</l>
<l>Daer Athenen binnen steet,</l>
<l>Ende dits rechte Griekenlant;</l>
<l>Ende van Macidonien quamen te hant</l>
<l n="1070">Corrus die coninc wtvercoren,</l>
<l>Daer was Alexander in gheboren,</l>
<l>Dat van Achasie es gheheten,</l>
<l>Esmorie quam daer vermeten</l>
<l>Die coninc, die hem dede te voren,</l>
<l n="1075">Omdat in siin lant was geboren</l>
<l>Appoliin ende Ercules mede</l>
<l>Ende Liber Bacus, die te menegher stede</l>
<l>Die heydene over gode houden.</l>
<l>Oec quamen daer met groter vrouden</l>
<l n="1080">Die Neder-Siten, die Neder-Goten,</l>
<l>Ende hare twee conincge met groter roten;</l>
<l>Van Messia dat bi hem es</l>
<l>Quam daer, des siit ghewes,</l>
<l>Die coninc Est als ict goeme;</l>
<l n="1085">Oec quam daer die keyser van Roeme,</l>
<l>Ende brachte met hem Tuscasien,</l>
<l>Ytalien, dat nu es Lombardien,</l>
<l>Galabren ende Poelgen ende principaet,</l>
<l>Ende Aquitaen, dat verstaet.</l>
<l n="1090"><pb n="86"/> Daer quam die coninc van Vranckerike,</l>
<l>Ende van Spaengen die ghelike,</l>
<l>Oec quammer met in die stede</l>
<l>Van Cypren die coninc mede,</l>
<l>Entie coninc van Scotlant</l>
<l n="1095">Entie coninc van Ierlant,</l>
<l>Van Orcadas .VIII. eylande</l>
<l>Quamen .VII. conincge te hande;</l>
<l>Dese .XXIII. conincge, dats waer,</l>
<l>Brachten hare jonfrouwen daer,</l>
<l n="1100">Te helpen goeder lieden vermeten,</l>
<l>.III<hi rend='sup'>c</hi>. dusent opgheseten,</l>
<l>Sonder diere metten keyser quamen,</l>
<l>Diere brachte vele meer tsamen</l>
<l>Vele dan dandre daden.</l>
<l n="1105">Die jonfrouwe heeft hare beraden</l>
<l>Dat si die edele jonfrouwen ontboet</l>
<l>Van den lande clene ende groet,</l>
<l>Conincs kindre ende hertoghen,</l>
<l>Omdat si souden verhoghen</l>
<l n="1110">Die ridders die daer binnen laghen,</l>
<l>Die hem oec stridens bat behagen</l>
<l>Souden alsi dat scouwen,</l>
<l>Alsi saghen soe vele jonfrouwen.</l>
<l>Nu willic u noemen twaren</l>
<l n="1115">Die coninx dochtre diere waren:</l>
<l>Daer was van Salensen Esyoene,</l>
<l>Ene maget utermaten scone;</l>
<l>Si was lanc, ter middelt smal,</l>
<l>Wel ghescepen overal,</l>
<l n="1120">Hare hoet scone met gheelen hare,</l>
<l>Hare vorhoeft slecht oft ware</l>
<l>Gheploit, hare nese recht,</l>
<l>Hare mont roet ende lachende echt,</l>
<l>Hare liere blosende alse die roese;</l>
<l n="1125">Hi ware verwoet, die cose</l>
<l><pb n="87"/>Vore selke maget eneghe have;</l>
<l>Ane hare en was niet daer ave</l>
<l>Iet beresps weder of vort,</l>
<l>Sonder dat si in hare wort</l>
<l n="1130">Lespte een luttelkiin;</l>
<l>Nochtan en docht nieman siin</l>
<l>Dat hare messit lettel of twint.</l>
<l>Dese jonfrouwe was ghemint</l>
<l>Van heren Demophon ende vercoren</l>
<l n="1135">Alse ghi hoeret hier te voren.</l>
<l>Van Tracie jonfrouwe Salamine,</l>
<l>Ene hovessche maget ende ene fine,</l>
<l>Brachte met hare .IIII. graven kinder,</l>
<l>Hare ghespele, die niet minder</l>
<l n="1140">Van scoenheden en waren dan si was;</l>
<l>Dene heet Cula, dandre Palas,</l>
<l>Die derde Puta, die vierde Aliis</l>
<l>Daer quam oec ene maget fetiis</l>
<l>Ende van Dalmatia Celidone;</l>
<l n="1145">Dese was soe overscone,</l>
<l>Dat hare niemen en gheleec;</l>
<l>Van hare scenen si alle bleec</l>
<l>Van dien jonfrouwen diere quamen;</l>
<l>Nemaer al luttel blamen</l>
<l n="1150">Hadden si an haren ganc,</l>
<l>Want si was al luttel manc,</l>
<l>Dies si hare sere vermeet.</l>
<l>Oec quam daer, soe ict weet,</l>
<l>Van Emptus Celicona,</l>
<l n="1155">Hare ghelike niewer na</l>
<l>Van wel spreken daer;</l>
<l>Si was scone ende oppenbaer</l>
<l>Wit van hude ende van hare,</l>
<l>Volmaect, maer ne ware</l>
<l n="1160">Si sach een lettel scele,</l>
<l>Maer en mestoet hare niet vele.</l>
<l>Van Elydanus Elyane</l>
<l>Hadde ene die scoenste gedane</l>
<l><pb n="88"/>Die daer iemen hadde verre of bi,</l>
<l n="1165">Maer een lettel cort soe was si,</l>
<l>Wel sprekende, met vlinckenden oeghen,</l>
<l>Ende al te wel conste si toeghen</l>
<l>Dies si int herte niet en drouch;</l>
<l>Si speelde, si scerende ende louch,</l>
<l n="1170">Ende maecter vele vroe ende blide.</l>
<l>Van Achatie was daer tien tide</l>
<l>Melieandre, die scone was;</l>
<l>Maer als ict in den Walsche las,</l>
<l>Was si die simpelste van hem allen;</l>
<l n="1175">Selden soe const ghevallen</l>
<l>Dat si louch of hadde spel,</l>
<l>Want hare sceen altoes wel.</l>
<l>Van Macidonien Ralida,</l>
<l>Van Trapensis Venesia,</l>
<l n="1180">Dese .II. magheden wtvercoren</l>
<l>Si daden hem alles te voren,</l>
<l>Si waren oppenbaer ende scone,</l>
<l>Si mochten met eren dragen crone,</l>
<l>Scone sprekende ende wale</l>
<l n="1185">Te ghevene tale ende wedertale.</l>
<l>Daer was oec selve die keyserinne</l>
<l>Eusebia, die hadde inne</l>
<l>Meer scoenheiden, dat wetic wale,</l>
<l>Dan die andre altemale,</l>
<l n="1190">Ne ware Margriete die boven ghinc</l>
<l>Alle dat nie liif ontfinc,</l>
<l>Van sprekene ende van ghelate,</l>
<l>Ende van scoenheyden boven mate.</l>
<l>Dus heeft die keyserinne</l>
<l n="1195">Ontboden in allen sinne</l>
<l>Om hulpe, die quam</l>
<l>Eer hare vrede ende nam.</l>
<l>Dese niemare van desen orloghe</l>
<l>Vernam menich hertoghe</l>
<l n="1200"><pb n="89"/> Ende menich prince ende grave,</l>
<l>Daer ik hier swighe ave,</l>
<l>Diere quamen op priis tontfane.</l>
<l>Oec vernament die welghedane</l>
<l>Eonette die conincghinne</l>
<l n="1205">Van Amasonia, die met sinne</l>
<l>Quam met .XX<hi rend='sup'>M</hi>. jonfrouwen,</l>
<l>Wel te hernasch met goeder trouwen,</l>
<l>Ende quamen te helpe mede</l>
<l>Der keyserinnen in die stede,</l>
<l n="1210">Daer si wel waren ontfaen.</l>
<l>Inne mochtu niet doen verstaen</l>
<l>Hoe hem verlanghede mede</l>
<l>Diewile ghedurde die vrede.</l>
<l>Dus laghen si met groter joyen,</l>
<l n="1215">Dats hem te min soude vernoyen.</l>
<l>Buten lach vele volcs op tfelt,</l>
<l>dat was al onghetelt,</l>
<l>Dat pilic te seggen ware,</l>
<l>Doch segghic oppenbare,</l>
<l n="1220">Dat sider dat men Troyen wan</l>
<l>Nie en quam soe menich man</l>
<l>Tenen orloghe alst hier was,</l>
<l>Seide dWalsch daer ict in las,</l>
<l>Van buten ende van binnen mede.</l>
<l n="1225">Nu laticse ligghen tier stede,</l>
<l>Ende telle u vort van der pertien</l>
<l>Die daer orloghen in Ermenien.</l>
<l>Al hebbic een stuc ghesweghen</l>
<l>Van den heren die gheleghen</l>
<l n="1230">Hebben binnen Ermenien,</l>
<l>Dat si der jaren twee</l>
<l>Hadden gheleghen, op enen dach</l>
<l>Gheviel, als ic u segghen mach,</l>
<l>Dat die van binnen buten reden;</l>
<l n="1235">Daer wert in beiden siden ghestreden</l>
<l><pb n="90"/>Soe swaerliic ende soe sere</l>
<l>Danre te voren noit ere</l>
<l>Dies ghelike nie en was;</l>
<l>Si streden soe sere, gheloeft mi das,</l>
<l n="1240">Dat si ten knien ghingen int bloet,</l>
<l>Daer bleef doet in dat ghemoet</l>
<l>Die coninc van Mombrant,</l>
<l>Maer van Barberien die tyrant</l>
<l>Hi dede al te grote scade;</l>
<l n="1245">Ne ware dat god selve dade,</l>
<l>Sine mochten hem verweren niet.</l>
<l>Dus street men daer eert sciet</l>
<l>Tote diep in den avont;</l>
<l>Dus was daer menich ghewont</l>
<l n="1250">Ende menich landshere doet;</l>
<l>In beiden siden was rouwe groet,</l>
<l>Maer sonderlinghe die Sarrasine</l>
<l>Hadden van rouwen de meeste pine,</l>
<l>Ende soe groet onverdrach</l>
<l n="1255">Dat ment versegghen niene mach.</l>
<l>Die Berberien was gram,</l>
<l>Ende alse hi binnen der tenten quam</l>
<l>Weendi utermaten sere,</l>
<l>Ende seide: "ware Mamet here,</l>
<l n="1260">Dese scade ware ons niet ghesciet,</l>
<l>Maer hine heeft die macht niet</l>
<l>Te striden jeghen haren god;</l>
<l>Diene anebedet hi es sot,</l>
<l>Met hem en moghen wi ons niet verweren,</l>
<l n="1265">Dat langhe ligghen mach ons deren,</l>
<l>Tlanghe ligghen vroemt ons twint.</l>
<l>Ic hebbe hier te langhe alse een kint</l>
<l>Gheleghen sonder aventure,</l>
<l>Ic wille te senden binnen mure</l>
<l n="1270">Ane den coninc van der stad,</l>
<l>Of hi wilt aventuren dat,</l>
<l><pb n="91"/>Dat hi jeghen mi ten campe come,</l>
<l>Of sende enen riddre vrome</l>
<l>Die enen camp jeghen mi vechte.</l>
<l n="1275">Si hebben om hem te vast ghestichte</l>
<l>Te winne an haren danc,</l>
<l>Ende dorloghe dat hier heeft lanc</l>
<l>Ghedurt tusschen ons heren,</l>
<l>Moet al tenen ende keren,</l>
<l n="1280">Opdat siit dorren bestaen;</l>
<l>Daer siin ridders soe wel ghedaen,</l>
<l>Vrome ende starc, sine selen niet</l>
<l>Laten varen miin ghebiet,</l>
<l>Si selent ontfaen, wetic wale."</l>
<l n="1285">Doen ontboet hi twee ammirale,</l>
<l>Dien hi sine bodscap loed,</l>
<l>Ende seide: "ic seggu wat ghi doet:</l>
<l>Vaert in die stad ten coninc</l>
<l>Ende oppenbaert hem dese dinc,</l>
<l n="1290">Ende segt hem, dat ic ligghen sal</l>
<l>Tote dat van ouden sterven al</l>
<l>Miin volc dat hier met mi si,</l>
<l>En si dat hi jeghen mi</l>
<l>Sende enen ridder ten crite;</l>
<l n="1295">Verwint siin ridder, soe si quite</l>
<l>Ende ic blive siin man vortan;</l>
<l>Doch moet siin een edel man,</l>
<l>Coninc of van coninx gheslachte;</l>
<l>Verwinnic sinen ridder met crachte,</l>
<l n="1300">Soe willic dat hi van mi siin lant</l>
<l>Ontfa ende ga in hant.</l>
<l>Nu vaert ende segt hem minen wille."</l>
<l>Die ammirale hilden niet stille,</l>
<l>Maer daden dat die coninc hiet;</l>
<l n="1305">Si reden wech ende en spaerden niet,</l>
<l>In de stad te Tirannos,</l>
<l>Ende seiden den coninc dos,</l>
<l>Daert toehoerden sine baroene.</l>
<l>Echites die coninc coene,</l>
<l n="1310"><pb n="92"/> Seide: "twaren ic bens ghereet,</l>
<l>Mi es utermaten leet</l>
<l>Dat hi hier leit ende heeft gheleghen</l>
<l>Alse vrome riddre ende coene deghen,</l>
<l>Hine hadt ons geseit langhe te voren,</l>
<l n="1315">Want hi es ridder wtvercoren;</l>
<l>Nu ontfa ic sinen pant</l>
<l>Alse te verwerne miin lant,</l>
<l>Ende houde ghestade uwe waert."</l>
<l>Die Limborchere spranc vort ter vaert,</l>
<l n="1320">Ende seide, hi soude den camp vechten</l>
<l>Ende Echites lant berechten,</l>
<l>Opdat hine hem gheven woude;</l>
<l>Hi ware die hem beloven soude</l>
<l>Van her Echites emmermere,</l>
<l n="1325">Woudi hem gheven nu die ere.</l>
<l>Doe seide her Echites die coninc:</l>
<l>"Dat ware ontamelike dinc,</l>
<l>Dat ic u dade dese bede,</l>
<l>Alsoe langhe als ic liif ende lede</l>
<l n="1330">Hebbe ghesont ende mi vermach;</l>
<l>Ghi hebt mi hier meneghen dach</l>
<l>Gheholpen, here, sonder miin verdienen,</l>
<l>Het soude miere eren sere ontsienen,</l>
<l>Alst recht ware in mier liede mont,</l>
<l n="1335">Die seggen souden, ic ware ghesont</l>
<l>Ende en dorste selve niet striden;</l>
<l>Maer ghi selt siin bi mier siden,</l>
<l>Tes wi sekeringhe hebben ghedaen.</l>
<l>Radiit here, dits best ghedaen."</l>
<l n="1340">Miin her Heinriic antwerde heme:</l>
<l>"Twaren na dat ic verneme</l>
<l>Soe wildi uwen name hoghen,</l>
<l>Maer men heeft u soe vele sien doghen</l>
<l>Ende soe vele werken sien,</l>
<l n="1345">Beide te poente jaghen ende vlien,</l>
<l><pb n="93"/>Alse bloeme van allen ridderscape,</l>
<l>Hier en es ridder no knape,</l>
<l>Hi en kint wel uwe doget,</l>
<l>Twaren mi dunct wel dat ghi moget</l>
<l n="1350">Wel mi dit laten bedriven,</l>
<l>Ende selve in uwer eren bliven;</l>
<l>Doediit soe doedi mi ere,</l>
<l>Ontseidiit mi soe clagedic sere."</l>
<l>Diewile dat durde dese dinc</l>
<l n="1355">Sprac Demophon die coninc:</l>
<l>"Her coninc van Ermenie,</l>
<l>Bi miere wet, in bat u nie</l>
<l>Dinc, sint wi quamen in u rike,</l>
<l>Ende hebbu ghetrouwelike</l>
<l n="1360">Hier ghedient met minen lieden,</l>
<l>Die noit van u en scieden,</l>
<l>Ende nochtan al heyden waren,</l>
<l>Ende ic oec selve met twaren,</l>
<l>Dat ghi selve kint wale;</l>
<l n="1365">Nu biddic u altemale</l>
<l>Dore den dienst dien ic u hebbe gedaen</l>
<l>Ende noch doen sal, laet mi verstaen</l>
<l>Mamet in gesonden live,</l>
<l>Ende emmer ghetrouwe blive,</l>
<l n="1370">Soe gheeft mi dore de lieve miin</l>
<l>Den camp jeghen den Barberiin;</l>
<l>Ic moet u lant emmer verweren</l>
<l>Of al miin leven salt mi deren;</l>
<l>Miin her Heinriic dore minen wille</l>
<l n="1375">Salt laten varen ende swigen stille,</l>
<l>Dies betrouwic mi te hem wert."</l>
<l>Echites, die coninc onververt,</l>
<l>Antwerdem ghestalike:</l>
<l>"Bi gode here, seiti, van hemelrike,</l>
<l n="1380">Ghi hebt dore mi vele ghedaen</l>
<l>Ende meneghe sware pine bestaen,</l>
<l><pb n="94"/>Dat ic u niet verghelden en can,</l>
<l>Oec sidi te hoghe een man</l>
<l>Te vechten here dor minen wille;</l>
<l n="1385">Daerbi seldi here stille</l>
<l>Laten varen uwe bede;</l>
<l>Oec willic dat ghi verstaet hier mede,</l>
<l>Waert half miin conincrike,</l>
<l>Of waert oec sekerlike</l>
<l n="1390">Miin hertoghedoem van Athenen,</l>
<l>Ghine ghinct niet ongharent henen;</l>
<l>Maer nu kindi wale dat,</l>
<l>Dat ic miin lant ende mine stad</l>
<l>Selve te rechte bescermen sal,</l>
<l n="1395">Opdat mi god ghevet gheval."</l>
<l>Demophon seide: "mi es leet</l>
<l>Dat ic selc mi selven weet,</l>
<l>Dat ic in .II. jaren of oec in mere</l>
<l>Niet en conste ene bede</l>
<l n="1400">Verdienen, dat mi oec eerliic ware.</l>
<l>Mamet hoedu, ic vare</l>
<l>Weder te minen broeder wert,</l>
<l>Al eist dat mi dit dert;</l>
<l>Ic anne u te varne wel,</l>
<l n="1405">Want wat gi an mi souct, eist nerenst of spel,</l>
<l>Bi Mamette, dies ben ic ghereet,</l>
<l>Maer dogen int herte ende leet</l>
<l>Sal mi bliven langhen tiit,</l>
<l>Dat ghi mi enen striit</l>
<l n="1410">Ontsegt, die u hebbe ghedient</l>
<l>Gheliic enen ghetrouwen vrient."</l>
<l>Miin her Heinriic die horde</l>
<l>Demophons droevelike worde,</l>
<l>Ende hi henen sceden woude,</l>
<l n="1415">Haddi droefheit menichfoude,</l>
<l>Ende ghedachte dat hi ghedient</l>
<l>Echites hadde alse vrient</l>
<l><pb n="95"/>Ghetrouwe den andren sculdich si;</l>
<l>Hi seide: "here gheloeves mi,</l>
<l n="1420">Die coninc en wiste niet dat u dese dinc</l>
<l>Soe naer int herte ghinc,</l>
<l>Ende oec en ontseidiis u niet,</l>
<l>Maer wat daer na ghesciet,</l>
<l>Sint ghiis soe sere beghert</l>
<l n="1425">Soe sidiis harde wale wert,</l>
<l>Ende bat dan iemen die hier si.</l>
<l>Mine bede here, gheloeves mi,</l>
<l>Soe latic bliven ende gheve u de ere,</l>
<l>Soe sal die coninc oec here."</l>
<l n="1430">Demophon seide: "bi mier wet,</l>
<l>Ghi hebt mi ghecust bet</l>
<l>Dan ghi mi gheheellike</l>
<l>Hadt ghegeven u conincrike."</l>
<l>Echites die coninc seide:</l>
<l n="1435">"Het ware onrecht dat ict wederseide</l>
<l>Sint ghiit soe sere beghert.</l>
<l>Nu ghi boden comt vorwert;</l>
<l>Miin here sal den camp ontfaen."</l>
<l>Deen bode seide saen:</l>
<l n="1440">"Here wet wel die dinc,</l>
<l>Dat miin here es die coninc</l>
<l>Van Berberien, ende hem betame</l>
<l>Dat een coninc jeghen hem quame</l>
<l>Of prinche van coninx gheslechte."</l>
<l n="1445">Demophon seide: "ghi dingt met rechte;</l>
<l>Ende wie waendi dat ic ben?</l>
<l>Inne hebbe conincriken niet men</l>
<l>Dan u here die coninc doet;</l>
<l>Ic welle u noemen miin goet:</l>
<l n="1450">Aratuse, noch meer daer toe,</l>
<l>.VI. conincriken hoeren mi toe,</l>
<l>Broeder ben ic des soudaens;</l>
<l>Inne wille niet dattu waens</l>
<l>Inne ben van goede alsoe rike</l>
<l n="1455">Ende van gheborten sekerlike</l>
<l><pb n="96"/>Alse u here es die Berberiin.</l>
<l>Siet hier, ontfaet die werde miin,</l>
<l>Ende laet ons marghen comen ten crite,</l>
<l>Die mach hi vechte hem selven quite."</l>
<l n="1460">Die boden seiden: "ghi segt wale,</l>
<l>Wi hebben verstaen u tale,</l>
<l>Maer emmer wondert ons sere,</l>
<l>Sint ghi siit een heyden here</l>
<l>Ende soudaens broeder van heydenesse,</l>
<l n="1465">Waer omme ghi helpenesse</l>
<l>Desen Kerstinen lieden doet."</l>
<l>Demophon die coninc goet,</l>
<l>Seide: "des en rouct u niet;</l>
<l>Maer vaert wech ende besiet</l>
<l n="1470">Dat u here marghen come</l>
<l>Ende doe alse ridder vrome."</l>
<l>Die boden seiden: "ontsiet u twint,</l>
<l>Siit seker dat ghine margen vint</l>
<l>Ten crite." Doe namen si orlof,</l>
<l n="1475">Doe rumden si stad ende hof,</l>
<l>Ende seiden haren coninc</l>
<l>Hoe die sake daer verghinc,</l>
<l>Ende wie jeghen hem soude striden.</l>
<l>Hi seide: "ic sal siins ontbiden,</l>
<l n="1480">Al waert selve die soudaen;</l>
<l>Sint hi mi wille verslaen,</l>
<l>Soe doe ic hem alsoe gherne dere</l>
<l>Als ic iement doe in al there."</l>
<l>Aldus was die camp genomen.</l>
<l n="1485">Smargens siin si ten crite comen</l>
<l>Die conincge beide na hare wise;</l>
<l>Demophon reet een ors van prise,</l>
<l>Ende was ghewapent toten teen,</l>
<l>Ende swerde en voerdi maer een,</l>
<l n="1490">Ende quam ten crite behagelike;</l>
<l>Banderside die coninc rike</l>
<l><pb n="97"/>Polifemus quam daer jeghen,</l>
<l>Die seker waendi siin des seghen,</l>
<l>Ende quam eerliic ghereden,</l>
<l n="1495">Ende brachte enen drommedael bescreden</l>
<l>Die .IX. orsse hadde cracht,</l>
<l>Ende nam onder den arm enen scacht,</l>
<l>Ende si reden vreseliic te samen.</l>
<l>Demophons ors sat op sine hamen</l>
<l n="1500">Ende viel neder, want hine const niet</l>
<l>Ghestaen, ne ware dat die spiet</l>
<l>Brac, hi ware doet bleven,</l>
<l>Ende hi viel af daer beneven;</l>
<l>Oec geraecti Demophon weder</l>
<l n="1505">In die kinmiere, dat hi ter neder</l>
<l>Viel achter siins paerts stert,</l>
<l>Ende keerde de been opwert.</l>
<l>Doe stoeden si op beide gader,</l>
<l>Vreeseliic, of malliic anders vader</l>
<l n="1510">Doet hadde, soe sloughen si;</l>
<l>Demophon die coninc vri</l>
<l>Slouch den stouten Berberiin</l>
<l>Opten helm, en hadde ghesiin</l>
<l>Dat afscampelde, hi ware bleven,</l>
<l n="1515">Maer doch soe moesti sneven</l>
<l>Ende vallen, waest hem lief of leet,</l>
<l>Ende eer hi weder opsteet</l>
<l>Gaf hi hem noch enen slach</l>
<l>Die hem herde sere wach;</l>
<l n="1520">Doe spranc hi op vromelike;</l>
<l>"Bi Mamette, sprac hi, coninc rike,</l>
<l>Ic moet mi weren of verliesen;</l>
<l>Tferlies es swaer, soe moetic kiesen</l>
<l>Dweren." Doe ghinc hi ane</l>
<l n="1525">Demophon met soe sere te slane</l>
<l>Dat hine jagede om den rinc.</l>
<l>Echites die nuwe coninc</l>
<l>En sach daer siins willen niet;</l>
<l>Mettien her Demophon siet</l>
<l n="1530"><pb n="98"/> Miin her Heinriic droeve staen,</l>
<l>Ende peinsde in hem selven saen,</l>
<l>Demophon peinsde dat te voren:</l>
<l>"Echites heeft bi mi verloren</l>
<l>Siin rike, dat ic betren moet."</l>
<l n="1535">Doe keerde die ridder goet</l>
<l>Ende slouch den Barberiin</l>
<l>Boven op die scoudren siin,</l>
<l>Dat hi hem den arm slouch ave,</l>
<l>Nu behoefti dat menne lave</l>
<l n="1540">Sal hi enichsins ghenesen;</l>
<l>Demophon achterhaelden binnen desen</l>
<l>Ende geraecte den helm van stale,</l>
<l>Dat swert scoet ten oeghen tale</l>
<l>Dat hi viel ter erden doet.</l>
<l n="1545">Donse hadden bliscep groet</l>
<l>Ende dandre rouwe banderside,</l>
<l>Ende vloen van den stride</l>
<l>Alle weder thuus wert droeve.</l>
<l>Demophon nam tsinen behoeve</l>
<l n="1550">Den drommeldael daer hi op reet,</l>
<l>Polifemus gaffen hem ghereet.</l>
<l>Demophon tote heren Heinrike seide:</l>
<l>"Here ic biddu op vriendeliicheide</l>
<l>Dat ghi dit van mi ontfaet;</l>
<l n="1555">Dits de loen van uwer daet,</l>
<l>Dat ghi mi holpt dat men mi gaf</l>
<l>Den camp, daer ic blide af."</l>
<l>Her Heinriic was herde blide</l>
<l>Ende danckes hem tien tide.</l>
<l n="1560">Echites die coninc rike</l>
<l>Quam ten coninc haestelike,</l>
<l>Hi dancte hem sere der eren</l>
<l>Die hi hem vore alle die heren</l>
<l>Hadde ghedaen vromelike.</l>
<l n="1565">Demophon seide: "sekerlike</l>
<l><pb n="99"/>Her coninc, ghi doet mi ere groet,</l>
<l>Dat ghi u goet settet ter noet</l>
<l>Ane mi, dien ghi en kinnet niet,</l>
<l>Maer danc hebbe Mamet, hier es gesciet</l>
<l n="1570">Ende vergaen herde wel."</l>
<l>Echites seide sonder spel:</l>
<l>"Here des en wondere u twent,</l>
<l>Soe sidi van mi bekent,</l>
<l>Haddi mi trike al ghebeden</l>
<l n="1575">Ghine waert ongearent niet gereden.</l>
<l>Nu varen wi in de stad;</l>
<l>Godanc, wi moghen rusten bat</l>
<l>Dan wi tote noch hebben gedaen."</l>
<l>Doen voeren si in de stad saen.</l>
<l n="1580">Des avons waren die heren blide,</l>
<l>Ende vermaenden van den stride</l>
<l>Die ghedurt hadde langhe</l>
<l>Ende comen ware tenen wtgange.</l>
<l>Dies loveden si gode sere,</l>
<l n="1585">Diese altoes hilt in de ere.</l>
<l>Savons na den eten gingen slapen</l>
<l>Beide ridders ende knapen;</l>
<l>Nachts doe Demophon sliep</l>
<l>Dochtem datten ene jonfrouwe riep:</l>
<l n="1590">"Her coninc, segt mi, slaepti?</l>
<l>Ghi moet een lettel hoeren mi;</l>
<l>Besiet mi wel, kindi mi iet?</l>
<l>Inne come hier niet om niet,</l>
<l>Maer dat ic u wille doen bliven</l>
<l n="1595">Metten ridders, die uwes driven</l>
<l>Bliscep utermaten groet."</l>
<l>Mettien dochtem dat si scoet,</l>
<l>Ende hi waedi wincken van besiden;</l>
<l>Doe dochtem tghescutte sniden</l>
<l n="1600">Sere tsiere herten waert,</l>
<l>Ende hi wart sere vervaert.</l>
<l><pb n="100"/>Doe seide die hoghe conincginne:</l>
<l>"Nu peinst om der jonfrouwen minne</l>
<l>Van Salencen Esyoenen,</l>
<l n="1605">Die men niet en mach versconen,</l>
<l>Want u welgheraectheit</l>
<l>Ende uwen swaren arbeit</l>
<l>Die ghi leden hebt heden,</l>
<l>Om die doget uwer edelheden,</l>
<l n="1610">Ende om u trouwe ende u ere,</l>
<l>Soe moeti bliven emmermere</l>
<l>Met hem ende miin ridder mede,</l>
<l>Ende helpt der keyserinnen vrede</l>
<l>Na uwe macht, dat willic wale.</l>
<l n="1615">In Grieken soe es altemale</l>
<l>Vergadert der werelt edelhede,</l>
<l>Volx hebben si beide vele,</l>
<l>Dat wonderliic te noemen si,</l>
<l>Entie beiden alle na di</l>
<l n="1620">Ende na die ridders die hier siin.</l>
<l>Nu vaert saen, dats de wille miin,</l>
<l>Ende blivet der maget ghetrouwe,</l>
<l>Want si es ene hovessce jonfrouwe."</l>
<l>Hier met ontspranc die coninc;</l>
<l n="1625">Het dochtem ene wonderlike dinc</l>
<l>Dat hi hoerde ende niene sach;</l>
<l>"Ay lacen! seiti, o wach!</l>
<l>Waer es ghevaren die mi scoet?</l>
<l>Si wachte mi als ic was bloet,</l>
<l n="1630">Haddic ghehadt mine wapene ane,</l>
<l>Ic hadt ghepiint te wederstane,</l>
<l>Maer nu en bescoet mi twint;</l>
<l>Ic moet peinsen om tscone kint,</l>
<l>Dat ic, doe ic henen sciet,</l>
<l n="1635">Te Constantinople liet.</l>
<l>Twaren woude si nochtan hoeren</l>
<l>Miin vernoy ende minen thoren,</l>
<l><pb n="101"/>Ic soude dore haren wille anegaen</l>
<l>Dat ic tote noch niet en hadde gedaen.</l>
<l n="1640">Deus! wanneer willen si varen</l>
<l>Dese heren, ic woude twaren</l>
<l>Dat siis willich waren allen,</l>
<l>Ic ligge nu onder die valle,</l>
<l>Therte draget mi te Grieken wert,</l>
<l n="1645">Daert te wesene sere beghert.</l>
<l>Bi Mamette soe magt wel.</l>
<l>Die jonfrouwe es sonder fel,</l>
<l>Si seide, si onste mi goets wale,</l>
<l>Ne ware dat ic hare tale</l>
<l n="1650">Sere ontsach, dies ic was</l>
<l>Heyden, si vermaende das;</l>
<l>Soudic nochtan ghewinnen</l>
<l>Eneghen troest van hare minnen</l>
<l>Soe moestic Mamette laten.</l>
<l n="1655">Soe moeste mi te rechte haten</l>
<l>Lieticken dore ere maget wille.</l>
<l>Miin broeder leit vore die stad stille,</l>
<l>Wi selense winnen an haren danc.</l>
<l>Ja en es si dan soe cranc</l>
<l n="1660">Ende te winne soe lichtelike,</l>
<l>Die de bloeme van erterike</l>
<l>Van ridderscape binnen heeft?</l>
<l>Hets om niet daer miin herte op weeft,</l>
<l>Het moet siin met hare minnen</l>
<l n="1665">Sal icse enichsins ghewinnen."</l>
<l>Dus lach die coninc in groter claghe</l>
<l>Al dore toten daghe,</l>
<l>Ende die nacht dochtem lanc.</l>
<l>Smarghens doe die dach ontspranc</l>
<l n="1670">Stont hi op ende quam in die zale,</l>
<l>Ende Echites quam oec tale,</l>
<l>Ende gruete Demophon sere.</l>
<l>Her Demophon seide: "here,</l>
<l>Weltiit radiit dat wi varen</l>
<l n="1675">Te Grieken wert?" Hi seide: "twaren</l>
<l><pb n="102"/>Here, wanneer ghi ghebiet,</l>
<l>Binnen .VIII. daghen, opdat giit riedt,</l>
<l>Ic sal besetten hier binnen</l>
<l>Miin lant ende laten in minnen,</l>
<l n="1680">Ende woudi oec iet van den minen,</l>
<l>Al waert al trike, sonder pinen,</l>
<l>Siits seker, het ware u ghereet;</l>
<l>Uwer vrienscap ben ic gheweet,</l>
<l>Ende u gheselscap gheric sere."</l>
<l n="1685">Demophon seide: "here</l>
<l>Dits een herde scone ghebiet,</l>
<l>Des uwes en gheric niet,</l>
<l>Danc moeti hebben uwer onste,</l>
<l>Maer gherne waric, opdat ic conste,</l>
<l n="1690">Te Grieken wert, daer na mi langt,</l>
<l>Ende vaste miin herte daer na hangt</l>
<l>Van der scoender Esyoenen,</l>
<l>En verstaet niet dat mi dwoenen</l>
<l>Hier verwast met u heren,</l>
<l n="1695">Ende dat ic daer om keren;</l>
<l>Mi haest die scone maget meer,</l>
<l>Daerbi biddic u teer."</l>
<l>Die coninc seide: "bi gode, ic doe."</l>
<l>Ende miin her Heinriic quammer toe,</l>
<l n="1700">Ende seide: "ghi heren, eist om raet?"</l>
<l>Demophon seide: "here, jaet.</l>
<l>Maer comt, ic wille ghine hoert,</l>
<l>Ende raet mi op mine wort;</l>
<l>Te Grieken waric herde gherne,</l>
<l n="1705">Want tletten begint mi te derne,</l>
<l>Ic liet die joye van minen sinne</l>
<l>Al te Constantinople binnen,</l>
<l>Ende bleef ere maget scone</l>
<l>Van Salensen Esyoenen,</l>
<l n="1710">Ende daer om haestic mi sere."</l>
<l>Miin her Heinriic seide: "here,</l>
<l>Die jonfrouwe mach u gherne minnen,</l>
<l>Want ghi siit in allen sinnen</l>
<l><pb n="103"/>Werdich alre eren wale,</l>
<l n="1715">Dies cortic hier af mine tale,</l>
<l>Wi selenre varen cortelike,</l>
<l>Die coninc sal besetten trike,</l>
<l>Ende trecken met ons darwert."</l>
<l>Echites seide: "ic beghert,</l>
<l n="1720">Ic saelt doen soe ic ierst mach."</l>
<l>Echites ontboet op dien dach</l>
<l>Alle sine hoghe baroene,</l>
<l>Ende seidem wat hem stont te doene,</l>
<l>Dat hi in Grieken moeste varen</l>
<l n="1725">Metten heren die daer waren,</l>
<l>Ende setten enen drossate int lant,</l>
<l>Den selven dien hi daer vant,</l>
<l>Ende alle die meyeren tere scaren,</l>
<l>Die bi sinen oem den coninc waren.</l>
<l n="1730">Doe hiit beset hadde te male,</l>
<l>Ende bescedelec ende wale,</l>
<l>Bereiden die heren hare vaert</l>
<l>Weder te Constantinople waert.</l>
<l>Nu wet wel dat ic neder leide</l>
<l n="1735">Dat prosent ende dat scoenheide</l>
<l>Dat men gaf Demophonne</l>
<l>Enten heren van hoghen conne,</l>
<l>Allen den ghenen die daer waren.</l>
<l>Aldus siin si wech ghevaren</l>
<l n="1740">Met groter haest te Grieken waert,</l>
<l>Te lanc ware mi hare vaert</l>
<l>Te telne; si reden vort</l>
<l>Tote Raphi die port,</l>
<l>Daer vernamen si niemare,</l>
<l n="1745">Dat den soudaen comen ware</l>
<l>Den achterban van sinen rike,</l>
<l>Ende hadde wel volcomelike</l>
<l>.LXX. conincge wale,</l>
<l>Ende .IIII. dusent ammirale,</l>
<l n="1750">Ende volcs utermaten vele.</l>
<l>"Twaren nu gaet uten spele,"</l>
<l><pb n="104"/>Sprac her Heinriic, "nu varen wi."</l>
<l>Demophon seide: "gheloeves mi,</l>
<l>Miin broeder es here groet,</l>
<l n="1755">Hi ghecriicht wel, heeft hiis noet</l>
<l>Heydenesse altemale;</l>
<l>Hoe dat comt, wet wale,</l>
<l>Ic blive u lieden vrient,</l>
<l>Dies hebdi jeghen mi verdient."</l>
<l n="1760">Dies dancten si hem hovesscelike,</l>
<l>Ende reden dapperlike,</l>
<l>Ende quamen te Constantinople gevaren,</l>
<l>Daer si ontfaen wale waren.</l>
</div>
<div type="chapter"><head type="chapter">BOEK IX.</head>
<l><pb n="105"/>Hovesschen biddre es wel recht</l>
<l>Dat menne hovessceliic berecht</l>
<l>Ende siins vele te bet rouct,</l>
<l>Want dene doghet dandre souct,</l>
<l n="5">Gheliic verdient gelike lone;</l>
<l>Dies hopic dit dicht dat mi die scone</l>
<l>Bidt, na mine macht volmaken,</l>
<l>Nochtan siint mi te sware zaken</l>
<l>Te vertrecken dit swaer orloghe,</l>
<l n="10">Daer clene mine macht toe doghe,</l>
<l>En dade siit ende god te voren.</l>
<l>Si es hovesch ende wtvercoren,</l>
<l>Alsoe vore in den bouke staet;</l>
<l>Hi es miin alremeeste raet.</l>
<l n="15">Nu moets mi Maria onnen,</l>
<l>Want sware pine es swaer begonnen.</l>
<l><pb n="106"/>Die heren die comen waren</l>
<l>Wt Ermenien ghevaren,</l>
<l>Waren herde wel ontfaen,</l>
<l n="20">Ende si vernamen saen,</l>
<l>Dat die soudaen hadde daer</l>
<l>Soe vele volcs, dat te swaer</l>
<l>Iemen oec te vertelne ware.</l>
<l>Oec vernamense oppenbare</l>
<l n="25">Van der keyserinnen doe;</l>
<l>Vele volcs wasser comen toe.</l>
<l>Demophon quam met in de stad,</l>
<l>Ende vernam die waerheit dat,</l>
<l>Dat daer een swaer orloghe begonne,</l>
<l n="30">Ende dat men nemmer die stad en wonne</l>
<l>Met crachte, en dade ongeval,</l>
<l>Doch versweech hi dit al</l>
<l>Om Esyoenen, der maget,</l>
<l>Die sier herten wale behaget</l>
<l n="35">Ende behagen moet, eist lief of leet,</l>
<l>Want die minne was hem heet.</l>
<l>Maer doe metter keyserinnen</l>
<l>Die mageden quamen van daer binnen</l>
<l>Ende Echites Margrieten sach,</l>
<l n="40">Sine herte verlichte alse de dach;</l>
<l>Soe deedt jonfrouwe Margrieten oec,</l>
<l>Want haer herte in de sine loec.</l>
<l>Si custe hem ende hi hare.</l>
<l>Der minnen wert men daer geware</l>
<l n="45">Die langen tiit hadden gedurt,</l>
<l>Ende elkerliic hadde besurt.</l>
<l>Demophon sach Esyoenen,</l>
<l>Maer hine dorstene niet vercoenen</l>
<l>Dat hi soe na comen ware,</l>
<l n="50">Maer hi seide dore hare:</l>
<l>"Jonfrouwe, Mamet die vele vermach,</l>
<l>Moet u gheven goeden dach,</l>
<l>Want ic ans u sekerlike</l>
<l>Vore alle dat leeft op erterike."</l>
<l n="55"><pb n="107"/> "Here, antwerde die scone maget,</l>
<l>Die onste, die ghi te mi wert draget,</l>
<l>Die moet u lonen god onse here,</l>
<l>Ic an u beide goet ende ere."</l>
<l>Eusebia, die oec quam</l>
<l n="60">Die keyserinne, oec vernam</l>
<l>Hare welvaert, meest van sinne,</l>
<l>Ane heren Heinriics minne</l>
<l>Dede hare wee, al sweech siis.</l>
<l>Dat daden die conincge, des siit wiis,</l>
<l n="65">Die te hare comen waren</l>
<l>Van verren lande ghevaren,</l>
<l>Dat siis hare scaemde vor hem,</l>
<l>Des en minde siis niet te men.</l>
<l>Dus waren die heren wel ontfaen,</l>
<l n="70">Ende si teldem hoe hem vergaen</l>
<l>Hare orloghe was in Ermenie,</l>
<l>Ende hoe Demophon die vrie</l>
<l>In campe verslouch den Barberiin,</l>
<l>Die niet starker mochte siin.</l>
<l n="75">Doe seide die coninc van Vranckerike:</l>
<l>"Ic hebbe dicwile sekerlike</l>
<l>Den Barbariin hoeren noemen,</l>
<l>Ende en sal hier ten stride niet comen?"</l>
<l>"Here neen hi, sprac die Limborchere,</l>
<l n="80">Nemmermeer en doet hi were,</l>
<l>Her Demophon slouchen doet;</l>
<l>Doe gaf hi mi siin ors groet,</l>
<l>Oec noemt men een dromedare.</l>
<l>God moets hem loenen; waer hi vare</l>
<l n="85">Of waerwert hi henen si</l>
<l>Soe heefti enen vrient an mi."</l>
<l>Daer was den heren feeste gedaen.</l>
<l>Savons soude men eten gaen,</l>
<l>Ende Demophon bleef den nacht daer,</l>
<l n="90">Ende at met hare die hem swaer</l>
<l><pb n="108"/>Therte menichwerf maecte,</l>
<l>Dat was die scone, die welgeraecte,</l>
<l>Van Salensen Esyoene;</l>
<l>Oec soe sat Margriete die scone</l>
<l n="95">Bi Echites den coninc,</l>
<l>Diene herde wel ontfinc.</l>
<l>Ende dandre heren wel geboren</l>
<l>Met andren mageden, die si vercoren</l>
<l>Hadden, sint si quamen daer;</l>
<l n="100">Want si hadden een half jaer</l>
<l>Wel na gheleghen in de stad.</l>
<l>Ende wie si waren, ic segt u dat:</l>
<l>Hildric, die keyser van Rome,</l>
<l>Hadde vercoren, als ic goeme,</l>
<l n="105">Van Trasien jonfrouwe Salamine,</l>
<l>Om hare stont al siin pine.</l>
<l>Karle van Vranckerike, Lodewiics sone,</l>
<l>Minde die maget Celidone,</l>
<l>Van Dalamatie des coninx kint.</l>
<l n="110">Oec was Elonette ghemint</l>
<l>Van Spaengen den coninc Rioene,</l>
<l>Die daer was van groten doene;</l>
<l>Ende noch minder vele daer,</l>
<l>Die ic noemen sal hier naer.</l>
<l n="115">Dese heren daden den raet</l>
<l>Emmer alse men eten gaet,</l>
<l>Dat si saten altoes bi hen</l>
<l>Daer meest ane lach siin sin.</l>
<l>Nu siin over tafele gheseten</l>
<l n="120">Daer men te vollen gaf dat eten,</l>
<l>Maer anders dan eten was Demophonne,</l>
<l>Die niet en core die sonne</l>
<l>Vore die maget daer hi bi sat,</l>
<l>Die lettel dranc of at,</l>
<l n="125">Die hem dede grote pine.</l>
<l>Doe peinsdi hoe hi die fine</l>
<l>Moghe beginnen te spreken ane,</l>
<l>Ende hi bleve in goeden wane,</l>
<l><pb n="109"/>Maer hi ontsach hem mede</l>
<l n="130">Dat wel ware een onsede,</l>
<l>Dat heyden Kersten ghenaken,</l>
<l>Ende daer met achterden sine zaken.</l>
<l>Hi peinsde, hi soude scuwen sine wet</l>
<l>Ende sinen god Mamet;</l>
<l n="135">Oec peinsdi weder, hi soude haten</l>
<l>Mamet ende sine wet laten,</l>
<l>Woude sine minnen ende trouwen,</l>
<l>Want si dunct hem bloeme van allen vrouwen.</l>
<l>Gherne begonsti, wisti hoe,</l>
<l n="140">Enichsins te spreken toe,</l>
<l>Maer dat hiis hem vermeet.</l>
<l>Doe seidi: "scone, hier es ghereet</l>
<l>Twaren menich edel man,</l>
<l>Mi dunct, na dat ict ghesien can,</l>
<l n="145">Soe sal hier in beiden siden</l>
<l>De werelt al te gader striden,</l>
<l>Scade sal hier groet ghescien."</l>
<l>Esyone sprac: "god moet u versien,</l>
<l>Ende behouden elken sinen vrient.</l>
<l n="150">Miin vrouwe en heeft niet verdient</l>
<l>Dat men hare dese scade doet.</l>
<l>Tsoudaen u broeder dade goet</l>
<l>Liet hi mier jonfrouwe in vreden</l>
<l>Ende haer lant onbestreden,</l>
<l n="155">Si dede aelmoesene ende wale."</l>
<l>Demophon seide: "uwe tale</l>
<l>Scone, draget sere te payse wert,</l>
<l>Soe helpe mi Mamet, ic beghert</l>
<l>Oec jonfrouwe, om uwen wille;</l>
<l n="160">Want miin herte bliift al stille</l>
<l>Bi u ligghende waer ic vare.</l>
<l>Ic wout bi uwen wille ware,</l>
<l>Ende wi nemmermeer en scieden,</l>
<l>Jonfrouwe soe werdi van velen lieden</l>
<l n="165">Vrouwe van .VI. conincriken,</l>
<l>Die u alle souden wiken.</l>
<l><pb n="110"/>Maer ic minne u vore al dat leeft,</l>
<l>Ende dat die werelt binnen heeft</l>
<l>En coric niet vor u allene.</l>
<l n="170">In de werelt nes ghene</l>
<l>Sake die mi verhoghen mach</l>
<l>Dan ghi selve; sint ic u sach</l>
<l>Hebbic u ghemint van herten;</l>
<l>No om pinen no om smerten</l>
<l n="175">So en willic no en can gelaten,</l>
<l>In moet u minnen utermaten,</l>
<l>Ende daer omme doe ict u verstaen</l>
<l>Scone, omdat ghi ontfaen,</l>
<l>Hopic, en selt niemens minne;</l>
<l n="180">Ghi siit soe ghestade van sinne,</l>
<l>Al eist dat ic over vare</l>
<l>Te minen broeder, ic wout ware</l>
<l>Pays tuwen wille gherne,</l>
<l>Ende oec en steets niet tonberne</l>
<l n="185">Miin broeder miins raets,</l>
<l>Want hine heeft nemmer toeverlaets</l>
<l>Dan mi, want hine heeft kint no craet,</l>
<l>Ende siin goet mi te sterven bestaet,</l>
<l>Levic langher of mine kinder.</l>
<l n="190">Twaren scone, mochtic vinden</l>
<l>In u herte dat ghi mi naemt,</l>
<l>Siit seker dat ghiere met quaemt</l>
<l>In groter gheweldichede.</l>
<l>Dor Mamet, ontfaet mine bede,</l>
<l n="195">Ende antwerde mi onstelike,</l>
<l>Want latiit, ghi brinct mi te like."</l>
<l>Esyoene scamde hare,</l>
<l>Ende en weet niet hoe si dat sware</l>
<l>Van haren halse gebringen mach;</l>
<l n="200">Si seide: "here goet bejach</l>
<l>Moeti hebben ende aventure,</l>
<l>Dat ic u oec soe besure</l>
<l><pb n="111"/>Dies en ben ic werdich niet;</l>
<l>Maer dicwile eist ghesciet</l>
<l n="205">Dat hoghe here nedere mint,</l>
<l>Dies heet men de minne blint.</l>
<l>Ware dat sake dat minne saghe,</l>
<l>U die hebt man ende maghe</l>
<l>Soe vele, ende volghens daer bi,</l>
<l n="210">Ende hebt soe vercoren mi,</l>
<l>Daer u toe te versterven steet</l>
<l>Van daer de sonne opgheet</l>
<l>Tote hier ende half de werelt dure,</l>
<l>Sonder dat ic te rechte vore</l>
<l n="215">Ghenoemt soude hebben ende geseit,</l>
<l>Dore u grote ridderliicheit</l>
<l>Ende uwe grote doget,</l>
<l>Daer ghi bi bejagen moget</l>
<l>Alle vrouwen ende jonfrouwen</l>
<l n="220">Die u eens ten wapen scouwen,</l>
<l>Dat ic menichwarf hebbe gesien;</l>
<l>Here dat en verstaet niet in dien,</l>
<l>Dat ict segge om enich smeken;</l>
<l>Vrouwenherte mach men wel weeken,</l>
<l n="225">Als ict hebbe seggen hoeren,</l>
<l>An hare vriende als te voren.</l>
<l>Hier gaet nu een orloghe an</l>
<l>Dat costen sal meneghen man,</l>
<l>God en wilt sonderlinghe versien,</l>
<l n="230">Ende hier in maget wel ghescien</l>
<l>Dat ic sal werden oppenbare</l>
<l>U ridderscap an onse scare,</l>
<l>Ende hierbi ende bi andren saken</l>
<l>Mags god vele goet maken."</l>
<l n="235">Demophon seide: "bi Mamet, scone,</l>
<l>Om te hebben u minne te lone</l>
<l>Soe sal ic pinen al mine macht,</l>
<l>Ende dat en latic dach no nacht."</l>
<l>Hier met lietent dese twee;</l>
<l n="240">Demophon was te moede wee</l>
<l><pb n="112"/>Dat hi niet bet berecht en was,</l>
<l>Maer doch ghecusti hem das,</l>
<l>Dat die boem ten iersten slage</l>
<l>Niet en valt, dat mindert sine claghe.</l>
<l n="245">Dandre die over tafle saten</l>
<l>Bi den mageden, ende aten,</l>
<l>Spraken vele dat ic late varen.</l>
<l>Die ridders die comen waren</l>
<l>Van Ermenie, waren blide.</l>
<l n="250">Na den etene betide</l>
<l>Ghingen si alle slapen,</l>
<l>Conincge, ridders ende cnapen.</l>
<l>Sanders dages alst was dach</l>
<l>Ende men die sonne verbaren sach,</l>
<l n="255">Stont op Demophon entie sine,</l>
<l>Dien de minne dede pine,</l>
<l>Ende wouden over int here varen,</l>
<l>Ende namen orlof twaren</l>
<l>Ane hem allen die hiere vant.</l>
<l n="260">Doe voeren metten ridder vaeliant</l>
<l>Echites entie Limborchere</l>
<l>Uter stad al tot int here,</l>
<l>Daer si wel ontfaen waren,</l>
<l>Ende si saghen die grote scaren.</l>
<l n="265">Dus keerden si in de stad,</l>
<l>Entie vrede durde na dat</l>
<l>Ene maent alse menne nam,</l>
<l>Dat deen dicke ten andren quam.</l>
<l>Die soudaen, die vernomen</l>
<l n="270">Heeft siins broeder wedercomen,</l>
<l>Hieten willecome wesen.</l>
<l>Om dorloghe vraghedi mettesen</l>
<l><pb n="113"/>Van Ermenien, hoet ware vergaen.</l>
<l>Demophon antwerde den soudaen:</l>
<l n="275">"Herde wel, siit seker here,</l>
<l>Want wi behilden tlant ende ere,</l>
<l>Die striden waren herde groet,</l>
<l>Enter ander bleeffer vele doet.</l>
<l>Inne constu niet vertellen die scaden</l>
<l n="280">Die men hem dede daer te quaden,</l>
<l>Der Kerstine daet was soe groet;</l>
<l>Den Berberiin slougic doet,</l>
<l>Daer wi campten alle beide."</l>
<l>"Dat sal mi vergaen ten leide,</l>
<l n="285">Duchtic sere, seide die soudaen,</l>
<l>Die bi hem souden siin ondaen,</l>
<l>Hi soudse met crachte winnen."</l>
<l>"Hoe, en es daer niemen binnen?</l>
<l>Seide Demophon die here,</l>
<l n="290">Ic swere u bi Mamette sere,</l>
<l>Dat daer in die stad nu siin</l>
<l>Ridders, na dien gheloeve miin,</l>
<l>Die beste die nie gorden swert,</l>
<l>Of die nie bescreden pert.</l>
<l n="295">Daer siin oec, bi miere waerhede,</l>
<l>Die conincghe van al Kerstenhede,</l>
<l>Entie keyser van Roeme mede.</l>
<l>Onghewonnen es noch die stede;</l>
<l>Maer woudi doen minen raet,</l>
<l n="300">Na dien dat hier nu staet,</l>
<l>Soe riedic wel om die soene;</l>
<l>Want te vele hadden wi te doene,</l>
<l>Souden wise met crachte winnen;</l>
<l>Soe menich riddre es daer binnen,</l>
<l n="305"><pb n="114"/> Ja, die siin alre eren wert,</l>
<l>Entie beste die nie swert</l>
<l>Gorden of orsse bescreden;</l>
<l>Ic hebbe verre met hem gereden,</l>
<l>Om te vernemen hare affere</l>
<l n="310">In orlogen ende in here,</l>
<l>Daer icse al te wel in kinne,</l>
<l>Ende ghi here hebter oec inne</l>
<l>Groter vromicheit ghesien;</l>
<l>In dart u al niet vertien,</l>
<l n="315">Want ghi wale kint hare daet,</l>
<l>Maer ic riedu wel, na dat staet,</l>
<l>Dat wi tenen payse quamen,</l>
<l>Want sekerlec, quamen wi tsamen</l>
<l>Met orloghe ende met stride,</l>
<l n="320">Daer soude bliven in elke side</l>
<l>Soe menich edel man doet,</l>
<l>Dat ware te segghen jammer groet."</l>
<l>Doe antwerde die soudaen:</l>
<l>"Sout na uwen wille gaen,</l>
<l n="325">Soe soudic te lande keren</l>
<l>Met scaden ende met onneren,</l>
<l>Ende soude ontfaen crancke soene,</l>
<l>Maer ic kinne u soe coene</l>
<l>Ende soe groet uwe vromichede,</l>
<l n="330">Dat ghi op ghene bloethede</l>
<l>Mi dit en segt ende brinct vort,</l>
<l>Daeromme wondert mi uwer wort</l>
<l>Al te sere dat ghise sprect,</l>
<l>Maer ic biddu dat ghi wrect</l>
<l n="335">Mine grote scade ende scande;</l>
<l>Ic hebbe hier wt menegen lande</l>
<l>Ridders ende volcs soe menegen man,</l>
<l>Dat iemen cume ghetellen can,</l>
<l>Ente stride willic al.</l>
<l n="340">Mi heeft wonder hoe ons sal</l>
<l><pb n="115"/>Die stad ontsitten an onsen danc;</l>
<l>Ic ligghe hier al miin leven lanc</l>
<l>Of ic hebs minen wille;</l>
<l>Bidi broeder swiget des stille</l>
<l n="345">Ende laet ons dese aldus bereden,</l>
<l>Dat hem bi ghenen dulheden</l>
<l>Kersten man en sal dorren</l>
<l>Nemmermeer jegen ons porren."</l>
<l>Miin her Demophon seide: "here, </l>
<l n="350">Dat soudic begheren sere,</l>
<l>Maer die stad es onghewonnen;</l>
<l>Van den opganc der sonnen</l>
<l>Tote dat si weder onder gheet</l>
<l>Sone siin, dat wet ghereet,</l>
<l n="355">Betre ridders na miin kinnen</l>
<l>Dan daer die stad nu heeft binnen,</l>
<l>Ende oec hebben si na minen sin</l>
<l>Ene herde cleine menichte min</l>
<l>Dan wi doen, wet dat wale.</l>
<l n="360">Daer bi duchtic, dat uwe tale</l>
<l>In andren saken sal bekeren;</l>
<l>Meneghe vrouwe salt bereren</l>
<l>In heydenesse uwen criich."</l>
<l>"Des willic hebben een gheswiich,</l>
<l n="365">Want ic en wils nemmer horen;</l>
<l>Ghi siit ridder wtvercoren</l>
<l>Entie wtnemende van ons allen;</l>
<l>Hoe es u herte dus u ontfallen,</l>
<l>Dat ghi u dus sere ontfaert?</l>
<l n="370">Ontsiedi u, keert thuuswaert</l>
<l>Tote dat ghi weder siit vercoent;</l>
<l>Ende emmer en werdet niet versoent</l>
<l>Inne sals minen wille vercrigen."</l>
<l>"Broeder des modi wel swighen,</l>
<l n="375">Seide Demophon, bi mier trouwen,</l>
<l>Maer ic duchte dat u berouwen</l>
<l><pb n="116"/>Noch sal sere deser daet,</l>
<l>Dat ghi niet en hoert na raet.</l>
<l>Maer dat wet seker wel vor waer,</l>
<l n="380">Dat hier niemen en es soe vorbaer</l>
<l>Hi en sal scuwen uwe daghe</l>
<l>Waer hi mach der Kerstine slaghe;</l>
<l>Nochtan en seggict niet omdat,</l>
<l>Inne an u alre eren bat</l>
<l n="385">Dan alle die ghene die nu leven,</l>
<l>Maer sint ghiis niet wilt begheven</l>
<l>Ghine wilt emmer op hem striden,</l>
<l>Soe sal ic altoes bi uwer siden</l>
<l>Siin ende helpen na mine macht,</l>
<l n="390">Ende Mamet verlene u cracht</l>
<l>Ende seghe overal,</l>
<l>Ic ben die met u varen sal."</l>
<l>Nu sciet die raet tusscen hem tween,</l>
<l>Entie vrede durde tenden een</l>
<l n="395">Ene maent na haren keren,</l>
<l>Ende van buten quamen die heren</l>
<l>In die stad, soe quamen mede</l>
<l>Ende int here die van der stede,</l>
<l>Daer si grote feeste in dreven.</l>
<l n="400">Hads die soudaen willen begeven</l>
<l>Des orlogens, alle dier waren</l>
<l>Haddent wel laten varen,</l>
<l>Want sekerlec die conincginne</l>
<l>Ver Venus wrachter met inne</l>
<l n="405">Wonder onder die grote heren,</l>
<l>Daer ic u een deel wille ave leren</l>
<l>Wie si waren oppenbaer</l>
<l>Die deen den andren minden daer:</l>
<l>Die keyser van Roeme minde Salaminen,</l>
<l n="410">Daer hi omme dogede vele pinen.</l>
<l>Entie coninc van Vranckerike</l>
<l>Minde al die ghelike</l>
<l><pb n="117"/>Van Dalmasien Celidonen,</l>
<l>Ende van Damaus Elyoenen</l>
<l n="415">Minde van Spaengen de coninc Ryoen,</l>
<l>Als ic u hebbe weten doen;</l>
<l>Van Prassise, den coninc van Prassia,</l>
<l>Was Macidonien Palladia</l>
<l>Ghemint sere utermaten,</l>
<l n="420">Dor hare en mach hi de stad niet haten,</l>
<l>Maer in den vrede, alse die heren</l>
<l>Onderlinghe gaen ende keren,</l>
<l>Soe heeft Venus wonder gedaen,</l>
<l>Want swaerliic es bestaen</l>
<l n="425">Van Byhem die coninc rike,</l>
<l>Want hi minde sekerlike</l>
<l>Pasca, die heyden conincginne,</l>
<l>Want si was vrouwe van sinen sinne,</l>
<l>Dat hi cume mochte geduren;</l>
<l n="430">Si dedem vele aventuren.</l>
<l>Maurus, die coninc van Moriane,</l>
<l>Die soe swart hadde die gedane,</l>
<l>Minde van Achas Meliandren;</l>
<l>Dicke sat deen bi den andren,</l>
<l n="435">Want Maurus die coninc</l>
<l>Minnese vore alle dinc.</l>
<l>Van Eliadis Elyane</l>
<l>Was ghemint na minen wane</l>
<l>Van den coninc Colosus;</l>
<l n="440">Soudic u al vertellen dus</l>
<l>Die daer waren bevaen met minnen,</l>
<l>Onder, buten ende binnen,</l>
<l>Soe haddic te doene te vele.</l>
<l>Den vrede leveden si met spele</l>
<l n="445">Tote dat quam die leste dach.</l>
<l>Coninc Colesus die gherne lach</l>
<l>Ende Maurus in die stede,</l>
<l>Ende Demophon, hi dede</l>
<l>Dat die soudaen gaf enen dach</l>
<l n="450">Te besiene of men mach</l>
<l><pb n="118"/>Den pays maken dien si geren,</l>
<l>Want si noede dien van binnen deren.</l>
<l>Opten achtersten dach des vreden</l>
<l>Quamen ten perlemente ghereden</l>
<l n="455">Conincghen ende graven in beiden siden,</l>
<l>Soe vele, inne cant u tesen tiden</l>
<l>Vertellen niet hare alder namen;</l>
<l>Maer doe si waren al te samen,</l>
<l>Dede vraghen die keyserinne</l>
<l n="460">Den soudaen met soeten sinne,</l>
<l>Wat dat hi hare eyscende ware,</l>
<l>Dat hi soe sere piinde hare</l>
<l>Tontgoedene ende tonterven haer mede,</l>
<l>Ende soe vaste hilde die stede</l>
<l n="465">Beleghen met soe menegen man,</l>
<l>Want siit gheweten niene can</l>
<l>Wat dat si hem heeft mesdaen.</l>
<l>Doe antwerde die soudaen:</l>
<l>"Ic hebbe hier vore dese stad</l>
<l n="470">Scade al te groet gehadt,</l>
<l>Van velen conincgen wtvercoren,</l>
<l>Die ic hier hebbe verloren,</l>
<l>Ende miins selves arm mede,</l>
<l>Dit moet si betren entie stede</l>
<l n="475">Eer ic des orlogens sal begeven,</l>
<l>Of ic ligghe hier al miin leven."</l>
<l>Miin her Heinriic die Limborchere</l>
<l>Seide: "twaren ende god here,</l>
<l>Die orlogen wilt ende striden,</l>
<l n="480">Hi moet selken tiit overliden</l>
<l>Saken die hem swaer siin;</l>
<l>Ja en verloes die vrouwe miin</l>
<l>Haren vader vore dese stad,</l>
<l>Sine wiste waer omme no om wat</l>
<l n="485">Ghi quaemt ende beleiten hier</l>
<l>Sonder redene, her ridder fier,</l>
<l><pb n="119"/>Ende wouten onterven ende ontgoeden.</l>
<l>Dor noet moeste hiere hem jegen hoeden,</l>
<l>Al eist te sere over hem gegaen.</l>
<l n="490">Twaren ende god, her soudaen,</l>
<l>Al lieti mier vrouwen in vreden,</l>
<l>Ende ongeorloget ende onbestreden,</l>
<l>Ghine mesdater ane twint.</l>
<l>Miin jonfrouwe es maer .I. kint,</l>
<l n="495">Die eer ware blide ende in hoghen</l>
<l>Dan si moet ligghen in orlogen;</l>
<l>Oec willic wale dat ghi siet,</l>
<l>Dat si hier en es soe eenliic niet,</l>
<l>Eer ghi van den haren ghecriicht</l>
<l n="500">Een pennewaert, selc die nu swiicht,</l>
<l>Sal daer omme die doet smaken,</l>
<l>En mach siis anders niet afgeraken.</l>
<l>Tavont nemt ende die vrede</l>
<l>Ende wi selen keren in die stede,</l>
<l n="505">Ende houden ons in payse daer,</l>
<l>Maer marghen seldi ons vorwaer</l>
<l>Te velde sien, ofs ons god an,</l>
<l>Winne die ghewinnen can."</l>
<l>Die soudaen die dit verstoet</l>
<l n="510">Ende oec hoerde, hem dranc siin moet,</l>
<l>Ende seide: "her riddre hier met blive;</l>
<l>Alsoe langhe als ic ben te live</l>
<l>Sal ic houden dese stad beleghen,</l>
<l>Of doet werdicker af ghedregen."</l>
<l n="515">Die conincge die den dach namen,</l>
<l>Seiden den soudaen tsamen:</l>
<l>"Here of ghi u bat beriet,</l>
<l>Eer ghi dus van hem sciet,</l>
<l>Soe dadi na onse duncken wale."</l>
<l n="520">Die soudaen seide: "ghene tale</l>
<l>En helpter toe, wats gescie,</l>
<l>Also langhe als ic metten oegen sie."</l>
<l><pb n="120"/>Doe seide Echites die coninc:</l>
<l>"Men late dan varen dese dinc,</l>
<l n="525">Dat niet siin mach, moet bliven.</l>
<l>Eer ons die soudaen sal verdriven,</l>
<l>Het sal eer liden menege ure."</l>
<l>Doe keerden si alle binnen mure.</l>
<l>Nu keert die soudaen int here,</l>
<l n="530">Die dincs en hadde meren ghere</l>
<l>Dan hoe hi mach die stad winnen;</l>
<l>Maer wils god onnen dien van binnen,</l>
<l>En sal na sinen wille niet gaen.</l>
<l>Te rade riep die soudaen</l>
<l n="535">Conincghe ende ammirale;</l>
<l>Daer was menegherande tale</l>
<l>Die ic qualec vertrecken soude,</l>
<l>Al waert oec dat ic woude</l>
<l>Ic souts qualec comen af;</l>
<l n="540">Ten lest Demophon raet gaf,</l>
<l>Sider dat en es ander raet,</l>
<l>Dat men, alse die dach opgaet,</l>
<l>Porren sal ter stad wert,</l>
<l>Mochte men die heren wert,</l>
<l n="545">Ende bestoedse vore hare stad.</l>
<l>"Nochtan wetic wale dat,</l>
<l>Dat wi ghenouch selen te doene</l>
<l>Hebben, si siin soe coene.</l>
<l>Nu bereit u soe ghi heren,</l>
<l n="550">Dat wi striden mogen met eren."</l>
<l>Dus es die raet ghesceden daer,</l>
<l>Maer hare conincge, wet vorwaer,</l>
<l>Al sonder Demophon die here,</l>
<l>En haten die stad niet sere.</l>
<l n="555">Colosus, Prassus ende Maurus,</l>
<l>Ende drougen over een aldus,</l>
<l>Dat si niet en wilden striden</l>
<l>Dien dach, maer al omme riden,</l>
<l>Entie grote daet besien</l>
<l n="560">Die daer van ridders sal ghescien,</l>
<l><pb n="121"/>Ende laten thuus hare seriante,</l>
<l>Hare ridders ende hare olyfante,</l>
<l>Die meer den Kerstinen souden scaden</l>
<l>Dan noch alsoe vele der andren daden.</l>
<l n="565">Dus wert dit orloge ierst begonnen,</l>
<l>Des margens vrouch vor der sonnen</l>
<l>Siin die buten al ghereet,</l>
<l>Ende miin her Heinriic, godeweet,</l>
<l>Die hem savons hadde beraden,</l>
<l n="570">Hi toech wt met groter staden</l>
<l>Metten lieden van der stede,</l>
<l>Ende ander .VI. conincge mede,</l>
<l>Van Tracien Dalmatie Pyrrus,</l>
<l>Salencen Eliodus ende Chorus,</l>
<l n="575">Van allen desen was her Heinriic here;</l>
<l>Hi begherde herde sere</l>
<l>Trecht te houden der keyserinnen,</l>
<l>Ende voer haestelec beghinnen</l>
<l>Dien striit opten coninc</l>
<l n="580">Van India, diene ontfinc</l>
<l>Sterkelec met sinen spere,</l>
<l>Maer die stoute Limborchere</l>
<l>Gheraecten een lettel bat</l>
<l>Boven daertsoen daer hi in sat,</l>
<l n="585">Dat spere dor den lichame vloech,</l>
<l>Dat spere en craecte none boech,</l>
<l>Ende daer hi tspere na hem trac,</l>
<l>Soe viel die coninc daer hi sat</l>
<l>Mede sinen hals ontwee,</l>
<l n="590">Die steke en dedem nemmer wee</l>
<l>Maer bleef onder de perde daer.</l>
<l>Ende her Heinriic vorwaer</l>
<l>Op enen andren coninc steken,</l>
<l>Dat siin spere moeste breken</l>
<l n="595">In sine herte, al waest groet,</l>
<l>Entie coninc hi viel doet,</l>
<l><pb n="122"/>Ende her Heinriic riep sere:</l>
<l>"Slaet in, ghi heren, dor onsen here,</l>
<l>Vromeliic, hier eist te doene!</l>
<l n="600">Laet siin, wie es hier coene!"</l>
<l>Van Tracien die coninc vroet,</l>
<l>Die ridder es van prise goet,</l>
<l>Ontmoete den coninc Alloren,</l>
<l>Die hem sere dede voren;</l>
<l n="605">Die joeste was swaer ende vreeseliic,</l>
<l>Want daer en was gheen ghewiic,</l>
<l>Deen stac den andren dat si beide</l>
<l>Vielen neder uten ghereide,</l>
<l>Sere ghequetst soe waren si,</l>
<l n="610">Maer van Tracien, gheloeves mi,</l>
<l>Hi spranc wel haestelec op,</l>
<l>Ende gaf enen groten clop</l>
<l>Sinen sterken wedersake,</l>
<l>Soe dat hi met onghemake</l>
<l n="615">Sere weder viel beneden</l>
<l>Ende bleef onder dorsse vertreden.</l>
<l>Dus wert die wiich staende groet,</l>
<l>Menich riddre bleef daer doet</l>
<l>In beiden siden, alst recht was,</l>
<l n="620">Ende her Heinriic, gheloeft mi das,</l>
<l>Street soe utermaten wale,</l>
<l>Dat ic u te desen male</l>
<l>Niet en conste sine daet vertellen,</l>
<l>Noch oec mede siere gesellen,</l>
<l n="625">Die soe vromelike streden,</l>
<l>Dat si varre achter deden</l>
<l>Die heydene die jeghen hem waren;</l>
<l>Mettesen quam toe ghevaren</l>
<l>Pasca, die conincginne trouwen,</l>
<l n="630">Met al haren stouten vrouwen,</l>
<l>Ende dreef achter in ware dinc</l>
<l>Van Dalmatien den coninc.</l>
<l>Wat waendi hoe sere si street</l>
<l>Ende hare vrouwen, godeweet.</l>
<l n="635"><pb n="123"/> Si hebben den Grieken gedert sere;</l>
<l>En hadt gedaen die stoute here,</l>
<l>Van Tracien die coninc metten sinen,</l>
<l>Die lettel halp siin pinen,</l>
<l>Want .IIII. conincge metten haren</l>
<l n="640">Quamen vreeselec toe ghevaren,</l>
<l>Ende dreven die onse achter.</l>
<l>Dit dochte her Heinrike lachter,</l>
<l>Ende warp hem midden in de noet,</l>
<l>Ende slouch .II. dier conincge doet,</l>
<l n="645">Ende haers volx soe overvele</l>
<l>Dat met hem ghinc al uten spele,</l>
<l>Maer emmer wies hem soccors an.</l>
<l>Nu latic van hem bliven dan,</l>
<l>Ende sal u doen verstaen</l>
<l n="650">Wat her Echites heeft gedaen.</l>
<l>Miin her Echites, die coninc rike,</l>
<l>Die in dander side behagelike</l>
<l>Metten sinen wtwert reet</l>
<l>Met .VII. conincghen ghereet,</l>
<l n="655">Die willich ten stride waren,</l>
<l>Met hem soe quam gevaren</l>
<l>Siin vader die oude grave,</l>
<l>Daer ghenouch te seggen ware ave</l>
<l>Van siere vromegher daet,</l>
<l n="660">Oec quammer met, dat verstaet,</l>
<l>Een ridder ende hiet Jonas,</l>
<l>Die wilen cnape was</l>
<l>Heren Evax, die van hem sciet</l>
<l>In Arragoen, ende daer hi niet</l>
<l n="665">Sider af hadde vernomen,</l>
<l>Maer alse hi was ten lande comen</l>
<l>Onthilten die grave van Athenen;</l>
<l>Soe vele dogeden was an de ghen[en]</l>
<l>Dat hem Echites wapen gaf</l>
<l n="670">Ende maecter enen here af,</l>
<l><pb n="124"/>Die hem proevede al te wale,</l>
<l>Ende reet wt ten iersten male,</l>
<l>Ende reet heren Demophonne jeghen,</l>
<l>Die vore dandre quam geslegen.</l>
<l n="675">Die joeste was starc die si reden,</l>
<l>Want si deen den andren niene meden,</l>
<l>Ende geraecte soe sware ene joeste</l>
<l>Dat haer ne gheen was, hine moeste</l>
<l>Rumen stegereep ende gereide,</l>
<l n="680">Ende vielen jegen derde beide,</l>
<l>Ende bleven liggende tsamen,</l>
<l>Tote dat hem hulpe toe quamen</l>
<l>Diese vermonterden saen.</l>
<l>Doe ghinc men houwen ende slaen,</l>
<l n="685">Ende Echites die coninc fiin</l>
<l>Slouch den coninc van Putriin,</l>
<l>Dat hi viel op derde doet.</l>
<l>Vort slouch hi in de noet</l>
<l>Den coninc van Galilee,</l>
<l n="690">Die nemmer en clagede wee.</l>
<l>Van Athenen doude grave</l>
<l>Reet ende stac den coninc ave</l>
<l>Van Libia Ibadalle,</l>
<l>Dat hi doet bleef van den valle,</l>
<l n="695">Ende van Albania die coninc Albat,</l>
<l>Diene wreken soude op de stad,</l>
<l>Quam opten grave van besiden,</l>
<l>Ende geraecten in siin liden</l>
<l>Ende warpen van den orsse neder,</l>
<l n="700">Maer sciere vermonterdi weder.</l>
<l>Van Spaengen die coninc Ryoen,</l>
<l>Die sere vrome was in siin doen,</l>
<l>Ende slouch den coninc Albat</l>
<l>Dat hi rumde dors daer hi op sat</l>
<l n="705">Ende viel op derde doet.</l>
<l>Doe wert die striit starc ende groet</l>
<l>Ende vreeselec te siene an,</l>
<l>Daer bleef versleghen menich man.</l>
<l><pb n="125"/>Miin her Heinriic die stoute here</l>
<l n="710">Die banderside street sere</l>
<l><pb n="126"/>Jeghen meneghen heydenen man,</l>
<l>Dien altoes wies helpe an,</l>
<l><pb n="127"/>Want Prasiis, die coninc van Prasia,</l>
<l>Quam metten sinen gereden na,</l>
<l n="715">Met .VII. hondert olifanten,</l>
<l>Wel gheladen met serianten;</l>
<l>Dese quamen sere dringende vort</l>
<l>Ende wrachten in donse grote mort,</l>
<l>Want si rechte vorwert leden</l>
<l n="720">Ende niemens en vermeden,</l>
<l>Want sine constense niet bestriden</l>
<l>Ende niemen en dorste jegen hem liden</l>
<l>Die liede die in den casteel lagen.</l>
<l>Banderside si hem ontsaghen,</l>
<l n="725">Stakensi die olyfante doet</l>
<l>Soe soude de val siin soe groet</l>
<l>Dats niemen ontsaen en mochte.</l>
<l>Mettesen Prasiis herdochte</l>
<l>Dat hi ghelooft hadde dat,</l>
<l n="730">Dat hi dies dages op die stad</l>
<l>Niet striden en soude wats ghesciede,</l>
<l>Dies dedi keren sine liede,</l>
<l>Ende soe daden dandre doe,</l>
<l>Want die avont quammer toe,</l>
<l n="735">Ende scieden in beiden siden.</l>
<l>Donse ghingen ter stad wert riden</l>
<l>Entie heydene, dats waer,</l>
<l>Toghen in die tenten daer.</l>
<l><pb n="128"/>Nu es dat here al in getogen;</l>
<l n="740">Die soudaen die niet verhogen</l>
<l>En can om sine grote scade,</l>
<l>Riep alle sine liede te rade,</l>
<l>Ende clagedem utermaten sere,</l>
<l>Datti sine liede ende sine ere</l>
<l n="745">Vore enen casteel daer verlore,</l>
<l>Ende hiere alle de werelt vore</l>
<l>Nochtan hadde ten wapenen al,</l>
<l>Dat ware kenlec ongeval:</l>
<l>"En mochte mi aldus niet mesvallen,</l>
<l n="750">Mamet gheets mi af met allen;</l>
<l>Want ic heden in den daghe</l>
<l>Hebbe man ende maghe</l>
<l>Verloren al buten ghetale,</l>
<l>Ende .XIII. conincge alsoe wale</l>
<l n="755">Siin mi hier oec afgheslaghen;</l>
<l>Hoe magic minen sin verdragen?</l>
<l>Dat es wonder al te groet!</l>
<l>Ic biddu heren in derre noet</l>
<l>Dat ghi mi raet, wat ic best doe."</l>
<l n="760">Demophon spracker toe,</l>
<l>Ende seide: "here ic segt u wel,</l>
<l>En es gheen kinderspel</l>
<l>Te striden jegen al dat here,</l>
<l>Want hets volc van groter were,</l>
<l n="765">Ghi maecter af enen casteel,</l>
<l>Daer van der werelt algheel</l>
<l>Die bloeme van ridderscape es in;</l>
<l>Ic rade wel na minen sin</l>
<l>Dat men noch te payse sprake,</l>
<l n="770">Of dat men margen wte trake</l>
<l>Tilike, eer si wt reden,</l>
<l>Ende wise vore hare porte bestreden;</l>
<l>Wouden u die heren helpen mede</l>
<l>Die heden der stad hilden vrede."</l>
<l n="775">Die soudaen seide: "ghi segt wale."</l>
<l>Doe geloofden siit altemale,</l>
<l><pb n="129"/>Dat si des anders daghes tilike</l>
<l>Helpen souden den soudaen rike.</l>
<l>Mettesen stonden si van den rade</l>
<l n="780">Ende scieden, want het was spade.</l>
<l>Doe quam den soudaen mare,</l>
<l>Dat int here comen ware</l>
<l>Armenius, siere suster kint,</l>
<l>Dat die soudaen sere mint</l>
<l n="785">Boven allen creaturen.</l>
<l>Van vreuden consti cume geduren</l>
<l>Doe hi hoerde die niemare.</l>
<l>Men woude oec seggen oppenbare</l>
<l>Dat hine an siere suster wan,</l>
<l n="790">Maer niet haer ghetroude man.</l>
<l>Met hem quam oec Pelias,</l>
<l>Die sconinx sone van India was.</l>
<l>Dese quamen, al waest spade,</l>
<l>Met tsoudaens rade</l>
<l n="795">Ende wouden ridders siin ghedaen.</l>
<l>"Neen, seide die soudaen,</l>
<l>Ghi siit te jonc alle beide."</l>
<l>Mettien Armenius seide:</l>
<l>"Oem ghi selt ons ridders maken,</l>
<l n="800">Of wet in waren zaken</l>
<l>Dat wi marghen vroe betide</l>
<l>Beide varen in den stride,</l>
<l>Blivewi doet of ghenesen."</l>
<l>Demophon seide te desen:</l>
<l n="805">"Here soe rade ic wale dat,</l>
<l>Dat wi senden in de stad</l>
<l>Om te hebben enen vrede,</l>
<l>Hier binnen moghen wi mede</l>
<l>Dese kindere ridders maken,</l>
<l n="810">Ende wi moghen binnen desen zaken</l>
<l>Merken ende leren kinnen</l>
<l>Van buten die ridders ende van binnen,</l>
<l><pb n="130"/>Ende op wien si moghen tien,</l>
<l>Ende welken volgen ende vlien.</l>
<l n="815">Selen si binnen den vrede keren.</l>
<l>Ende oec sal men die heren</l>
<l>Die hier heden bleven doet</l>
<l>Berren ende doen ere groet,</l>
<l>Ende elken graven na hare wise,</l>
<l n="820">Want si ridders waren van prise.</l>
<l>Wine mogense in der straten</l>
<l>No in den velde niet liggen laten."</l>
<l>Doe seiden die andre heren daer:</l>
<l>"Sekerlec, miin here seit waer;</l>
<l n="825">Onse vriende ende onse maghe</l>
<l>Die heden storven in den daghe,</l>
<l>Willen wi graven werdelike</l>
<l>Ende berrense hoechelike."</l>
<l>Die soudaen oec alsoe woude,</l>
<l n="830">Omdat hi sinen neve festeren soude.</l>
<l>Dus was die raet ghegeven daer,</l>
<l>Dat men sende in de stad daer naer</l>
<l>Twee conincghe, die ,hieten aldus,</l>
<l>Colosus ende Maurus,</l>
<l n="835">Die beiden minden in die stede,</l>
<l>Vele te willegher waren siis mede,</l>
<l>Ende voeren in de stad saen,</l>
<l>Daer si wel waren ontfaen</l>
<l>Van den heren die noch te rade</l>
<l n="840">Stonden, al waest spade,</l>
<l>Hoe si des anders dages souden</l>
<l>Striden ende haer recht behouden;</l>
<l>Ende doen si die heren vernamen</l>
<l>Die daer om den vrede quamen,</l>
<l n="845">Ontfingen sise blidelike,</l>
<l>Want si ontsaghen sekerlike</l>
<l>Van sanders dages den striit meer</l>
<l>Dan si ghedaen hadden eer,</l>
<l><pb n="131"/>Om der olifanten cracht,</l>
<l n="850">Dies si te voren noit bedacht</l>
<l>Hadden, want si ten ghenen tiden</l>
<l>En saghen met olifanten striden,</l>
<l>Ende peinsden dat hem goet ware</l>
<l>Den vrede van enen halven jare;</l>
<l n="855">Hier binnen souden si hem vorsien</l>
<l>Ende maken doen enich engien,</l>
<l>Daer si met des soudaens macht</l>
<l>Enter olifan[ten crac]ht</l>
<l>Mochten [wederstaen ende verdriven]</l>
<l n="860">Ende [in hare ere bliven.]</l>
<l>Die [conincge die wale waren ontfaen</l>
<l>Seiden hare bodscap saen,</l>
<l>Ende boden vrede drie maent ofte viere,</l>
<l>Ende oec in al selker maniere</l>
<l n="865">Dat sie begerden langen vrede;</l>
<l>Die onse oec dat gherne deden,</l>
<l>Si gaven vrede der maende viere,</l>
<l>Ende oec in selker maniere]</l>
<l>Alse hi plach te sine ghenomen:</l>
<l n="870">Elc soude ten andren comen</l>
<l>Alsi te voren hadden geplogen,</l>
<l>Ende si keerden in hoghen.</l>
<l>Die vrede wert tien tiden</l>
<l>Vaste ghestedicht in beiden siden.</l>
<l n="875">Wet wel dat men in desen vrede</l>
<l>Menich scoen wtlede dede</l>
<l>Den conincghen die daer doet waren;</l>
<l>Ende wet oec wel, sonder sparen</l>
<l>Dat die van binnen eerlike</l>
<l n="880">Van Cypre den coninc rike</l>
<l>Ter erden besteden daden;</l>
<l>Oec ghinghen si hem beraden,</l>
<l>Met wat engiene dat si mochten,</l>
<l>Alst quame die tiit dat si vochten,</l>
<l n="885">Wederstaen die elpendiere.</l>
<l><pb n="132"/>Een meester smed antwerde sciere,</l>
<l>Die meester Tubal was geheten:</l>
<l>"Ghi heren, seiti, wildiit weten,</l>
<l>Levert mi stael ende yser mede,</l>
<l n="890">Ic sal eer wtgaet die vrede,</l>
<l>Hebben gemaect selc engien,</l>
<l>Dat ghi selt met oegen sien,</l>
<l>Daer men dolifante met al</l>
<l>Oft ossen waren met doeden sal."</l>
<l n="895">Dies was blide menich here</l>
<l>Ende danctens hem alle sere.</l>
<l>Miin her Heinriic seide noch vort:</l>
<l>"Dore god, ghi heren, nu hort:</l>
<l>Nu wetti wel dat den soudaen</l>
<l n="900">Menich man es onderdaen</l>
<l>Daer hi ons met hout belegen;</l>
<l>Sonderlinghe es daer .I. deghen</l>
<l>Die starc es boven nature,</l>
<l>D[ie dicke] wert den onsen tsure,</l>
<l n="905">[Want hi doet hem] menich verdriet,</l>
<l>[Oec en willen op] hem striden niet</l>
<l>[Sommighe onser heren di]e hier siin,</l>
<l>[Om vrientscap die si d]en ridder fiin</l>
<l>[Draghen, des hi verdien]de sere,</l>
<l n="910">[Ende daerom es verdragen d]ie here,</l>
<l>[En ware van dien niene]kinden.</l>
<l>[Nu dunct mi dat ic niet en ] vinde</l>
<l>[Wie dat sal wesen dus gheda]en</l>
<l>[Dat wine selen wederst]aen."</l>
<l n="915">Echites seide: "ghi segt waer,</l>
<l>Maer ic sach heden oppenbaer</l>
<l>Dat hi van minen ridder Jonas</l>
<l>Twee warf te barentert was,</l>
<l>Ende op thoet ghesleghen soe</l>
<l n="920">Dat hi machtloes henen vloe,</l>
<l>Dat mi van den stouten here</l>
<l>Nochtan ontfarmde herde sere."</l>
<l><pb n="133"/>Her Heinriic seide: "bi mier trouwen,</l>
<l>Dien ridder soudic gherne scouwen,</l>
<l n="925">Want sekerlec, hi es wel wert</l>
<l>Dat menne sere tsiene beghert,</l>
<l>Want siins es hier wel te doene."</l>
<l>Doe riepen Echites die coene,</l>
<l>Ende hi quam vore die heren daer,</l>
<l n="930">Ende hi wert, wet vorwaer,</l>
<l>Wel besien ende wel ontafen,</l>
<l>Want hi was vrome ende welgedaen.</l>
<l>Doe seide her Echites:</l>
<l>"Ic wille mi wel vermeten des,</l>
<l n="935">Dat hi hadde enen here,</l>
<l>Die was te prisen vele mere</l>
<l>Dan icken wel geprisen can."</l>
<l>Her Heinriic seide: "wie was hi dan?"</l>
<l>Echites seide: "gheloeves mi,</l>
<l n="940">Miin her Evax, soe heet hi,</l>
<l>Ende oec was die ridder fiin</l>
<l>In Vranckerike die geselle miin;</l>
<l>In Arragoen hi mi ontbleef,</l>
<l>Daer ic rouwe omme dreef,</l>
<l n="945">Dat hi met mi niene quam,</l>
<l>Van hem ic noit sint vernam."</l>
<l>Doe seide van Spaengen die coninc Rioen:</l>
<l>"Sekerlec, die selve baroen</l>
<l>Es in Arragoen coninc,</l>
<l n="950">Daer hi met eren crone ontfinc,</l>
<l>Dat seggic wel te voren,</l>
<l>Ende es van hier gheboren;</l>
<l>Ic weet wel, wist die here vermeten</l>
<l>Dat dese stad dus ware beseten,</l>
<l n="955">Hi soude hier cortelike siin;</l>
<l>Ende soe en es hier soe coene heydiin</l>
<l>Hem en sal rouwen, geloeves mi,</l>
<l>Dat hi ten stride comen si."</l>
<l><pb n="134"/>Miin her Heinriic seide doe:</l>
<l n="960">"Ghi heren, nu rater toe;</l>
<l>Sint dat die here wtvercoren</l>
<l>Uten lande es gheboren,</l>
<l>Soe riedic wel dat menne ontbode,</l>
<l>Opdat men hadde ghetrouwen bode,</l>
<l n="965">Dat hi dore sine ghenaden</l>
<l>Miere vrouwen quame te staden,</l>
<l>Inne wane niet hine salt gherne doen."</l>
<l>Miin her Jonas die baroen,</l>
<l>Seide: "here, dat sal hi twaren;</l>
<l n="970">Ende ic sal selve om hem varen</l>
<l>Ende doene comen in corter stont,</l>
<l>Es hi levende ende ghesont;</l>
<l>Want herde noede soudiit laten."</l>
<l>Dies waren blide utermaten</l>
<l n="975">Die heren ende seidens hem danc,</l>
<l>Ende dat hi porre eer iet lanc,</l>
<l>Soe dat hi binnen den vrede kere.</l>
<l>Hi seide: "ic sal, ans mi onse here,</l>
<l>Ende marghen porren vrouch betide."</l>
<l n="980">Dies dages waren die heren blide</l>
<l>Ende hadden spel ende feeste;</l>
<l>Des anders dages, seit die geeste,</l>
<l>Porrede die stoute Jonas,</l>
<l>Die blide van der vaert was,</l>
<l n="985">Ende nam orlof ende voer sier straten.</l>
<l>There heefti achter hem gelaten,</l>
<l>Ende voer berghe ende dale.</l>
<l>God moeten achterwaren wale</l>
<l>Ende behouden telker stede;</l>
<l n="990">Soe moet hi ons allen mede! Amen.</l>
</div>
<div type="chapter"><head type="chapter">BOEK X.</head>
<l><pb n="135"/>Die tiit die liidt ende oververt</l>
<l>Ende oec alle dinc vertert</l>
<l>Ende verliest hoedanicht si,</l>
<l>Hi heeft soe versleten mi,</l>
<l n="5">Dat met mi naect der vesper tiit.</l>
<l>Al mine joye ende miin deliit</l>
<l>Leit in de scotele ende in den nap,</l>
<l>Van minnen en hebbic maer den clap,</l>
<l>Anders en dogicker niet toe;</l>
<l n="10">Nochtan ben ic blide ende vroe</l>
<l>Als icker iet af spreken hoere,</l>
<l>Dat gheet mi soe wel in doere</l>
<l>Dat ic vervrouwe altemale;</l>
<l>Maer nemmeer dan die tale</l>
<l n="15">En hebbics van dat men doet;</l>
<l>Nochtan hebbic den wille goet,</l>
<l><pb n="136"/>Haddic de macht geliic den wille,</l>
<l>Ic wanic selden lage stille.</l>
<l>Ende dore den dienst dien ic draghe</l>
<l n="20">Noch ter minnen alle daghe,</l>
<l>Soe willic dit gedicht volmaken.</l>
<l>Want ic duchte, lietic die saken,</l>
<l>Datse niemen vort mochte bescr[iven]</l>
<l>Ende si soude achterbliven;</l>
<l n="25">Hierbi hebbict vort begonnen.</l>
<l>God onse here moet mi onnen</l>
<l>Dat ict soe gheraken moete</l>
<l>Dat u dunct te horne soete.</l>
<l>Her Jonas, die ridder wert,</l>
<l n="30">Die blideliic henen vert</l>
<l>Den enen dach vore den andren n[aer],</l>
<l>Reet menegen berch hoge ende sw[aer]</l>
<l>Ende meneghe valeye diep</l>
<l>Daer meneghe fonteyne liep,</l>
<l n="35">Meneghe heyde ende menich wout;</l>
<l>Mettien quam die ridder stout</l>
<l>In een groet foreest gereden</l>
<l>Ende woeste van allen weghen,</l>
<l>Enen wech vant hi dien hi reet,</l>
<l n="40">Nochtan dat hi niene weet</l>
<l>Wanen hi comt of waer hi inde,</l>
<l>Nochtan reet hi met gheninde</l>
<l>Emmer vorwert int doncker wout,</l>
<l>Doch soe peinsdi menichfout</l>
<l n="45">Waerwert dat hine leiden soude;</l>
<l>Doch quam hi wten woude</l>
<l>Jeghen vespertiit ghevaren,</l>
<l>Maer anders soe quam hi twaren</l>
<l><pb n="137"/>Op ene grote woeste heyde,</l>
<l n="50">Daer brem ende geniver beide</l>
<l>Stont ghewassen mans lingde lanc,</l>
<l>Die wandelinghe sceen daer cranc,</l>
<l>Want een savel, wet dat wale,</l>
<l>Hadde die heyde altemale</l>
<l n="55">Overvlogen .IIII. voete dicke;</l>
<l>Sekerlec soe wanicke</l>
<l>Dat daer no gras no cruut</l>
<l>Noit en wies ter erden wt</l>
<l>Dan brem, geniver ende heyde.</l>
<l n="60">Miin her Jonas te hem selven seide:</l>
<l>"Wanen comt dusdanich lant?</l>
<l>Miin ors gheet hier in dit sant</l>
<l>Telken voetstape toten knien;</l>
<l>God here! wat sal miins ghescien?</l>
<l n="65">Het wert nu al doncker nacht</l>
<l>Ende inne hebbe niet de macht</l>
<l>Dat ic tammeer herberghe verreike,</l>
<l>Ende hier en es boeke no eyke</l>
<l>Daer ic mach onder logieren;</l>
<l n="70">Miin ors en mach in ghere manieren</l>
<l>Verreiken dat moghe verteren,</l>
<l>Dat mi boven al sal deren,</l>
<l>Want dits die magerste aert</l>
<l>Die nie, wanic, ghemaect waert,</l>
<l n="75">Ic moet riden, in weets wat doen."</l>
<l>Mettien versach die baroen</l>
<l>Van verren een scone vier;</l>
<l>Darwert reet die ridder fier</l>
<l>Bi der claerheit van den viere,</l>
<l n="80">Want anders was hem claerheit diere;</l>
<l>En alse hi bi den viere quam,</l>
<l>Soe sach hi vore hem ende vernam</l>
<l>Dat ene hoghe montaenge was,</l>
<l>Daer boven ene borch, als ict las,</l>
<l n="85">Die hoghe sceen van daer beneden.</l>
<l>Die riddre ware gherne opghereden</l>
<l><pb n="138"/>Haddi den wech vinden moghen,</l>
<l>Want dat sant hadt soe bevloghen</l>
<l>Ende ghedreven of het waren</l>
<l n="90">Grote zeebaren.</l>
<l>Doe noopti dors metten sporen;</l>
<l>Doe dochte den ridder wtvercoren,</l>
<l>Datten tfier leide in warre dinc</l>
<l>Emmer dors daert henen ghinc,</l>
<l n="95">Want dors ghinc al in een,</l>
<l>Alse die gheet op enen steen.</l>
<l>Dus ginc dors tote boven;</l>
<l>Ene porte die men mochte loven</l>
<l>Sach hi daer boven staen,</l>
<l n="100">Die jeghen hem was ondaen;</l>
<l>Ene jonfrouwe stont daer vore</l>
<l>Die scone was ter core.</l>
<l>Alse die ridder heeft versien,</l>
<l>Beeti van den orsse mettien,</l>
<l n="105">Ende boet hare goeden avont saen,</l>
<l>Entie jonfrouwe welghedaen</l>
<l>Hieten willecome wesen,</l>
<l>Ende vragedem mettesen</l>
<l>Wanen hi quame ghereden,</l>
<l n="110">Ende hoe hi die heyde ware leden</l>
<l>Ende dat onghiere lant,</l>
<l>Daer men noit in en vant</l>
<l>Dat menschen mochte staen in staden.</l>
<l>Die riddre was wel beraden,</l>
<l n="115">Ende berechte die jonfrouwe wale,</l>
<l>Ende seide: "scone smale,</l>
<l>Op u ghenade comic hier,</l>
<l>Van ghere heyden sagic vier,</l>
<l>Ende peinsde dat ic harwert woude,</l>
<l n="120">Op aventure opdat men mi soude</l>
<l><pb n="139"/>Hier herberghen desen nacht"</l>
<l>Die jonfrouwe was wel bedacht,</l>
<l>Ende seide jaes, ende leiden na;</l>
<l>Een cnape, als ic mi versta,</l>
<l n="125">Leide siin ors ten stalle wert,</l>
<l>Daert wel was gheachterwert;</l>
<l>Een ander cnape quam mede</l>
<l>Die hem sine wapene afdede,</l>
<l>Die derde cnape quam vort geganghen</l>
<l n="130">Ende heeft hem enen mantel omme gehangen,</l>
<l>Dat hi na die hitte en soude</l>
<l>Weder ontfaen ghene coude.</l>
<l>Die tafelen waren oec doen maken</l>
<l>Daer genouch was van allen zaken,</l>
<l n="135">Daer siin beide toe gheseten;</l>
<l>Ende tierst dat daer was gheten</l>
<l>Dede men die tafelen van hem;</l>
<l>Die ridder seide: "jonfrouwe ic ben</l>
<l>Een deel moede, waert u bequame,</l>
<l n="140">Ic ben die gherne raste name."</l>
<l>Si seide: "sint u vaect,</l>
<l>U bedde es al ghemaect."</l>
<l>Twee cnapen quamen ter vaert</l>
<l>Ende leiden ten bedde waert,</l>
<l n="145">Daer ghinc hi op ligghen neder</l>
<l>Entie cnapen keerden weder.</l>
<l>Nu hort ghi heren, dat u god lone;</l>
<l>Die ridder wert gebedt scone</l>
<l>In ene al te scone zale,</l>
<l n="150">Si dochtem wesen altemale</l>
<l>Van dieren stenen ghemingt int gout,</l>
<l>Dit wonderde sere den ridder stout,</l>
<l>Want hi nachts daer in gesach</l>
<l>Gheliic het ware claer dach.</l>
<l n="155">Die zale was lanc ende wiit;</l>
<l>Sere wonderdem tier tiit</l>
<l><pb n="140"/>Wanen hem selke sierheit quam;</l>
<l>Mettien sach hi ende vernam</l>
<l>Ene segie van elpsbene,</l>
<l n="160">Die met menegen dieren stene</l>
<l>Was beset ende wel ghemaect,</l>
<l>Niet en wasser ane mesraect,</l>
<l>Want het was soe diere .I. werc;</l>
<l>Vort soe leidi sinen merc</l>
<l n="165">Om te besiene die scone zale</l>
<l>Die hem behagede al te wale;</l>
<l>Doe versach hi al te hant</l>
<l>Die scoenste vrouwe die men vant,</l>
<l>Sitten op enen setel daer,</l>
<l n="170">Het sceen wel an haer gebaer</l>
<l>Dat si was edel ende rike,</l>
<l>Maer si hilt hare simpelike,</l>
<l>Dat hare stoet wale ghenouch;</l>
<l>Entie cleder die si drouch</l>
<l n="175">Waren greyn dinne wit,</l>
<l>Entie setel daer si op sit</l>
<l>Was hulten met corden getogen.</l>
<l>Inne soudu niet geseggen mogen</l>
<l>Hoe wel dat den ridder bequam</l>
<l n="180">Al dat hi ane die vrouwe vernam;</l>
<l>Oec saten vore die voete der vrouwen</l>
<l>Een jonchere ende .II. jonfrouwen;</l>
<l>Die jonchere was gecleet wale</l>
<l>Met dobbeletten van sindale,</l>
<l n="185">Ghevoedert met bonten al,</l>
<l>Want siin goet was niet smal;</l>
<l>Dene jonfrouwe si hadde ane</l>
<l>Bruun burnet na minen wane</l>
<l>Ghevoedert met vellen van coninen;</l>
<l n="190">An hare dochtem wale scinen</l>
<l>Dat si dicke peinsde vele</l>
<l>Ende luttel acht op idele spele;</l>
<l>Die ander jonfrouwe, die welghedane</l>
<l>Hadde ene linine jupe ane</l>
<l n="195"><pb n="141"/> Ende enen witten roc onder;</l>
<l>Dit dochte al den ridder wonder,</l>
<l>Ende sach over an dander side;</l>
<l>Doe sach hi ene vrouwe blide</l>
<l>Sitten op een sitten hoghe;</l>
<l n="200">Ic wanict niet geseggen moghe</l>
<l>Hoe wel dat sitten was gesneden,</l>
<l>Oec waest van boven tot beneden</l>
<l>Met samite wel behangen;</l>
<l>Die vrouwe hadde om haer gehangen</l>
<l n="205">Enen mantel sabuliin,</l>
<l>Met ere vedren ermeriin,</l>
<l>Die hinc hare an die scoudren tale;</l>
<l>Haren roc was van purperen sindale</l>
<l>Tote bi den borsten gesneden wt,</l>
<l n="210">Omdat men hare witte huut</l>
<l>Soude te bat mogen scouwen;</l>
<l>Oec stont op thoet der vrouwen</l>
<l>Ene crone van finen goude;</l>
<l>Diese te rechte prisen soude,</l>
<l n="215">Hi hadde te doene al te vele.</l>
<l>Men sach haren hals ende hare kele</l>
<l>Dore den douc, gheloeft mi das,</l>
<l>Daer si met bewonden was,</l>
<l>Alsoe claer oppenbare</l>
<l n="220">Alse oft si ontwonden ware.</l>
<l>Vore hare saten jonfrouwen .III.,</l>
<l>Bat ghevoerde en sagic nie;</l>
<l>Die ene hadde, des geloeft,</l>
<l>Ene sidene huve op thoeft,</l>
<l n="225">Ende enen roc scaerlaken roet,</l>
<l>Ende ghegort daer op al bloet;</l>
<l>Twee witte hantscoen had si ane;</l>
<l>Wat helpt dat ict al vermane?</l>
<l>Ic hebbe nu te doene wel.</l>
<l n="230">Die andre waren alle wel</l>
<l>Ghepallert te prisen sere,</l>
<l>Dit wonderde al den here;</l>
<l><pb n="142"/>Mettien hi noch beneden sach</l>
<l>Dinc die hem meer wondren mach:</l>
<l n="235">Want die sale was soe rene,</l>
<l>Beide van houte ende van stene,</l>
<l>Vast ende starc na hare maniere,</l>
<l>Maer nieweren na soe diere;</l>
<l>Oec soe sach hi sitten daer</l>
<l n="240">Ane enen steinen pilaer</l>
<l>Ene jonfrouwe scone ende rene,</l>
<l>Met .II. jonfrouken clene,</l>
<l>Wel ghepalleert van prise</l>
<l>Na goeder liede wise;</l>
<l n="245">Vort sach hi ten ende in de zale</l>
<l>Was te broken al te male</l>
<l>Inghevallen ende oec diep;</l>
<l>Die riddre, die luttel sliep,</l>
<l>Dochte dit groet wonder wesen;</l>
<l n="250">Hi sach vort, ende hevet mettesen</l>
<l>Een wiif sittende versien,</l>
<l>Dore hare cleder hinghen hare de knien,</l>
<l>Hare roc was ghebuet mede</l>
<l>Ende ghenayt te menegher stede,</l>
<l n="255">Omme hare hoet hadsi een cleet gewonden,</l>
<l>Ende achter te gader ghebonden</l>
<l>Gheliic het ene verwoede ware;</l>
<l>Vele kinder saten om hare,</l>
<l>Selc wel gecleedt ende selc qualike,</l>
<l n="260">Nochtan sceen dat wiif rike;</l>
<l>Vort sach die ridder onder een dac</l>
<l>Sitten dat altemale dorelac,</l>
<l>Een wiif magher ende cranc,</l>
<l>Sere dunne ende lanc,</l>
<l n="265">Den buuc inholich, hoge die borst,</l>
<l>Si sceen verborren, dat dede de vorst;</l>
<l>Dat haer gewoest, de oegen diep,</l>
<l>Daer altoes pip wt liep,</l>
<l>Nochtan wonderde den ridder dat;</l>
<l n="270">Doe sach die ridder vorwert bat,</l>
<l><pb n="143"/>Ende sach op dende achterwert</l>
<l>Een rat, ene galghe ende .I. swert,</l>
<l>Ende menich ander torment mede,</l>
<l>Daer men liede met verdede;</l>
<l n="275">Doe wonderde den ridder boven al</l>
<l>Wat dat dit bedieden sal,</l>
<l>Ende watter leit an,</l>
<l>Mettien hi te slapen began.</l>
<l>Nu slaept die ridder met gemake</l>
<l n="280">Die ghesien heeft dese zake,</l>
<l>Maer die slaep was niet lanc,</l>
<l>Want hi saen weder ontspranc,</l>
<l>Ende sach in die zale comen gereden</l>
<l>Enen jonchere met behagelheden,</l>
<l n="285">Die beete, doe hiere binnen quam.</l>
<l>Doe sach hi vort ende vernam,</l>
<l>Dat die jonfrouwe van der sale</l>
<l>Met hem quam ten suden inde wale,</l>
<l>Vort leiden in die sale al dore;</l>
<l n="290">Mettien quam hi gaende daer vore</l>
<l>Daer die jonfrouwe sat allene</l>
<l>Metten jonfroukinen clene,</l>
<l>Diene saen te hare riep;</l>
<l>Maer wet wel dat hem ontliep</l>
<l n="295">Van der borch die jonfrouwe,</l>
<l>Maer die welghedane vrouwe</l>
<l>Si riepen dat hi te hare quame,</l>
<l>Ende ene hare dochtre name.</l>
<l>Doe seide die jonghe man:</l>
<l n="300">"Lieve vrouwe, wie sidi dan?"</l>
<l>"Bi gode, jonchere, dat seggic di,</l>
<l>Gherechticheit soe heet men mi,</l>
<l>Mine dochtre siin beide clene,</l>
<l>Trouwe es gheheten dene</l>
<l n="305">Ende Hope es der andre name;</l>
<l>Waren wi cnape u bequame,</l>
<l><pb n="144"/>Ghi sout met ons allen hoven</l>
<l>Comen in eren ende in loven."</l>
<l>Doe seide die cnape: "bi gode, vrouwe,</l>
<l n="310">Hope es goet, soe es oec Trouwe,</l>
<l>Maer ghi wet wel dat ic doch</l>
<l>Te jonc ben te huwen noch,</l>
<l>Ic wille mi noch bat besien</l>
<l>Eer ic mi te huwen wille tien."</l>
<l n="315">Mettien worde keerdi van hare</l>
<l>Ende ghinc spelen hare entare,</l>
<l>Dat hi in die scone zale quam</l>
<l>Daer hi sittende vernam</l>
<l>Die simpele vrouwe met haren kinden,</l>
<l n="320">Die gherne goede liede minden;</l>
<l>Die vrouwe riep den cnape naer,</l>
<l>Ende vragedem of hi daer</l>
<l>Nemen woude hare dochtre ene,</l>
<l>Si wouden hem dienen alle gemene.</l>
<l n="325">Die cnape vragede: "wie sidi dan?"</l>
<l>"Ic segt u , seitsi, of ic can;</l>
<l>Oetmoet soe es miin name,</l>
<l>Dat goeden lieden wel bequame;</l>
<l>Die sone die hier vore mi steit,</l>
<l n="330">Es geheten Vorsienicheit;</l>
<l>Mine eene dochter heet Mate,</l>
<l>Dandre Vreese, in dien gelate</l>
<l>Altoes onsen here ontsiet,</l>
<l>Comdi an ons, u en mach niet</l>
<l n="335">Ghebreken, ghine comt te groten lone,</l>
<l>Op erterike ende in den trone."</l>
<l>Die cnape seide: "bi gode, vrouwe,</l>
<l>Mi was gheboden Hope ende Trouwe,</l>
<l>Die ic liet alle beide,</l>
<l n="340">Want ic en hebbe ghene haesticheide</l>
<l>Van huwelike, ende daerbi</l>
<l>Moetiis oec verlaten mi,</l>
<l><pb n="145"/>Ic ben jonc, ic wille noch wandelen</l>
<l>Ende mine stucken anders handelen."</l>
<l n="345">Dus es hi gekeert van hen,</l>
<l>Ende peinsde in sinen sen</l>
<l>Dat dit ware ene cleine dinc;</l>
<l>Wandelen hi doe henen ghinc</l>
<l>Banderside in de sale;</l>
<l n="350">Entie jonfrouwe, wet wale,</l>
<l>Van der borch quam an hem weder;</l>
<l>Diene leide op ende neder,</l>
<l>Soe dat hi quam ane die vrouwe</l>
<l>Diere sat met dieren ghetrouwe,</l>
<l n="355">Daer .III. jonfrouwen saten vore,</l>
<l>Wel gheaetsemert ter core;</l>
<l>Si riep te hare den jongen man,</l>
<l>Die saen te knielen began,</l>
<l>Doe hi die grote vrouwe sach,</l>
<l n="360">Ende oemoedecht hem wat hi mach.</l>
<l>Si seide: "cnape, nu segt mi,</l>
<l>Wat dunct u nu, modi</l>
<l>Mi iet minnen entie mine,</l>
<l>Soe steet u wel here te sine."</l>
<l n="365">Hi seide: "ja ic vrouwe, wale,</l>
<l>Maer ic wiste gherne tesen male</l>
<l>Welc u name ende uwer kinder ware."</l>
<l>"Ic segt u, seit si, oppenbare:</l>
<l>Ic hete die Hoverde groet,</l>
<l n="370">Die hebben en wille ghene ghenoet,</l>
<l>Ic ben meer eren wert allene</l>
<l>Dan al dat leeft groet ende clene;</l>
<l>Mine ene dochter heet Ledicheit,</l>
<l>Ende scuwet allen aerbeit;</l>
<l n="375">Hoe si hare wel palleren mach</l>
<l>Dats hare werc nacht ende dach;</l>
<l>Mine andre dochter heet Luxure,</l>
<l>Hare vorme ende hare nature</l>
<l>Es altoes te sine ghemint</l>
<l n="380">Van elken mensce die si kint,</l>
<l><pb n="146"/>Ende elken loent si sine pine;</l>
<l>Oec heet die derde dochter mine</l>
<l>Ghenuechte van drancke ende van ate,</l>
<l>Dat si nemet boven mate.</l>
<l n="385">Nu siet vrient, hoe ghi bat</l>
<l>Moget ghehuwen teneger stad,</l>
<l>Comet an ons, soe modi saen</l>
<l>Opten stoel der weelden gaen."</l>
<l>Doe knielde die cnape vor de vrouwe,</l>
<l n="390">Ende seide, woude si hem houden trouwe</l>
<l>Hi sout herde gherne anegaen.</l>
<l>Si seide, jaes, ende deden opstaen</l>
<l>Ende neven hare sitten daer.</l>
<l>Die cnape was sonder vaer,</l>
<l n="395">Ende nam die Weelde die hi daer vant;</l>
<l>Oec dedi bringhen altehant</l>
<l>Siin ors ende sine wapen mede;</l>
<l>Ene quinteyne hi rechten dede,</l>
<l>Daer hi op reet, gheloeves mi,</l>
<l n="400">Ende altoes was hem bi</l>
<l>Die jonfrouwe van der sale;</l>
<l>Dat riden bequam hem soe wale</l>
<l>Dat hiit altoes hantieren woude;</l>
<l>Hi haelde wt siin ors menichfou[de]</l>
<l n="405">Van achter verre om dat</l>
<l>Dat te sterker loepen soude ente bat;</l>
<l>Doe reet hi ende keerde weder,</l>
<l>Soe sere reet hi op ende neder</l>
<l>Dat hem daer siin ors ondrouch</l>
<l n="410">Verre in siin onghevouch,</l>
<l>Dat hi viel van den orsse dale</l>
<l>Beneden in die quade sale,</l>
<l>Ende oec viel neder die werdinne.</l>
<l>Langhen tiit laghen si daer inne</l>
<l n="415"><pb n="147"/> Eerse die ridder weder sach;</l>
<l>Doch wonderdem wat wesen mach</l>
<l>Dat hi van hem en vernemt niet;</l>
<l>Saen daer na hi darwert siet,</l>
<l>Ende siet enen jongen man,</l>
<l n="420">Die enen quaden roc hadde an</l>
<l>Die te menegher stad te ghinc,</l>
<l>Daer een quaet wambeys dore hinc,</l>
<l>Ende ene bokelere ende een swert,</l>
<l>Ende ghinc aldus ten wive wert</l>
<l n="425">Die om thoet sat verbonden,</l>
<l>Ende hem volgede tallen stonden</l>
<l>Die werdinne waer hi ghinc.</l>
<l>Ten wive sprac die jongelinc:</l>
<l>"Lieve vrouwe, staet mi bi."</l>
<l n="430">Heren Jonas, geloeves mi,</l>
<l>Hadde wonder herde groet</l>
<l>Wie die cnape was die soe bloet</l>
<l>Stont ende bat genade soe sere;</l>
<l>Doe docht hem deselve jonchere</l>
<l n="435">Die te voren was soe rike</l>
<l>Ende hem hilt soe hoverdelike.</l>
<l>Doe peinsde die ridder in sinen moet,</l>
<l>Waer gevaren was siin goet,</l>
<l>Want hi bat genade altoes</l>
<l n="440">Den wive die sceen eren loes.</l>
<l>Si seide: "vrient nu sech mi,</l>
<l>Wat ghenaden begherdi?"</l>
<l>"Ic segt u vrouwe, wet vor waer,</l>
<l>Ic was rike ende vorbaer,</l>
<l n="445">Maer nu ben ic bloet van goede</l>
<l>Ende ontsie dat armoede,</l>
<l>Dies soe comic tu om raet</l>
<l>Na den poente dat mi staet."</l>
<l>Doe seide dat wiif: "lieve vrient,</l>
<l n="450">Ghi en hebbes niet verdient</l>
<l><pb n="148"/>Dat ic u iet bista,</l>
<l>Want miin name nes u niet na;</l>
<l>Ghiericheit ben ic geheten</l>
<l>Daer ghi noit af en wout weten,</l>
<l n="455">Dies en magic u helpen niet;</l>
<l>Maer ic seggu dat ghi besiet</l>
<l>Ghene lelike beeste die ghinder steet,</l>
<l>Ghelu ende welna sonder cleet;</l>
<l>Dats Hongher, die sal u ontfaen,</l>
<l n="460">Want mi en modi niet bestaen."</l>
<l>"Ay vrouwe, seide die jongelinc,</l>
<l>Tghene es te siene soe lelike dinc</l>
<l>Dat icker mi af ververe;</l>
<l>Op u ghenade comic heere,</l>
<l n="465">Dat ghi mi staen sout in staden,</l>
<l>Want ic ben al tonberaden."</l>
<l>Dat wiif seide: "nu besiet,</l>
<l>In mach u emmer helpen niet,</l>
<l>Maer ic hebbe dochtren ende sonen</l>
<l n="470">Die den lieden helpen conen,</l>
<l>Die werken wille na haren raet,</l>
<l>Dat men daerbi ontgaet</l>
<l>Der beesten die ghi hier siet staen."</l>
<l>"Ay, wouder enich met mi gaen!"</l>
<l n="475">Doe riep si hare een kint</l>
<l>Dat Dienst hiet, maer hen porrede twint,</l>
<l>Maer het seide: "vrouwe wat wildi?</l>
<l>Die cnape en behoert niet te mi,</l>
<l>Hi scaemde hem te doene iet,</l>
<l n="480">Ende ic en mach mi scamen niet,</l>
<l>Sint hi Hoverde hadde vercoren</l>
<l>Heefti mi altemale verloren;</l>
<l>Met mi en mach hi niet gedoen."</l>
<l>Aldus ontseit dat ghersoen.</l>
<l n="485">Doe riep si hare dochter Comenscape,</l>
<l>Dat si quame ende holpe den cnape,</l>
<l><pb n="149"/>Ende si seide: "vrouwe, ghi segt wonder,</l>
<l>Die cnape es sere tonder;</l>
<l>Hets quaet in elc lant</l>
<l n="490">Havicke locken met ydelre hant;</l>
<l>Dies verloric mine pine."</l>
<l>"Soe neme twee der broedre dine,</l>
<l>Si selen hem helpen beide,</l>
<l>Meynheet ende Loesheide,</l>
<l n="495">Si selen di in staden staen."</l>
<l>"Neen vrouwe, ons es hi ave gegaen,</l>
<l>Gheloevic, alse u wel es cont;</l>
<l>Want men mach te ghere stont</l>
<l>Bat enen casteel winnen</l>
<l n="500">Dan datten verraden die van binnen."</l>
<l>Ghiericheit seide twaren:</l>
<l>"Noch en laticken niet gebaren,</l>
<l>Den cnape, die mi soe sere bidt;</l>
<l>Staet op van daer ghi sit</l>
<l n="505">Diefte ende Roef alle beide;</l>
<l>Ende siit in des cnapen geleide,</l>
<l>Ende volget hem soe altenen na</l>
<l>Dat hi ghere beesten ontga."</l>
<l>Doe stonden si op beide gader,</l>
<l n="510">Ende seiden, geliic hi ware haer vader</l>
<l>Souden si hem in staden staen;</l>
<l>Ende siin met hem wech gegaen,</l>
<l>Ende die werdinne van der sale</l>
<l>Ghinc met hem op ende tale.</l>
<l n="515">Miin her Jonas, die ridder wert,</l>
<l>Lach altoes ende sach darwert,</l>
<l>Om te besiene twaren</l>
<l>Hoet metten cnape soude varen;</l>
<l><pb n="150"/>Doe hi een stuc dus hadde geleghen,</l>
<l n="520">Heefti thoet weder opghesleghen</l>
<l>Daer hi ierst den cnape liet;</l>
<l>Mettien hi comen siet</l>
<l>Enen scouthete met cnapen vele,</l>
<l>Ende brachte enen die om die kele</l>
<l n="525">Een zeel brachte ende omme gebonden,</l>
<l>Ende leidene tien selven stonden</l>
<l>Ter galghen wert die daer stoet.</l>
<l>Doe vernam die ridder goet,</l>
<l>Dat die selve cnape was</l>
<l n="530">Daer ic te voren ave las;</l>
<l>Entie werdinne ghinc mede</l>
<l>Toter galgen, ende op die stede</l>
<l>Hinc menne, entie heren</l>
<l>Sach hi alle wederkeren,</l>
<l n="535">Entie werdinne, wet wale,</l>
<l>Keerde in die crancke zale</l>
<l>Daer hise nemmeer en sach an;</l>
<l>Ende doen ontsliep Jonas dan.</l>
<l>Saen daer na die ridder ontspranc,</l>
<l n="540">Ende sach in die sale cranc;</l>
<l>Enen cnape sach hi comen,</l>
<l>Enen jongen ende enen vromen,</l>
<l>Maar cranc waren sine ghewaden,</l>
<l>Entie werdinne stont hem in staden</l>
<l n="545">Ende leidene ten wive doe,</l>
<l>Die daer sat verbonden soe.</l>
<l>Die cnape seide: "vrouwe, dor genade,</l>
<l>Seldi mi doen eneghe stade</l>
<l>Ende wisen den wech daer men bi ontgheet</l>
<l n="550">Ghenen gruwel die ghinder steet?"</l>
<l>"Ja ic, seide dat wiif, doet minen raet,</l>
<l>Die beeste leliic ende quaet</l>
<l>Sal u scuwen ende ghi hare;</l>
<l>Staet op mine kinder oppenbare,</l>
<l n="555">Diefte ende Roef, ende staet in staden</l>
<l>Desen cnape dat hi werde beraden."</l>
<l>Si seiden: "vrouwe, dat willen wi doen."</l>
<l>"Neen vrouwe, seide dat ghersoen,</l>
<l><pb n="151"/>Wat soe miins daer na ghesciet,</l>
<l n="560">Diere ghesellen en willic niet;</l>
<l>Op hem dragic hatie groet;</l>
<l>Al hadden si minen vader doet,</l>
<l>Inne mochtse meer haten niet.</l>
<l>Maer dore god, vrouwe, besiet</l>
<l n="565">Of hier es anders enich raet."</l>
<l>Die vrouwe seide: "en trouwen jaet,</l>
<l>Staet op Comenscep, staet hem bi."</l>
<l>"Neen vrouwe, geloeves mi,</l>
<l>Dies en es ghene noet,</l>
<l n="570">Want die knecht es mi te bloet,</l>
<l>Ende siin geloeve es te cranc."</l>
<l>Doe riep die vrouwe eer iet lanc</l>
<l>Dienste, haren andren sone:</l>
<l>Stappans stont op die gone,</l>
<l n="575">Ende seide: "vrouwe, wat wildi?"</l>
<l>"Ic segt u, gaet ende staet bi</l>
<l>Den knecht, dat hi niet en come</l>
<l>Ter beesten die ic Hongher noeme."</l>
<l>"Ic sal vrouwe, wilt die ghersoen</l>
<l n="580">Altoes minen wille doen;</l>
<l>Scamelheit moet hi laten,</l>
<l>Sal hi comen tenegher baten;</l>
<l>Siet, wildi doen alsoe?"</l>
<l>Die cnape was blide ende vroe,</l>
<l n="585">Hi seide, hi sout anegaen,</l>
<l>Wat dat hi hem hiete bestaen.</l>
<l>Dus streken si beide weghe,</l>
<l>Ende met hem ghinc alle weghe</l>
<l>Die jonfrouwe, die werdinne.</l>
<l n="590">Die cnape slouch in allen sinne</l>
<l>Sine hande daer hi hem geneerde,</l>
<l>Hi conreide orsse ende peerde,</l>
<l>Ende ghinc soe lange int huus qua[et]</l>
<l>Dat hi quam boven opten graed,</l>
<l n="595">Ende quam in die steinine sale;</l>
<l>Soe langhe ginc hi op ende tale</l>
<l><pb n="152"/>Datten te hare riep die vrouwe,</l>
<l>Die vore hare hilt Hope ende Trouwe,</l>
<l>Ende bat hem dat hi quame an hare;</l>
<l n="600">Si noemdem wie si ware</l>
<l>Ende hare kinder met beide.</l>
<l>Vriendelec die cnape seide:</l>
<l>"Vrouwe, dore god, hebt miins gena[de],</l>
<l>Ic wille al doen met uwen rade,</l>
<l n="605">Ende uwen wille sekerlike</l>
<l>Dien willic doen euwelike,</l>
<l>Ende nemmermeer avegaen."</l>
<l>Mettien heefti hem ghedaen</l>
<l>Manscap met bliden moede;</l>
<l n="610">Mettien seide die vrouwe goede:</l>
<l>"Vrient nu hebdi sekere vaert</l>
<l>Te comen te alre eren waert;</l>
<l>Trouwe sal u vorwert tien,</l>
<l>Hope en laet u niet achtervlien."</l>
<l n="615">Doe nam die cnape die kinder beide</l>
<l>Diene namen in haer geleide,</l>
<l>Ende hi ghinc wandelen in de zale;</l>
<l>Soe langhe ginc hi op ende tale</l>
<l>Dat hi quam in de sale scone</l>
<l n="620">Die gheliken mach den trone;</l>
<l>Si behagedem in sinen sin;</l>
<l>Soe langhe wandeldi daer in</l>
<l>Dat hi die simple vrouwe sach;</l>
<l>Diere neech hi, soe hi ierst mach,</l>
<l n="625">Entie vrouwe hieten mettesen</l>
<l>Groet willecome wesen;</l>
<l><pb n="153"/>"God lonu, vrouwe, seidi saen.</l>
<l>"Lieve vrient, seitsi, wildi ontfaen</l>
<l>Miere dochtere enege tere vriendinnen?</l>
<l n="630">Ons allen seldiere met gewinnen."</l>
<l>"Ja ic vrouwe, gherne, seide de cnape,</l>
<l>Maer ic ben beladen met manscape</l>
<l>Ena Gherechticheit, die hoge vrouwe,</l>
<l>Ende hebbe Hope ende Trouwe</l>
<l n="635">Hare kinder alle bede;</l>
<l>Dadic hare ontrouwichede</l>
<l>Soe mochtesiis hare sere beclagen,</l>
<l>Ende soe en ghecregec in minen dagen</l>
<l>Soe goede vriende soe si siin mi."</l>
<l n="640">"Neent vrient, dat seggic di,</l>
<l>Al comdi an mi ende an mine kinder,</l>
<l>Nochtan en bliift niet te minder</l>
<l>Die vrienscep tusscen u ende Trouwen</l>
<l>Ende hare moeder, der hogher vrouwen,</l>
<l n="645">Want wi siin gesustre beide gader,</l>
<l>Van ere moeder ende van enen vader;</l>
<l>Want god es vader van ons beiden,</l>
<l>Die ons wan an Wiisheiden,</l>
<l>Die onser beider moeder es;</l>
<l n="650">Ende mindi dus, geloeft mi des,</l>
<l>Soe seldi an hare geraken,</l>
<l>Ende dan modi wel ghenaken</l>
<l>Deser segen die me mach loven,</l>
<l>Ende daer si es gheseten boven;</l>
<l n="655">Ende comdi daer, sekerlike</l>
<l>Soe hebdi op erterike</l>
<l>Al uwen wille ende u begheren,</l>
<l>Ende oec seldi van u weren</l>
<l>Den duvel ende sine gebode,</l>
<l n="660">Ende dan comen te gode."</l>
<l>Die cnape seide: "vrouwe ende wie sidi</l>
<l>Die dus sere troestet mi?"</l>
<l><pb n="154"/>"Vrient, seit si, wildiit weten,</l>
<l>Oemoedicheit ben ic geheten,</l>
<l n="665">Vrese heet dene dochter miin,</l>
<l>Die gode moet onderdanich siin;</l>
<l>Si ontsiet in de leste sake</l>
<l>Altoes ons heren wrake,</l>
<l>Die hi doet op die sonderen</l>
<l n="670">Die der sonden niet onberen;</l>
<l>Mine andre dochter si heet Mate;</l>
<l>Beide in werke ende in gelate</l>
<l>Hout si hare na hare name;</l>
<l>Derre kinder ic mi niet en scame;</l>
<l n="675">Miin sone heet Vorsienicheit;</l>
<l>Sonder hem en es gheen aerbeit</l>
<l>Te comen teren ente goede,</l>
<l>Want saen te gheet goet sonder hoede."</l>
<l>"Ay vrouwe, seide die cnape doe,</l>
<l n="680">Mochticker iet geraken toe</l>
<l>Dat ic quame an u mayseniede,</l>
<l>Liever dinc mi nie gesciede."</l>
<l>"Ja ghi vrient, opdat ghi</l>
<l>Ghetrouwe wilt wesen mi."</l>
<l n="685">"Ja ic vrouwe, na mine waerhede."</l>
<l>Mettien hi hare manscap dede.</l>
<l>Nu was die cnape herde blide,</l>
<l>Ende ghinc in die scone sale die wide,</l>
<l>Ende met hem Hope ende Trouwe,</l>
<l n="690">Ende Vreese die vrouwe,</l>
<l>Vorsienicheit ende Mate.</l>
<l>Soe langhe ghinc hi in dat gesate</l>
<l>Dat ontsliep her Jonas.</l>
<l>Alsoe saen alse hi gewect was,</l>
<l n="695">Sach hi enen riken here</l>
<l>Die hem dochte verweent sere;</l>
<l>Met hem quam die werdinne gegaen</l>
<l>Entie kinder die ic u dede verstaen;</l>
<l><pb n="155"/>Vele sceen dat an den here gelach;</l>
<l n="700">Mettien hi noch sach,</l>
<l>Dat die selve cnape was</l>
<l>Daer ic te voren af las;</l>
<l>Doe wonderde den ridder sere,</l>
<l>Hoe hi worden was selken here,</l>
<l n="705">Doch sach hine wandelen eerlike;</l>
<l>Soe verre ghinc die cnape rike</l>
<l>Dat hi quam gegaen tier stad</l>
<l>Daer die behagele vrouwe sat,</l>
<l>Diene hiet te haren comen.</l>
<l n="710">Die here, diese heeft vernomen,</l>
<l>Seide: "vrouwe wat begherdi?"</l>
<l>"Ik segt u, seit si, dat ghi mi</l>
<l>Hulde ende minen kindren swert,</l>
<l>Soe wert u al dat ghi beghert,</l>
<l n="715">Weelde, genoechte van al dat leeft</l>
<l>Ende dat die werelt binnen heeft."</l>
<l>"Ay vrouwe, seide die goede man,</l>
<l>Segt mi uwen name dan."</l>
<l>"Vrient, seit si, ic hete Hoverde,</l>
<l n="720">Die noit ghelike en gherde</l>
<l>Sonder gelike ben ik altenen,</l>
<l>Ende oec en begheric ghenen;</l>
<l>Ledicheit, die dochter miin,</l>
<l>Sal altoes tuwen dienste siin;</l>
<l n="725">Luxurie ende Leckerheit</l>
<l>Souden u houden sonder aerbeit;</l>
<l>Want dat modi wale scouwen,</l>
<l>Dat ghene weelde en es dan vrouwen."</l>
<l>Die here seide: "dat kinne god,</l>
<l n="730">Dat dit es een scone gebot</l>
<l><pb n="156"/>Dat ghi mi hier biedt nu;</l>
<l>Maer twaren, vrouwe, dat seggic u,</l>
<l>Dadict, soe moesten mi haten sere</l>
<l>Die mi gehouden hebben in de ere,</l>
<l n="735">Vreese, die jonfrouwe goet,</l>
<l>Die mi Luxurie laten doet,</l>
<l>Entie scone jonfrouwe Maten,</l>
<l>Die mi Leckerheit doet laten,</l>
<l>Vorsienicheit ende Hope mede,</l>
<l n="740">Die mi doen laten Ledichede,</l>
<l>Oetmoedicheit ende oec Trouwe</l>
<l>Doet mi u scuwen, vrouwe,</l>
<l>Daer bi en maget niet gescien;</l>
<l>God hoedu, trouwen ic wille vlien."</l>
<l n="745">Dus liet die here Hoverde,</l>
<l>Alse een dies niet en gherde,</l>
<l>Ende quam vore die segie gegaen</l>
<l>Die hi daer sach soe scone staen;</l>
<l>Daer boven sat ene jonfrouwe scone,</l>
<l n="750">Die op thoeft ene guldine crone</l>
<l>Hadde met gesteinte diere,</l>
<l>Ende riep met soeter maniere:</l>
<l>"Comt te mi, die miins hebt ghere,</l>
<l>Ghi wert verhoet van dinen affere;</l>
<l n="755">Ic minne die ghene die mi minnen,</l>
<l>Goet ende lof doe ic hem ghewinnen;</l>
<l>Met gode was ic sekerlike</l>
<l>Doe hi maecte erterike;</l>
<l>Een huus es die woeninge miin</l>
<l n="760">Daer .VII. colummen binnen siin;</l>
<l>Wie dat comt te mi gheveren</l>
<l>Ic gheve hem al siin begheren;</l>
<l>Comt te mi, grote ende clene,</l>
<l>Ic deile u van minen lene."</l>
<l n="765"><pb n="157"/> Die here, die de vrouwe horde,</l>
<l>Ende wel verstont hare worde,</l>
<l>Woude loepen tote boven.</l>
<l>Die vrouwe, die men mochte loven,</l>
<l>Seide: "comt met gemake bat,</l>
<l n="770">Want mi Salamon seide dat:</l>
<l>"Die hem te sere haesten doet</l>
<l>Dat hi dicke quetst sinen voet</l>
<l>Ende achter moet bliven sinen wille."</l>
<l>Doe quam die here bat al stille</l>
<l n="775">Tote boven daer die vrouwe sat.</l>
<l>Die vrouwe seide: "segt mi dat,</l>
<l>Wildi comen ter groter eren,</l>
<l>Soe moeti houden an mine leren."</l>
<l>Hi seide: "twaren, ja ic vrouwe,</l>
<l n="780">Ic wille u dienen ende siin getrouwe."</l>
<l>Die vrouwe seide: "nu dat si;</l>
<l>Soe comt hier sitten neven mi."</l>
<l>Die here ginc sitten neven hare voete;</l>
<l>Hare crone nam die vrouwe soete</l>
<l n="785">Ende settese hem op siin hoeft;</l>
<l>"Vrient, seit si, des gheloeft,</l>
<l>Du best gecosen nu coninc,</l>
<l>Nu hetic di boven alle dinc</l>
<l>Dattu emmer ontsies gode,</l>
<l n="790">Dat es dbeghin van minen gebode;</l>
<l>God moet u in u rike gesterken,</l>
<l>Ende en latu niet ghewerken</l>
<l>Dat beestelec leven si,</l>
<l>Maer onnen moet hi u, dat ghi</l>
<l n="795">Op erterike alsoe moet leven</l>
<l>Dat ghi hem ene goede ziele moet gheven."</l>
<l><pb n="158"/>Hort vort lieve kint,</l>
<l>Vierderande conincge men vint,</l>
<l>Die ic u wille bedieden:</l>
<l n="800">Men vint conincge die haren lieden</l>
<l>Goet ende milde siin telker stede,</l>
<l>Ende oec hem selven mede;</l>
<l>Oec vint men conincge, dat verstaet,</l>
<l>Die hem ende haren lieden siin quaet;</l>
<l n="805">[Oec vint men conincge hem selven goet,</l>
<l>Die gherne sinen lieden mesdoet;</l>
<l>Oec vint men conincge die luttel baten</l>
<l>Hem selven doen maer hoeren ondersaten.]</l>
<l>Dien prisen die van Inden sere,</l>
<l n="810">Den derden houden die Persine in ere,</l>
<l>Maer die Romeine entie Gallen</l>
<l>Prisen den iersten boven hem allen.</l>
<l>Onthout die waerheit van mi,</l>
<l>Ic sal u seggen wat miltheit si:</l>
<l n="815">Meltheit es middel, dat verstaet,</l>
<l>Tusschen noedicheit ende overdaet;</l>
<l>Daerbi wildi milde wesen,</l>
<l>Soe seldi in u herte lesen</l>
<l>U macht entie persone mede,</l>
<l n="820">Ende wanneer het heeft tiit ende sede;</l>
<l>Want wie dat sine op ene stonde</l>
<l>Gheeft vulen persoen, hi doet sonde,</l>
<l>Ende diet oec den ghenen gheeft</l>
<l>Dies niet te doene en heeft,</l>
<l n="825">Hine heefter af priis no ere,</l>
<l>Maer hi lachtert miltheit sere;</l>
<l><pb n="159"/>Ende die oec gheeft boven macht,</l>
<l>Hi heeft saen hem selven bracht</l>
<l>Van sinen groten goede</l>
<l n="830">Ter droever tiit van armoede.</l>
<l>Lieve vrient, verstaet mi wale:</l>
<l>Een coninc die tsine te male</l>
<l>Met onversienicheide verdoet,</l>
<l>Ende te vele gheeft, hi moet</l>
<l n="835">Alsem gebrect, met onmate</l>
<l>Ane dat goet siere ommesaten</l>
<l>Sine hant slaen ende nement hem,</l>
<l>Ende dan haten sine in hoeren sen.</l>
<l><pb n="160"/>Lieve vrient, noch verstaet:</l>
<l n="840">Maecti uwen name quaet</l>
<l>Ende wert gheheten ongerecht,</l>
<l>Soe bliifdi uwer heren knecht</l>
<l>Ende wert gelachtert telker stad;</l>
<l>Want en es no goet no scat</l>
<l n="845">In die werelt soe bequame</l>
<l>Die weder mach maken goeden name.</l>
<l>Oec betaemt wale allen heren</l>
<l>Dat si wise liede eren;</l>
<l><pb n="161"/>Oec hoert dat uwe wandelinge</l>
<l n="850">Niet en si te sonderlinghe</l>
<l>Met onwerden nedren lieden;</l>
<l>Want ic wille u wel bedieden,</l>
<l>Dat si der meester saken ene</l>
<l>Daer een here bi wert clene;</l>
<l n="855">Ende daer omme heeft sekerlike</l>
<l>Van India die coninc rike</l>
<l>Enen sconen sede, dats waer,</l>
<l>Want tenen tide int jaer</l>
<l>Soe vergadert tere stede</l>
<l n="860">Al tlant entie coninc mede;</l>
<l>Die coninc es scoenlec gecleet</l>
<l>Ende conincliic bereet,</l>
<l>Wel ghewapent na coninx seden,</l>
<l>Ende heeft een starc ors bescreden,</l>
<l n="865">Sine edele liede staen hem bi,</l>
<l>Ende tghemene volc, geloeves mi,</l>
<l>Steet van verren ende hort</l>
<l>Ghierichliic na des coninx wort;</l>
<l>Dan herset men alle die curen,</l>
<l n="870">Hoe men sal goet ende liif verburen;</l>
<l>Alle die mesdaden hi vergheeft</l>
<l>Die men int lant mesdaen heeft;</l>
<l>Hi verlicht tolle ende assisen,</l>
<l>Dat menne te meer sal prisen;</l>
<l n="875">Grote saken endt men daer.</l>
<l>Dan soe staet een op daer naer</l>
<l>Die meeste prinse van hem lieden,</l>
<l>Ende gheet vertrecken ende bedieden</l>
<l>Des coninx doget ende loven sere</l>
<l n="880">Gode, dat hi van al selken here</l>
<l>Versien heeft dat lant van India;</l>
<l>Oec troesti tfolc daer na,</l>
<l>Dat si altoes vor alle dinc</l>
<l>Ghehoersam bliven haren coninc,</l>
<l n="885">Ende dat haren kindren leren,</l>
<l>Die coninc salse weder eren.</l>
<l><pb n="162"/>Vrient dus doet men alle jare,</l>
<l>Ende hier bi seggic oppenbare</l>
<l>Dat in India, geloeves mi,</l>
<l n="890">Soe vele volx woenachtich si,</l>
<l>Ende onderdanich siin den heren</l>
<l>Ende dienen oec vele mere</l>
<l>Dant eneghen coninc doet,</l>
<l>Ende leit oec meer onder voet</l>
<l n="895">Den here ende lovenne mede;</l>
<l>Want ic seggu over waerhede,</l>
<l>Dat stoutheit der ommesaten</l>
<l>Ende die hem noede dwingen laten</l>
<l>Destrueren sekerlike</l>
<l n="900">Seren macht ende siin rike.</l>
<l>Lieve vrient nu siit getrouwe</l>
<l>Ende en hebt ghenen rouwe</l>
<l>Om saken die di siin gesciet,</l>
<l>Want dat en souden plegen niet</l>
<l n="905">Dan die crancke bloede wiif;</l>
<l>Oec verbiedic di op diin liif</l>
<l>Dat ghi scuwet Luxurien raet,</l>
<l>Want si vul es ende quaet."</l>
<l>Alse dit her Jonas heeft gehort</l>
<l n="910">Ende noch vele andre wort,</l>
<l>Ende oec ander liede vernomen</l>
<l>Die van nieute te goede comen</l>
<l>Ende van goede te nieute weder,</l>
<l>Liet hi siin hoet liggen neder</l>
<l n="915">Ende ontsliep tote het was dach.</l>
<l>Doe hine scone verbaren sach</l>
<l>Stont op die vrome man</l>
<l>Ende dede sine cleder an,</l>
<l><pb n="163"/>Maer wet wel, van al dien</l>
<l n="920">Dat hi des nachts hadde gesien</l>
<l>En vernam hi groet no clene.</l>
<l>Mettien quam die jonfrouwe rene</l>
<l>Van dien castele, die hem vragede,</l>
<l>Hoe hem die casteel behagede.</l>
<l n="925">Hi seide: "jonfrouwe, herde wale,</l>
<l>Beide borch ende sale;</l>
<l>Nu doet mi bringen de wapen miin,</l>
<l>Ic soude gherne henen siin</l>
<l>Dien wech dien ic hebbe begonnen."</l>
<l n="930">Die jonfrouwe seide: "here, si commen,</l>
<l>Nu wapent u in gods namen."</l>
<l>Mettien die cnapen vort quamen,</l>
<l>Die den ridder anedaden</l>
<l>Sine wapenen met goeden staden.</l>
<l n="935">Die jonfrouwe seide: "segt, wetti</l>
<l>Her ridder, welc miin name si?"</l>
<l>Die ridder seide: "twaren, nenic;</l>
<l>Nochtan soe begheric</l>
<l>Uwen name te weten sere,</l>
<l n="940">Die mi gedaen hebt selke ere."</l>
<l>"Her ridder soe sal ic u saen</l>
<l>Minen name doen verstaen;</l>
<l>Ic ben geheten dAventure,</l>
<l>Ic gheve dat soete ende dat sure,</l>
<l n="945">Ende int hogeste van miere zale</l>
<l>Soe sit Wiisheit, die na hare tale</l>
<l>Werct, hi mach ten dogeden comen,</l>
<l>Anders soe werdet hem saen benomen.</l>
<l>Nu vaert, god si in u geleide;</l>
<l n="950">Seidi ghene droege heyde,</l>
<l>Daer gaet een wech, daer moeti liden,</l>
<l>Anders en soudi in langen tiden</l>
<l>Gheraken in ghene strate</l>
<l>Daer u ave quame bate.</l>
<l n="955">Nu vaert in den name ons heren."</l>
<l>Die ridder nam orlof met eren,</l>
<l><pb n="164"/>Ende sechende hem ende voer sier verde;</l>
<l>Die strate die hi begherde</l>
<l>Voer hi, maer hi sach omme,</l>
<l n="960">Ende sach staen die hoge tomme</l>
<l>Al ydel, daer te voren stoet</l>
<l>Ene borch scone ende goet;</l>
<l>Dit wonderdem ende voer sier straten;</l>
<l>Corteliic heefti gelaten</l>
<l n="965">Dwout ende quam ten velde gereden;</l>
<l>Doe reet hi met bliitheden</l>
<l>Menege borch ende menege stad.</l>
<l>Op enen tiit quam hi na dat </l>
<l>Ghereden wt enen foreeste,</l>
<l n="970">Ende sach staen, seit ons die geeste,</l>
<l>Ene scone stad ende heet Civele;</l>
<l>Hi sach die torren entie cantele</l>
<l>Met velen ridders al beseten,</l>
<l>Dit wonderde den ridder vermeten;</l>
<l n="975">Oec sach hi mede doe</l>
<l>Alle die porten besloten toe</l>
<l>Ende niemen daer buten wesen;</l>
<l>Op dene side sach hi mettesen</l>
<l>Ene scone jonfrouwe staen,</l>
<l n="980">Droeve ende hare hande slaen;</l>
<l>Behageliic was si gecleedt</l>
<l>Ende cierliic bereet,</l>
<l>Alse coninx kindren wel betam.</l>
<l>Die ridder den wech darwert nam</l>
<l n="985">Ende reet der jonfrouwen bi;</l>
<l>Si riep lude: "ridder, vliet van mi!</l>
<l>Of saen seldi siin vertert,</l>
<l>Beide ghi ende u pert."</l>
<l>Die ridder seide: "wie sal dat doen?</l>
<l n="990">Inne sie hier ridder no baroen</l>
<l>Die mi iet wille scaden."</l>
<l>"Neen here, hets van andren daden;"</l>
<l><pb n="165"/>Sprac si sere wenende.</l>
<l>Hi vragede hare wat si meenede.</l>
<l n="995">Si seide: "her ridder, wat holpt u?</l>
<l>Eer ict u half geseide nu</l>
<l>Soudi hebben u liif verloren."</l>
<l>"Neen, seide die ridder wtvercoren,</l>
<l>Ic moet weten wat u deert,</l>
<l n="1000">Jonfrouwe scone, opdat ghiit gheert."</l>
<l>"Ja ic here, seide dat scone wiif,</l>
<l>Maer ic ontsie sere dat u tliif</l>
<l>Cortelike sal gebreken.</l>
<l>Her ridder dies laet u gespreken</l>
<l n="1005">Ende gaet cortelike vlien."</l>
<l>"Neen, dat en mach niet gescien,</l>
<l>Sprac die ridder, begheerdiit,</l>
<l>Segt mi twi ghi dus drove siit</l>
<l>Ende staet op desen putte allene."</l>
<l n="1010">Die maget seide in groten wene:</l>
<l>"Here sint ghiit soe sere beghert,</l>
<l>Sal ic u seggen wat mi deert.</l>
<l>Here seide de magt, wet sekerlike</l>
<l>Dat ic ben van desen rike</l>
<l n="1015">Miins vader des coninx enich kint,</l>
<l>Die mi vore alle de werelt mint,</l>
<l>Ende om mi es tongemake;</l>
<l>Want in desen put woent .I. drake,</l>
<l>Die vreeseliicste die noit man sach,</l>
<l n="1020">Ende hi moet op elken dach</l>
<l>Hebben enen mensce tsinen ate,</l>
<l>Ende daer jeghen nes ghene bate,</l>
<l>Ende die moet men setten hier.</l>
<l>Ende alse wtcomt dat vreeselic dier,</l>
<l n="1025">Soe trect hine met hem in den pitte;</l>
<l>En dade men dageliics niet ditte</l>
<l>Soe soudi comen wtgevlogen,</l>
<l>Gheliic hi vormaels heeft geplogen,</l>
<l><pb n="166"/>Ende verslinden dat hi vant,</l>
<l n="1030">Ende ontsuveren welna al tlant,</l>
<l>Ende woesten menege dinc.</l>
<l>Doe sette miin vader die coninc,</l>
<l>Ende seide miin here, dat hi woude</l>
<l>Dat men lotte maken soude,</l>
<l n="1035">Ende op wien dat viele dlot</l>
<l>Daer jegen en ware gheen gebot,</l>
<l>Hine moeste den diere gelevert siin.</l>
<l>Dit swoer die vader miin</l>
<l>Bi siere cronen, bi siere sielen,</l>
<l n="1040">Al waert dat die lotten vielen</l>
<l>Op hem selven of op mi.</l>
<l>Ghistren vielt, her ridder vri,</l>
<l>Dat lot op mi, alst wel sciint,</l>
<l>Daer miin vader af es ghepiint,</l>
<l n="1045">Ende es hem utermaten leet</l>
<l>Dat hi nie gheswoer den eet;</l>
<l>Nochtan bat men hem menichfoude</l>
<l>Dat hiit varen laten soude;</l>
<l>Hi seide, dies en dadi niet.</l>
<l n="1050">Woude god, die alle dinc vorsiet,</l>
<l>Enegen andren hebben ghenomen,</l>
<l>Dlot en ware op mi niet comen;</l>
<l>Maer ware iemen diere woude gaen</l>
<l>Ende vore mi opten putte staen</l>
<l n="1055">Ende beide daer tote dier stont</l>
<l>Dat dier quame, bleve hi gesont,</l>
<l>Hi woudem mi te wive gheven</l>
<l>Ende siin rike na siin leven.</l>
<l>Niemen en was daer soe coene</l>
<l n="1060">Dat hiit dorste bestaen te doene.</l>
<l>Dus sta ic hiere ende wachte minen ende,</l>
<l>Ende beide dat mi dat dier verslende.</l>
<l>Nu vliet her ridder, dore onsen here,</l>
<l>Want u doet soude mi deren sere</l>
<l n="1065">Ende mi en mocht niet dogen;</l>
<l>Vliet here! het comt gevlogen."</l>
<l><pb n="167"/>Doe horde die ridder een gecrac</l>
<l>Daer dat dier wt brac.</l>
<l>Die maget die bitterlike creet;</l>
<l n="1070">Die ridder die hem niene vermeet</l>
<l>Reet tusschen den putte enter maget,</l>
<l>Die soe vreeselec stont versaget,</l>
<l>Ende heeft siin swert ghetoghen</l>
<l>Daer dat dier quam wtgevlogen,</l>
<l n="1075">In gelate ende in ghebare</l>
<l>Recht oft die duvel ware.</l>
<l>Soe groet ene vlamme scoet hem wt,</l>
<l>Dat den ridder sine huut</l>
<l>Van der hitten crempen dochte.</l>
<l n="1080">Dat dier sine pride sochte,</l>
<l>Ende es toten ridder comen,</l>
<l>Ende waenden hebben genomen</l>
<l>Geliic hi dandre hadde gedaen,</l>
<l>Maer die ridder vertoech saen</l>
<l n="1085">Tswert dat hi drouch van goeder snede,</l>
<l>Ende geraket soe daer mede</l>
<l>Den gruweliken ontsienden vogel,</l>
<l>Soe dat hi hem den slincken vlogel</l>
<l>Aveslouch, ende al te hant</l>
<l n="1090">Viel die vogel op dat sant</l>
<l>Ende woude der jonfrouwen toe,</l>
<l>Maer die ridder beete doe</l>
<l>Ende ginc hem toe metten swerde.</l>
<l>Die drake, die hem sere werde,</l>
<l n="1095">Dede anxtelike geberte,</l>
<l>Ende slouch den ridder metten sterte</l>
<l>Menegen slach opten scilt,</l>
<l>Dien hi manliic vor hem hilt;</l>
<l>Entie ridder, dat was waer,</l>
<l n="1100">Gaf hem menege wonde swaer;</l>
<l>Nochtan seggic dat sceen</l>
<l>Dat hem een twint niet gereen;</l>
<l>Maer die vlamme ende dat vier,</l>
<l>Dat uter kelen scoet dat dier,</l>
<l n="1105"><pb n="168"/> Hadde den ridder sere ondaen.</l>
<l>Die liede die ten tinne staen</l>
<l>Ende sagen desen striit,</l>
<l>Die durde enen langen tiit,</l>
<l>Baden gode herde sere</l>
<l n="1110">Dat hi gesterken moet den here,</l>
<l>Ende moet verlossen hare jonfrouwe</l>
<l>Ende oec des lands rouwe.</l>
<l>Erre was die drake van desen stride,</l>
<l>Ende waent den ridder om sine side</l>
<l n="1115">Met sinen stert gorden wale,</l>
<l>Maer die ridder hief tswert van stale</l>
<l>Ende corte hem sinen stert</l>
<l>Van den cnoppe nederwert;</l>
<l>Doe dreef dat dier soe groet mesbaer</l>
<l n="1120">Dat u te seggen ware swaer,</l>
<l>Ende sette hem ter vlochte</l>
<l>Wat dat gheloepen mochte;</l>
<l>In den put hadt gherne gewesen,</l>
<l>Maer die ridder onderghinc hem desen,</l>
<l n="1125">Soe dat hi hadde soe vele gevals</l>
<l>Dat hi hem aveslouch den hals,</l>
<l>Ende bleef op derde liggende doet.</l>
<l>Die jonfrouwe, die bliscep groet</l>
<l>Hadde, quam ten ridder gegaen</l>
<l n="1130">Ende viel hem ten voeten saen;</l>
<l>Die ridder deedse te hant opstaen.</l>
<l>Die maget, die menegen traen</l>
<l>Gheweent hadde, dancten sere,</l>
<l>Ende bat vriendeliic den here</l>
<l n="1135">Dat hi met hare in de stad quame;</l>
<l>Doe seide die ridder sonder blame,</l>
<l>Dat hi niet en mochte comen narre,</l>
<l>Want hi herde haestich ware.</l>
<l>Mettien quam wt geslegen</l>
<l n="1140">Dat opten muer hadde geleghen,</l>
<l>Die coninc entie conincginne,</l>
<l>Die den ridder met bliden sinne</l>
<l><pb n="169"/>Ontfingen ende daden comen naer.</l>
<l>Hoe wel dat die ridder daer</l>
<l n="1145">Was ontfaen, en mochtic nu</l>
<l>Niet wel vertellen u;</l>
<l>Hi moeste daer bliven den dach al;</l>
<l>Nu hort hoet met hem varen sal.</l>
<l>Die coninc vragede den ridder vercoren,</l>
<l n="1150">Wanen hi ware gheboren</l>
<l>Ende waer hi henen vaert.</l>
<l>Die ridder antwerde onghespaert:</l>
<l>"Here, van Grieken ben icke,</l>
<l>Dat henen steet een goet sticke,</l>
<l n="1155">Dat in orloghen es bevaen;</l>
<l>Nu lietict in vreden staen,</l>
<l>Ende ben geporret opdat ic soude</l>
<l>Varen halen, opdat god woude,</l>
<l>Evax den coninc van Arragoen."</l>
<l n="1160">Die coninc antwerde den baroen,</l>
<l>Ende seide: "her ridder, bliift met mi;</l>
<l>Tghelof, dat ic, her ridder vri,</l>
<l>Gheloefde den ghenen diere toe dochte</l>
<l>Dat hi miere dochter verlossen mochte,</l>
<l n="1165">Sal ic u doen; dat selve kint,</l>
<l>Dat ic met herten hebbe ghemint,</l>
<l>Ende miin rike na miin leven</l>
<l>Sal ic u sekerliic gheven,</l>
<l>Ende bliift int lant ende wert here,</l>
<l n="1170">Dat radic u, sem mine ere."</l>
<l>Miin her Jonas, die wel verstaen</l>
<l>Den coninc heeft, antwerde saen;</l>
<l>Hi seide: "here dat lonu god;</l>
<l>Dits een scone ghebot;</l>
<l n="1175">Ne ware ic ben een arm man,</l>
<l>Ghi selt uwer dochter elre an</l>
<l>Bestaden ende dat eerliic si,</l>
<l>Want ic moet here, geloeves me,</l>
<l><pb n="170"/>Varen ende keren ten orloge,</l>
<l n="1180">Daer menich coninc ende hertoghe</l>
<l>Leit te Constantinople in de stad.</l>
<l>Waerliic here, en ware dat,</l>
<l>Ic soude gherne met u siin.</l>
<l>Ende oec soe moet ic den coninc fiin</l>
<l n="1185">Van Arragoen met mi bringen.</l>
<l>Die tiit soude te sere verlingen,</l>
<l>Soudic nu hier daer na haken,</l>
<l>Maer ic seggu in waren saken:</l>
<l>Wildi behouden u ghelof,</l>
<l n="1190">Soe geloeft vore al dit hof</l>
<l>Dat ghi mi die magt wilt geven,</l>
<l>Ic wilse houden al miin leven,</l>
<l>Ende doens hare vaste sekeringe,</l>
<l>Ende eist dat ic den coninc bringhe</l>
<l n="1195">Van Arragoen met mi hier,</l>
<l>Soe seldi u metten coninc fier</l>
<l>Beraden here, ic ende ghi,</l>
<l>Watter best met gedaen si."</l>
<l>Doe seide die coninc: "ghi segt wale,</l>
<l n="1200">Ic wille doen na uwe tale."</l>
<l>Doe sekerdi den coninc dat,</l>
<l>Dat hi weder in de stad</l>
<l>Keren sal op sine trouwe,</l>
<l>Ende nemen te wive die jonfrouwe,</l>
<l n="1205">Of te voren hem onbieden</l>
<l>Emmer dat met goeden lieden,</l>
<l>Dat hi die maget elre bestade.</l>
<l>Want die coninc met vorerade</l>
<l>Niet en wilt breken no gaen af</l>
<l n="1210">Datti den ridder te voren gaf.</l>
<l>Nu es ghedaen die sekeringhe</l>
<l>In beiden siden sonderlinghe;</l>
<l>Doe seide die coninc: "waert u bequame,</l>
<l>Ic wiste gherne uwen name."</l>
<l n="1215"><pb n="171"/> "Gherne here, gheloeft mi das,</l>
<l>Ic ben gheheten her Jonas</l>
<l> Van der Ferraken, godeweet,</l>
<l>Ene havene, in Grieken steet,</l>
<l>Daer was ic gheboren."</l>
<l n="1220">Doe nam orlof die ridder vercoren</l>
<l>Ende voer te Arragoen waert,</l>
<l>Entie coninc dede ter vaert</l>
<l>Den drake berren optie heyde,</l>
<l>Dat niemen en derde die vulheide.</l>
<l n="1225">Oec waren si blide alle twaren</l>
<l>Dat si des draex quite waren,</l>
<l>Want niemen en was daer soe groet,</l>
<l>Hine vruchte dageliics na sine doet,</l>
<l>Hadde op hem gevallen dlot;</l>
<l n="1230">Nu heeftse wale verloest god.</l>
<l>Nu vaert die ridder siere straten,</l>
<l>Ende heeft achter hem gelaten</l>
<l>Dat conincrike van Civele,</l>
<l>Dat hi noch tsinen dele</l>
<l n="1235">Hebben sal, ans hem onse here.</l>
<l>Soe lange reet hi ende soe sere</l>
<l>Dat hi quam te Val Profont;</l>
<l>Oec soe was daer tier stont</l>
<l>Die coninc entie conincghinne,</l>
<l n="1240">Ende miin her Lonas quam inne,</l>
<l>Ende gruete den coninc, ende seide:</l>
<l>"God die maecte hemel ende heyde,</l>
<l>Hi moet u, here, minnen,</l>
<l>Ende miere vrouwen der conincginnen!</l>
<l n="1245">Here, u ontniet bi mi</l>
<l>Van Grieken die keyserinne vri,</l>
<l>Ende Echites, die in Ermenie</l>
<l>Dat rike hout entie vogedie,</l>
<l><pb n="172"/>Hondert dusent salute.</l>
<l n="1250">Nu hoert here, twi ic wte</l>
<l>Ben geporrent ende wte comen:</l>
<l>Inne weet of ghiis iet hebt vernomen.</l>
<l>Van Babilonien die soudaen</l>
<l>Heeft scaden vele ghedaen</l>
<l n="1255">Miere vrouwen der keyserinnen,</l>
<l>Ende leit in haren lande binnen</l>
<l>Metter werelt altemale;</l>
<l>Nu heeft si te doene wale</l>
<l>Hare vriende al te sere,</l>
<l n="1260">Ende daeromme bidt si u, lieve here,</l>
<l>Dore god ende dore ghenaden,</l>
<l>Dat ghi hare comt staen in staden,</l>
<l>Want siis sere heeft te doene."</l>
<l>Doe vertelde hem die ridder coene</l>
<l n="1265">Alle die saken ende al dat</l>
<l>Dat ghesciet was vore die stad,</l>
<l>Entie noet der jonfrouwen.</l>
<l>Die coninc sprac: "bi mier trouwen,</l>
<l>Dats mi utermaten leet;</l>
<l n="1270">Haddict gheweten, godeweet,</l>
<l>Ic hadde ghecomen te hare."</l>
<l>Doe wert die coninc gheware</l>
<l>Dat dat was her Jonas,</l>
<l>Die te voren siin cnape was,</l>
<l n="1275">Ende seide: "sidi dit Jonet?"</l>
<l>"Ja ic here, bi miere wet."</l>
<l>"Ende sidi ridder?" seide die coninc.</l>
<l>"Ja ic here, in warre dinc;</l>
<l>Want doe ic sciet van u henen</l>
<l n="1280">Onthilt mi die grave van Athenen</l>
<l>Om uwen wille, here miin,</l>
<l>Ende Echites dede mi ridder siin."</l>
<l>Dies hadde die coninc bliscep groet,</l>
<l>Om sinen hals hi hem scoet</l>
<l n="1285">Ende custen ter selver stont</l>
<l>Menichwarf an sinen mont,</l>
<l>Soe dede oec die conincginne;</l>
<l>Hi was ontfaen met bliden sinne.</l>
<l><pb n="173"/>Wat holpt dat van dien spele</l>
<l n="1290">Ende van dier feesten te maken vele?</l>
<l>Den ridder was grote ere gedaen,</l>
<l>Ende hi vertelde den coninc saen</l>
<l>Alle sine saken twaren,</l>
<l>Hoe hi hadde gevaren</l>
<l n="1295">Te Civele vore die stad;</l>
<l>Oec seidi ten coninc dat,</l>
<l>Woudi varen met hem daer,</l>
<l>Hi soudse trouwen oppenbaer</l>
<l>Des coninx dochter tenen wive,</l>
<l n="1300">"Ende tconincrike na sinen live,</l>
<l>Hets mi gelooft alsoe."</l>
<l>Die coninc dies was vroe,</l>
<l>Ende seide, hi woude met hem varen.</l>
<l>Haestelike sonder sparen</l>
<l n="1305">Bereide die coninc sine vaert,</l>
<l>Te vaerne te Grieken waert</l>
<l>Met .II. dusent ridders goet.</l>
<l>Orlof nam die coninc vroet</l>
<l>An siin wiif, die conincginne,</l>
<l n="1310">Die van hem sciet met droeven sinne,</l>
<l>Ende voer met stouter vaert</l>
<l>Met Jonas te Civele waert.</l>
<l>Men heeft geseit ten menegen ma[le]:</l>
<l>Dat smenscen es dat wert hem w[ale].</l>
<l n="1315">Doe miin her Jonas, die ridder wert,</l>
<l>Van Civele was gekeert,</l>
<l>Hadde soe groete vroude ontfaen</l>
<l>Die coninc, omdat was ontgaen</l>
<l>Siin dochter levende ende gesont,</l>
<l n="1320">Soe dat hi ter selver stont</l>
<l>In ene sware quale slouch,</l>
<l>Die hi lange wile drouch,</l>
<l>Soe dat sine brachte ter doet.</l>
<l>Sine hoege liede hi ontboet</l>
<l n="1325"><pb n="174"/> Ende bat hem dat si met trouwen</l>
<l>Helpen souden hare jonfrouwen,</l>
<l>Hoe si berechten soude haer rike,</l>
<l>"Ende men sonde oec haestelike</l>
<l>Om her Jonas in Arragoen,</l>
<l n="1330">Ende men soudem weten doen</l>
<l>Dat ic bestaet ben ter mouden,</l>
<l>Ende dat ic miin gelof wille houden,</l>
<l>Wat ic geloofde, groet ende clene;</l>
<l>Ende ic biddu allen ghemene</l>
<l n="1335">Dat menre emmer mede volvare,</l>
<l>Opdat beghert die ridder mare;</l>
<l>Ic hope dat den lande soude vro[men],</l>
<l>Want emmer waert tenen ende com[en]</l>
<l>Dat sware orloge entie pine</l>
<l n="1340">Dat wi jegen die Arabine</l>
<l>Gehadt hebben langen tiit.</l>
<l>Ic woude oec, ghi heren, riediit,</l>
<l>Dat men stappans boden sochte</l>
<l>Die men om hem senden mochte,</l>
<l n="1345">Want emmer en magic niet ge[nesen]."</l>
<l>Den hertoge bat hi mettesen</l>
<l>Van Nadabar, dat hiere vare;</l>
<l>Die seide, dat hiis gereet ware</l>
<l>Ende soude die bodscap doen wa[le].</l>
<l n="1350">Van bliscepen wert te dien ma[le]</l>
<l>Soe vercranct die coninc,</l>
<l>Dat hem siin adem ontginc,</l>
<l>Ende starf onder hare hande daer.</l>
<l>Dien rouwe ende dat mesbaer</l>
<l n="1355">Dat daer was, die was groet</l>
<l>Om des goets coninx doet,</l>
<l>Ende men bestaden ter erden</l>
<l>Eerliic na coninx weerden.</l>
<l>Doe gereidem na donlede</l>
<l n="1360">Die hertoghe, daer ic af sede,</l>
<l>Ende reet heren Jonas jegen,</l>
<l>Dien hi ontmoete met menegen degen</l>
<l>Enten coninc van Arragoen,</l>
<l>Dien hi heeft te weten doen</l>
<l n="1365"><pb n="175"/> Alle die sake, gelooft mi das,</l>
<l>Dies die coninc blide was,</l>
<l>Ende voeren te Civele toe.</l>
<l>Ene grote brulocht wasser doe,</l>
<l>Ende .VIII. dage feeste groet.</l>
<l n="1370">Hier binnen soe ontboet</l>
<l>Die coninc Jonas die ridders boude</l>
<l>Die hi met hem hebben woude;</l>
<l>Dusent wasser wel twaren</l>
<l>Die met hem souden varen,</l>
<l n="1375">Ende hi nam orlof an siin wiif,</l>
<l>Die hi minde al siin liif,</l>
<l>Ende voer wech te Grieken waert</l>
<l>Met Evax den coninc onvervaert,</l>
<l>Ende reden berghe ende heyden.</l>
<l n="1380">Nu latic varen van hem beiden</l>
<l>Die haestelike varen henen,</l>
<l>Ende tellu vort van den ghenen</l>
<l>Die te Constantinople bleven.</l>
<l>God onse here moet mi gheven</l>
<l n="1385">Herte ende sin dat ict volmake,</l>
<l>Ende ict alsoe gherake,</l>
<l>Dat goet te hoeren si.</l>
<l>Nu segt amen met mi.</l>
<l>A.m.e.n.</l>
</div>
<div type="chapter"><head type="chapter">BOEK XI.</head>
<l><pb n="176"/>Dierste sake o pure doget,</l>
<l>Want ghi alle dinc vermoget,</l>
<l>Aneroepic u te derre tiit</l>
<l>Dat ghi in mier helpen siit,</l>
<l n="5">Ende gheont mi, dat ic volmaken</l>
<l>Dese geeste moet, ende soe geraken</l>
<l>Dat si bequame moete wesen</l>
<l>Hem allen diese hoeren lesen;</l>
<l>Want hets seker waerheit,</l>
<l n="10">Dat ic meneghen aerbeit</l>
<l>Daer omme gedoget hebbe vroe ende spade;</l>
<l>Daer om biddic u here ghenade</l>
<l>Van der groter ydelheit</l>
<l>Die ic daer in hebbe geseit.</l>
<l n="15">Maer doch hebbic die dinghe</l>
<l>Gheset om gerechte leringhe,</l>
<l>Want Sente Pauwels seit dat:</l>
<l>Wat ghescreven es tenegher stad,</l>
<l><pb n="177"/>Dat emmer es daer omme gescreven,</l>
<l n="20">Dat ons leringe soude gheven;</l>
<l>Ende alsoe es dit oec gedaen.</l>
<l>Nu biddic hem allen sonder waen</l>
<l>Diet lesen of lesen hoeren,</l>
<l>Dat si gode loven te voren</l>
<l n="25">Van al den goede sekerlike</l>
<l>Dat hi mi op erterike</l>
<l>Ghedaen heeft ende doen sal,</l>
<l>Ende oec, dat ic boven al</l>
<l>Beghere, dat euwelike leven</l>
<l n="30">Na mine doet hier boven gheven</l>
<l>Ende ons allen met te samen,</l>
<l>In gods name, nu segt amen. Amen.</l>
<l>God onse here moet achterwaren</l>
<l>Die conincge die nu henen varen,</l>
<l n="35">Ic laetse varen ende seggu vort</l>
<l>Van den ghenen die in die port</l>
<l>Siin te Constantinople bleven:</l>
<l>Die vrede diere was ghegeven</l>
<l>Was ghehouden blidelike,</l>
<l n="40">Ende oec quamen dagelike</l>
<l>Die van buten in de stad,</l>
<l>Ja diere in minden, wet dat,</l>
<l>Ende hadden joye ende feeste.</l>
<l>Op enen dach, seit die geeste,</l>
<l n="45">Soe hilt hof die keyserinne,</l>
<l>Daer quamen met bliden sinne</l>
<l>Van buten der conincge een deel;</l>
<l>Soudic u segghen al gheel</l>
<l>Die feesten diere waren gehouden,</l>
<l n="50">Ic wane u somen vernoyen soude.</l>
<l>Na den etene ghinc int proyeel</l>
<l>Die keyserinne ende een deel</l>
<l>Der conincge die daer van buten waren</l>
<l>Ende oec van binnen twaren,</l>
<l n="55">Ende oec die jonfrouwen mede</l>
<l>Die daer waren in die stede,</l>
<l><pb n="178"/>Waerliic ic mach u seggen dat,</l>
<l>Dat ene die liefeliicste stad</l>
<l>Was die men mochte visieren;</l>
<l n="60">Daer wiesen boeme meneghertieren,</l>
<l>Die drougen menegerande vrucht,</l>
<l>Soete ende coele was daer de lucht,</l>
<l>Soe datter te menegher stad met pinen</l>
<l>Die sonne en conste dore scinen,</l>
<l n="65">Oec sprongen daer fonteynen een deel,</l>
<l>Die sere ververschten dat proyeel.</l>
<l>Int proyeel dat ic u noeme</l>
<l>Stont menege roese ende bloeme,</l>
<l>Daer waren die conincge geseten</l>
<l n="70">Bi der ghere die hem vergheten</l>
<l>Dede sinen rouwe ende siin seer;</l>
<l>Daer was gesocht menich keer</l>
<l>Om tonderbinden die herten,</l>
<l>Daer si omme dogeden smerten.</l>
<l n="75">Vele hovesscher talen was daer,</l>
<l>Die mi ware al te swaer</l>
<l>Te vertelne sonderlinghe;</l>
<l>Daer was spel ende dachcortinghe.</l>
<l>Die keyserinne was te rade</l>
<l n="80">Gheseten onder ene scade</l>
<l><pb n="179"/>Van enen sconen oliviere;</l>
<l>Bi hare saten ridders fiere,</l>
<l>Her Heinriic ende her Echites,</l>
<l>Ende oec mede, siits ghewes,</l>
<l n="85">Van Salencen die coninc vri,</l>
<l>Ende oec satter mede bi</l>
<l>Doude grave van Athenen,</l>
<l>Dandre saten verre henen,</l>
<l>Hare entare in den boegaert.</l>
<l n="90">Margriete quam ter vaert</l>
<l>Uter salen sekerlike,</l>
<l>Met hare die coninc van Vranckerike;</l>
<l>Ende doen si in den boegaert quam</l>
<l>Ende miin her Demophon vernam,</l>
<l n="95">Stont hi op jegen hare</l>
<l>Ende jegen den coninc mare;</l>
<l>Bi hem sat Esioene,</l>
<l>Die cussche maget entie scone,</l>
<l>Ende siin oec met opgestaen,</l>
<l n="100">Doe ghingen si bi hem sitten saen;</l>
<l>Ende alse dat die andre scouwen</l>
<l>Die daer saten bi den vrouwen,</l>
<l>Stonden si op ende ghingen mede</l>
<l>Sitten daer ter selver stede;</l>
<l n="105">Elc nam die jonfrouwe metter hant</l>
<l>Die daer was sier herten brant,</l>
<l>Ende bleven sitten te samen,</l>
<l>Die daer saten ende daer quamen.</l>
<l>Daer was menegerande tale,</l>
<l n="110">Daer was Esyoene, die scone smale,</l>
<l>Ende seide: "wat spele selen wi aeng[aen]?"</l>
<l>Margriete seide: "ic doet u verstaen,</l>
<l>Hier es menich die sere mint,</l>
<l>Ende hem es weder onbekint</l>
<l n="115">Of hi iet gemint si;</l>
<l>Een spel willic ons maken daer bi</l>
<l>Elc kinnen sal anders herte,</l>
<l>Ende diere omme messeit, grote smerte</l>
<l><pb n="180"/>Moet hi cortelike ghewinnen,</l>
<l n="120">Ende altoes mesval van minnen.</l>
<l>Een coninc sal heten wel,</l>
<l>Daer elc sal berechten int spel</l>
<l>Den coninc dies hi vragen sal.</l>
<l>Nu legt u hande darwert al</l>
<l n="125">Deen op dandre, nu tellen wi;</l>
<l>Op dien .X. valt, ic wille hi si</l>
<l>Over ons here ende coninc,</l>
<l>Ende wi selen hem op alle dinc</l>
<l>Berechten dies hi ons vragen sal."</l>
<l n="130">Dit soe loveden si al;</l>
<l>Dit was dierste conincspel</l>
<l>Dat nie gespeelt was weet men w[el];</l>
<l>Doe leiden si hare hande daer.</l>
<l>Maar wet dat wel over waer,</l>
<l n="135">Dat coninc bi gherechten ghetale</l>
<l>Margriete wert, die scone smale,</l>
<l>Dies si hare scaemde sere;</l>
<l>Maer Demophon die here</l>
<l>Seide, dat hare te rechte toehort,</l>
<l n="140">Want siit ierstwarf brachte vort.</l>
<l>"Sint ghiit emmer wilt, ghi heren,</l>
<l>Soe willict siin in den name ons heren."</l>
<l>Margriete, die welghedane,</l>
<l>Sprac heren Demophon ane:</l>
<l n="145">"Here, seit si, comt te hove."</l>
<l>"Vrouwe, ic benre tuwen love."</l>
<l>"Nu segt mi, wat werke condi werken?"</l>
<l>"Vrouwe, ic can mine vriendinne merken,</l>
<l>Om te wetene of si mi mint;</l>
<l n="150">Nochtan eist mi onbekint."</l>
<l>"Nu here, berecht mi dat:</l>
<l>Ghi hebt gewandelt in menege stad,</l>
<l>Ende in desen boegaert reyne,</l>
<l>Daer in sprinct menege fonteyne,</l>
<l n="155"><pb n="181"/> Soete van smake; claer van gronde,</l>
<l>Vercordi noit tenegher stonde</l>
<l>Eneghe fonteyne claer,</l>
<l>Dat ghi hare iet quaemt soe naer,</l>
<l>Dat uwen monde iet hadde genaect</l>
<l n="160">Derre fonteynen die soe wel smaect?"</l>
<l>Her Demophon, die dit verstaen</l>
<l>Heeft, was met peinsene sere bevaen,</l>
<l>Want hine wister wat antwerde hoe;</l>
<l>Ten lesten seidiere dit toe:</l>
<l n="165">"Twaren vrouwe, verstaet mi:</l>
<l>Hier es ene fonteyne bi,</l>
<l>Scone ende claer, van soeten smake,</l>
<l>Ende daer ic vore ghene sake</l>
<l>En cose, die men mochte geseggen,</l>
<l n="170">Dat ic minen mont mochte leggen</l>
<l>An haren borre entien gerinen;</l>
<l>Nochtan hebbicker vele pinen</l>
<l>Om gedaen ende sere besurt,</l>
<l>Maer soe vaste staet hi ghemurt</l>
<l n="175">Dat icken niet en can ghewinnen;</l>
<l>Die gront es oec soe vaste binnen,</l>
<l>Dat icken met ysere no met stale</l>
<l>Niet en can ghewinnen wale;</l>
<l>Hi es mi te diep terdendeel,</l>
<l n="180">Nochtan hebbic gedrayt een zeel</l>
<l>Wt minen oegen van bitteren tranen,</l>
<l>Nochtan en can ic niet ghewanen</l>
<l>Dat ics nemmermeer gecrighe,</l>
<l>Wat ic droeve of wat ic prighe."</l>
<l n="185">"Twaren here, dats u swaer."</l>
<l>Te hove doet soe comen daer</l>
<l>Van Salensen Esyoenen,</l>
<l>Die men cume mochte versconen.</l>
<l>Die conincginne seide: "jonfrouwe,</l>
<l n="190">Nu berecht mi op u trouwe,</l>
<l><pb n="182"/>Ghi hebt hier langen tiden</l>
<l>Sien battaelgen ende striden,</l>
<l>Hebdi enich swert vernomen</l>
<l>Dat dore u herte es comen,</l>
<l n="195">Of met steken of met slagen?</l>
<l>Nu berecht mi dies ic u vrage."</l>
<l>"Waerlex vrouwe, ic sal</l>
<l>U segghen die waerheit al;</l>
<l>Ghi wet wel, vrouwe miin,</l>
<l n="200">Dat vreeseleker die steken siin</l>
<l>Van den swerden dan die slage,</l>
<l>Men vernemt alle daghe;</l>
<l>Der slage hebbic, vrouwe, ontfaen</l>
<l>Die mi siin int herte gegaen,</l>
<l n="205">Ende daer in gemaect ene cure,</l>
<l>Maer noch en eist niet al dure;</l>
<l>Can ic mi jegen den steke gewachten,</l>
<l>Vele te min sal ics achten."</l>
<l>Die conincginne seide: "sem mine trouwe,</l>
<l n="210">Ghi hebt mi wel berecht jonfrouwe."</l>
<l>Doe vragede vort de maget fetiis:</l>
<l>"Van Prassia her coninc wiis,</l>
<l>Ghi hebt gewandelt in desen vrede,</l>
<l>Ende oec in den andren mede</l>
<l n="215">In dese stad ende oec alhier,</l>
<l>Nu berecht mi, her coninc fier,</l>
<l>Siet in desen boegaert, godeweet,</l>
<l>Daer menich boem gewassen steet,</l>
<l>Die somer staet ende winter groene</l>
<l n="220">Ende altoes in enen saysoene,</l>
<l>Sine deluwen no ne droegen:</l>
<l>Segt, sagedi met uwen oegen</l>
<l>Hier enege dinc die u daer mede</l>
<l>Iet verliefelecte daer die stede?"</l>
<l n="225">"Twaren ver conincginne, jaet;</l>
<l>Enen piinboem daer binnen staet</l>
<l><pb n="183"/>Die te rechte alsoe genaemt si,</l>
<l>Enen piinboem soe es hi mi,</l>
<l>Die mi dunct soe overhoghe,</l>
<l n="230">Dat icken ghewinnen niene moghe,</l>
<l>Nochtan hebbic nu ende echt</l>
<l>Sterke ledren anegerecht."</l>
<l>"Neen here, seide die conincginne,</l>
<l>Hope brinct alle dinc inne."</l>
<l n="235">Die coninc vragede na dat</l>
<l>Der jonfrouwen die bi hem sat,</l>
<l>Dat was Palladas van Macidone,</l>
<l>Ene maget utermaten scone.</l>
<l>"Jonfrouwe, seit si, berecht mi,</l>
<l n="240">Hier heeft menich ridder vri</l>
<l>Ghestreden in desen lande</l>
<l>Met wapenen menegherande,</l>
<l>Segt, sagedi enich soe gemaect</l>
<l>Dat uwer herten es ghenaect?"</l>
<l n="245">"Twaren ende god, ja ic, vrouwe, ene,</l>
<l>Ene glavie eist dat ic mene,</l>
<l>Die gerecht steet op therte miin;</l>
<l>Mocht icker ongequetst ave siin</l>
<l>Ende ongewont, hoe hi mi dreicht,</l>
<l n="250">Soe blevic noch al ongeveicht."</l>
<l><pb n="184"/>Van Ganges die coninc Colesus,</l>
<l>Ierstwarf vragt si hem dus:</l>
<l>"Her coninc nu doet mi verstaen,</l>
<l>Gherne soe hebdi ghegaen</l>
<l n="255">Ende gekeert in onse stad;</l>
<l>Nu berecht mi, ic vrage u dat,</l>
<l>Ghi hebt gesien mier vrouwen crone</l>
<l>Die diere es ende scone</l>
<l>Ende beset met dieren stenen,</l>
<l n="260">Dier si heeft menegen enen</l>
<l>Ende menegen dieren steen;</l>
<l>Nu berecht mi, offer es gheen</l>
<l>Daer ghi omme die crone mint te meer,</l>
<l>Ende hier in de stad comt theer?"</l>
<l n="265">Die coninc antwerde haestelike:</l>
<l>"Twaren, in die crone rike</l>
<l>Steet, vrouwe, .I. dyamant,</l>
<l>Den hertsten steen dien men noit vant</l>
<l>Of vinden mochte in enich lant,</l>
<l n="270">Ic hebber toe geset mine hant</l>
<l>Dat icken gescoren mochte;</l>
<l>Maer wat ic dede of sochte</l>
<l>Dan mochte mi bescieten twint,</l>
<l>Nochtan hebbic mi versint,</l>
<l n="275">Dat menne wel doet, vrouwe goede,</l>
<l>Scoren met heten boxbloede,</l>
<l><pb n="185"/>Dese diamant hoe vast hi si.</l>
<l>Nu merct vele narre mi</l>
<l>Ende sal u seggen vrouwe hoe,</l>
<l n="280">Miins herten bloet doe icker toe."</l>
<l>Vort sprac die conincginne ane:</l>
<l>"Berecht mi jonfrouwe Eliane,</l>
<l>Waer ten orloge leit een here</l>
<l>Hebben si bracht menege were,</l>
<l n="285">Ende menegerande wapen bracht;</l>
<l>Nu segt mi, of giis siit bedacht,</l>
<l>Hebdi hier enich wapen gesien</l>
<l>Daer ghi u af dorst ontsien?"</l>
<l>"Ja ic vrouwe, met ere ghisermen</l>
<l n="290">Daer men met slaet met beiden arm[en],</l>
<l>Die slaghe siin starc ende swaer,</l>
<l>Maer wet wel vorwaer</l>
<l>En hadde gedaen die starke scilt</l>
<l>Dien ik altoes vore mi hilt</l>
<l n="295">Ende die mi miin meester gaf,</l>
<l>Noch es hi welna af;</l>
<l>Hi seide: "doet wiselec dat gi doet,</l>
<l>Ende besiet of dende es goet."</l>
<l>Dese scilt heeft op desen dach</l>
<l n="300">Gehadt een soe swaer geclach</l>
<l>Dat icken soe en conste gehouden</l>
<l>Hine moeste mi in de hande voud[en],</l>
<l>Entie slach scampelde godeweet</l>
<l>Soe dat hi mi int herte sneet;</l>
<l n="305"><pb n="186"/> Ware hi vorder iet gegaen</l>
<l>Ic duchte miin leven ware gedaen."</l>
<l>Die conincginne seide: "jonfrouwe goede,</l>
<l>Ic radu bliift op u hoede."</l>
<l>Doe vragede vort die welgedane</l>
<l n="310">Maurus den coninc van Moriane,</l>
<l>Die van hude was al say,</l>
<l>Nochtan was hi int herte fray.</l>
<l>"Berecht mi, her coninc fier,</l>
<l>Wi siten hier in dit vergier</l>
<l n="315">Daer in staen menegerande bloemen;</l>
<l>Segt mi, esser enege comen</l>
<l>Soe na, dat gise hebt gepluct?"</l>
<l>"Ghepluct, vrouwe, soe wart mi g[heluct]</l>
<l>Dat ic mochte met al mier pinen</l>
<l n="320">Miin mont den bladeren gerinen,</l>
<l>Van den cnoppen van der roesen</l>
<l>Die ci van herten hebbe gecosen,</l>
<l>Ic ware die bliitste man die leeft;</l>
<l>Maer nature die mi heeft</l>
<l n="325">Gemaect van selker gedanen,</l>
<l>Doet mi anders sins wanen,</l>
<l>Van hopen dat ic moghe</l>
<l>Iet gecrigen daer ic na poghe."</l>
<l>Margriete seide: "twi sidi ververt?</l>
<l n="330">Hebt hope, hets goets wert.</l>
<l>Nu berecht mi, jonfrouwe Meliandre,</l>
<l>Geliic gedaen hebben dese andre,</l>
<l>Wert wapen noit op u getoghen</l>
<l>Dat u ter herten quam gevloghen?"</l>
<l n="335"><pb n="187"/> "Waerlec vrouwe, verstaet mi,</l>
<l>Mi heeft dicke geweest bi</l>
<l>Een strael, geliic het ware .I. kniif,</l>
<l>Maer nie en quam hi in miin liif,</l>
<l>Want alle datti mi genaecte</l>
<l n="340">Was metten plompen dat hi geraecte,</l>
<l>Al scoet hi mi op therte een deel,</l>
<l>Nochtan bliift mi die huut geheel.</l>
<l>Inne segge niet, ware scarp gecomen,</l>
<l>Enne hadde mi den sen ghenomen</l>
<l n="345">Of tliif, dat ic ontsie,</l>
<l>Want men heeft geseit oit ende je:</l>
<l>Dat die cruke soe langhe gheet</l>
<l>Te watre, dat mense ontwee sleet."</l>
<l>Die coninc van Vranckerike, dats waer,</l>
<l n="350">Sat bi Celidonien daer</l>
<l>Van Dalmatien des coninx kint,</l>
<l>Datti van al sier herten mint.</l>
<l>Die conincginne si began</l>
<l>Den coninc dus te spreken an.</l>
<l n="355">"Here her coninc, soe berecht mi,</l>
<l>Welc u dunct dat sterker si,</l>
<l>Nature, soe leringe, soe minne?"</l>
<l>"Twaren vrouwe, ver conincginne,</l>
<l>Dese vraghe es mi te swaer;</l>
<l n="360">Maer ic sal u oppenbaer</l>
<l>Wel berechten na minen sin;</l>
<l>Dat men heeft van naturen in</l>
<l>Daer es men toe herde ghereet,</l>
<l>Want aert es een vast cleet;</l>
<l n="365">Ende daerbi dat een mensche heeft</l>
<l>Van aerde, wet dat hi begheeft</l>
<l>Herde noede, mochtiis ontgaen;</l>
<l>Doch dat men doet noede wert dicke gedaen.</l>
<l><pb n="188"/>Vrouwe, wet oec dat leringhe</l>
<l n="370">Dat dat siin ghehueffende dinge,</l>
<l>Ende daer toe es een mensce ghereet</l>
<l>Ende abel noch, godeweet,</l>
<l>Ende sine const hi gherne toent</l>
<l>In wat lande hi woent.</l>
<l n="375">Men heeft geseit te menegher ure:</l>
<l>Dat vore leringhe gaet nature,</l>
<l>Ende daer bi wanic oppenbaer,</l>
<l>Dat die meneghe seit dats waer.</l>
<l>Maer wet, dat in minen sinne</l>
<l n="380">Vele sterker es die minne;</l>
<l>Want si verwint beide dese dinghe,</l>
<l>Nature ende oec leringhe,</l>
<l>Ende sal u seggen vrouwe waer bi:</l>
<l>Nu si dat van naturen si</l>
<l n="385">Een mensce vrec ende gierich mede,</l>
<l>Minne brect hem sinen sede</l>
<l>Ende maecten milde, waer hi keert.</l>
<l>Hoe diepe een mensce si geleert</l>
<l>Hi wert wel bevaen met minnen,</l>
<l n="390">Ende soe si meer leringen kinnen,</l>
<l>Soe si eer bliven ghevaen;</l>
<l>Ende daerbi na minen waen</l>
<l>Soe es crachtegher die minne."</l>
<l>"Twaren, seide die conincginne,</l>
<l n="395">Here ghi hebt mi berecht scone.</l>
<l>Nu berecht mi, jonfrouwe Celidone;</l>
<l>Viere winde wayen, weet men wel,</l>
<l>Some soete, some fel,</l>
<l>Dats zuut, west, oost ende nort;</l>
<l n="400">Nu berecht mi op dir wort:</l>
<l>Es hier enich, hier te voren</l>
<l>Die ghi vore dandre hebt vercoren</l>
<l>Ende daer u herte meer op staet?"</l>
<l>"Entrouwen, ver conincginne, jaet.</l>
<l n="405">De oversuete wint wayt west,</l>
<l>Dunct mi wesen dalre best,</l>
<l><pb n="189"/>Want van daer siin comen</l>
<l>Soe vele soeter bloemen."</l>
<l>Nu vraget vort die conincginne</l>
<l n="410">Den keiser, die met bliden sinne</l>
<l>Sat bi jonfrouwe Salaminen</l>
<l>Van Tracien, diene met pinen</l>
<l>Ende in gepeinse leven dede,</l>
<l>Ende oec om vele vrouden mede:</l>
<l n="415">"Here her keyser, berecht mi des,</l>
<l>Welc dat vermogender es,</l>
<l>Soe coninc, soe wiin, soe vrouwen?"</l>
<l>Die keyser seide: "bi mier trouwen,</l>
<l>Na mine macht willic u</l>
<l n="420">Hierop berechten nu:</l>
<l>Een coninc es in siin rike</l>
<l>Recht alsoe in diergelike</l>
<l>Alse die vreselike reghen</l>
<l>Die uten hemele comt gesleghen;</l>
<l n="425">Want vore hem hi dicke sint</l>
<l>Donder, blexeme, storm ende wint;</l>
<l>Grote vloede daer af comen.</l>
<l>Meneghen heeft oec dliif ghenomen</l>
<l>Beide te lande enter zee.</l>
<l n="430">Dus ghedaen es min no mee</l>
<l>Die coninc ende siin rike;</l>
<l>Hi es ontsien gruwelike,</l>
<l>Doch jegen die pine die hi doet,</l>
<l>Soe bescermt hi hem haer goet</l>
<l n="435">Sinen ondersaten ende sinen lieden,</l>
<l>Ende en laet hem niet mesbieden;</l>
<l><pb n="190"/>Dus en es gheen gebrec an den coninc;</l>
<l>Soe bidden die liede vore alle dinc</l>
<l>Om enen goeden, ende cortelinghen</l>
<l n="440">Hierbi dunct mi in waren dinghen?</l>
<l>Al eist dat hi mogende si,</l>
<l>Ende ontsien hi es daer bi,</l>
<l>Vort es starc vore alle dinc</l>
<l>Die wiin, want hi den coninc</l>
<l n="445">Verwint enter neder leghet,</l>
<l>Ende elken dien te sere pleget</l>
<l>Te nemen ende tovermaten.</l>
<l>Maer vrouwe ic willu weten laten,</l>
<l>Dat die vrouwen ongeloghen</l>
<l n="450">Siin alremeest vermoghen;</l>
<l>Want coninc van groter machte,</l>
<l>Rike van goede ende van geslachte,</l>
<l>Dwingen si, geloeft mi dat.</l>
<l>Ic hoerde eens lesen tere stad,</l>
<l n="455">Dat ghescreven stont alsoe:</l>
<l>"Experto crede magistro."</l>
<l>Dats, datti geloeve gheeft</l>
<l>Ane den meester dies geproeft heeft.</l>
<l>Die den wiin winnen mede</l>
<l n="460">Dwinghen die vrouwen van der stede,</l>
<l>Want dieghene diene winnen,</l>
<l>Doen dicke die vrouwen ontsinnen;</l>
<l>Laten sine ongewonnen,</l>
<l>Die wiin en salne gewinnen connen</l>
<l n="465">Met al siere cracht; hine bliift verloren,</l>
<l>Ic gheeft den vrouwen al te voren."</l>
<l><pb n="191"/>Vort seide die conincginne fine:</l>
<l>"Berecht mi, jonfrouwe Salamine,</l>
<l>Langhe wile hebbic bekint</l>
<l n="470">Dat ghi van herten hebt gemint;</l>
<l>Nu segt mi, welc u meest toech</l>
<l>Ane minne daer u herte ane vloech,</l>
<l>Of ghi cont berechten mi."</l>
<l>"Twaren ende god, vrouwe, dat si:</l>
<l n="475">Die hoecheit van den groten here,</l>
<l>Die hem veroemoedeghet soe sere,</l>
<l>Ende nederde die was soe rike,</l>
<l>Dat hi was cume miin gelike;</l>
<l>Die tranen ende oec die suchtinge</l>
<l n="480">Van soe mechtigen conincghe,</l>
<l>Dat scone belof, dat grote behe[et],</l>
<l>Daer hi altoes es toe bereet."</l>
<l>"Twaren, seide die maget,</l>
<l>Dies ic u hebbe gevraget</l>
<l n="485">Hebdi mi wel weten doen.</l>
<l>Nu berecht mi, her coninc Ryoen,</l>
<l>Of ghi cont, ende segget mi</l>
<l>Welc die meeste genoechte si</l>
<l>Die den mensche in enegen sinne</l>
<l n="490">Op erterike mach ghewinnen?"</l>
<l>"Vrouwe, der genoechten siin vele:</l>
<l>Al eist dat ghiis vraget tuwen spele;</l>
<l>Maer ene willic u doen verstaen</l>
<l>Die mi dunct boven dandre gaen,</l>
<l n="495">Dats dat eens margens vor den da[ghe],</l>
<l>Alsi een lettelken gheslaghe,</l>
<l>Hadde een scone bedde ghemaect</l>
<l>Daer hi op laghe al moedernaect,</l>
<l><pb n="192"/>Ende in ene camere daert roke wale;</l>
<l n="500">Die camere soude oec altemale</l>
<l>Met groenen biesen ghestroyt siin;</l>
<l>Oec soude in een pelskiin</l>
<l>Ende in een hemde al barvoet</l>
<l>Die ghene siin daer hem minne af doet</l>
<l n="505">Dicke verdriet ende thoren;</l>
<l>Ende die hi int herte te voren</l>
<l>Herde langhe heeft beghert,</l>
<l>Ende hi boven alle creaturen beghert,</l>
<l>Soude met vore hem staen met</l>
<l n="510">Haren enen voet hebben op dbedde geset</l>
<l>Enten andren noch beneden,</l>
<l>Daer si met soude op treden,</l>
<l>Ende soude met ere hant daer naer</l>
<l>Die dekene oplichten daer,</l>
<l n="515">Entie ghene soude liggen in wane</l>
<l>Alse stappans onder te gane,</l>
<l>Alse dat si stappans comen sal;</l>
<l>Want si daer toe bereet steet al.</l>
<l>Nochtan en willic niet</l>
<l n="520">Dat si nare come iet</l>
<l>Dan si sta ende hise wachte,</l>
<l>Soe latic hi in die bliitste gedachte,</l>
<l>Ende oec in dat suetse leven</l>
<l>Dat iemen in erterile mochte geven."</l>
<l n="525">Doe seiden alle die heren daer:</l>
<l>"Sekerlec, dat ware waer."</l>
<l>Doe vragede vort die conincginne</l>
<l>Elionette, daer si minne</l>
<l>Ane lach, van Amasonia,</l>
<l n="530">Want het behoerde daer na:</l>
<l>"Nu segt mi vrouwe, dor u ere</l>
<l>Dese boegaert es scone sere,</l>
<l>Hier sprinct menich suete cruut,</l>
<l>Segt, gaet hier enich ter erden wt</l>
<l n="535"><pb n="193"/> Dat ghi vore alle dandre gheert?"</l>
<l>"Twaren, ver conincginne weert,</l>
<l>Ene balseme comt hier uter erden,</l>
<l>Die mi dunct van soe groter werden,</l>
<l>Mochticse hebben in mine hande</l>
<l n="540">Ende met mi voeren te lande</l>
<l>Ende behouden al miin leven</l>
<l>Ende dat si niet worde verdreven,</l>
<l>Daer en coric niet vore sekerlike</l>
<l>Alle dat goet van erdrike."</l>
<l n="545">Pasca, die vrouwe van Paura</l>
<l>Was daer gheseten na,</l>
<l>Ende van Byhem die coninc,</l>
<l>Diese minde vore alle dinc.</l>
<l>Die maget seide: "vrouwe doet mi weten:</l>
<l n="550">Vremt man die verre es geseten</l>
<l>Mach hi werden soe na ghebuer,</l>
<l>Ja soe na, dat therte suer</l>
<l>Werden soude die altemale</l>
<l>Wtwerpen soude sine pale,</l>
<l n="555">Ende al verdriven van daer hi woent?"</l>
<l>"Vrouwe dit es scone versoent,</l>
<l>Wel soe hoeric u ghebiet,</l>
<l>Al en eist met enen wanne niet;</l>
<l>Ic versta u wincken wel."</l>
<l n="560">"Dat seggic u al sonder spel</l>
<l><pb n="194"/>Over waer ende ongelogen:</l>
<l>Ic hebbe soe vaste an mi getogen</l>
<l>Van vremden lande enen here,</l>
<l>Dat icken en mach nemmermere</l>
<l n="565">No en wille van mi verdriven,</l>
<l>Ic wille altoes siin gebuer bliven,</l>
<l>Ja soe na mi talre stont</l>
<l>Sine woeninghe in miins herten gront,</l>
<l>Soe vast geplant ende gevest,</l>
<l n="570">Dat mi om hem dunct peinsen best."</l>
<l>Doe seide die conincginne: "vrouwe,</l>
<l>Twaren ghi dunct mi getrouwe,</l>
<l>Ende dies stadi in minen love.</l>
<l>Nu her coninc, comt te hove."</l>
<l n="575">"Vrouwe, sint ic hebbe vernomen</l>
<l>U gebot, ben icker comen."</l>
<l>"Segt mi, wat werke condi werken?"</l>
<l>"Vrouwe, ic can hoeren ende merken</l>
<l>Selken tiit wel, selken tiit onwille;</l>
<l n="580">Wat ic hoere ic swighe al stille."</l>
<l>"Twaren here, dats wel gedaen;</l>
<l>Nu segt mi, van dat gi verstaen</l>
<l>Hier ende ghemict, welc dat u</l>
<l>Alderbest behaget nu?"</l>
<l n="585">"Dat seggic u, wat soudic el?</l>
<l>Jonfrouwe Salamine behagt mi wel,</l>
<l>Ende dan van Amasonia</l>
<l>Elionette, ende daer na</l>
<l>Best die vrouwe, wilddit weten,</l>
<l n="590">Die aldernaest mi es geseten."</l>
<l>Hier na nam die conincginne</l>
<l>Een riis op met bliden sinne,</l>
<l>Ende seide: "her Demophon, saen</l>
<l>Nu nemt here, ghi moet ontfaen</l>
<l n="595"><pb n="195"/> Miin rike, dat ic u gheve hier."</l>
<l>"Neen, seide die coninc fier,</l>
<l>In onsen lande es een sede,</l>
<l>Ende vrouwe, dien seldi houden mede;</l>
<l>Een coninc die siin wilt van love,</l>
<l n="600">Alsi onthouden heeft tsinen hove</l>
<l>Sine hoghe liede ende sine baroene</l>
<l>Om feeste ende ere hem te doene,</l>
<l>Sone wilt hi niet dat si te lande</l>
<l>Wederkeren ydelre hande</l>
<l n="605">Maer gheeft hem ghiften ende beden,</l>
<l>Alse wel betam erachticheden,</l>
<l>Soe seldi doen elken here</l>
<l>Ende elker vrouwen, wildi ere</l>
<l>Hebben, ende selen hem beloven</l>
<l n="610">Van uwer meltheit in elken hove."</l>
<l>Die jonfrouwe scaemde hare,</l>
<l>Ende seide ten coninc oppenbare:</l>
<l>"Wanen soude comen selc here</l>
<l>Mi te bringene in alselke ere,</l>
<l n="615">Dat ic elken gheven soude</l>
<l>Dinc die hi mi bidden woude?</l>
<l>Mi ware selc herde ongereet."</l>
<l>"Neen vrouwe, sprac hi, godeweet,</l>
<l>Die bidt dat niet te geven en es,</l>
<l n="620">Ontseit hem selven, siits ghewes;</l>
<l>Maer elc sal vraghen, ende ghi selt hem</l>
<l>Wel berechten na uwen sen,</l>
<l>Gheliic wi u hebben ghedaen."</l>
<l>Die jonfrouwe seide saen:</l>
<l n="625">"Here dit willic gherne waghen."</l>
<l>"Jonfrouwe, soe willic dan vraghen,</l>
<l>Seide Demophon met bliden sinne,</l>
<l>Nu biddic u vore conincginne,</l>
<l>Dat ghi doet verstaen mi,</l>
<l n="630">Wat dinghen dat minne si."</l>
<l><pb n="196"/>"Twaren here, seide die maget,</l>
<l>Hets swaer dat ghi mi vraget;</l>
<l>Ic ben onder tnette gevallen</l>
<l>Al te sere onder u allen,</l>
<l n="635">Want ic hier te dom toe ben."</l>
<l>"Neen jonfrouwe, na uwen sen</l>
<l>Berecht mi, seide die coninc,</l>
<l>Want hens ghene onmogelike dinc</l>
<l>Vrouwe, dat ic u bidde nu."</l>
<l n="640">"Here, seitsi, soe sal ic u</l>
<l>Na miin verstaen altehant</l>
<l>Berechten: het dunct mi een bant</l>
<l>Die .II. herten te samen bint</l>
<l>Die si versceden vint;</l>
<l n="645">Dits minne ende niet el,</l>
<l>Na minen sin, dat dunct mi wel."</l>
<l>Esioene die welgedane</l>
<l>Sprac aldus der maget ane:</l>
<l>"Vrouwe nu biddic u saen,</l>
<l n="650">Dat ghi mi wilt doen verstaen</l>
<l>Waeraf dese bant gemaect si,</l>
<l>Ende wiene maecte, dat segt mi."</l>
<l>"Na miin verstaen sal ict toebringen:</l>
<l>Dese bant es van .IIII. stringen;</l>
<l n="655"><pb n="197"/> Dene dats oemoedicheit,</l>
<l>Die hoverde onder voete leit;</l>
<l>Hovessceit es dander strene,</l>
<l>Roem ende dorperheit brect die ghene;</l>
<l>Die derde es melden moet,</l>
<l n="660">Die quade tonghen maken goet;</l>
<l>Dese .III. die ic hebbe gheseit,</l>
<l>Drayt te gader ledicheit;</l>
<l>Die oegen siin dan die saken</l>
<l>Die vremde dinc vast maken;</l>
<l n="665">Want verstaet mi wel hier,</l>
<l>Dat die oeghen siin portier</l>
<l>Der herten, ende doen dit vor haer comen</l>
<l>Dat si buten hebben vernomen."</l>
<l>Die conincginne vragede vort hier na</l>
<l n="670">Van Macidonien Palladia:</l>
<l>"Vrouwe nu doet mi verstaen;</l>
<l>Dese bant mach hi vergaen</l>
<l>Ende werden al begheven,</l>
<l>Ende waermet hi wert verdreven?"</l>
<l n="675">"Jonfrouwe verstaet mi wel,</l>
<l>Dat roem van mannen breket wel</l>
<l>Den bant entie minne beide,</l>
<l>Ende oec vrouwen ongestadicheide."</l>
<l><pb n="198"/>Vort sat die coninc Colesus,</l>
<l n="680">Die vragede der conincginnen dus:</l>
<l>"Lieve vrouwe berecht mi:</l>
<l>Sint dat minne dus edel si,</l>
<l>Twi en hebben si niet tenenmale</l>
<l>Beide te samen alsoe wale</l>
<l n="685">Dan si den enen pine doet,</l>
<l>Dat niet en genaect sanders moet?"</l>
<l>"Here des ben ic onberaden,</l>
<l>Ic ben ghewacht, dies moetic waden</l>
<l>Over, soe ic best can,</l>
<l n="690">Opdats mi onse here an.</l>
<l>Here ic hebbe vernomen an den ghenen</l>
<l>Die meester was tote Athenen,</l>
<l>Die mi dat dede verstaen,</l>
<l>Dat in den firmamente staen</l>
<l n="695">Hier boven .VII. planeten,</l>
<l>Die ic nu u wille doen weten:</l>
<l>Saturnus es fel ende quat gemoet,</l>
<l>Ende Jupiter hovesch ende goet,</l>
<l>Mars verloepen ende wreet,</l>
<l n="700">Die Sonne bagel ende heet,</l>
<l>Marcurius simpel ende wiis,</l>
<l>Ende Venus heeft van der minnen priis,</l>
<l>Die Mane dapper ende snel;</l>
<l>Soe hetense, dat wetic wel;</l>
<l n="705">Die meestre seggen dat en gesciet</l>
<l>Hier op erdrike niet</l>
<l>En comt van desen planeten al,</l>
<l>Nu hoert wat ic u seggen sal:</l>
<l>Alse een kint wert gheboren</l>
<l n="710">Onder een planete vercoren,</l>
<l>Alle die nature der planeten</l>
<l>Heeft dat kint, seldi weten.</l>
<l>Maer essere eneghe andre bi</l>
<l>Der quader planeten, geloeves mi,</l>
<l n="715">Soe doet hiere met dat sine,</l>
<l>Dit doet menegen hovesscen pine?"</l>
<l><pb n="199"/>Van Prassia, die coninc die hier na sat,</l>
<l>Seide: "jonfrouwe, berecht mi dat:</l>
<l><pb n="200"/>Ghi segt dat een bant es minne</l>
<l n="720">Die bint verscedene sinne,</l>
<l>Ende dat mach wale siin;</l>
<l>Eist, ver conincginne fiin,</l>
<l>Soe moet .II. dingen te gader benden.</l>
<l>Nu seggic, vrouwe, dat wi venden</l>
<l n="725">Dicke daer ghemint heeft een,</l>
<l>Dat noit den andren en ghereen,</l>
<l>Alse men vint in menich lant,</l>
<l>Ende minnen en es dan gheen bant."</l>
<l>Die conincginne antwerde daer naer:</l>
<l n="730">"Twaren here, u questie es swaer;</l>
<l>Ic merke den putte daer ic viel inne,</l>
<l>Nochtan dunct mi een bant minne,</l>
<l><pb n="201"/>Here, ende sal u seggen twi:</l>
<l>Het comen alsoe, here, dat ghi</l>
<l n="735">Wilt benden te gader .II. dinghe,</l>
<l>Ghi hebt dierste sonderlinge</l>
<l>Den bant op derde, dats u beghin,</l>
<l>Ende dene dinc ierst daer in.</l>
<l>Ende daer boven dandre met;</l>
<l n="740">Here, ic wille dat ghiit wet,</l>
<l>Dat onder leit in den bande</l>
<l>Here, dats u wel becande,</l>
<l>Ende dat gebonden bliven moet</l>
<l>Ende dat menre boven doet."</l>
<l n="745">Nu sprac jonfrouwe Eliane</l>
<l>Vort der conincginnen ane:</l>
<l>"Vrouwe, nu hebdi ons doen verstaen</l>
<l>Waerbi die liede minne ontfaen,</l>
<l>Nu doet mi vort bekinnen</l>
<l n="750">Twi si den enen vor den andren minnen."</l>
<l>Die maget seide: "wet vor waer,</l>
<l>Jonfrouwe, dit es swaer;</l>
<l>Maer ic selve dloeder vant</l>
<l>Daer ic met come ter hant.</l>
<l n="755">Ic seide hier vore ende dede weten,</l>
<l>Dat bi den loepe der planeten</l>
<l>Meest gesciet sekerlike</l>
<l>Wat gesciet op erterike;</l>
<l>Alse eene planete regneren beghint</l>
<l n="760">Ende dan gheboren wert een kint,</l>
<l><pb n="202"/>Soe wert hem nature ende siin leven</l>
<l>Altoes na die planete ghegeven."</l>
<l>Vort vragede miin her Maurus</l>
<l>Der conincginnen aldus:</l>
<l n="765">"Berecht mi vrouwe welgedaen,</l>
<l>Ghi hebt hier vore doen verstaen</l>
<l>Dat minne ghenen merc doet</l>
<l>No op edelheit no op goet,</l>
<l>Ende toent daerbi redenen ghenouch;</l>
<l n="770">Nu wist ic gherne, waert u gevouch,</l>
<l>Of een lief laet siin lief daer bi</l>
<l>Dat niet herde scone en si."</l>
<l>"Waerlec here, ic wane, neent;</l>
<l>Want ic versta wel wat ghi meent,</l>
<l n="775">Opdat anders sins es gherief,</l>
<l>Want men sach noit leliic lief,</l>
<l>Ende men vraget oec niet, godeweet,</l>
<l>Waer der scoender liede huus steet,</l>
<l>Maer waer die goede liede woenen.</l>
<l n="780">Scoenheit es maer een toenen</l>
<l>Die te gheet herde saen,</l>
<l>Gheliic dat bloemen wtgaen</l>
<l>Soe comt si wt ende te gheet weder</l>
<l>Ende valt saen altemale neder."</l>
<l n="785">Meliandre, die scone maget,</l>
<l>Der conincginnen vort vraget:</l>
<l>"Nu berecht mi, vrouwe, dat:</l>
<l>Oft gheviele tenegher stad</l>
<l>Dat iemen sere ghemint ware</l>
<l n="790">Van enen daert hem af onmare</l>
<l><pb n="203"/>Hadde, ende dien hi minnen</l>
<l>Niet en mochte in ghenen sinnen,</l>
<l>Hoe mochti met goeden moede</l>
<l>Ghedoen dat hiis avestoede</l>
<l n="795">Ende ontoghe hem der minnen?"</l>
<l>"Twaren jonfrouwe, in caent bekinnen,</l>
<l>Antwerde die conincghinne,</l>
<l>Maer na dat ic mi versinne,</l>
<l>Die in sinen lande verwandelen mochte</l>
<l n="800">Die erde, die watre, die lochte,</l>
<l>Ende tfier cout maken van naturen,</l>
<l>Hi soude doen onlange duren."</l>
<l>Vort vragede hovesscelike</l>
<l>Die coninc van Vranckerike:</l>
<l n="805">"Vrouwe berecht mi dat:</l>
<l>Het comt dat ic minne tere stad</l>
<l>Op hovesscede ende op trouwe,</l>
<l>Ende mi dunct weder dat die jonfrouwe</l>
<l>Mi mint van herten als ic doe,</l>
<l n="810">Nochtan en staet hare niet alsoe,</l>
<l>Want hets harre herten bi</l>
<l>Nieweren, al duncket mi,</l>
<l>Nochtan en can ics niet gheware</l>
<l>Werden an hare ghebare.</l>
<l n="815">Hoe mach dat siin, lieve jonfrouwe,</l>
<l>Dat ic niet en kinne vor loesheit trouwe?"</l>
<l>Die maget seide: "her coninc goet,</l>
<l>Twaren in ben noch niet soe vroet</l>
<l>U te berechten dese dinc;</l>
<l n="820">Maer wet wel, her coninc,</l>
<l><pb n="204"/>Dat dese questie es te groet</l>
<l>Mi ende minen ghenoet,</l>
<l>Ende dies seldiere verlaten mi."</l>
<l>"Neen, ver conincghinne vri,</l>
<l n="825">Ghi moetse berechten na u verstaen."</l>
<l>Doe seide die maget welgedaen:</l>
<l>"Sint siin moet, wat holpt gestreden?</l>
<l>Maer hets te sere ghebeden;</l>
<l>Nu hoert here, ende verstaet mi wel:</l>
<l n="830">Het doet minne ende niet el,</l>
<l>Die u besegen doet die oeghen,</l>
<l>Want si es daer vore getoghen</l>
<l>Ende doet uwen sin sceden sere,</l>
<l>Ende seggu dies gelike here:</l>
<l n="835">Nemt enen witten .d. clene</l>
<l>Ende werpten in ene clare fontene,</l>
<l>Alsi leit opten gront</l>
<l>Wit ende claer ende ront,</l>
<l>Dan dunct hi u merre siin</l>
<l n="840">Dan hi dede, her coninc fiin."</l>
<l>Celidonie die daerna sat,</l>
<l>Seide: "vrouwe berecht mi dat:</l>
<l><pb n="205"/>Sint minne es soe edel ende soe goet,</l>
<l>Waerbi eist dan dat si doet</l>
<l n="845">Enen die hare dient met trouwen</l>
<l>Leven met alselken rouwen</l>
<l>Dat hi vaert wt sinen sinne?</l>
<l>Daer en dunct mi niet soe hoge de minne,</l>
<l>Geliic dat dede Amedas,</l>
<l n="850">Die .III. jaer van minnen verwoet was,</l>
<l>Ende noch andre liede vele;</l>
<l>Entrouwen daer gaet uten spele."</l>
<l>Die maget antwerde met bliden sinne:</l>
<l>"Twaren, al haddic die minne</l>
<l n="855">Ende hare nature al bescreven,</l>
<l>Mi siin questien ghegheven</l>
<l>Die mi nochtan siin te swaer,</l>
<l>Dat kindi wel alle vor waer;</l>
<l>Nochtan jonfrouwe sal ic u</l>
<l n="860">Na mine macht berechten nu;</l>
<l>Maer wet, die woude verstaen wale</l>
<l>Die questie daer Venus strale</l>
<l>Ende verstaen bescedelike,</l>
<l>Hi mochtse verstaen lichtelike;</l>
<l n="865">Maer daer af willic vort swighen</l>
<l>Ende wille tere andre materien prigh[en];</l>
<l>Ghi vraght mi, waer bi minne doet,</l>
<l>Dat si maket enen onvroet</l>
<l>Die hare dient ghetrouwelike;</l>
<l n="870">Nu verstaet mi jonfrouwe rike;</l>
<l>Ver Venus es conincghinne,</l>
<l>Als ic u seide, over die minne,</l>
<l>Gheweldich na hare manieren,</l>
<l>Nochtan heeft si camerieren</l>
<l n="875">Die hare helpen houden haer lene,</l>
<l>Want si en es maer vrouwe allene,</l>
<l>Die over al niet en mach siin.</l>
<l>Besiet onse keyserinne fiin,</l>
<l>En holpen hare niet hare heren</l>
<l n="880">Ende ander liede, met clenen eren</l>
<l><pb n="206"/>Soude si dat orloge anegaen?</l>
<l>Woude oec hier iemen bestaen</l>
<l>There sonder der heren raet,</l>
<l>Al quame hem daer af quaet,</l>
<l n="885">Dies en soude hi ten ghenen daghen</l>
<l>Te rechte over mier vrouwen clagen.</l>
<l>Want daer omme heeft si raet bi hare,</l>
<l>Om dies si wille, dat men vare</l>
<l>Met rade, ende in deser manieren</l>
<l n="890">Heeft Venus hare camerieren."</l>
<l><pb n="207"/>Die keyser van Roeme seide: "jonfrouwe</l>
<l>Nu berecht mi, selp u trouwe,</l>
<l><pb n="208"/>Hoe dat men dit bekint,</l>
<l>Of men ghetrouwelike mint."</l>
<l n="895">"Here, seide die maget welgedaen,</l>
<l>Dat willic u doen vertsaen;</l>
<l>Alse comen te gader si twee</l>
<l>Die van minnen draghen dwee,</l>
<l>Ierst werden si bleec ende vale,</l>
<l n="900">Hare oegen slaen si stappans te dale</l>
<l>Ende bliven vore hem siende daer,</l>
<l>Oec werden si corteliic daer naer</l>
<l>Verwermt ende van verwen roet,</l>
<l>Dat doet hem der minnen noet.</l>
<l n="905">Dan moest eens haer wille siin,</l>
<l>In gherechte minne en es gheen miin,</l>
<l>Niet propers en heeft har negheen,</l>
<l>Want hare herten die siin een.</l>
<l>Maer daer men niet en vindt des,</l>
<l n="910">Wanic niet dat gherecht minne es."</l>
<l><pb n="209"/>Vort jonfrouwe Salamine sat,</l>
<l>Ende vragede der conincginnen dat:</l>
<l>"Vrouwe ghi hebt eens geseit</l>
<l>Dat grote doget an de minne leit,</l>
<l n="915">Ende dat altoes siin loen es rike</l>
<l>Wie dat mint ghestadelike.</l>
<l>Nu berecht mi, es hi oec fel</l>
<l>Den ghenen die gheren niet el</l>
<l>Dan hoe si met haren minnen</l>
<l n="920">Mogen doen daermet wiif ontsinnen?"</l>
<l>Die conincginne seide: "jonfrouwe,</l>
<l>Die minne doet hem dicke rouwe</l>
<l>Ende sleetse metten selven swerden</l>
<l>Daer si den andren met derden,</l>
<l n="925">Want sise dicke minnen doet</l>
<l>Daer si minnen dicke in onspoet.</l>
<l><pb n="210"/>Hierbi dunct mi jonfrouwe wel</l>
<l>Dat ver Venus es wrekende ende fel</l>
<l>Op die ghene die siin ondadich</l>
<l n="930">Ende haren vrienden ongenadich."</l>
<l>Van Spaengen Rioen die coninc</l>
<l>Vragede vort dese dinc:</l>
<l>"Berecht mi vort conincginne,</l>
<l>Of ic ene jonfrouwe minne</l>
<l n="935">Ende ic oec wel wane dat si</l>
<l>Oec weder minnet mi,</l>
<l>Wat dingen magic anevangen</l>
<l>Daer ic hare met doe verlanghen</l>
<l>Na mi? want ic gherne bi haer ben,</l>
<l n="940">Want si hevet minen sen."</l>
<l><pb n="211"/>"Here dat seggic u wale;</l>
<l>Siit in uwen spele ende in u tale</l>
<l>Hovesch ende gereet tharen dienste;</l>
<l>Noch es ene dinc tsienste,</l>
<l n="945">Dats alse ghi selt van hare gaen,</l>
<l>Dat ghi hare doet verstaen,</l>
<l>Alse ghi weder comt te hare,</l>
<l>Dat ghi hare selt seggen mare</l>
<l>Die si gherne hoeren sal</l>
<l n="950">Ende begheren boven al;</l>
<l><pb n="212"/>Daerbi merct ende besiet,</l>
<l>Dat lief en mach te verre niet</l>
<l>Siin, dat hi daeromme verhate</l>
<l>Siin lief ende altemale late."</l>
<l n="955">Die coninc van Byhem vraget</l>
<l>Aldus Margrieten der Maget:</l>
<l>"Berecht mi vrouwe, dies ic u vraghe:</l>
<l>Het gheviel, inne weet op wat daghe,</l>
<l>Dat .III. ridders op gherechte trouwe</l>
<l n="960">Minden ene jonfrouwe,</l>
<l>Die si even wel ontfinc,</l>
<l>Dat elc andren vertellen ghinc,</l>
<l>Hoe wel dat si waren ontfaen.</l>
<l>Elc waende sonder waen</l>
<l n="965">Van hare siin allene ghemint.</l>
<l>Die jonfrouwe, die niene was kint,</l>
<l>Getroeste elcken al even wale.</l>
<l>Doe geviel tenen male</l>
<l>Dat si alle .III. twaren</l>
<l n="970">Tenen tornoyse souden varen;</l>
<l>Elc quam te hare om een scoenhede.</l>
<l>Dat si herde gherne dede</l>
<l>Ende gaf elken ene siden mouwe;</l>
<l>Dies waende elc die jonfrouwe</l>
<l n="975">Hebben allene sonderlinge,</l>
<l>Maer alsi vernamen die dinghe</l>
<l><pb n="213"/>Dat si aldus hadde ghedaen,</l>
<l>Wouden siere te gader gaen</l>
<l>Ende sien wien si soude verdriven</l>
<l n="980">Enten enen allene bliven.</l>
<l>Si quamen alle .III. daer te hare,</l>
<l>Ende elc seide, hoe gherne hi ware</l>
<l>Van hare gemint, ende dat si seide</l>
<l>Wien si minde, dandre beide</l>
<l n="985">Soudense met payse laten.</l>
<l>Die jonfrouwe, die utermaten</l>
<l>Behendich was ende vroet,</l>
<l>Tart den enen opten voet,</l>
<l>Den anderen dwanc si metter hant,</l>
<l n="990">Den derden lenesi die oegen riant.</l>
<l>Doe seide si: "ghi heren, wat wildi?</l>
<l>Ghi wilt sere becoren mi;</l>
<l>Maer dien ic wille, seggic u,</l>
<l>Hebbic selc een licteken nu</l>
<l n="995">Ghegeven, dat hi wale mach verstaen</l>
<l>Dat ic dandre late gaen."</l>
<l>Nu vragic u vrouwe des,</l>
<l>Wie dat meest gemint es."</l>
<l>"Entrouwen here, seide de maget,</l>
<l n="1000">Dits groet, dat ghi mi vraget;</l>
<l>Maer na miin verstaen sal ic u togen:</l>
<l>Grote lichtheit leit in die oegen,</l>
<l>Al eist dat si ten hogesten staen,</l>
<l>Meneghen losen slach si slaen</l>
<l n="1005">Daer niet af te houden en si.</l>
<l>Die voete here, geloeves mi,</l>
<l>Siin dnederste dat de mensce heeft,</l>
<l>Si terden dicke daer men omme gheeft</l>
<l>Herde clene, of merket met,</l>
<l n="1010">Maer die hande siin een let</l>
<l>Die een mensce selve leggen moet</l>
<l>Waer hem voeget ende dunct goet;</l>
<l>Oec siin si middel dat men prisen</l>
<l>Moet ende loven in alre wisen,</l>
<l n="1015">Want die wiisheit gods, des siit gewes,</l>
<l>Die boven alle wiisheit es,</l>
<l><pb n="214"/>Maecte ver Yeven wt Adame</l>
<l>Van ere rebbben wt sinen lichame,</l>
<l>Niet van den hoefde, no van den voeten;</l>
<l n="1020">Omdat si geliic wesen moeten</l>
<l>Nam hise in de middelt van heme.</l>
<l>Here, nadien dat ict verneme</l>
<l>Ende oec na minen sinne,</l>
<l>Soe ghevic der hant die minne."</l>
<l n="1025">Pasca, die conincginne vroet,</l>
<l>Seide: "twaren vrouwe, ic moet</l>
<l>Oec bidden, al ben ic die leste.</l>
<l>Hens maer omdat ic mine questie veste.</l>
<l>Nu berecht mi dore u ere:</l>
<l n="1030">Twee vrouwen minden enen here</l>
<l>Diere hi niet en wille ontfaen</l>
<l>Sine hebben sinen wille gedaen;</l>
<l>Ende die wilt sinen wille doen,</l>
<l>Hare wilt bliven die baroen.</l>
<l n="1035">Dene en wouds doen niet,</l>
<l>Want si seide, dat si niet men siet</l>
<l>Dat die minne es vergaen</l>
<l>Alse die wille es ghedaen,</l>
<l>Ende si en gheert niet dan de minne.</l>
<l n="1040">Dandre seide, sine vriendinne</l>
<l>Wilt si bliven al haer leven,</l>
<l>Ende wilt hem al dat gheven</l>
<l>Dat hi begheren mach van hare,</l>
<l>Want si seit oppenbare,</l>
<l n="1045">Dat hi sal meeste loen ontfaen</l>
<l>Die meeste dore andren heeft gedaen.</l>
<l>Nu wistic gherne, vrouwe fiin,</l>
<l>Wies hi te rechte soude siin?"</l>
<l>"Vrouwe, seide de maget, bi mier waerhede</l>
<l n="1050">Dits ene herde scone bede,</l>
<l>Ende ene subtile ende ene sware,</l>
<l>Ic benre met gejaget te care.</l>
<l><pb n="215"/>Mi dunct vrouwe, ghi vraget mi</l>
<l>Wiltiit die vrienscap vast si,</l>
<l n="1055">Soe vore den wille, soe na.</l>
<l>Vrouwe, nadat ic versta</l>
<l>Sal ic u seggen claerlike,</l>
<l>Sonder enege valsche plike</l>
<l>Sal ic u doen verstaen.</l>
<l n="1060">Miin vrouwe steet op, wi moeten gaen,</l>
<l>Ende beiden tere ander tiit."</l>
<l>Ende stonden doen op al den boegaert wiit,</l>
<l>Ende volgeden altemale</l>
<l>Der keyserinnen in die sale,</l>
<l n="1065">Daer die tafelen gheleit waren,</l>
<l>Maer die heidene voeren twaren</l>
<l>Int here ende rumden die stede,</l>
<l>Ende sanderdages ginc wt vrede.</l>
<l>Nu ghingen si eten ende waren blide.</l>
<l n="1070">Des anderdages vroe betide</l>
<l>Besagen si om hare saken</l>
<l>Die hem ten andren stride gebraken,</l>
<l>Ende Tubal hadde vonden ene maniere,</l>
<l>Daer men met die elpendiere</l>
<l n="1075">Vellen soude in de noet,</l>
<l>Husekine ne bore groet;</l>
<l>Dese huse ende dese dinc</l>
<l>Waren van Elyades den coninc</l>
<l>Bevolen, dat hise achterware</l>
<l n="1080">Met sinen lieden oppenbare,</l>
<l>Diet herde gherne dede;</l>
<l>Ende Tubal wasser helpe mede.</l>
<l>.VI. voete lanc ende wiit viere,</l>
<l>Die hadden menege maysiere</l>
<l n="1085">Daer men met swerden dorestac,</l>
<l>Die altemale stoeden in dat,</l>
<l><pb n="216"/>VI. voete si hoghe waren</l>
<l>Ende al van finen stale twaren,</l>
<l>Ende ghingen boven te nieute wt.</l>
<l n="1090">Diere in was dede sonder luut</l>
<l>.II. rader keren in waren dinghen</l>
<l>Daer si met vorwert ghingen,</l>
<l>Ondanc hem diet wouden verbieden;</l>
<l>Het was wel beset met liden.</l>
<l n="1095">.C. maecte hiere ende sine smede</l>
<l>Binnen dien dat durde de vrede;</l>
<l>Dese souden onder die diere gaen</l>
<l>Ende soudense van onder verslaen,</l>
<l>Dore die gate stac mense doet,</l>
<l n="1100">Ende al ware haer val groet,</l>
<l>Hine mochte een twint niet scaden</l>
<l>Den ghenen diese vallen daden.</l>
<l>Dus ontstoet dat orloge swaer,</l>
<l>Entie niemare, dats waer,</l>
<l n="1105">Die was herde verre geronnen;</l>
<l>Van den opgane der sonnen</l>
<l>Tote daer si weder onderghinc</l>
<l>En was prince no coninc</l>
<l>Hine wiste wel van desen orloge,</l>
<l n="1110">Soe dat vernam die hertoghe</l>
<l>Van Limborch, dien men de waerheit seide,</l>
<l>Dat sine kinder waren beide</l>
<l>Ende ane hem oec alle die sake ghinc,</l>
<l>Ende datter keyser no coninc</l>
<l n="1115">En was hine dede bi haren rade,</l>
<l>Want siins sons dade</l>
<l>Van ridderscape ware groet,</l>
<l>Want hi was ridder sonder genoet.</l>
<l>Die hertoghe die grote bliithede</l>
<l n="1120">Hadde, dies sine kinder beede</l>
<l><pb n="217"/>Leveden ende ghesont waren,</l>
<l>Ende van soe groter weerden twaren,</l>
<l>Hi ghinc ende seit der hertoginnen:</l>
<l>"Vrouwe, dat moete god kinnen,</l>
<l n="1125">Dat ic niet en wille sparen</l>
<l>Ic en wille in Grieken varen</l>
<l>Ten groten orloge, geloeft mi des,</l>
<l>Ende anesien dat daer es,</l>
<l>Mine scone kinder bede</l>
<l n="1130">Met minen oegen eer ic scede,</l>
<l>Want al die werelt es nu daer;</l>
<l>Ic macher varen sonder vaer,</l>
<l>Nu raet, hoe magicker best varen."</l>
<l>Die vrouwe, dier therte began mesbaren,</l>
<l n="1135">Antwerde wenende herde sere,</l>
<l>Ende seide: "acharmen here!</l>
<l>Dese vaert entie pine die ghi</l>
<l>Anegaen wilt, steet over mi,</l>
<l>Want ellendich lati mi vort an</l>
<l n="1140">Sonder kint ende sonder man,</l>
<l>Sonder vroude ende sonder joye,</l>
<l>Ende in ghewene ende in vernoye</l>
<l>Soe lati mi vort al miin leven.</l>
<l>Wildi mi aldus begheven</l>
<l n="1145">Soe es mine welvaert leden al.</l>
<l>Maer here, dat u god gheve geval,</l>
<l>Sint ghi darwert wilt tien</l>
<l>Ende uwe kinder sien,</l>
<l>Soe laet mi, dat u god geve seghe,</l>
<l n="1150">Siin gheselle in uwen weghe,</l>
<l>Ende laet mi sien mine kinder beide</l>
<l>Eer ic van der werelt sceide.</l>
<l>Ontsegdiit mi, dat kinne onse vrouwe,</l>
<l>Soe hebbic in u cleine trouwe."</l>
<l n="1155">Die hertoge seide: "vrouwe goet,</l>
<l>Mine dunct niet dat ghi doet</l>
<l><pb n="218"/>Vroetheit daer ane, dat ghi</l>
<l>Dese pine wilt bestaen met mi;</l>
<l>Want dese vaert es swaer ende lanc,</l>
<l n="1160">Ende ghi siter toe te cranc</l>
<l>Te vaerne alsoe verre vaert;</l>
<l>Ic soude al te sere beswaert</l>
<l>Wesen quame u enegerande</l>
<l>Ane mesquame in vremden lande.</l>
<l n="1165">Lieve vrouwe, dies latet varen,</l>
<l>Ic sal wederkeren twaren</l>
<l>Soe ic nemmermeer ierst can,</l>
<l>Ende bringhen, ofts mi god an,</l>
<l>Mine kindre alle beide."</l>
<l n="1170">"Neen here, die vrouwe seide,</l>
<l>Blevic hier het ware mi swaer."</l>
<l>Doe viel si hem ten voeten daer</l>
<l>Ende greepene om sine been,</l>
<l>Al wenende si niet ghefeen,</l>
<l n="1175">Maer seide: "here, wat helpt dat?</l>
<l>Eer ic nemmermeer van derre stad</l>
<l>Mi verporre dorre enege noet,</l>
<l>Ic sal eer tuwen voeten doet</l>
<l>Bliven, ghinc geloeft mi twaren</l>
<l n="1180">Here, dat ic met u sal varen."</l>
<l>Daer was geweent herde sere</l>
<l>Van der vrouwen ende van den here;</l>
<l>Den hertoge jammerde dat,</l>
<l>Dat die vrouwe soe menege stad</l>
<l n="1185">Woude liden ende soe menege pine;</l>
<l>Doch soe seidi: "vrouwe fine,</l>
<l>Sint ghiit emmer wilt twaren,</l>
<l>Latic u gherne medevaren;</l>
<l>Nu laet ons onse vaert bereiden</l>
<l n="1190">Met groter crachticheiden,</l>
<l>Ende onse lant versetten te hant;</l>
<l>Ende ontbieden in menich lant</l>
<l>Om riddren ende om liede,</l>
<l>Ende voeren ene scone mayseniede,</l>
<l n="1195"><pb n="219"/> Dat radic, ende varen soe erelike</l>
<l>Dat ment daer int keyserike</l>
<l>Ons eerliic mach anesien."</l>
<l>Die vrouwe seide mettien:</l>
<l>"Dits herde goet here,</l>
<l n="1200">Nu doet alsoe, selp u ere."</l>
<l>Nu es die vrouwe opghestaen,</l>
<l>Entie hertoghe es ghegaen</l>
<l>Ende ontboet ridders menegherande</l>
<l>Ende soudeniers wt allen lande,</l>
<l n="1205">Soe dat hadde die here vermeten</l>
<l>Dusent man opgheseten,</l>
<l>Sonder die hem volgeden te voet.</l>
<l>Die hertoge hadde oec siin goet</l>
<l>Ende siin lant verset, dats waer,</l>
<l n="1210">Al omme entomme .VII. jaer,</l>
<l>Ende dient oec noch es bleven</l>
<l>Alsoe langhe alsi leven,</l>
<l>Ende hi bereide sine vaert</l>
<l>Alsoe te Constantinople waert</l>
<l n="1215">Met scoender geselscap behagelike.</l>
<l>Nu gheleidse god die rike.</l>
</div>
<div type="chapter"><head type="chapter">BOEK XII.</head>
<l><pb n="220"/>Ic die ligge aldus int wee</l>
<l>In die wstine van Idumee,</l>
<l>Stervelic ende in sonden blint,</l>
<l>Roep ic an u, Marien kint,</l>
<l n="5">Dat u miins ontfermen moete!</l>
<l>Dat hoge Jherusalem ende tsoete</l>
<l>Daer ic toe geroepen ben</l>
<l>Begheert miin herte ende miin sen.</l>
<l>Vondic die mi leide daer,</l>
<l n="10">Die mi es te vinden swaer,</l>
<l>Ghi en siit al moeder ene.</l>
<l>Nu biddic u met herten rene,</l>
<l>Dat ghi mi wilt den wech toenen</l>
<l>Ende helpen, soe dat mi hoenen</l>
<l n="15"><pb n="221"/> No viant no dief en moghe</l>
<l>Dat hi mi wten wege iet toghe.</l>
<l>U, die de wech siit, soec ic saen,</l>
<l>Dat ic wt u niet moge gaen.</l>
<l>U, die siit waerheit, gheric sere,</l>
<l n="20">Dat ic van u niet en kere;</l>
<l>U, die siit leven euwelike,</l>
<l>Bereit mi dat euwege rike!</l>
<l>Nu nu here, gelooft sidi,</l>
<l>Dat ghi soe lange hebt mi</l>
<l n="25">Ghespaert, die hebbe alle wege</l>
<l>Verblint in die sonden geleghen,</l>
<l>Ende niet en hebbe begeven</l>
<l>Den vrienden die smenschen leven</l>
<l>Hem pinen wat si moghen</l>
<l n="30">Hoe hi werde van u getoghen.</l>
<l>Noch moetise van mi verren sere,</l>
<l>Want ic mi altoes tuwert kere,</l>
<l>Ende bringhen selt daer ghi siit,</l>
<l>Dat ic beghert hebbe langen tiit.</l>
<l n="35">Wet god here, nu leit mi vast</l>
<l>Op therte dat grote last</l>
<l>Entie pine van minen gedichte,</l>
<l>Dat mi te swaer ware lichte,</l>
<l>En daet die wille entu here;</l>
<l n="40">Daer omme biddic u sere,</l>
<l>Omdat mi te swaer si,</l>
<l>Stect toe u hant ende helpt mi</l>
<l>Here, dore u godheit, dragen;</l>
<l>Wildiit doen, het sal behagen</l>
<l n="45">Allen den ghenen diet horen lesen,</l>
<l>En doediis niet, soe moet wesen</l>
<l>Ghelachtert van hem allen diet horen,</l>
<l>Ende dan ware alle die pine verloren.</l>
<l>Nu keric ten orloge weder</l>
<l n="50">Dat ic hier voren leide neder</l>
<l><pb n="222"/>Ende liggen liet dor den vrede</l>
<l>Daer men binnen niet en dede;</l>
<l>Nu es die tiit soe leden</l>
<l>Dat es die achterste dach des vreden,</l>
<l n="55">Entie soudaen ginc te rade</l>
<l>Wat hi sanders dags best dade.</l>
<l>Daer quamen te rade altemale</l>
<l>Conincge ende ammirale,</l>
<l>Ende rieden alle dat,</l>
<l n="60">Dat men smergens vroech de stad</l>
<l>Sal asselgieren ten .II. staden,</l>
<l>Geliic alsi te voren daden:</l>
<l>Ende Colossus, die coninc wert,</l>
<l>Ende Prassiis, selen ter zee wert</l>
<l n="65">Die sterke porten asselgieren</l>
<l>Ende bestriden met haren elpendieren,</l>
<l>Want die wech ware minst daer;</l>
<l>In dene side, dats waer,</l>
<l>Liep die zee, in dander side</l>
<l n="70">Was ene grote veste ende wide,</l>
<l>Ende daer souden si ter stad varen,</l>
<l>Die wile si onledich waren,</l>
<l>Ende souden breken daer den muer,</l>
<l>Al wart hem een luttel suer,</l>
<l n="75">Ende souden hem die stad afwinnen,</l>
<l>Ondanx hem allen dien van binnen.</l>
<l>Maer ans god van Elyades</l>
<l>Den coninc, die ghemaect es</l>
<l>Meester van Tubals werke,</l>
<l n="80">Hi sal, na dat ic merke,</l>
<l>Die olifante soe ontfaen,</l>
<l>Si selen die porten laten staen.</l>
<l>Dit lovede die soudaen sere,</l>
<l>Ende seide: "ghi heren, dore u ere,</l>
<l n="85">Nu es miin neve ridder gemaect,</l>
<l>Een scone kint ende welgeraect</l>
<l>Dat met wilt ten stride varen,</l>
<l>Ic duchte, Mamet en wilt sparen,</l>
<l><pb n="223"/>Het sal saen siin liif verliesen;</l>
<l n="90">Ic souder die doet omme kiesen</l>
<l>Wort verslegen in den striit,</l>
<l>Ic biddu allen sere dat ghiit</l>
<l>Verhoet, daer ghiit moget doen,</l>
<l>Ende u broeder, stout baroen,</l>
<l n="95">Bevelict sonderlinge twaren;</l>
<l>Hi sal met u in u side varen,</l>
<l>Ende Pelliis van India,</l>
<l>U biddic dat ghiere siet na</l>
<l>Dat niet werde verslegen."</l>
<l n="100">"Ic sal here," seide die deghen.</l>
<l>Dus sciet savons die raet daer,</l>
<l>Ende elc bereidem oppenbaer</l>
<l>Jegen sanderdages ten stride;</l>
<l>Nu helpe hem god banderside.</l>
<l n="105">Nu hort vort ende verstaet:</l>
<l>Die van binnen, die om raet</l>
<l>Vergadert waren altemale,</l>
<l>Anesprac her Heinriic met selker tale</l>
<l>"Dore god, nu raet, ghi heren,</l>
<l n="110">In welker wiis wi hanteren</l>
<l>Selen moghen desen striit,</l>
<l>Soe dat wi keren sonder verwiit</l>
<l>Ende metten seghe in die stede,</l>
<l>Ende hoe wi dolifante mede</l>
<l n="115">Alderbest moghen verweren,</l>
<l>Want si ons aldermeest mogen deren.</l>
<l>Mi dunct wel na miin versien,</l>
<l>Dat si niet en moghen tien</l>
<l>Met haren olyfanten striden</l>
<l n="120">Dore die liede in ghenen tiden,</l>
<l>Want worder enich geslegen doet,</l>
<l>Si souden enen val soe groet</l>
<l>Onder hare scare gheven</l>
<l>Dat meneghen soude costen tleven.</l>
<l n="125"><pb n="224"/> Daerbi selen si, dunct mi,</l>
<l>Trecken al daert openst si,</l>
<l>Ende daer si pinen te tiene</l>
<l>Selen wi hebben onse engiene</l>
<l>Ende trecken jeghen hem ter were,</l>
<l n="130">Ende wi selen jeghen there</l>
<l>Wttrecken ende ons bestillen</l>
<l>Na dien dat si henen willen</l>
<l>Margen in die dageraet.</l>
<l>Mi dunct dat wi ghenen andren raet</l>
<l n="135">En conen ghenemen twaren,</l>
<l>Wi en sien in hoe menegen scaren</l>
<l>Si hem selen margen sceden,</l>
<l>Daer na moghen wi ons gereden."</l>
<l><pb n="225"/>Allen die daer waren te rade</l>
<l n="140">Dochte goet dat men soe dade,</l>
<l>Ende hier met soe scieden si.</l>
<l>Des anders dages, geloeves mi,</l>
<l>Waren altemale ghereit</l>
<l>Gheliic si hadden gheseit.</l>
<l n="145">Nu hort wat die heyden daden:</l>
<l>Gheliic si hem hadden beraden</l>
<l>Toech elc tsiere porten toe,</l>
<l>Daert hem gevisert was doe.</l>
<l><pb n="226"/>Her Demophon ende sine scare</l>
<l n="150">Toech beneden oppenbare</l>
<l><pb n="227"/>Ter porten wert, geloeft mi das,</l>
<l>Daer vore die keyser van Roeme was.</l>
<l>Ter nederster porten quam gevaren</l>
<l>Demophon met sinen scaren,</l>
<l n="155">Daer wtreet die keyser van Roeme,</l>
<l>Die niet was bevaen in droeme,</l>
<l>Soe vromeliic alse hi wtquam.</l>
<l>Alse Demophon dat vernam,</l>
<l>Reet hi jegen hem vreselike;</l>
<l n="160">Wel waren die conincge rike</l>
<l>Gereden alst recht was;</l>
<l>Her Demophon, geloeft mi das,</l>
<l>Geraecte den keyser opten scilt,</l>
<l>Weder hi wilt of en wilt</l>
<l n="165">Hi viel metten orsse neder,</l>
<l>Maer die keyser geraecten weder</l>
<l>Onder den scilt in den buuc;</l>
<l>Demophon hadde groet geluuc,</l>
<l>Dat vleesch an tspere hinc,</l>
<l n="170">En hadde gedaen de w[inc]</l>
<l>Entrouwen hi ware bleven do[et];</l>
<l>Doch haddi ene wonde groet,</l>
<l><pb n="228"/>Die soe sere bloede twaren</l>
<l>Dat hi wt moeste varen</l>
<l n="175">Ende hem verbenden doen ten tiden</l>
<l>Eer hi meer mochte striden.</l>
<l>Den heydenen halp men wt doe.</l>
<l>Mettien quam gereden toe</l>
<l>Die coninc van Vranckerike,</l>
<l n="180">Ende quam herde deghelike</l>
<l>Op Asa van Caprobanane,</l>
<l>Diene weder piinde tontfane</l>
<l>Soe vreeselic dat hine avestac,</l>
<l>Ende viel dat hem siin been brac,</l>
<l n="185">Maer hi geraecte Asa weder</l>
<l>Dore den scilt, ende warpen neder</l>
<l>Op derde onder die voete doet.</l>
<l>Anas van Creten, die here groet,</l>
<l>Reet Echites ten ghemoete,</l>
<l n="190">Diene saen warp onder voete.</l>
<l>Colesus, die coninc wiis,</l>
<l>Ende van Sassia die coninc Asiis,</l>
<l>Togen recht ter porten wt,</l>
<l>Daer men ter zee vaert wt,</l>
<l n="195">Ende voerden hare olifante</l>
<l>Ende op elken .L. seriante;</l>
<l>Emmer gincker .X. wale</l>
<l>Te vorhoefde tenen male.</l>
<l>Doe dat versach die coninc wiis,</l>
<l n="200">Die coninc van Eliadiis,</l>
<l><pb n="229"/>Ondedi die porten saen</l>
<l>Ende dede een der huse wtgaen,</l>
<l>Daer na .II., ende daer na drie,</l>
<l>Ende daer na ghingen alle die,</l>
<l n="205">Achter wiit ende vore smal,</l>
<l>Aldus ghingen si wt al,</l>
<l>Ende scieden in derre maniere</l>
<l>In tween ghene helpendiere.</l>
<l>Die ghene die op die castele waren</l>
<l n="210">Moesten emmer vorwert varen</l>
<l>En constent verdragen meer no men,</l>
<l>Want si te verre onder hem</l>
<l>Waren ende te neder vele,</l>
<l>Dus waren in desen spele</l>
<l n="215">.C. olyfanten leden</l>
<l>Eer die uten husen streden;</l>
<l>Doe stac elc dore sine maysiere</l>
<l>In den buuc die elpendiere,</l>
<l>Dat si vielen met groten vallen</l>
<l n="220">Die borghe entie diere met allen;</l>
<l>Dus bleeffer meer dan .LX. doet.</l>
<l>Dien anxt die was groet</l>
<l>Der ghere die in de borghe laghen,</l>
<l>Die vielen met groten vlagen,</l>
<l n="225">Selc in die see, selc in de veste;</l>
<l>Doe dat saghen die leste</l>
<l>Dat die vorste gevallen waren,</l>
<l>En dorsten si niet vorder varen,</l>
<l>Ende al hadden si gewilt nochtan</l>
<l n="230">Sine waren niet comen an,</l>
<l>Want hare doede olyfante</l>
<l>Ende hare castele hadden de cante</l>
<l>Belegen soe in beiden siden,</l>
<l>Dat si niewer en mochten liden;</l>
<l n="235">Dus moesten si al stille staen,</l>
<l>Want vorder en mochten si niet gaen</l>
<l>No weder keren harre straten,</l>
<l>Want die achterste hem en laten</l>
<l>Die in die husekine saten</l>
<l n="240">Entie heydine sere haten</l>
<l><pb n="230"/>Voeren tusschen die diere daer</l>
<l>Ende doedender vele, dats waer,</l>
<l>Eers die conincge worden geware</l>
<l>Die daer hilden achter die scare.</l>
<l n="245">Wonder hadden al te groet</l>
<l>Hoe dolyfante bleven doet;</l>
<l>Ende doent vernamen die heren</l>
<l>Daden sise wederkeren,</l>
<l>Ende sagense ende mercten mede</l>
<l n="250">Hoedane wiis mense vallen dede;</l>
<l>Nu seiden si tusschen hem tween,</l>
<l>Dat harre olyfante gheen</l>
<l>Daer jeghen gestaen en mochte,</l>
<l>En ware dat mense sochte</l>
<l n="255">Enegherande behendichede,</l>
<l>Daer men die verwerde mede.</l>
<l>Dus keerden si met cleinre dade</l>
<l>Ende hadden genomen grote scade,</l>
<l>En ware Elyades die coninc</l>
<l n="260">Dede keren in ware dinc,</l>
<l>Alse dandre begonsten te vliene,</l>
<l>Ende toech in sinen engiene.</l>
<l>Nu latic desen coninc keren,</l>
<l>Ende seggu vort, ghi heren,</l>
<l n="265">Van her Heinrike, godeweet,</l>
<l>Die vore die overste porte street</l>
<l>Jegen Crudus van Bactrie,</l>
<l>Die hilt soudaens constavelie,</l>
<l>Want hi was vromich ende coene,</l>
<l n="270">Dies haddi daer wel te doene;</l>
<l>Hi slouch in derselver noet</l>
<l>Den coninc van der Morien doet,</l>
<l><pb n="231"/>Dies die heyden droefden sere;</l>
<l>Ende her Heinriic die here</l>
<l n="275">Ghinc onder die Sarrasine houwen,</l>
<l>Die doen haestelike vlouwen</l>
<l>Wat si mochten, ten tenten wert,</l>
<l>Maer twee conincge onververt,</l>
<l>Tessalus van Tessalie</l>
<l n="280">Ende Altasem van Libie,</l>
<l>Dese quamen metten haren toe;</l>
<l>Een starc striit wert daer doe,</l>
<l>Ende oec quammer met ane</l>
<l>Maurus die coninc van Moriane,</l>
<l n="285">Ende oec mede Ysis</l>
<l>Die coninc van Garamentis,</l>
<l>Ende oec ander conincge vive;</l>
<l>Doe wert daer met stouten live</l>
<l>Ghestreden herde vromelike,</l>
<l n="290">Ende worden crachtelike</l>
<l>Vore hare litse wederstaen;</l>
<l>Entie coninc welghedaen</l>
<l>Die daer achter hoede de stad,</l>
<l>Si hadden gheworden stridens mat,</l>
<l n="295">Maer si quamen toe ghesleghen</l>
<l>Met meneghen stouten deghen.</l>
<l><pb n="232"/>Nu hort ghi heren, dat u god lone,</l>
<l>Een orloghe herde scone:</l>
<l>Die jonge coninc Pelias,</l>
<l n="300">Die van India coninc was,</l>
<l>Quam Elionetten ten ghemoete,</l>
<l>Der conincghinnen, diene onsoete</l>
<l>Ontfinc met des spers orde;</l>
<l>Soe dat hi die doet becorde.</l>
<l n="305">Armenius, die dat sach,</l>
<l>En sach nie soe droeven dach</l>
<l>Ende voer der conincginnen an;</l>
<l>Men sach nie jongen man</l>
<l>Soe sere striden alse hi dede,</l>
<l n="310">Ende alle sine liede mede,</l>
<l>Jegen die vrouwe ende jegen hare.</l>
<l>Die vrouwe hadde ene clene scare</l>
<l>Ende dier jonfrouwen bleef daer doet</l>
<l>Wel hondert in dat conroet,</l>
<l n="315">Maer si verslougen der heyden soe vele</l>
<l>Dat met hem ghinc al wten spele,</l>
<l>Maer hare menichte was te groet,</l>
<l>Ende staken onder die vrouwen doet</l>
<l>Hare orsse, ende si bleef te voet</l>
<l n="320">Staende alse een kempe goet,</l>
<l>Ende si slouch wat hare genaecte;</l>
<l>Een groet pleyn si maecte,</l>
<l>Soe vromelec en street ridder nie.</l>
<l>Mettien quam, inne weet wie,</l>
<l n="325">Ende vertellet den coninc Ryoene,</l>
<l>Die doe vermaende al sine baroene</l>
<l>Dat si hem helpen vromelike</l>
<l>Bescudden die conincginne rike,</l>
<l>Diet hem alle geloefden sere.</l>
<l n="330">Doe reet darwert die here</l>
<l><pb n="233"/>Wat hi mach met sporen slaen,</l>
<l>Ende siet die conincginne staen</l>
<l>Te voet ende hare soe weren;</l>
<l>Dat begonste den coninc deren,</l>
<l n="335">Ende beete van den orsse te voet,</l>
<l>Ende gaeft der conincginnen goet</l>
<l>Die daer stont in die noet,</l>
<l>Daer si stappans op scoet</l>
<l>Ende liet te voet den coninc striden,</l>
<l n="340">Ende reet henen tien tiden</l>
<l>Armeniuse ten ghemoete,</l>
<l>Dien si stac onder voete;</l>
<l>Dat ors greep si te hant</l>
<l>Ende reet daer si den coninc vant</l>
<l n="345">Te voet stridende sere,</l>
<l>Ende seide: "lieve here,</l>
<l>Nemt dit ors ende sitter boven,</l>
<l>Inne can mi niet beloven."</l>
<l>Demophon die verbonden was,</l>
<l n="350">Ende ghemoete, als ict las,</l>
<l>Den ouden grave van Athenen,</l>
<l>Eer si doen iet ghefenen</l>
<l>Braken si hare scachte toter hant,</l>
<l>Entie grave viel int sant,</l>
<l n="355">Die weder saen opscoet,</l>
<l>Want hine hadde ghene noet;</l>
<l>Ende Demophon reet vort</l>
<l>Ende leende siins swerde ort.</l>
<l><pb n="234"/>Soudic u vertellen al sine daet,</l>
<l n="360">Het ware mi te doene quaet,</l>
<l>Want hi street utermaten sere.</l>
<l>Nu hoert van Armeniuse den here</l>
<l>Die vermontert weder was;</l>
<l>Hi voer slaen, als ict las,</l>
<l n="365">Op Echites van Ermenie.</l>
<l>Jongen man en sach men nie</l>
<l>Enen ridder scoender bestaen</l>
<l>Dant Armenius heeft gedaen;</l>
<l>Hi gaf enen slach den jongelinc</l>
<l n="370">Dat wonder was dat hiis ontginc.</l>
<l>Echites seide: "bi gode, here,</l>
<l>U slach dede mi een deel sere,</l>
<l>Dat ic u nu lonen sal,</l>
<l>Mine scrincke god ende ongeval."</l>
<l n="375">Ende gegreep den jongen man</l>
<l>Om sinen hals soe hi best can,</l>
<l>Ende waendem steken int herte tswert,</l>
<l>Maer het sach, diere om ververt,</l>
<l>Her Demophon, diet noede siet,</l>
<l n="380">Ende riep lude: "en stect niet</l>
<l>Lieve her coninc, om minen wille!"</l>
<l>Die coninc horet ende sweech stille</l>
<l>Ende lieten gaen, ende seide twaren,</l>
<l>Hi lieten gherne dore hem varen.</l>
<l n="385">Her Demophon danckes hem sere;</l>
<l>Doe voer vorwert die here,</l>
<l>Ende voer striden daer na</l>
<l>Jeghen van Amasonia</l>
<l>Die conincginne, die vrome was;</l>
<l n="390">Daer was ghestreden, als ict las,</l>
<l>Herde sere van hem tween,</l>
<l>Dat van den tween emmer deen</l>
<l><pb n="235"/>Duchtic wale, besterven moet;</l>
<l>Want si daden menich gemoet</l>
<l n="395">Onder hem beiden op dien dach;</l>
<l>Want Armenius verwach,</l>
<l>Dat si die selve mensce was</l>
<l>Die doede den coninc Pelias.</l>
<l>Dies reet hi hare emmer ane;</l>
<l n="400">Ende hare werde die welgedane</l>
<l>Vromeliic, siit seker dies;</l>
<l>Want hen sceen dats hare niet verwies.</l>
<l>Die striit was starc ende groet;</l>
<l>In beiden siden bleven doet</l>
<l n="405">Vele lieden ende verminct mede.</l>
<l>Nu hort wat Elionette dede.</l>
<l>Doen si sach dat si en can</l>
<l>Niet comen van den jongen man</l>
<l>Die hare altoes anevert,</l>
<l n="410">Sette si vore therte tswert</l>
<l>Ende slouch haer ors met sporen</l>
<l>Ende reet hem int herte voren,</l>
<l>Dore halsberch, dore acotoen,</l>
<l>Datti moeste sinen ende doen,</l>
<l n="415">Want hi viel doet op derde neder;</l>
<l>Ende si hertoech tswert weder</l>
<l>Ende liet den doeden vallen.</l>
<l>Dit sach Demophon van onder hem allen,</l>
<l>Diere om droevede sere,</l>
<l n="420">Ende swoer bi Mamet sinen here,</l>
<l>Si salt ontgelden, hine weet hoe,</l>
<l>Mach hi hare comen toe.</l>
<l>Hi ware hare oec wel comen ane,</l>
<l>Maer die sonne verginc entie mane,</l>
<l n="425">Hen sceen niet, het wert doncker mede;</l>
<l>Doe keerden donse in hare stede,</l>
<l>Ende dandre reden ten tenten wert,</l>
<l>Droevende ende sere beswert</l>
<l><pb n="236"/>Dore die scaden entie onvromen</l>
<l n="430">Die si dies dages hadden genomen.</l>
<l>Grote scade was tien tiden</l>
<l>Daer ghesciet in beiden siden,</l>
<l>Maer doe dat here ten tenten quam,</l>
<l>Entie soudaen vernam</l>
<l n="435">Dat sine neve ware doet,</l>
<l>Haddi rouwe al te groet,</l>
<l>Ende weende ende clagede met:</l>
<l>"O wi, quaet god Mamet!</l>
<l>Seide die soudaen, hoe vul sidi!</l>
<l n="440">U macht, u helpe ende ghi</l>
<l>Ic soudu al ten stucken houwen,</l>
<l>Al sout mi al miin leven rouwen."</l>
<l>Dit seide die soudaen droevende sere,</l>
<l>Doe quam Demophon die here,</l>
<l n="445">Ende seide: "her soudaen,</l>
<l>Waerbi wildi u dus verslaen</l>
<l>Ende erret u, ghine wet op wien?</l>
<l>Al dat siin sal, moet gescien;</l>
<l>Laet varen u groet clagen,</l>
<l n="450">Wi selense mergen in den daghen</l>
<l>Weder bestriden, ans ons Mamet;</l>
<l>Mare magic, bi mier wet,</l>
<l>Ic wreke Armenius genouch</l>
<l>Over die ghene diene verslouch."</l>
<l n="455">Dit selve troeste den soudaen sere,</l>
<l>Ende seide: "broeder here,</l>
<l><pb n="237"/>Mochtic minen wille gewinnen</l>
<l>Noch over die ghene van binnen,</l>
<l>Ic soude miin clagen laten varen.</l>
<l n="460">Laet ons ontbieden twaren</l>
<l>Onse heren, dats wel gedaen,</l>
<l>Ende laet ons sien wat wi best bestaen</l>
<l>Selen margen tilike."</l>
<l>Doe ontboet die soudaen rike</l>
<l n="465">Die conincge die hi hadde daer;</l>
<l>Daer was menich raet, dats waer,</l>
<l>Entie soudaen clagede siin verlies</l>
<l>Ende sine scade, siit seker dies,</l>
<l>Ende bat hem dat si rieden hoe</l>
<l n="470">Hi der stad soude comen toe.</l>
<l><pb n="238"/>Nargusius die soudaen</l>
<l>Seide: "ic hebbu wel verstaen</l>
<l>Her coninc van Persi,</l>
<l>Waren si alle alse vrome alse ghi,</l>
<l n="475">Si souden onlange vore ons duren."</l>
<l>Nabot die coninc seide tier uren:</l>
<l>"Her soudaen, nu es hier doet</l>
<l>Crudus daert af es scade groet;</l>
<l>Nu siet, wien ghi gheven selt</l>
<l n="480">Die mogentheit entie gewelt</l>
<l>Entie constavelie met."</l>
<l>Die soudaen seide: "bi mier wet,</l>
<l>Mi dunct datter weerdich si</l>
<l>Wel toe die coninc van Persi."</l>
<l n="485">Her Demophon seide: "here</l>
<l>En verhaest u niet te sere,</l>
<l>Hier siin noch conincge onververt</l>
<l>Die siin vele eren wert,</l>
<l>Nemt met hem oec raet</l>
<l n="490">Hoe ment mergen best bestaet."</l>
<l>Die soudaen seide: "broeder miin,</l>
<l>Hoe mocht bat gescaert siin</l>
<l>Dan men vare ten tween staden,</l>
<l>Geliic wi heden daden,</l>
<l n="495"><pb n="239"/> Ghi in die ene ende u pertie,</l>
<l>Ende in dandre die constavelie?"</l>
<l>Her Demophon seide: "here</l>
<l>Aldus en radict nemmermere,</l>
<l>Maer ic riede vele bat</l>
<l n="500">Dat men tere porten die stad</l>
<l>Bestriden selen tere scaren,</l>
<l>Dat si niet en mogen wtvaren</l>
<l>Wi selense weren int wtriden.</l>
<l>Wat besciet ons dat wi striden</l>
<l n="505">Ten tween staden? soe en can niet</l>
<l>Deen den andren gehelpen iet.</l>
<l>Laet ons proeven, radiit wale,</l>
<l>Hoe wi conen striden tenenmale."</l>
<l>Nu latic bliven van den soudaen,</l>
<l n="510">Ende doe u vort verstaen</l>
<l>Van den heren van der stad,</l>
<l>Die droeve waren omdat</l>
<l>Dat si scade hadden genomen.</l>
<l>Alle siin si te rade comen</l>
<l n="515"><pb n="240"/> Om te besiene hoe men mach</l>
<l>Striden opten andren dach.</l>
<l>Miin her Heinriic totem seide.</l>
<l>"Ghi heren, dore u edelheide,</l>
<l>Wat radi ons te doene nu?</l>
<l n="520">Vorwaer soe seggic u,</l>
<l>Wat scaden wi den Sarrasinen,</l>
<l>Wat vernoye of wat pinen</l>
<l>Wie hem iewerinx ghedoen moghen,</l>
<l>Dunct mi, en mach ons niet ghedogen,</l>
<l n="525">Die soudaen en ware doet;</l>
<l>Ende hi hout hem achter siin conroet</l>
<l>Soe verre, dat nieman</l>
<l>Totem comen en can.</l>
<l>Ware hi oec doet al moeder ene,</l>
<l n="530">Soe ware ons vernoy clene.</l>
<l>Ic rade wel hoe wi besien</l>
<l>Hoe wi achter hem moghen tien,</l>
<l>Ende menne verslouge achter sine scar[e],</l>
<l>Soe ware onse orloghe oppenbare</l>
<l n="535">Gehent, ende anders niet</l>
<l>En werdet gehent, wats gesciet."</l>
<l>Die keyser van Roeme seide:</l>
<l>"Bi gode, dats waerheide,</l>
<l>Ende dat en can niemen soe wel gedo[en]</l>
<l n="540">Soe ghi moget, stout baroen,</l>
<l>Of van Ermenien die coninc."</l>
<l>Her Heinriic seide: "in ware dinc,</l>
<l>Hier sal ic mine macht doen toe,</l>
<l>Nu laet ons sien, ghi heren, hoe</l>
<l n="545">Wi marghen selen wtvaren."</l>
<l>Her Echites seide: "twaren</l>
<l>Met onser partien ten .II. staden,</l>
<l>Gheliic wi heden ghedaden;</l>
<l>Nochtan moeten wi versien</l>
<l n="550">Hoe si selve selen tien,</l>
<l><pb n="241"/>Ende daerna selen wi ons scaren."</l>
<l>Doe seidense alle diere waren;</l>
<l>"Dit doe men, radic wale."</l>
<l>Ende ghingen eten altemale;</l>
<l n="555">Ende daerna ghingen si slapen alle.</l>
<l>God die hoedse van mesvalle!</l>
<l>Smargens doent dagen began</l>
<l>Wert in wake menich man</l>
<l>In beiden siden om striden;</l>
<l n="560">Miin her Demophon hadde tien tiden</l>
<l>Soudaens baniere opgeheven,</l>
<l>Ende hem quamen doe beneven</l>
<l>Alle die conincge diere waren,</l>
<l>Ende met hem alle die scaren,</l>
<l n="565">Ende togen ter overster porten wert.</l>
<l>Her Heinriic, die ridder onververt,</l>
<l>Seide toten heren: "laet ons sien</l>
<l>Werwert dat si henen tien,</l>
<l>Mi dunct dat si alle ghemene</l>
<l n="570">Begheren dese porte allene;</l>
<l>Niet en wetic twi siit doen,</l>
<l>Maer ic seggu edel baroen,</l>
<l>Her Echites ende dese heren mede,</l>
<l>Alhier vaert uter stede</l>
<l n="575">Ende bestaetse hier met stride;</l>
<l>Ic wille varen banderside</l>
<l>Metten ridders van den lande hier."</l>
<l>Ende Echites, die ridder fier,</l>
<l>Seide, dat hiit doen soude.</l>
<l n="580">Men ondede die porten houde,</l>
<l>Ende Echites, die ridder goet,</l>
<l>Dede een vreselec ghemoet</l>
<l>Op van Ecidonien den coninc,</l>
<l>Dien hi swaerliic ontfinc,</l>
<l n="585">Want hi stacken vore,</l>
<l>Dat tspere wt quam dore.</l>
<l>Van Ierlant die coninc rike</l>
<l>Quam gereden degelike</l>
<l><pb n="242"/>Jegen den coninc Lobam,</l>
<l n="590">Dat beide ors ende man</l>
<l>Vielen op die erde doet;</l>
<l>Dies hadden donse bliscep groet.</l>
<l>Nu hadden siere. .II. verloren;</l>
<l>Miin her Demophon heeft vercoren</l>
<l n="595">Elionetten der conincghinnen,</l>
<l>Diene met enen stouten sinne</l>
<l>Soe den coninc reet ten ghemoete,</l>
<l>Dat si beide vielen onder voete,</l>
<l>Maer haesteliic si weder op scoten;</l>
<l n="600">Doe quamen met haren roten</l>
<l>Die heydene op die vrouwe rike,</l>
<l>Die hare weerde deghelike</l>
<l>Daer si in de noet stoet.</l>
<l>Dit versach die coninc goet</l>
<l n="605">Van Spaengen, die hare stoet in staden,</l>
<l>Ende heeftse vromeliic ontladen,</l>
<l>Ende vermonterese saen;</l>
<l>Meneghen slach hadsi ontfaen.</l>
<l><pb n="243"/>Her Demophon, siit seker das,</l>
<l n="610">Die weder vermontert was,</l>
<l>Street vromelike ende sere;</l>
<l>Mettien versach die here</l>
<l>Waer Elionette van Amasonia</l>
<l>Slouch Vulpis van Ysauria</l>
<l n="615">Den coninc, datti doet viel op derde.</l>
<l>Her Demophon, dien dit deerde,</l>
<l>Seide: "deser vrouwen hant</l>
<l>Heeft ons gedaen swaren pant,</l>
<l>Magict, si salet becoepen."</l>
<l n="620">Siin ors liet hi te haer wert loepen,</l>
<l>Entie conincginne mettien</l>
<l>Heeften comende versien,</l>
<l>Ende sach wel dat hi hare meende;</l>
<l>Ic segt u wel dat si hem leende</l>
<l n="625">Weder dort van haren spere,</l>
<l>Doe wert die coninc tumelere,</l>
<l>Soe dede oec die vrouwe coene,</l>
<l>Die weder van den coninc Rioene</l>
<l>Ende van den Roemscen keyser ter stede</l>
<l n="630">Wert vermontert ende bescudt mede.</l>
<l>Deus, wat stride wert daer doe!</l>
<l>Ende miin her Heinriic quam toe</l>
<l>Slaende in van dander side.</l>
<l>Inne wane niet hine slouch tien tide</l>
<l n="635">Viere conincge van Orcades;</l>
<l>Ende miin her Echites</l>
<l>Slouch den coninc van Sardine</l>
<l>Sonder eneghe langer pine.</l>
<l><pb n="244"/>Onder her Heinriic, dats waer,</l>
<l n="640">Was ghedoedt siin dromedaer,</l>
<l>Ende hi street te voet vromelike,</l>
<l>Soe dede Echites, die coninc rike,</l>
<l>Ende Demophon, die ridder goet,</l>
<l>Stont ende street oec te voet</l>
<l n="645">Jegen die rike conincginne,</l>
<l>Die hare weerde met sinne.</l>
<l>Maer die coninc Rioen, verstaet,</l>
<l>Verlossese alsiit hadde te quaet.</l>
<l>Nu laticse striden hier</l>
<l n="650">Ende seggu van den coninc fier,</l>
<l>Her Evax den coninc ende her Jonas,</l>
<l>Die nu waren, geloeft mi das,</l>
<l>Comen met haren baroenen</l>
<l>Toter heydenen pauwelioenen,</l>
<l n="655">Daer si vromelec dore reden</l>
<l>Ende verborrense alsiere dore leden.</l>
<l>Wat si vonden slougen si doet;</l>
<l>Doe wert daer een gecriit groet</l>
<l>Van den knechten die creten daer,</l>
<l n="660">Dat die soudaen oppenbaer</l>
<l>Verhorde ende hadde groet wonder</l>
<l>Wat dinghen daer was onder;</l>
<l>Hi voer daer ende wout vreden,</l>
<l>Hi waende, si onderlinge hadden gestreden.</l>
<l n="665"><pb n="245"/> Doe hiere bi was,</l>
<l>Miin her Evax ende Jonas</l>
<l>Die den soudaen sagen comen,</l>
<l>Hebben sine herde wel vernomen,</l>
<l>Ende dat een groet here ware;</l>
<l n="670">Doe verkindene oppenbare</l>
<l>Die coninc Jonas ende seide: "here,</l>
<l>Hets die soudaen, sem mine ere;</l>
<l>Ware hi allene doet</l>
<l>Soe ware gehent dit orloge groet."</l>
<l n="675">"Ja, seide her Evax, es dat waer,</l>
<l>Soe willic hem riden daer."</l>
<l>Ende slouch met sporen haestelike,</l>
<l>Ende herhaelde den soudaen rike,</l>
<l>Ende seide: "her paien, onse here</l>
<l n="680">Gheve u lachter ende onnere,</l>
<l>Wat hebdi desen lande gheweten</l>
<l>Dat ghiit dus hebt beseten?</l>
<l>Dat sal tuwen leede wesen."</l>
<l>Tswert hief Evax mettesen,</l>
<l n="685">Ende slouch den soudaen op thoet boven</l>
<l>Ende hevet hem ten kinne gecloven,</l>
<l>Dies hi vroe was ende blide;</l>
<l>Doe voer hi vort ten stride</l>
<l>Her Evax, ende riep Arragoen,</l>
<l n="690">Ende her Jonas die baroen</l>
<l>Riep Civele, wat hi mach.</l>
<l>Daer was gesleghen menegen slach,</l>
<l>Ende menegen hebben si doresteken.</l>
<l>Ic seggu dat die heyden weken</l>
<l n="695">Waer dat leden dese .II. heren,</l>
<l>Niemen en mochtem ontkeren.</l>
<l>Dien si verlingeden metten swerde;</l>
<l>Demophon die op derde,</l>
<l>Ende vromelike hadde ghestreden,</l>
<l n="700">Hadde nu een starc ors bescreden,</l>
<l>Ende dede den onsen groet verdriet;</l>
<l>Twaren en ware comen niet</l>
<l><pb n="246"/>Her Evax in den stride groet,</l>
<l>Hi hadde Elyonetten doet.</l>
<l n="705">Maer her Evax sachen saen</l>
<l>Grote slage op die vrouwe slaen,</l>
<l>Die hare vromelike weerde,</l>
<l>Ende soe stouteliic gheberde;</l>
<l>Te Jonas seide her Evax doe:</l>
<l n="710">"Mach dese lange duren alsoe,</l>
<l>Hi maect in donse enen scaert."</l>
<l>Her Jonas seide ter vaert:</l>
<l>"Hets her Demophon, soudaens br[oeder],</l>
<l>Die vroemste ridder, des siit vroe[der],</l>
<l n="715">Die onder alle die heyden es,</l>
<l>Ende oec vrient des coninx Echites,</l>
<l>Maer hi es den onsen ene plage [swaer]".</l>
<l>Her Evax seide: "ic moet, dats w[aer],</l>
<l>Besien hoe hi scermen can."</l>
<l n="720">Mettesen voer hi hem an,</l>
<l>Ende gaf hem enen slach op thoe[ft],</l>
<l>Ende heeften soe daer met verdo[eft]</l>
<l>Dat hi in onmacht lach op tpae[rt],</l>
<l>Ende her Evax, die ridder waert,</l>
<l n="725">Hevet tswert noch verheven</l>
<l>Ende waendem den doetslach ghe[ven],</l>
<l>Maer dat her Echites sach,</l>
<l>Ende riep lude wat hi mach:</l>
<l>"Edele coninc, laet staen</l>
<l n="730">Dore minen wille dat slaen!</l>
<l>Ende vatene dore mine bede."</l>
<l>Hi seide, dat hiit gherne dede,</l>
<l>Hi vinckene ende senden in de stad.</l>
<l>Maer ic seggu wale dat,</l>
<l n="735">Dat Demophon die ridders goet</l>
<l>Hem een twint niene verscoet,</l>
<l>Want hi lach altenen in onmacht.</l>
<l>Mettesen es hi in de stad bracht</l>
<l>Ende gaffene der keyserinnen,</l>
<l n="740">Diene dede in ene camere binnen</l>
<l><pb n="247"/>Dragen ende op een bedde leggen,</l>
<l>Ende vore hem, horic seggen,</l>
<l>Ghinc sitten die vrouwe van der st[ede],</l>
<l>Ende jonfrouwe Margriete mede,</l>
<l n="745">Entie scone Esyoene;</l>
<l>Dese saten vor den ridder coene</l>
<l>Die hem selven niet verscoet.</l>
<l>Nu latic den ridder goet,</l>
<l>Ende seggu van den stride</l>
<l n="750">Die vore die stad was met nide.</l>
<l>Her Evax die nu comen was</l>
<l>Ende siin geselle her Jonas,</l>
<l>Wrachten wonder al te groet;</l>
<l>Meneghen sloughen si doet.</l>
<l n="755">Entie coninc van Persi</l>
<l>Wert verslegen, geloeves mi,</l>
<l>Van der vrouwen van Amasonia,</l>
<l>Entie niemare quam hierna</l>
<l>Int here, dat die soudaen ware</l>
<l n="760">Verslegen; doe wert oppenbare</l>
<l>Gevloen dat here altemale,</l>
<l>Maer dat die sonne ghinc te dale.</l>
<l>Ende Demophon die ghevaen</l>
<l>Was, was sere ondaen</l>
<l n="765">Eer hi te hem selven quam;</l>
<l>Doe hi becomen was ende vernam</l>
<l>Dat hi in den stride niene was,</l>
<l>Haddi groet wonder das</l>
<l>Waer dat hi mochte siin.</l>
<l n="770">Doe sach hi die keyserinne fiin,</l>
<l>Die hem daer sat bi.</l>
<l>Doe hise sach, seide hi:</l>
<l><pb n="248"/>"Helpe Mamet! waer ben ic nu?"</l>
<l>Die keyserinne seide: "ic segt u,</l>
<l n="775">Ghi siit here miin gevane."</l>
<l>"Helpe, scone welgedane,</l>
<l>Seide Demophon, die ridder fier,</l>
<l>Ende wanen quam ic gevaen hier?</l>
<l>Dat heeft mi groet wonder,</l>
<l n="780">Hoe ic quam soe sere tonder."</l>
<l>"Entrouwen here, inne weet hoet was;</l>
<l>Maer emmer siit seker das,</l>
<l>Dat u broeder, die soudaen</l>
<l>Oec sinen ende heeft gedaen</l>
<l n="785">Ende menich ander here daer."</l>
<l>"Twaren vrouwe, dats mi swaer,</l>
<l>Dat siin mi quade maren."</l>
<l>Mettesen quam ingevaren</l>
<l>Dat here weder in de stad;</l>
<l n="790">Ende alsi vernamen dat,</l>
<l>Dat Demophon was becomen,</l>
<l>Hebben si haren weech ghenomen</l>
<l>Ter stadwert altemale,</l>
<l>Ende brachten in die zale</l>
<l n="795">Daer die heren alle waren.</l>
<l>Her Demophon seide: "twaren</l>
<l>Ghi heren, mi es doen verstaen</l>
<l>Dat ic hier nu ben ghevaen,</l>
<l>Ende dat miin broeder die soudaen</l>
<l n="800">Doet es; dus eist ons vergaen</l>
<l>Ten archsten enten crancsten al;</l>
<l>Onse es al dongeval.</l>
<l>Nu besiet, lieve heren,</l>
<l>Ic soude ten here gherne keren,</l>
<l n="805">Besiet wat ghi smiins beghert."</l>
<l>Her Heinriic seide: "her ridder wert,</l>
<l>Ghi sout goeden pays ghewinnen</l>
<l>Mochte leven miin vrouwe met minnen;</l>
<l>Maer here, gheloeft mi des,</l>
<l n="810">En hadt gedaen Echites,</l>
<l><pb n="249"/>En ware niet also vergaen,</l>
<l>Maer alst es met uwen broeder den soudaen,</l>
<l>Dat ons allen ware leet."</l>
<l>Demophon seide ghereet:</l>
<l n="815">"Dies geloeve ic u allen wel;</l>
<l>Begherdi van mi iet el</l>
<l>Dan goeden pays ende goede soene?</l>
<l>Hets nu meest an mi te doene."</l>
<l>Nu latic den coninc varen,</l>
<l n="820">Ende seggu vort twaren</l>
<l>Van den heren, die in de stad</l>
<l>Waren te ghemake bat</l>
<l>Dan si waren in langen te voren.</l>
<l>Al hadden si vele verloren,</l>
<l n="825">Si wisten nu wel vore de hant</l>
<l>Dat in payse soude wesen dlant.</l>
<l><pb n="250"/>Nu latic hare feeste bliven,</l>
<l>Ende willu vort bescriven</l>
<l>Van heren Demophonne, die vert</l>
<l n="830">Uter stad ten here wert;</l>
<l>Ende alsi in die tente quam</l>
<l>Ende men dat int here vernam,</l>
<l>Quamen te hem die conincghe alle</l>
<l>Clagen van haren ongevalle.</l>
<l n="835">Doe seide die here Colosus:</l>
<l>"Here, wat pinen wi ons dus?</l>
<l>Hare god es beter dan Mamet,</l>
<l>Ende oec es beter hare wet</l>
<l>Dan die onse, dat sciint wel.</l>
<l n="840">Hare god es ons te fel.</l>
<l>Soe vele liede soe ons waren bi.</l>
<l>Lieve here, nu segt wat wi</l>
<l>Margen ierst selen anegaen,</l>
<l>Opdat si ons willen bestaen,</l>
<l n="845">Wine conen, alse ghi wel siet,</l>
<l>Ons jeghen hem verweren niet,</l>
<l>Entie soudaen es doet.</l>
<l>Raet ons, want ghi siit onse hoet."</l>
<l>Her Demophon seide: "ghi segt waer,</l>
<l n="850">Maer ic ben haer gevangen daer,</l>
<l>Inne mach u niet staen in staden,</l>
<l>Maer radiit, ic sal u beraden</l>
<l>Dat wi selen den pays maken;</l>
<l>Want scoender siin hare saken</l>
<l n="855"><pb n="251"/> Dan wi doen ende betre were,</l>
<l>Al hebben wi noch dat mere here.</l>
<l>Maect ons peys, soe doedi wale."</l>
<l>Wat holpt dat u lange tale</l>
<l>Van haren perlemente make.</l>
<l n="860">Int leste droegen si hare sake</l>
<l>Soe over een, dat hi soude varen,</l>
<l>Ende met hem oec twaren</l>
<l>Colosus, Prasis ende Maurus,</l>
<l>Ende souden peys maken dus,</l>
<l n="865">Alsi dade vriendelike.</l>
<l>Dese .III. conincge rike</l>
<l>Wouden werden Kersten mede,</l>
<l>Alsi daden in die stede,</l>
<l>Entie heren hievense daer,</l>
<l n="870">Die keyserinne ende Margriete, dats waer,</l>
<l>Ende som van den andren jonfrouwen,</l>
<l>Daer was vergheten alles rouwen;</l>
<l>Ende Demophon liet sceden there,</l>
<l>Ende en hadde ghenen ghere</l>
<l n="875">No Colosus, no Maurus mede,</l>
<l>Dat si rumen wouden die stede;</l>
<l>No Prasiis van Prassia.</l>
<l>Die keyserinne Eusebia</l>
<l>Danete der groter eren</l>
<l n="880">Den conincgen enten groten heren</l>
<l>Die om hare gepiint waren;</l>
<l>In die stad was twaren</l>
<l>Groet spel ende feeste,</l>
<l>Ende bliscep, seit die jeeste.</l>
<l n="885"><pb n="252"/> Nu hort ghi heren, die geeste vort.</l>
<l>Ghi hebt hier vore wel gehort,</l>
<l>Dat som die conincge die daer waren</l>
<l>Met sterker minnen bevaen waren,</l>
<l>Alse Demophon ende Maurus,</l>
<l n="890">Die coninc Prasiis ende Colosus,</l>
<l>Die gherne vertroest souden siin.</l>
<l>Her Demophon, die coninc fiin,</l>
<l>Riep Echites den coninc</l>
<l>Ende her Heinrike, in ware dinc,</l>
<l n="895">Want hi te hem coenst was;</l>
<l>"Ghi heren, seiti, geloeft mi das,</l>
<l>Dat ic met goeder herten minne</l>
<l>Ene jonfrouwe van hier inne,</l>
<l>Dats van Salencen die jonfrouwe,</l>
<l n="900">Die ic gherne, sem mine trouwe,</l>
<l>Houden soude al miin leven,</l>
<l>Woudse mi te wive gheven</l>
<l>Die coninc haer vader ent hare bequame;</l>
<l>Want icse vore alle wive name.</l>
<l n="905">Ic bids u dore de minne van mi,</l>
<l>Dat ghise an den coninc vri</l>
<l>Te minen bouf wilt soeken nu,</l>
<l>Want ics mi sere betrouwe tu.</l>
<l>Dore haren wille, dats ongelogen,</l>
<l n="910">Ben ic miere wet ave getoghen."</l>
<l>" Wi selen gherne u bodscap doen,</l>
<l>God lonu!" seide die baroen.</l>
<l>Echites entie Limborchere,</l>
<l>Die beide hebben groten ghere</l>
<l n="915"><pb n="253"/> Soudaens bodscap te doene,</l>
<l>Si ghingen ten coninc coene</l>
<l>Van Salencen, daer hi stoet.</l>
<l>Echites, die coninc goet,</l>
<l>Groete den coninc ende seide:</l>
<l n="920">"Here, dore u edelheide,</l>
<l>Wi comen van Demophon den soudaen</l>
<l>Die soe sere es ondaen</l>
<l>Met minnen uwer dochter fiin,</l>
<l>Dat wi moesten siin bode siin</l>
<l n="925">Ane u here, dat ghise hem gheven</l>
<l>Wout; vore alle die leven</l>
<l>Tenen wive name hise, dunct ons wel;</l>
<l>Ende ic seggu sonder spel,</l>
<l>Sint hi gelaten heeft sine wet,</l>
<l n="930">Sone mochtise in de werelt bestaden bet."</l>
<l>Die coninc van Salencen seide:</l>
<l>"Nu raet mi selve, ghi heren beide,</l>
<l>Want ic gheloeve u alre doget."</l>
<l>"Twaren here, ghi wel moget,</l>
<l n="935">Seide Echites die coninc.</l>
<l>Ic raet wel, in ware dinc,</l>
<l>Dat ghise hem gheeft, want daer mede</l>
<l>Wert ghesterct Kerstenhede,</l>
<l>Ende daer toe wert si vrouwe met</l>
<l n="940">Van al der heydenscher wet."</l>
<l><pb n="254"/>"Soe sal ict doen, seide die here.</l>
<l>Soe laet ons gaen, dore u ere,</l>
<l>Ende laet ons der maget vragen,</l>
<l>Ende laet sien hoet hare sal behagen."</l>
<l n="945">Si seiden dat siit gherne daden.</l>
<l>Doe ghingen si daerwert met staden;</l>
<l>Die keyserinne groeten si</l>
<l>Ende oec alle die jonfrouwen vri;</l>
<l>Die vader seide tote hare</l>
<l n="950">Twi hi daer comen ware,</l>
<l>Entie heren beide mede.</l>
<l>Die jonfrouwe antwerde tier stede:</l>
<l>"Here, u kint ben ic,</l>
<l>Wat ghi beghert es miin ghemic,</l>
<l n="955">Ende sint hi oec Kersten es,</l>
<l>Hebbicken, gheloeft mi des,</l>
<l>Liever dan ic enegen andren doe,</l>
<l>Siet wat ghi wilt, ic doe alsoe."</l>
<l>Doe seide die coninc toten heren,</l>
<l n="960">Dat si wale moghen keren</l>
<l>Te heren Demophon, den soudaen,</l>
<l>"Ende doen hem verstaen</l>
<l>Dat ic hem vor alle man</l>
<l>Wale miere dochter an."</l>
<l n="965"><pb n="255"/> Dien soudaen seiden si haer bodscap wale;</l>
<l>Doe antwerde die soudaen tien male;</l>
<l>Doe ondertroudise na dien sede;</l>
<l>Die heren ghingen alle mede.</l>
<l>Die soudaen ende Echites</l>
<l n="970">Ende her Evax, geloeft mi des,</l>
<l>Baden den heren ghemeenlike,</l>
<l>Dat si den soudaen rike;</l>
<l>Doe ghinc die coninc van Vranckerike</l>
<l>Entie keyser van den Roemschen rike</l>
<l n="975">In die camere ten selven stonden,</l>
<l>Daer si Esioenen vonden</l>
<l>Entie keyserinne mede,</l>
<l>Die met hem ghinc tier stede,</l>
<l>Daer mense soude ondertrouwen,</l>
<l n="980">Soe daden alle hare jonfrouwen.</l>
<l>Een bisscop ondertrouwese daer,</l>
<l>Daer was feeste, wet vor waer,</l>
<l><pb n="256"/>Van den heren sonderlinghe.</l>
<l>Noch waren daer .II. conincghe</l>
<l n="985">Die oec hare bodscap loeden</l>
<l>Echites ende heren Heinriic den goeden,</l>
<l>Ende her Evax ende her Jonas die gelike.</l>
<l>Deen was die coninc van Vranckerike,</l>
<l>Die hem vriendelike bat,</l>
<l n="990">Dat si dore hem daden dat,</l>
<l>Ende ane den coninc van Dalmatien ghingen,</l>
<l>Ende besagen in waren dingen</l>
<l>Of men hem die scone jonfrouwe,</l>
<l>Diere hi van herten was getrouwe,</l>
<l n="995">Celidonien gheven, want hise soude</l>
<l>Gherne trouwen, opdat hi woude.</l>
<l>Oec bat hem die ghelike</l>
<l>Die keyser van den Roemscen rike,</l>
<l>Dat si om sinen wille pinen</l>
<l n="1000">Om der scoender Salaminen,</l>
<l>Ane van Tracien den coninc.</l>
<l>Doen geloofden si dese dinc</l>
<l>Na hare macht te doene wale.</l>
<l>Wat makic hier af lange tale?</l>
<l n="1005">Si maecten die brulocht al;</l>
<l>Die bliscap was niet smal.</l>
<l>Nu hebdi, ghi heren, gehort wel,</l>
<l>Dat in de stad was bliscep ende spel</l>
<l>Van den brulochten die daer siin,</l>
<l n="1010">Maer Echites, die coninc fiin,</l>
<l>Die noch niet en heeft datti beghert</l>
<l>Ende van herten hevet wert,</l>
<l>Hi riep te rade sinen vader,</l>
<l>Ende Evax ende Jonas te gader,</l>
<l n="1015">Ende seide: "ghi heren, ghi wet wel</l>
<l>Dat ic noit en gherde el</l>
<l><pb n="257"/>Dan ic Margrieten mier vriendinnen</l>
<l>Moge tenen wive winnen,</l>
<l>Nu es die tiit comen hier</l>
<l n="1020">Dat hier es die ridder fier</l>
<l>Miin her Heinriic, haer broeder,</l>
<l>Die hovesscher es ende vroeder</l>
<l>Dan ic wel can vertien.</l>
<l>Ic biddu heren, dat ghi versien</l>
<l n="1025">Gaet ane hem of hi</l>
<l>Siere suster wilt gheven mi,</l>
<l>Want sekerlec en dadiis niet,</l>
<l>Soe ware mi leede ghesciet,</l>
<l>Want ic bestorft, dat wetic wale."</l>
<l n="1030">Die grave seide: "laet dese tale."</l>
<l>Alle die conincge entie soudaen</l>
<l>Siin alle tote heren Heinrike gegaen</l>
<l>Daer hi bi den coninc stoet</l>
<l>Colosus, des siit vroet,</l>
<l n="1035">Ende bi den coninc van Prassia,</l>
<l>Die hem gherne ware na,</l>
<l>Om datti spreken soude beghinnen</l>
<l>Hoe hi ghecrege siere vriendinnen;</l>
<l>Maer Maurus van Moriane</l>
<l n="1040">En dorste niet spreken ane,</l>
<l>Omdat hi wel ducht te voren</l>
<l>Dat sine pine ware verloren.</l>
<l><pb n="258"/>Dese boden quamen heren Heinrike toe,</l>
<l>Ende groetene alle doe,</l>
<l n="1045">Ende hi hem weder hovesscelike,</l>
<l>Ende van Athenen die grave rike</l>
<l>Seide: "here, goet bode en mach lichte niet</l>
<l>Messeggen daer hem af messciet.</l>
<l>Siet here, hier es die sone miin,</l>
<l n="1050">Echites die coninc fiin,</l>
<l>Die herde gherne, waert u bequame,</l>
<l>Uwer suster te wive name,</l>
<l>Ende heeft dese heren gesent tote u,</l>
<l>Om te besiene ane u nu</l>
<l n="1055">Of ghiere hem selt gheonnen,</l>
<l>Want van den opgane der sonnen</l>
<l>Tote dat si weder ondergheet,</l>
<l>En es niemen, godeweet,</l>
<l>Die hi nemen woude vor hare,</l>
<l n="1060">Here, opdat u wille ware.</l>
<l>Nu segt ons, her ridder vri,</l>
<l>Dore god, welc u wille si."</l>
<l>Her Heinriic, die ridder wiis,</l>
<l>Die sere stont an der heren priis,</l>
<l n="1065">Seide: "ghi heren, dore god,</l>
<l>Dits een herde scoen gebot</l>
<l>Dat ghi biedt ere mater jonfrouwen.</l>
<l>Miin here die coninc es al vol trouwen</l>
<l>Ende dat wilt hi toenen wel;</l>
<l n="1070">Twaren ende god, en ware maer spel</l>
<l>Datti ene jonfrouwe name</l>
<l>Die hi en wiste wanen si quame,</l>
<l>Soe riken coninc soe hi si</l>
<l>Ende soe vromen ridder daer bi.</l>
<l n="1075">Twaren, en kindic sine manieren</l>
<l>Soe hovesch niet ende soe goedertieren,</l>
<l>Ic soude wenen bi gode</l>
<l><pb n="259"/>Dat hiit in scerne onbode;</l>
<l>Ende daerbi heren, bi waerheden,</l>
<l n="1080">Waren dese feesten leden</l>
<l>Ende oec dese brulocht,</l>
<l>Ic sal mi haesten wat ic mach</l>
<l>Met hare weder te lande wert,</l>
<l>Troesten die ic liet beswaert</l>
<l n="1085">Om hare ende om miin sceden.</l>
<l>Ghi heren, dore u hovessceden,</l>
<l>Nu verstaet dit al in goede;</l>
<l>Die hovessce coninc entie vroede</l>
<l>Es eren wert soe overvele,</l>
<l n="1090">Dat mi maer en dunct in spele."</l>
<l>Her Evax die coninc, die wel verstaen</l>
<l>Hadde den ridder, sonder waen,</l>
<l>Seide: "twaren here, verstaet dat wel,</l>
<l>Dat wi hier om gheen spel</l>
<l n="1095">En comen, maer wet dat wale,</l>
<l>Dat die coninc altemale</l>
<l>Verloren bliift ende ontsint</l>
<l>Opdat hise te wive niet gewint,</l>
<l>Ende dat ware al te grote scade;</l>
<l n="1100">Ende dies bidden wi u here dore genade</l>
<l>Dat ghiere bat sprect toe."</l>
<l><pb n="260"/>Alle die coninge baden hem doe</l>
<l>Dat hiit liete siin wille siin.</l>
<l>"Ic soude, seiti, dleven miin</l>
<l n="1105">Dore sinen wille aventuren</l>
<l>Ende dore u allen telker uren;</l>
<l>Maer ghi heren des siit vroeder,</l>
<l>Dat miin vader ende miin moeder</l>
<l>Duchtic, noch besterven souden,</l>
<l n="1110">Die hem noch opten hope onthouden."</l>
<l>Her Heinriic seide: "coninc here,</l>
<l>Nu raet selve, selp u ere;</l>
<l>Doch willic wale dat ghi kint</l>
<l>Dat ghi hebt onser moyen kint,</l>
<l n="1115">Een hovesch kint ende welgeraect,</l>
<l>Al en hebbic ghene conscap gemaect;</l>
<l>Dat ghi selve kinnet wel."</l>
<l>"Dat doe ik here, wat soudic el?</l>
<l>Ic rade wel dat men die maget den coninc gheve</l>
<l n="1120">Ende daer met in eren leve."</l>
<l>Her Heinriic seide: "sider meer</l>
<l>Opdat ghiit raet, soe doe ict teer,</l>
<l>Opdat hars selves wille si.</l>
<l>Nu beit een lettelkiin na mi,</l>
<l n="1125">Ie sals gaen vragen hare."</l>
<l>Si seden dat wel gedaen ware.</l>
<l>Mettien es die ridder ghegaen</l>
<l>Daer hi vant siere suster staen;</l>
<l><pb n="261"/>Hi vragede hare wat siis riede;</l>
<l n="1130">Ane hem waren de goede liede</l>
<l>Comen, conincge ene grote pertie,</l>
<l>Van den coninc van Ermenie,</l>
<l>"Die u gherne te wive name,</l>
<l>Suster lieve, waert u bequame,</l>
<l n="1135">Segt mi uwen wille daer ave,</l>
<l>Dat ic antwerden mach den grave</l>
<l>Enten conincgen die daer siin."</l>
<l>Die maget seide: "lieve broeder miin,</l>
<l>Wat dat onder gode leeft</l>
<l n="1140">Ende mans name leeft,</l>
<l>Buten minen vader ende u,</l>
<l>En verstaet in ghenen arghe nu,</l>
<l>En minnic niet vore sinen lichame</l>
<l>No dien ic soe gherne name</l>
<l n="1145">Als ic dade den baroen;</l>
<l>Maer lieve broeder, ic wille doen</l>
<l>Uwen wille ende u begheren</l>
<l>Al sout mi al miin leven deren;</l>
<l>Want broeder, dat modi verstaen,</l>
<l n="1150">Dat die coninc dore mi gedaen</l>
<l>Hevet pine herde swaer</l>
<l>Overmeer dan over .II. jaer."</l>
<l>Her Heinriic seide: "soe radic wel,</l>
<l>Want die coninc sciint niet fel."</l>
<l n="1155">Doe ondertrouden die maget;</l>
<l>Blider liede ghi noit en saget</l>
<l>Dan si waren alle beide;</l>
<l>Int hof was feeste ende bliitheide.</l>
<l>Noch verstaet mi vort, ghi heren,</l>
<l n="1160">Dat u god geve vele eren;</l>
<l>Die Limborgere hadde verdient</l>
<l>Dat algader was siin vrient</l>
<l><pb n="262"/>Wat daer was groet ende clene,</l>
<l>Entie keyserinne rene</l>
<l n="1165">Minden, soe dedi hare,</l>
<l>Dat si nie oppenbare</l>
<l>Onderlinge dorsten gewagen,</l>
<l>Want si hem beide ontsaghen;</l>
<l>Maer si peinsden, eer si scieden,</l>
<l n="1170">Al waren daer noch alsoe vele lieden</l>
<l>Soude siit hem weten doen.</l>
<l>Nu hort wat die baroen</l>
<l>Echites van Ermenien dede;</l>
<l>Hi nam die conincge van der stede</l>
<l n="1175">Alle gader tenen rade,</l>
<l>Ende seide: "ghi heren, dor genade,</l>
<l>Nu heeft miin swagher die ridder coene</l>
<l>Gehadt herde vele te doene</l>
<l>In den dienst miere jonfrouwen,</l>
<l n="1180">Nu en can ic niet gescouwen</l>
<l>Hoe siit hem geloenen sal;</l>
<l>Si hadde dat keyserike al</l>
<l>Verloren, en haddiit gedaen,</l>
<l>Dat modi herde wel verstaen.</l>
<l n="1185">Wat eren sal siere hem vore doen?"</l>
<l>Van Salensen die baroen</l>
<l>Seide: "here, bi der trouwen miin,</l>
<l>Wout doen die keyserinne fiin,</l>
<l>Ic riede hare wel dat sine name,</l>
<l n="1190">Want hi es scone ende bequame</l>
<l>Entie vroemste die men vint</l>
<l>Of in erterike kint,</l>
<l>Riediit oec alle, ic riedt hare."</l>
<l><pb n="263"/>Doe gingen si vragen wats haer wille ware.</l>
<l n="1195">Doe gingen si ter keyserinnen</l>
<l>Daer si was in hare camere binnen;</l>
<l>Si groetense sonder beide.</l>
<l>Van Salensen die coninc seide:</l>
<l>"Vrouwe wi siin hier alle nu</l>
<l n="1200">Met enen rade comen totu,</l>
<l>Dat wi u ere gherne saghen;</l>
<l>Vrouwe nu comen wi u vragen,</l>
<l>Hier es her Heinriic die Limborchghere,</l>
<l>Die u dicken met groten ghere</l>
<l n="1205">Gedient heeft ende gestaen in staden,</l>
<l>Daer ghi sere waert verladen;</l>
<l>Nu berecht ons, vrouwe fine,</l>
<l>Wat ghi den ridder vore sine pine</l>
<l>Selt gheven dat u eerlec si?"</l>
<l n="1210">Doe seide die coninc vri:</l>
<l>"Vrouwe opdat u mach behagen,</l>
<l>Soe siin wi over een gedragen</l>
<l>Dat wi begheren, waert u bequame,</l>
<l>Dat hi u tenen wive name."</l>
<l n="1215">Die keyserinne die dit verstoet,</l>
<l>Seide: "ghi heren, wat ghi doet</l>
<l><pb n="264"/>Ende ghi mi dorret raden wale,</l>
<l>Dat sal ic doen altemale."</l>
<l>Si seiden, si rieden wale dat.</l>
<l n="1220">Doe ontboden si van daer hi sat</l>
<l>Her Heinriic den ridder fiin,</l>
<l>Ende sprac jegen die suster siin,</l>
<l>Die haesteliic ten heren quam</l>
<l>Ende siin suster die maghet lofsam.</l>
<l n="1225">Van Salencen die coninc</l>
<l>Anesprac dus den jongelinc:</l>
<l>"Here, seiti, verstaet in goede al</l>
<l>Dat ic u nu seggen sal</l>
<l>Van mieren vrouwen wegen der keyserinnen,</l>
<l n="1230">Ende van alder heren die siin hier binnen.</l>
<l>Si hevet raet dat si u lone</l>
<l>Eerlec uwen dienst ende scone,</l>
<l>Want ghi hebbes wel verdient;</l>
<l>Oec siin sonderlinge u vrient</l>
<l n="1235">Alle die heren die hier siin,</l>
<l>Al hebbense mire jonfrouwen fiin</l>
<l>Geraden, here, dat si u trouwe;</l>
<l>Ende oec soe es miin jonfrouwe</l>
<l>Worden te rade wale,</l>
<l n="1240">Dat si u make altemale</l>
<l>Here van haren lande ende voget,</l>
<l>Dat ghi gherne doen moget,</l>
<l>Want ghi met hare sekerlike</l>
<l>Behuut al dat Griexe rike."</l>
<l n="1245">Miin her Heinriic die Limborchghere,</l>
<l>Die altoes hadde wille ende ghere</l>
<l>Ende sine minne ane die keyserinne,</l>
<l>Antwerde met enen bliden sinne:</l>
<l>"Derre doget ende derre eren</l>
<l n="1250">Moet u god lonen, ghi heren,</l>
<l><pb n="265"/>Die ghi mi hier biedt ter stede,</l>
<l>Ende oec miere jonfrouwen mede;</l>
<l>Want waric werdich sekerlike</l>
<l>Te trouwen die jonfrouwe rike,</l>
<l n="1255">So nes dinc in desen dage</l>
<l>Die ic eer dade of saghe;</l>
<l>Ende bidi ic niet wert en si</l>
<l>Te trouwen die keyserinne vri,</l>
<l>Soe seldise vele bat</l>
<l n="1260">Hoecheliic bestaden tere andre stad."</l>
<l>Die coninc seide: "doet in den name ons heren."</l>
<l>Die ridder seide: "derre eren</l>
<l>Lonu god van hemelrike.</l>
<l>Ic salt anegaen blidelike."</l>
<l n="1265">Den bisscop men ontboet doe,</l>
<l>Diese ondertroude doe.</l>
<l>Daer was feeste ende bliscep mede;</l>
<l>Stappans men daer sprake dede</l>
<l>Om Colosus ende Prassiis,</l>
<l n="1270">Beide die conincge wiis,</l>
<l>Dat elc sine jonfrouwe</l>
<l>Mede doe ondertrouwe;</l>
<l>Want alse die .XIIII. nacht waren uut</l>
<l>Troude elc sine bruut,</l>
<l n="1275"><pb n="266"/> Die alle ter kerken gingen tsam[en];</l>
<l>Die .VII. brude die daer quamen,</l>
<l>Ende .VII. conincghe mede,</l>
<l>Diese trouden daer ter stede.</l>
<l>Van Limborch die hertoghe rike</l>
<l n="1280">Ende siin volc ghemeenlike</l>
<l>Hebben soe lange gereden</l>
<l>Dat si waren Tuscanen leden,</l>
<l>Ende alle die lande, geloeft mi dat,</l>
<l>Dat si quamen tAthenen in de stad,</l>
<l n="1285">Daer hare noch Nichia die gravinne</l>
<l>Bereide met enen bliden sinne</l>
<l>Te varne ter brulocht wert,</l>
<l>Daer si sere te wesen beghert.</l>
<l>Doe seide men hare dat in de stad</l>
<l n="1290">Ware comen een hertoge; doe dat</l>
<l>Vernam, doe vragesi wie hi ware:</l>
<l>Doe seide men hare oppenbare</l>
<l>Dat van Limborch die hertoge si.</l>
<l>Die vrouwe seide: "geloeves mi,</l>
<l n="1295">Soe eist jonfrouwe Mergrieten vader;</l>
<l>Varen wi darwert alle gader</l>
<l>Ende ontfane blidelike,</l>
<l>Want hi es edel ende rike."</l>
<l>Te hem wert gereiden si saen,</l>
<l n="1300">Enten hertoge was laten verstaen</l>
<l>Alle die brulochte twaren</l>
<l>Die te Constantinople waren,</l>
<l>Ende van sinen kindren mede;</l>
<l>Dies hi hadde grote bliithede,</l>
<l n="1305"><pb n="267"/> Soe dede oec die hertoghinne.</l>
<l>Mettien soe quam een bode daer inne,</l>
<l>Die hem seide datten quame sien</l>
<l>Die gravinne, ende mettien</l>
<l>Es si in sine herberge comen.</l>
<l n="1310">Alse die hertoghe heeft vernomen</l>
<l>Entie hertoginne rike,</l>
<l>Ontfingen sise blidelike;</l>
<l>Daer was geseit vele hovessceiden.</l>
<l>Wat holpt dat wiit al verseiden?</l>
<l n="1315">Si bereiden hare vaert</l>
<l>Ende voeren ter brulocht waert,</l>
<l>Ende quamen daer met groter vroude,</l>
<l>Op dien dach dat men soude</l>
<l>Trouwen, doe quam niemare</l>
<l n="1320">Mergrieten dat comen ware</l>
<l>Hare vader ende haer moeder beide</l>
<l>Met veel groter weerdicheide,</l>
<l>Entie gravinne van Athenen.</l>
<l>Ic wane nie liede blider en scenen</l>
<l n="1325">Dan her Heinriic ende siin suster was.</l>
<l>Maer alsi quamen, geloeft mi das,</l>
<l>Int hof ende si hare kinder sagen,</l>
<l>En mochtu gheen man ghewagen,</l>
<l>Daer was die feeste groet.</l>
<l n="1330">Wat waendi hoe die moeder scoet</l>
<l>Te Margrieten, alsise sach.</l>
<l>Al lasic u al desen dach,</l>
<l>Inne constu vertellen niet</l>
<l>Die grote feeste die daer gesciet.</l>
<l n="1335">Men troude die brude altemale,</l>
<l>Ende daerna dede men in die sale.</l>
<l>Si vermaenden hoe elc hadde gevaren</l>
<l><pb n="268"/>Van den conincghen die daer waren,</l>
<l>Ende oec seiden si wel te voren</l>
<l n="1340">Dat Mergriete was verloren,</l>
<l>Dat god bi miraclen dede;</l>
<l>Want wie soude selc vromicheide</l>
<l>Hebben iewerinc gelesen,</l>
<l>Hadde Margriete qualiic ghewesen?</l>
<l n="1345">Groet was die feeste, dats waer,</l>
<l>Entie bliscep die was daer,</l>
<l>Die .XL. dage durde al wt;</l>
<l>Doe nam elc sine bruut.</l>
<l>Heinriic ende siin vader mede</l>
<l n="1350">Bleven te Constantinople in de stede</l>
<l>Ende siin moeder die hertoghinne;</l>
<l>Daer waren si met vrouden inne</l>
<l>Tote dat si beide storven daer,</l>
<l>Ende vor den hoghen outaer</l>
<l n="1355">Ende in sente Sophien kerke begraven,</l>
<l>Ende in ene scone tomme si beide laghen,</l>
<l>Die men noch dageliics daer siet.</l>
<l>Dies mi en wille geloeven niet,</l>
<l>Hi ga daer ende besies wale,</l>
<l n="1360">Hi vindet waer altemale.</l>
<l>Ende Mergriete die jonfrouwe</l>
<l>Die Echites bleef getrouwe,</l>
<l>Bleef conincginne al haer leven.</l>
<l>Hier willic van hem begheven</l>
<l n="1365">Ende miins ghedichts een ende maken.</l>
<l>God moet mi alle die saken</l>
<l>Vergheven, die ic tenegher stede</l>
<l>Iewerinx jeghen hem mesdede,</l>
<l>Ende moet mi in siin hemelrike</l>
<l n="1370">Met hem trecken euwelike,</l>
<l><pb n="269"/>Ende u allen met te samen.</l>
<l>Nu segt allegader amen. Amen.</l>
<l>Die dichten woude, nu volcht hier na</l>
<l>Hoe Rioen van Amasonia</l>
<l n="1375">Elionetten tenen wive nam,</l>
<l>Ende hoe van Byhem die edel man</l>
<l>Ghecreech Pasca die vrouwe fiin,</l>
<l>Daer noch die Beyeren ave siin,</l>
<l>Ende Maurus die sine mede,</l>
<l n="1380">Daer hi vele pine omme dede</l>
<l>Ende met crachte ontfoerde den vader.</l>
<l>Nu late ons god allegader</l>
<l>Op erterike alsoe leven</l>
<l>Dat wi hem ene goede ziele gheven</l>
<l n="1385">Moeten eer wi sterven.</l>
<l>Nu segt amen anderwerven. Amen.</l>
<l>Nu es Heinriic die dit maecte,</l>
<l>Ende soe hi best conste geraecte,</l>
<l>Siere pinen af, soe es hi blide;</l>
<l n="1390">Die hi begonste in dien tide</l>
<l>Dat men screef ons heren jaer</l>
<l>.IIII<hi rend='sup'>c</hi>., dat es waer,</l>
<l>.XX. men ende .XL. ghehent,</l>
<l>Alse men den daet gescreven vent</l>
<l n="1395">Van der geborten ons heren,</l>
<l>Die Maria drouch met eren,</l>
<l>.XVIII. hondert jaer ende .XVII.</l>
<l>God hoede ons van messcrene!</l>
<l>Op sente Sebastiaens dach</l>
<l n="1400">Die doe op enen vridach gelach,</l>
<l>Wel omtrent te homestide.</l>
<l>Nu make god ons allen blide</l>
<l>Ende geve ons allen pays ende verde!</l>
<l>Nu segt amen, dat es terde.</l>
<l>Amen.</l>
</div>
</body>
</text>
</TEI.2>
