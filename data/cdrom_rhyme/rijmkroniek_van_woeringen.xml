<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Rijmkroniek van Woeringen</title>
<author>Jan van Heelu</author>
</titleStmt>
<editionStmt>
<edition>J.F. Willems (ed.): Rymkronyk van Jan van Heelu betreffende den slag van Woeringen van het jaar 1288. Brussel, 1836.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Rijmkroniek van Woeringen"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jan van Heelu"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1430"/></interpGrp>
<interpGrp type="witnessYear_from"><interp value="1430"/></interpGrp>
<interpGrp type="pubYear_to"><interp value="1450"/></interpGrp>
<interpGrp type="witnessYear_to"><interp value="1450"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Rijmkroniek van Woeringen</TITEL>
<TITEL></TITEL>
<author>Jan van Heelu</author>
<AARD>Rijm</AARD>
<BRON nr="D73">'s-Gravenhage, Koninklijke Bibliotheek, 76 E 23</BRON>
<DATUM>1430-1450</DATUM>
<OMVANG>592 + 8948 verzen</OMVANG>
<BRON.OPM>Handschrift van 241 bladen; 1 kolom, 34 regels per kolom. Aan de kroniek zelf gaat een voorrede van 592 verzen vooraf, die er later, misschien door een kopiist, is bijgevoegd.</BRON.OPM>
<EDITIE>J.F. Willems (ed.): Rymkronyk van Jan van Heelu betreffende den slag van Woeringen van het jaar 1288. Brussel, 1836.</EDITIE>
<STATUS>Kritisch</STATUS>
<BRONMNW>578 </BRONMNW>
<EDITIE.OPM>De bijlage A van de ed.-Willems (= de Voorrede van den Afschryver, p. 330-345) werd hier, zoals in het handschrift zelf, v&#x00F3;&#x00F3;r de eigenlijke tekst geplaatst; de versnummering in deze voorrede is tussen vierkante haken en in Romeinse cijfers weergegeven. In de editie is de tekst doorlopend genummerd, maar desondanks toch in twee boeken verdeeld (boek I = 1-3920, boek II = 3921-89480; deze onderverdeling in boeken is hier niet overgenomen.</EDITIE.OPM>
<BRONNEN>'s-Gravenhage, Koninklijke Bibliotheek, 76 E 23</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter comment">[Voorrede van den afschryver]</head>
<l><pb n="329"/>ANE die hystorie mach men kinnen,</l>
<l>Die buten biblen ende binnen</l>
<l>Gescreven sijn, ende ghedicht,</l>
<l>Hoe God ghemeine goet bericht</l>
<l>[V] Van der werelt, metten heeren.</l>
<l>Daer bi roepse God ter eeren,</l>
<l>Dat hise boven dat volc set,</l>
<l>Om datsi recht na die wet</l>
<l>Elken selen doen ghescien,</l>
<l>[X] Ende selve alle hoecheit plien</l>
<l>Vast gheleide, in goeden vrede,</l>
<l>Ende gaven munte, na tslants sede,</l>
<l>Selen sie houden doen altoes:</l>
<l>Dit es die sake, daers omme coes</l>
<l>[XV] God, ende datsi heeren sijn souden.</l>
<l><pb n="330"/>Die ghene sijn sijn vrient, diet wale houden;</l>
<l>Want welke heere daer af keert,</l>
<l>Als ons der coninc boec leert,</l>
<l>Hine mach niet langhe staen,</l>
<l>[XX] Hine moet vallen, sonder waen:</l>
<l>Dit toent wale die ghelike</l>
<l>Van Saule, ende van sinen rike,</l>
<l>Dien God coninc maecte ende heere,</l>
<l>Ende verhoghedene alsoe seere,</l>
<l>[XXV] Dat hi sinen viant onder brachte,</l>
<l>Die wile dat hi bedachte</l>
<l>Dat hem dat quam van Gode;</l>
<l>Maer doen hi brac Gods gebode,</l>
<l>Ende hem van hem selven dochte,</l>
<l>[XXX] Dat hijt sonder Gode vermochte,</l>
<l>Soe wert God op hem gram,</l>
<l>Soe dat hi hem sijn rike nam,</l>
<l>Ende den kinde Davite gaf,</l>
<l>Die hem met oetmoede diende daeraf.</l>
<l>[XXXV] En was Saule alleene niet,</l>
<l>Dien God plaghede ende verstiet,</l>
<l>Om quaetheit, ende om ongevoech;</l>
<l>Maer dire was noch menich ghenoech,</l>
<l>Alse inder coninc boec noch bat</l>
<l>[XL] Bescreven es, in meneger stat;</l>
<l>Maer dat soude te seere verlinghen,</l>
<l>Soudic al dat toebringhen;</l>
<l>Daer bi latic achter bliven,</l>
<l>Ende wille voort die materie scriven.</l>
<l>[XLV] Maer ic rade wel tierst den heeren,</l>
<l>Dat si merken ende leeren</l>
<l>Dat dese coninc al ontsette,</l>
<l>Om die boesheit die hem lette,</l>
<l>Ende hem castien dan daer mede;</l>
<l>[L] Want noch doet God, alse hi doen dede,</l>
<l>Alse men alle dage mach sien,</l>
<l>Grooten heeren vele ghescien.</l>
<l>Aldus wert ons wel betoent</l>
<l><pb n="331"/>Aen die hystorie, hoe God loent</l>
<l>[LV] Den heeren, die onrecht sterken.</l>
<l>Maer die wel te rechte sal merken</l>
<l>Tusschen Mase enten Rijn dat wesen,</l>
<l>Dat gheeft ghetuuchnesse van desen,</l>
<l>Alse ghewarich, ende alse goet,</l>
<l>[LX] Alse eneghe hystorie doet</l>
<l>Buten der biblen, ochte daer binnen;</l>
<l>Dat salic toenen ende doen kinnen</l>
<l>Met gheliken figueren,</l>
<l>Die men vint inder scriftueren;</l>
<l>[LXV] Want, na dat die meesters segghen,</l>
<l>Die scriftueren ute legghen,</l>
<l>Die scrift versteet men ende ontbint</l>
<l>Na die ghelikenesse die men vint:</l>
<l>Daer bi mach men dit bedieden,</l>
<l>[LXX] Ende biten valschen lieden;</l>
<l>Want dese yeeste ende dit gescien</l>
<l>Es rechte ghelikenesse van dien.</l>
<l>                Nu willic voort openbaren</l>
<l>Wie tfolc van Israel heeft ghevaren</l>
<l>[LXXV] Binnen Egypten, ende daer buten;</l>
<l>Want daerbi salic ontsluten</l>
<l>Ende bedieden die yeeste wale,</l>
<l>Daer op beghonnen es dese tale,</l>
<l>Die daer te voren es ghetelt.</l>
<l>[LXXX] Dat volc van Israel wert ghevelt</l>
<l>In Egypten alsoe,</l>
<l>Onder den coninc Pharao,</l>
<l>Dat hise algader eyghen maecte;</l>
<l>Ende dat si hadden ane hem saecte,</l>
<l>[LXXXV] Ende datsi wonnen met haren pinen</l>
<l>Dat telde hi al ten sinen.</l>
<l>Dat volc van Israel doet verstaen</l>
<l>Die ghene, die Gode aen gaen,</l>
<l><pb n="332"/>Ende comanne die tghemeine goet</l>
<l>[XC] Daer kerstenheit bi leven moet,</l>
<l>Van enen lande ten anderen vueren,</l>
<l>Om ghewin ter aventueren.</l>
<l>Alse in Egypten dese gheraken,</l>
<l>Soe doetse Pharao eyghen maken,</l>
<l>[XCV] Eest datsi vallen in sine hant.</l>
<l>Egypten bediedet dat lant</l>
<l>Daer in es, vroech ende spade,</l>
<l>Vrese, valscheit, ende onghenade;</l>
<l>Alst es tusschen Mase enten Rijn,</l>
<l>[C] Daer die coemanne eyghen sijn</l>
<l>Van Pharao, ende van sinen knechte,</l>
<l>Boven daer, met onrechte.</l>
<l>Pharao betekent die tyranne,</l>
<l>Die op Gode noch op banne</l>
<l>[CV] Niet en achten vander kerken;</l>
<l>Maer valscheit, roef, ende onrecht sterken,</l>
<l>Alse die heeren sijn ghewoene</l>
<l>Tusschen Mase enten Rijn te doene:</l>
<l>Valsche munte doen si slaen,</l>
<l>[CX] Die herde menich moet ontfaen,</l>
<l>Dire wert bedroghen bi.</l>
<l>Coemanne, die dore dlant vri</l>
<l>Van Hongherien, ende van Spaengen,</l>
<l>Liden, dore wout ende dore montaengen,</l>
<l> [CXV] Ende tusschen Mase enten Rijn comen,</l>
<l>Datsi daer bringen wert hen ghenomen</l>
<l>Sonder ghelt ende sonder pande:</l>
<l>Dat es die sede daer te lande.</l>
<l>Hier bi es dat lant ghenoemet</l>
<l>[CXX] Egypten, daer Pharao doemet</l>
<l>Dat volc van Israel al binnen;</l>
<l>Dat sijn die coemanne die winnen</l>
<l>Daer ghemeine goet aen leeghet.</l>
<l>Nu hoort wat die hystorie seeghet.</l>
<l>[CXXV] <pb n="333"/>                 Om den noot van onser smerten</l>
<l>Roepet tfolc van Israel met herten</l>
<l>Op Gode, dat hise door ghenade</l>
<l>Verlosse van Pharaons dade.</l>
<l>God verhoorde hare claghe,</l>
<l>[CXXX] Ende sinde in Egypten plaghe,</l>
<l>Beide Pharao ende den lande,</l>
<l>Niet ene maer menegerhande,</l>
<l>Om dat Pharao soude daerbi</l>
<l>Dat volc van Israel laten vri.</l>
<l>[CXXXV] Pharo en woude hem niet maten,</l>
<l>Noch die van Israel vri laten,</l>
<l>Wat plaghen hi sach gescien:</l>
<l>Dit es ghelikenesse van dien</l>
<l>Dat tusschen Mase enten Rijn ghesciede;</l>
<l>[CXL] Want coemanne ende goede liede,</l>
<l>Die scade dogheden, ende pine,</l>
<l>Tusschen der Masen enten Rine,</l>
<l>Die baden Gode door ghenade</l>
<l>Dat hi cracht ende roef dade</l>
<l>[CXLV] Tusschen der Mase enten Rijn af:</l>
<l>God verhoorde hare bede ende gaf</l>
<l>Dien heeren, ende den lande al,</l>
<l>Plaghe ende groot ongheval,</l>
<l>Om dat sire hen bi souden maten,</l>
<l>[CL] Ende vrede houden op der straten,</l>
<l>Ende Gods mogentheit bekinnen.</l>
<l>Te Coelne, ende tAken binnen</l>
<l>Bleven der heeren een deel doot,</l>
<l>Dat was plaghe ende iammer groot.</l>
<l>[CLV] Jesint heeft daer oec int lant</l>
<l>Gheweest moort ende brant.</l>
<l>Te Woeronc viel een torre neder:</l>
<l>In alden rike voort ende weder</l>
<l>En vant men soe groot en ghenen,</l>
<l>[CLX] Noch soe sterc ghemaect van stenen:</l>
<l>Dien werp God in den Rijn;</l>
<l>Anders en mocht ghesciet niet sijn.</l>
<l><pb n="334"/>Dit was langhe voor den tijt</l>
<l>Dat voor Woeronc was den strijt;</l>
<l>[CLXV] Dit was van Gode een seker teeken,</l>
<l>Beide papen ende leeken,</l>
<l>Dat hi ter selver stat soude vellen</l>
<l>Den bisscop, ende sine ghesellen,</l>
<l>Die met hem plechten ende sweren</l>
<l>[CLXX] Datsi den lantvrede souden weren.</l>
<l>Dit teeken mach men wel merken,</l>
<l>Dat hi dede van ere kerken</l>
<l>Maken een roefhuus.</l>
<l>Te dire stat bleef hi confuus.</l>
<l>[CLXXV] Daer te lande bleef verlooren</l>
<l>Biden musen dat coren,</l>
<l>Ende biden keveren die boeme:</l>
<l>Dat en sijn saghen noch droeme.</l>
<l>Alle die plaghen sijn ghesciet</l>
<l>[CLXXX] Tusschen Mase enten Rijn; maer niet</l>
<l>En castien sire hen mede,</l>
<l>Want si doen als Pharo dede,</l>
<l>Ende sijn yelanc soe meer verkeert.</l>
<l>Nu merct wat die ystorie leert.</l>
<l>[CLXXXV] Doen Pharao wert soe fel</l>
<l>Op dat volc van Israel,</l>
<l>Doen ontfermede Gode des,</l>
<l>Ende sprac Aaron, Moyses:</l>
<l>"U hebbic daer toe ghenomen</l>
<l>[CXC] Dat ghi selt voor Pharao comen.</l>
<l>Elc si anders gheselle,</l>
<l>Ende segt: dat hi niet meer en quelle</l>
<l>Mijn volc van Israel, voort ane;</l>
<l>Dat ict wille ende ics hem mane;</l>
<l>[CXCV] Ende hout hijt dan over spot,</l>
<l>Soe ghevic u dat ghebod:</l>
<l>Dat ghi selt onder u beiden</l>
<l><pb n="335"/>Mijn volc uut Egypten leiden."</l>
<l>Pharo en dede des om hem niet;</l>
<l>[CC] Doen deden si als God hen hiet,</l>
<l>Ende leidden van Pharaons bande</l>
<l>Tfolc van Israel uten lande.</l>
<l>Moyses dat was een man</l>
<l>Daer dwereleec gerechte stont an,</l>
<l>[CCV] Ende Aaron was een bisscop.</l>
<l>Nu mach proeven elc hier op,</l>
<l>Na recht ghelikenesse keeren</l>
<l>Dese ghescienesse, van twee heeren</l>
<l>Die tAken in die stat voeren,</l>
<l>[CCX] Ende beide daer ten heyleghen swoeren,</l>
<l>In die kerke van Onser Vrouwen,</l>
<l>Datsi souden, met trouwen,</l>
<l>Verlossen die stat van Aken</l>
<l>Van al haren wedersaken,</l>
<l>[CCXV] Ende vrede doen houden in al dlant:</l>
<l>Deen was die hertoge van Brabant,</l>
<l>Dander was die rike vorste</l>
<l>Van Coelne, daer hem en dorste</l>
<l>En gheen man ieghen richten,</l>
<l>[CCXX] Dan dese twee te gader plichten.</l>
<l>Dese twee beteekenen te rechte</l>
<l>Aron ende Moyses, Gods knechte;</l>
<l>Want si wouden alsoe doen</l>
<l>Alse Moyses ende Aaroen,</l>
<l>[CCXXV] Die tfolc van Israel leidden vri</l>
<l>In Egypten, daer si</l>
<l>In verdreven waren met wee:</l>
<l>Alsoe verloesten dese twee</l>
<l>Die vrie stat van Aken,</l>
<l>[CCXXX] Van allen die van deser saken</l>
<l>Hen ieghen waren, ende onthout:</l>
<l>Die scenden si al met ghewout.</l>
<l>Daer waren roveren oec te lande,</l>
<l>Die hen maecten viande,</l>
<l>[CCXXXV] Ende coemanne roefden, wanen si quamen,</l>
<l><pb n="336"/>Ghelijc of sijt op Aken namen.</l>
<l>Dat moesten si aen haren danc</l>
<l>Laten, om deser twee bedwanc.</l>
<l>Aldus wert ghevrijt die strate,</l>
<l>[CCXL] Ende diere van Aken onmate</l>
<l>Afghedaen, bi desen heeren.</l>
<l>Nu salic ter hystorien keeren;</l>
<l>Want dat dystorie voort seget</l>
<l>Dats daer die sake aen leget.</l>
<l>[CCXLV]                 Doen Moyses uut Egypten brachte</l>
<l>Tfolc van Israel, ende hi dachte</l>
<l>Dat hise niet en mochte bestieren,</l>
<l>Ghinc hi te Gode, ende dede visieren</l>
<l>Die wet, die hem was ghegeven</l>
<l>[CCL] In twee tafelen bescreven,</l>
<l>Om dat hi tfolc door die woestine</l>
<l>Te bat soude leiden sonder pine.</l>
<l>Moyses, die de wet dede dichten,</l>
<l>Daer hi bi soude tfolc berichten,</l>
<l>[CCLV] Dat was die hertoge van Brabant,</l>
<l>Die borghe herechte ende lant,</l>
<l>Om dat hi soude moghen daer bi</l>
<l>Die straten houden voort ane vri,</l>
<l>Ende sterken dat gheleide.</l>
<l>[CCLX] Moyses tafelen beide,</l>
<l>Daer hi die wet in dede bewerpen,</l>
<l>Betekent Limborch ende kerpen,</l>
<l>Dat beide die hertoghe daerom cochte,</l>
<l>Dat hi die roveren dwinghen mochte,</l>
<l>[CCLXV] Ende cracht ende roef leggen neder:</l>
<l>Nu keeric op die ystorie weder.</l>
<l>                Die wile dat Moyses op ghinc</l>
<l>Daer hi van Gode die wet ontfinc,</l>
<l>Die hem God selve screef,</l>
<l>[CCLXX] Aaron, die bi dat volc bleef</l>
<l>Om dat hijt soude hebben geleert,</l>
<l>Bi hen was tfolc soe gheleert</l>
<l>Dat si Gode anebeden,</l>
<l><pb n="337"/>Ende Moyses alsoe versmeden,</l>
<l>[CCLXXV] Datsi Aaron dede ghieten,</l>
<l>Voor Moysesse dien si verstieten,</l>
<l>Enen afgod van goude,</l>
<l>Die voor hem gaen soude,</l>
<l>Ende soutse voort ane leiden:</l>
<l>[CCLXXX] Daertoe moesten si bereiden</l>
<l>Gulden ringen ende vingerline broken.</l>
<l>Daer dede Aaron vier op stoken,</l>
<l>Ende deedse smelten alghereet;</l>
<l>Ende doen si waren alsoe heet</l>
<l>[CCLXXXV] Datsi al in een vloten,</l>
<l>Quam daer ute een calf gescoten:</l>
<l>Daer dansten si om met feesten.</l>
<l>Dits ghelikenesse der feesten</l>
<l>Daer dese materie al gheet op:</l>
<l>[CCXC] Aaron, dat es die bisscop</l>
<l>Van Coelne, die den hertoge ieghen</l>
<l>Wert, doen hi hadde vercreghen</l>
<l>Kerpen, ende Lemborch mede,</l>
<l>Om te sterkene lantvrede;</l>
<l>[CCXCV] Dat tfolc van Aaron liet verkeeren</l>
<l>Dat sijn beide liede ende heeren,</l>
<l>Die recht ende waerheit wederstriden,</l>
<l>Ende den hertog daerom niden</l>
<l>Want hi roef wert ende cracht,</l>
<l>[CCC] Alsoe verre als hijs hevet macht;</l>
<l>Want men pleget, tusschen Mase enten Rijn,</l>
<l>Dat die heeren alsoe vri sijn,</l>
<l>Branden, roeven, ende vaen,</l>
<l>Ende munte na haren wille slaen.</l>
<l>[CCCV] Dat sijn die afgode die si hanteren,</l>
<l>Daerom si den hertoge weren.</l>
<l>Doen dit volc wert alsoe sot,</l>
<l>Datsi eischeden enen afgod,</l>
<l>Doen brachten si tot Aron gout:</l>
<l>[CCCX] Dat betekent ons dat sout,</l>
<l><pb n="338"/>Dat die bisscop ontfinc,</l>
<l>Om te sterkene dese dinc.</l>
<l>Dat calf, dat uten goude quam,</l>
<l>Dats Wassenberghe, dat vernam.</l>
<l>[CCCXV] Datsi om kalf dreven spel</l>
<l>Bediet die feeste, ende niement el,</l>
<l>Die men dreef in Maselant,</l>
<l>Doen die bisscop in sijn hant</l>
<l>Wassenberghe hadde ontfaen;</l>
<l>[CCCXX] Want si waenden sonder waen</l>
<l>Met hem den hertoge onder driven,</l>
<l>Ende in haer ghewoente bliven.</l>
<l>                Nu leert die ystorie voort</l>
<l>Dat Moyses sprac dese woort,</l>
<l>[CCCXXV] Doen hi tfolc verkeert vant:</l>
<l>"Elk sette met sire hant</l>
<l>Sijn sweert op si doen ghereet;</l>
<l>Want ghy ieghen mi sijt wreet,</l>
<l>Ende u ieghen God set,</l>
<l>[CCCXXX] Soe willic dat ghi dat wet,</l>
<l>Dat God es op u verbolghen,</l>
<l>Soe dat sciere daer na sal volgen</l>
<l>Moort, ende iammerlike plage</l>
<l>Tusschen vriende ende mage;</l>
<l>[CCCXXXV] Want die ghene die na bestaen</l>
<l>Elc salre anderen om verslaen;</l>
<l>Dit sal u daer af ghescien!"</l>
<l>Dits ghelikenisse van dien,</l>
<l>Dat die hertoghe doen dede,</l>
<l>[CCCXL] Doen hem om den Iantvrede</l>
<l>Alle die heeren waren ieghen,</l>
<l>Die over Mase sijn ghelegen;</l>
<l>Doen gaf God den hertoge raet</l>
<l>Dat het was al Gods daet,</l>
<l>[CCCXLV] Dat hi daer toe brachte met mieden,</l>
<l>Dat sine viande scieden,</l>
<l><pb n="339"/>Ende soe ieghen een droeghen,</l>
<l>Dat si hen daerom versloeghen</l>
<l>Naghemaghe onderlinghe.</l>
<l>[CCCL] Dits ghelikenesse van dien dinghe</l>
<l>Dat Moyses hadde voren gesproken;</l>
<l>Want, en hadde God niet ghewroken,</l>
<l>Die den hertoghe ieghen waren,</l>
<l>Sine mochten dus niet sijn vervaren.</l>
<l>[CCCLV] Op dat poent die ystorie toent</l>
<l>Hoe dat van Pharo wert gheloent;</l>
<l>Daer willic nu toe keeren,</l>
<l>Ende wille thoenen ende leeren,</l>
<l>Hoe dat den heeren es vergaen,</l>
<l>[CCCLX] Die den hertoghe wederstaen</l>
<l>Wouden met crachte, om die saken</l>
<l>Dat hi lantvrede woude maken.</l>
<l>                Doen die coninc Pharo dachte,</l>
<l>Dat Moyses soude met crachte</l>
<l>[CCCLXV] Tfolc uut Egypten leiden,</l>
<l>Doen dede hi haestelike bereiden</l>
<l>Alsoe grooten cracht van here,</l>
<l>Dat hi wel sonder gewere</l>
<l>Moysen waende verslaen,</l>
<l>[CCCLXX] Ende tfolc te sinen wille vaen.</l>
<l>Moyses die was vore leden;</l>
<l>Pharo quam nu soe seere ghereden,</l>
<l>Dat hine ter Roder Zee verhaelde,</l>
<l>Ghelijc als ic te voren taelde.</l>
<l>[CCCLXXV] Pharo, dat sijn die heeren</l>
<l>Die den lantvrede verkeeren,</l>
<l>Ende ieghen den hertoghe plichten,</l>
<l>Om dat hi wilt die straten berichten;</l>
<l>Want doen die hertoghe van Brabant,</l>
<l>[CCCLXXX] Die Moyses es te rechte ghenant,</l>
<l>Om dat hi roefhuse breken woude,</l>
<l><pb n="340"/>Ende die straten open houden,</l>
<l>Ende die comanne vri gheleiden,</l>
<l>Soe daden haestelike bereiden</l>
<l>[CCCLXXXV] Groote heercrachte van lieden</l>
<l>Die heeren, die Pharo bedieden,</l>
<l>Ende volgeden na ter Rooder Zee,</l>
<l>Die iammerheit bediet ende wee:</l>
<l>Daer waenden si wel verslaen</l>
<l>[CCCXC] Den hertoghe, ende sijn volc vaen;</l>
<l>Maer God hi wrachte daer alsoe</l>
<l>Als hi dede met Pharao.</l>
<l>Die ystorie ons toent</l>
<l>Hoe dat Pharo wert gheloent:</l>
<l>[CCCXCV] Si sal ons doen verstaen</l>
<l>Hoet desen heeren es vergaen;</l>
<l>Want het loende hen even wale:</l>
<l>Nu hoort der ystorien tale.</l>
<l>                Doen Moyses dit vernam,</l>
<l>[CCCC] Dat Pharo na hem quam</l>
<l>Met crachte, ende met erren moede,</l>
<l>Doen hilt Moyses op sijn roede</l>
<l>Ende sloech in die Roode Zee</l>
<l>Daer voer hi over sonder wee;</l>
<l>[CCCCV] Ende doen sijn volc na hem voer</l>
<l>Doen bleef die zee staende als een moer.</l>
<l>Pharo woude na volghen;</l>
<l>Maer God was op hem verbolghen,</l>
<l>Om sijn groote onghevoech</l>
<l>[CCCCX] Dat die zee op hem sloech,</l>
<l>Soe datsi daer inde namen</l>
<l>Pharo entie met hem quamen.</l>
<l>God hadse wel ter ierster plagen</l>
<l>In Egypten alle verslagen;</l>
<l>[CCCCXV] Maer hi woude na sinden</l>
<l>Daer hise noch meer soude scinden,</l>
<l>Dan hi thant hadde ghewroken.</l>
<l><pb n="341"/>Dese ghelike es wel ghesproken</l>
<l>Vanden hertoghe van Brabant,</l>
<l>[CCCCXX] Dien God halp metter hant;</l>
<l>Want die cracht ende die maniere</l>
<l>Van Moyses roede die v baniere</l>
<l>Des hertoghen; want daer onder</l>
<l>Wrachte God alsoe groot wonder,</l>
<l>[CCCCXXV] Alse met Moyses roede ghesciede;</l>
<l>Want die hertoge, ende sijn liede,</l>
<l>Hilden te gadere als een moer.</l>
<l>Al dat tote hen voer</l>
<l>Ende met hen woude striden</l>
<l>[CCCCXXX] Dat en mocht niet voorder riden;</l>
<l>Want het moeste sterven ochte vlien.</l>
<l>Dit sachmen openbare ghescien</l>
<l>Voor Woeronc op den Rijn,</l>
<l>Dat wel die Roode Zee mach sijn;</l>
<l>[CCCCXXXV] Want bider Rooder Zee</l>
<l>Versteet men iammer ende wee,</l>
<l>Dat daer gheviel openbaer;</l>
<l>Want God hi wrac daer</l>
<l>Ane hen alsoe sinen toren,</l>
<l>[CCCCXL] Als hi aen Pharo dede te voren;</l>
<l>Want hi seldene daer inden gront</l>
<l>Die meeste scare, ende hilt gesont</l>
<l>Ende bina altemale te live</l>
<l>Diere cume een was ieghen vive.</l>
<l>[CCCCXLV] Al dit selve altemale</l>
<l>Hadde God toebracht te hulpen wale;</l>
<l>Daer wert ghemeert hare scande,</l>
<l>Ende deedse midden haren lande</l>
<l>Dat hare macht was ondergaen,</l>
<l>[CCCCL] Om datmen soude daerbi verstaen</l>
<l>Dat God dese miracle dede</l>
<l>Om wrake vanden lantvrede.</l>
<l>Aldus heeft ons die yeeste geleert</l>
<l><pb n="342"/>Wie dat God onder keert</l>
<l>[CCCCLV] Die heeren die recht ende vrede haten.</l>
<l>Hier met soudic dystorie laten;</l>
<l>Maer een poent es achter bleven,</l>
<l>Dat in dystorie es bescreven,</l>
<l>Dat niet goet en waer vergheten.</l>
<l>[CCCCLX] God hadde Moysesse geheeten,</l>
<l>Als hi soude uut Egypten varen,</l>
<l>Dat hi den volke dade, sonder sparen,</l>
<l>Ontlenen, ende met crachte bringen,</l>
<l>Al datsi mochten vinden,</l>
<l>[CCCCLXV] Beide van vrienden ende van gebueren,</l>
<l>Ende met hen uten lande vueren.</l>
<l>Dit goede heylich ghebod,</l>
<l>Dat Moysesse gaf selve God,</l>
<l>Dat heeft die hertoge van Brabant</l>
<l>[CCCCLXX] Wel gehouden in Maselant;</l>
<l>Want hets gheroevet altoes,</l>
<l>(Sint dat God den hertoge coes</l>
<l>Dat hi lantvrede soude maken,)</l>
<l>Ende dats al bi Gods wraken;</l>
<l>[CCCCLXXV] Want alle die ghene, die daer sijn</l>
<l>Tusschen der Mase enten Rijn,</l>
<l>Arme ende rike, ionc ende out,</l>
<l>Dese sijn den hertoghe al onhout,</l>
<l>Ende plechten metten heeren,</l>
<l>[CCCCLXXX] Die hen ieghen den hertoge keeren,</l>
<l>Dien God selve ghebenedijt,</l>
<l>Om dat hi die straten vrijt.</l>
<l>Dat dit seker waer si</l>
<l>Dat machmen merken daer bi:</l>
<l>[CCCCLXXXV] Alle die hem te hulpen comen</l>
<l>Die hebben die overhant ghenomen,</l>
<l>Ende met hen haer viande</l>
<l>Bracht in scaden, ende in scanden.</l>
<l>Die ystorie doet gheloeven</l>
<l>[CCCCXC] Die de van Overmase roeven</l>
<l><pb n="343"/>Ende gheroeft hebben, tot hare,</l>
<l>Op dat sijt doen met selken gare,</l>
<l>Ende op selke meyninghe,</l>
<l>Datsi Gods ghebod volbringen,</l>
<l>[CCCCXCV] Dat sijt alsoe wel hebben ghenomen,</l>
<l>Ocht van aelmoesenen ware comen,</l>
<l>Ocht van uwen vader bleven,</l>
<l>Alse ghelikenesse es bescreven</l>
<l>In die ystorie, die ic telle.</l>
<l>[D] Maer die bose, ende die felle,</l>
<l>Die cloestre roeven, ende kerken,</l>
<l>Maer die en ghene dinc en werken</l>
<l>Ieghen den hertoge metten heeren,</l>
<l>Die moeten thare weder keeren.</l>
<l>[DV]                 Soe welc man bescriven sal,</l>
<l>Beide gheval ende ongeval</l>
<l>Van yeesten, die sijn gesciet,</l>
<l>Hine sal in ghere wijs niet,</l>
<l>Noch om onste, noch om gichte,</l>
<l>[DX] Die waerheit vlien, in sijn ghedichte;</l>
<l>Want lieghet hi, hi slacht den wint:</l>
<l>Anders en doet hi niet een twint;</l>
<l>Want woort laten hen seggen wale;</l>
<l>Maer aen die daet, niet aen die tale,</l>
<l>[DXV] Machmen die waerheit verstaen</l>
<l>Hoe daventueren sijn vergaen.</l>
<l>Hierbi, die ghene die daer om waken</l>
<l>Datsi valsche dichte maken,</l>
<l>Die verliesen al haer pine:</l>
<l>[DXX] Dats den ghenen wel in scine,</l>
<l>Die van hanen dichte makede,</l>
<l>Daer hi om ieghen spoet wakede;</l>
<l>Want, dien hi een hane hiet</l>
<l>Dine gheberde anders niet,</l>
<l>[DXXV] Doen hem quam te gemoete</l>
<l>Die valken hieten, ende blauvoete,</l>
<l><pb n="344"/>Dan alse die leeu doet ieghen tpeert,</l>
<l>Als hi van hongere priden gheert;</l>
<l>Ende die hinnen ghenoemet waren,</l>
<l>[DXXX] Die haveke ende die sparwaren</l>
<l>Sijn souden, daden si al onder.</l>
<l>Deus, wie sach nie selc wonder</l>
<l>Alse dese hane met sinen hinnen</l>
<l>Climmende voghele mochten verwinnen,</l>
<l>[DXXXV] Soe datsi moesten, dore noot,</l>
<l>Ghevaen sijn, ochte bliven doot,</l>
<l>Ochte vlien achter velde dwasen</l>
<l>Alse voor winde doen die hasen?</l>
<l>Dese hane was herde clauscarp,</l>
<l>[DXL] Die de valken onder warp,</l>
<l>Ende die blaeuvoete makede tam!</l>
<l>Ende die hinnen waren gram,</l>
<l>Die die climmende vogele sporden,</l>
<l>Soe dat hen die velle scorden</l>
<l>[DXLV] Met crachte, dat hen die plumen stoven!</l>
<l>Dat hanen ende hinnen dus doven,</l>
<l>Datsi dus climmende vogele vueren,</l>
<l>Dat sijn vremde aventueren;</l>
<l>Nochtan soe eest dus ghesciet,</l>
<l>[DL] Als ghi dese aventuere siet,</l>
<l>Selen climmende vogele sijn</l>
<l>Die heren tusschen Mase ende Rijn,</l>
<l>Ende die hertoge van Brabant dan</l>
<l>Een hane, ende hinnen sine man;</l>
<l>[DLV] Want, dit si seker ende waer,</l>
<l>Dit sachmen voer Woeronc openbaer.</l>
<l>Hier bi die ghene, die waerheit mint,</l>
<l>Hi versteet wel ende kint</l>
<l>Dat valsch es ende baraet,</l>
<l>[DLX] Ende die ghelikenesse al quaet,</l>
<l>Die ghedicht es vanden hane.</l>
<l>Daer bi nemic des ane</l>
<l><pb n="345"/>Soe wien het si te hoorne leet,</l>
<l>Ic die vroetheit kinne ende weet,</l>
<l>[DLXV] Dat ic dies wille op waerheit bliven,</l>
<l>Ende bescedenlike scriven,</l>
<l>Tusschen den hertoge van Brabant</l>
<l>Ende die heeren, die hem dat lant</l>
<l>Van Limborch wouden onthouden,</l>
<l>[DLXX] Datsi diere hebben ontgouden;</l>
<l>Want si bleven daer om ghevaen</l>
<l>Of doot, of scandelike ontgaen,</l>
<l>Als ic hier na seggen sal;</l>
<l>Maer ic wille eer scriven al</l>
<l>[DLXXV] Die ghescienesse, van den tide</l>
<l>Dat dit begonste, al toten stride.</l>
<l>Nu latic van Aron ende van Moyses,</l>
<l>Ende segge voort, hoet comen es</l>
<l>Metten hertoge Jan,</l>
<l>[DLXXX] Tote dat hy Limborch ghewan,</l>
<l>Ende vercreech met grooter eeren.</l>
<l>Nu soudic weder keeren</l>
<l>Op die yeesten, die gesciet sijn</l>
<l>Tusschen Mase enten Rijn,</l>
<l>[DLXXXV] Alsoe alse <hi rend="italic">Van Heelu</hi> broeder <hi rend="italic">Jan</hi> </l>
<l>Ons heeft bescreven ende doen verstan:</l>
<l>Oec heet hi broeder <hi rend="italic">Jan Van Leeuwe</hi>,</l>
<l>Die dichte van Woeronc, ende dieuwe</l>
<l>Vanden iersten hertoghe Jan,</l>
<l>[DXC] Hoe hi van Brabant trike ghewan;</l>
<l>Maer ic wille vrouwe Margrieten</l>
<l>[DXCII] Van Ingelant noemen tiersten.</l>
</div>
<div type="chapter"><head type="chapter comment">[Jan van Heelu's Rijmkroniek]</head>
<l><pb n="1"/>                Vrouwe Margriete van Inghelant,</l>
<l>Die seker hevet van Brabant</l>
<l>Tshertoghen Jans sone Jan,</l>
<l>Want si dietsche tale niet en can</l>
<l n="5">Daer bi willic haer ene gichte</l>
<l>Sinden van dietschen gedichte,</l>
<l>Daer si dietsch in leeren moghe;</l>
<l>Van haren sweer, den hertoghe,</l>
<l><pb n="2"/>Sindic haer daer bi beschreven;</l>
<l n="10">Want en mach niet scoenres geven</l>
<l>Van ridderscape groote dade.</l>
<l>Nu biddic hare op ghenade,</l>
<l>Der edelre vrouwen Margrieten,</l>
<l>Dat ic hare dogeden moet ghenieten,</l>
<l n="15">Dat sijt met ootmoede wille ontfaen;</l>
<l>Want om hare hebbict bestaen.</l>
<l>God latet my alsoe volbringen,</l>
<l>Na die waerheit van den dingen;</l>
<l>Want ic wille op die waerheit bliven,</l>
<l n="20">Ende bescedenlike bescriven</l>
<l>Die yeesten, die ghesciet sijn</l>
<l>Tusschen der Mase ende den Rijn,</l>
<l>Tusschen den hertoge van Brabant,</l>
<l>Ende die heeren, die hem dlant</l>
<l n="25">Van Limborch ontcrichten wouden,</l>
<l>Datsi diere hebben ontgouden;</l>
<l>Want si bleven daer om ghevaen,</l>
<l>Oft doot, oft scandelike ontgaen,</l>
<l>Alsic hier na wel sal segghen:</l>
<l n="30">Maer ic sal al ute legghen</l>
<l><pb n="3"/>Des hertoghen ghescienesse te voren,</l>
<l>Van dire stont dat hi wert gheboren</l>
<l>Tote dat hi dlant van Limborch cochte,</l>
<l>Ende hoe dat hi doen sochte</l>
<l n="35">Die heeren, die den coep weerden,</l>
<l>Ende daer na hoe dat si hanteerden</l>
<l>Dat orloghe doen, in elke side,</l>
<l>Ende na die waerheit vanden stride,</l>
<l>Ende al die dade, die men bedreef,</l>
<l n="40">Eer dien hertoghe bleef</l>
<l>Limborch, dat hi nochtan</l>
<l>Met crachte in dinde ghewan,</l>
<l>Met orlogen, ende met grooter eeren,</l>
<l>Ondancs vele grooter heeren,</l>
<l n="45">Diet hem wouden ontcrichten,</l>
<l>Ghelijc alsic hier na sal dichten,</l>
<l>Vanden beghinne al toten inde,</l>
<l>Recht alsoe alsic vinde</l>
<l>Die yeeste, ter waerheit ende tbediet;</l>
<l n="50">Daer en doe ic af noch toe niet;</l>
<l>Want God es mijn ghetuge dies,</l>
<l>Dat ic om niemans verlies,</l>
<l>Noch om niemans ghewin,</l>
<l>Daer toe en legghe, meer noch min,</l>
<l n="55">Dan daventueren sijn vergaen;</l>
<l>Want ik hadde, sonder waen,</l>
<l>Hier af des dichtens nu ontboren;</l>
<l>Maer dese yeeste was te voren,</l>
<l><pb n="4"/>(Beide in dietsch ende oec in walsch)</l>
<l n="60">Van vele lieden gedicht valsch,</l>
<l>Die der waerheit daer misten,</l>
<l>Want si dystorie niet en wisten.</l>
<l>Dat dochte my wesen groote scade;</l>
<l>Want daer sijn in die scoenste dade,</l>
<l n="65">Die men van ridderscape mach vinden!</l>
<l>Dat doet mi des gheninden,</l>
<l>Dat ic die waerheit wille bescriven,</l>
<l>Die ic hadde achter laten bliven,</l>
<l>En hadde gedaen van Inghelant</l>
<l n="70">Vrouwe Margriete, alsic thant</l>
<l>Int begin sprac overluut;</l>
<l>Want ic ben van sinne te ruut</l>
<l>Te dichtene alsoe hoge saken;</l>
<l>Want dese ystorie willic maken</l>
<l n="75">Op den troest voort mochtan,</l>
<l>Dat ic die yeeste daer af can,</l>
<l>Alse wale als mense te rechte mach kinnen:</l>
<l>Nu hulpe my God, ic saels beginnen;</l>
<l>Want op sijn hulpe hopic seere,</l>
<l n="80">Want altoes hulpt God, onse heere,</l>
<l><pb n="5"/>Den ghenen, die de waerheit leeren:</l>
<l>Hier met willic ter yeesten keeren.</l>
<l>                Die Hertoge Heinric van Brabant,</l>
<l>Die der Stadincheren lant,</l>
<l n="85">(Om dat hire bi woude sterken</l>
<l>Die gheloeve der heyleger kerken,)</l>
<l>Onder brachte metten cruce,</l>
<l>Ende na voor Coelne, ende vore Nuse,</l>
<l>Met hercrachte den bisscop</l>
<l n="90">Van Coelne sochte, daer hi op</l>
<l>Diere Limborcheren ande wrac;</l>
<l>Daer hi Bonne doen omme brac,</l>
<l>Ende een deel van dien lande</l>
<l>Stoerde, met roeve ende met brande;</l>
<l n="95"><pb n="6"/> Ende daer toe, eer hi keerde weder,</l>
<l>Bandenrode brac ter neder,</l>
<l>Daer hi van Loen den grave Jan,</l>
<l>Grave Arnouts sone, ute gewan,</l>
<l>Die daer gheleget te gisele waert</l>
<l n="100">(Hi was coene ende onvervaert);</l>
<l>Herle brac, ende Daelheem wan:</l>
<l>Dese hertoge, dese edele man,</l>
<l>Die aldus, over hoge daet,</l>
<l>Jeghen den bisscop Coenraet,</l>
<l n="105">Tusschen Mase enten Rijn, wrachte,</l>
<l>Ende nochtan weder brachte</l>
<l>Onbestreden al sijn heer,</l>
<l>Hi sterf, men groeffene te vileer:</l>
<l>Sir sielen geve God genade!</l>
<l n="110">Hier met swigic sire dade.</l>
<l>Doen hi van der werelt sciet,</l>
<l>Ende sijn sone, die Heinric hiet,</l>
<l>Bleef Hertoge na hem, ende heere</l>
<l>Van Brabant, die oec seere</l>
<l n="115">Trecht na sijns vader aert,</l>
<l><pb n="7"/>In allen dogheden, want hi wart</l>
<l>Coene ende hovesch, melde ende wert,</l>
<l>Ende in allen lande seere vermeert,</l>
<l>Vromich van tornire spele,</l>
<l n="120">Dies hi hanteerde herde vele,</l>
<l>Van lande te lande, met grooter eeren:</l>
<l>Maer owi, hi moeste keeren</l>
<l>Jonc in die ghemeine vaert,</l>
<l>Daer die doot af en spaert</l>
<l n="125">Noch die arme, noch die rike.</l>
<l>God moete sijn siele ewelike,</l>
<l>Om sine ghenade, leiden daer</l>
<l>Daer die bliscap es ghewaer;</l>
<l>Want hier es men onlange blide.</l>
<l n="130">Daer bi, te dien tide</l>
<l>Moeste hi dese werelt begeven,</l>
<l>Dat hem soude hebben sijn leven</l>
<l>Ter bliscap best ghedogen.</l>
<l>Van Borgonsen tsertogen</l>
<l n="135">Dochter hadde hi te wive;</l>
<l><pb n="8"/>Die liet hi weduwe, na sinen live,</l>
<l>Met viere iongen weesen,</l>
<l>Daer Brabant bi in vreesen</l>
<l>Bleef, ende in verdriete groot;</l>
<l n="140">Want het geviel, na sine doot,</l>
<l>Dat her Heinric (sijn broeder</l>
<l>Van vader ende niet van moeder),</l>
<l>Die lantgrave van Doringen,</l>
<l>Niet en conste toe bringen</l>
<l n="145">Dat hi montbore ware bleven</l>
<l>Van Brabant. Doe hijt begeven</l>
<l>Moeste, ende uten lande keerde,</l>
<l>Alsoe alse lantrecht leerde</l>
<l>Woude op rechten sine gebreke</l>
<l n="150">Her Heinric van Gaesbeke,</l>
<l>Ende montbore sijn metten rechte;</l>
<l>Want van geborte ende van geslechte</l>
<l>Was hi, te dien tide,</l>
<l>Die naeste vander swert siden,</l>
<l n="155"><pb n="9"/> Doet die lantgrave begaf,</l>
<l>Diere montbore soude sijn af.</l>
<l>Grave Otte van Gelre, ende sijn broeder</l>
<l>Bisscop Heinric, van hare moeder</l>
<l>Waren si alse na belanc</l>
<l n="160">Den weesen doe van Brabant</l>
<l>Alse van Gaesbeke was haer neve;</l>
<l>Die rieden hem beide, dat hi bleve</l>
<l>Van Brabant montbore;</l>
<l>Want hi ware gerechte ore.</l>
<l n="165">Doen si hem dat hadden gheraden</l>
<l>Stonden si daer na met daden,</l>
<l>Datsi selve wouden bliven</l>
<l>Montbore, ende verdriven</l>
<l>Haren neve daer af met crachte.</l>
<l n="170">Diere weesen moeder dachte</l>
<l>(Die hertoghinne Alijs,</l>
<l>Die bedachtich was ende wijs)</l>
<l>Dat en gheen van alle desen</l>
<l>Des lants orboer en soude wesen;</l>
<l n="175">Daer bi ginc si doen viseren,</l>
<l>Dat si elken met anderen soude weren,</l>
<l>Van al dien heeren die doen wouden</l>
<l>Die montborscap van Brabant houden.</l>
<l><pb n="10"/>                Nu hoort wat die hertoginne,</l>
<l n="180">Die vorsienich was van sinne,</l>
<l>Met desen heeren doen dede.</l>
<l>Int begin maecte si vrede</l>
<l>Metten grave Otten van Gelre</l>
<l>Met bisscop Heinrike, ende oec elre</l>
<l n="185">Met andren heeren, na ende bi;</l>
<l>Daer nae thoenese, dat si</l>
<l>Heeren Heinrike was verbolgen</l>
<l>Van Gaesbeke, ende dede haer volgen</l>
<l>Den grave van Gelre ende dien bisscop</l>
<l n="190">Van Ludeke, sinen broeder, op</l>
<l>Dlant van Gaesbeke, datsi storden.</l>
<l>Ende daer na, cortelinghe, worden</l>
<l>Die bisscop ende die grave beide</l>
<l>Uut Brabant, met behindicheide,</l>
<l n="195">Van diere montborescap gedaen;</l>
<l>Want selve woude sijt onderstaen,</l>
<l>Die hertoginne vrouwe Aleys.</l>
<l>Heeren Godevaerde van Parweys,</l>
<l>Ende heeren Wouter Berthoude</l>
<l n="200">Riep si te rade, ende woude</l>
<l>Met hare hulpen Brabant</l>
<l>Selve behouden in hare hant,</l>
<l>Tote dat haer kinder daer toe dochten,</l>
<l>Dat sijt selve berechten mochten.</l>
<l n="205">Her Godevaert van Parweis starf</l>
<l>Daer na sciere, ende doe warf</l>
<l>Die montborscap van dien lande</l>
<l><pb n="11"/>In heeren Wouter Berthouts hande,</l>
<l>Ende in heeren Heinric, sijns neven,</l>
<l n="210">Van Boutersheem: si twee bleven</l>
<l>Van Brabant doe al heeren,</l>
<l>Ende holpen, met grooter eeren,</l>
<l>Der weesen moeder, diere vrouwen,</l>
<l>Brabant vermontboren met trouwen.</l>
<l n="215">                Doent alsoe verre quam,</l>
<l>Dat van Brabant ane nam</l>
<l>Die montborscap her Berthout,</l>
<l>Worden hem thant onhout</l>
<l>Selke heeren, die oec wouden</l>
<l n="220">Die montborscap hebben behouden,</l>
<l>Ende vanden rade sijn alsoo wale.</l>
<l>Diere was her Aernout van Wesemale,</l>
<l>Die maerscalc van Brabant, een;</l>
<l>Want van rechte, na sijn leen,</l>
<l n="225">Dat hi hilt, woude hi plichten</l>
<l>Metten ghenen, die berichten</l>
<l>Die weesen van Brabant souden:</l>
<l>Des en woude men hem niet houden,</l>
<l>Noch vore recht oec bekinnen.</l>
<l n="230">Daer bi trecte hi binnen</l>
<l>Die beste stat ene van Brabant,</l>
<l>Te Lovene, daer hi doen vant</l>
<l>Een felle veede ende een harde,</l>
<l>Die stont tusschen die Blanckarde</l>
<l n="235">Ende die Coelneren, twee geslechten</l>
<l><pb n="12"/>Die ieghen een wouden vechten,</l>
<l>Ende hen dicke ondersloeghen.</l>
<l>Die Coelneren die droeghen</l>
<l>Hen van maechscape altemale</l>
<l n="240">Aen heeren Arnoude van Wesemale.</l>
<l>Dat was wille ende ghevoech</l>
<l>Heeren Aernouts van Wesemale genoech;</l>
<l>Want hi toech hem doe, ende bleef</l>
<l>Aen die Coelneren, ende verdreef</l>
<l n="245">Die Blanckarde alle uter stat;</l>
<l>Want si droegen vele bat</l>
<l>(Die Blanckarde) metter hertoginnen,</l>
<l>Dan metter stat van binnen;</l>
<l>Daer bi was al ghemeyne</l>
<l n="250">Te Lovene binnen, groot ende cleyne,</l>
<l>Dien Blanckarden onhout.</l>
<l>Alsoe wert her Arnout</l>
<l>Van Wesemale te Lovene heere,</l>
<l>Ende orlogede, lange ende seere,</l>
<l n="255">Jeghen die Berthoude, sonder sparen,</l>
<l>Om datsi sonder hem waren</l>
<l>Montboren van Brabant,</l>
<l>Ende ieghen alle die hi vant</l>
<l>Hulperen der hertoghinnen.</l>
<l n="260">Bi deser grooter omminnen</l>
<l>Stont Brabant in swaren tweste;</l>
<l><pb n="13"/>Want vanden lande die beste,</l>
<l>Beide van heeren ende van staden,</l>
<l>Woude doen elc anderen scaden,</l>
<l n="265">Waer sijt toe bringen mochten.</l>
<l>Ende want dese ieghen een vochten,</l>
<l>Woudemen doen ane striden</l>
<l>Brabant, in allen siden.</l>
<l>Daer bi moesten die ionge weesen</l>
<l n="270">Van Brabant tileec reesen</l>
<l>Ghewapent achter lande riden,</l>
<l>Ghelijc oft si souden striden,</l>
<l>Om dat beide riken ende armen</l>
<l>Te voorder soude ontfarmen,</l>
<l n="275">Dat mense soude des lants verdriven,</l>
<l>Maer hen hulpen in haer erve bliven.</l>
<l>                Die bisscop Heinric, ende van Gelre</l>
<l>Die grave, sijn broeder, waren felre</l>
<l>Jeghen Brabant altoes,</l>
<l n="280">Om dat mense montbore niet en coes;</l>
<l>Daer bi die bisscop Heinric</l>
<l>Hilt over al weder bic</l>
<l>Op die van Brabant, waer hi conste.</l>
<l><pb n="14"/>Nu hoort, wie hijs ierst begonste</l>
<l n="285">Op hen te wrekene sijn vernoy.</l>
<l>Falais, tusschen Hanuut ende Hoy,</l>
<l>Behoort ten leene van Brabant:</l>
<l>Dat hadde hi te siere hant</l>
<l>Vercregen gherne, hadde hi gemogen.</l>
<l n="290">Daer quam hi vore ghetogen,</l>
<l>Ende belaeght met herecrachte.</l>
<l>Dat casteel hadde mure ende grachte,</l>
<l>Dat een stucke mochte verbeiden.</l>
<l>Her Wouter Berthout dede bereiden</l>
<l n="295">Al Brabant hier en binnen,</l>
<l>Bi rade der hertoghinnen,</l>
<l>Ende deedse alle trekken uut,</l>
<l>Torsse ende te voet. Eer si te Hanuut</l>
<l>Quamen, met haren here,</l>
<l n="300">Was gherumet, sonder ghewere</l>
<l>Ende sonder vrede, ende sonder pays,</l>
<l>Die bisscop weder van Falays;</l>
<l>Want hine dorste niet langer letten.</l>
<l>Doen hi wiste datten ontsetten</l>
<l n="305"><pb n="15"/> Her Berthout woude, metten lande</l>
<l>Van Brabant. Die groote scande,</l>
<l>Die daer beginc die bisscop,</l>
<l>Die woude hi wreken weder op</l>
<l>Heeren Wouter Berthoude,</l>
<l n="310">Dien hi weder doen woude</l>
<l>Scande, ende sware scade doen,</l>
<l>Daer hi meneghen baroen,</l>
<l>Ende daer toe meneghen hoegen man,</l>
<l>In siere hulpen om ghewan,</l>
<l n="315">Van over Rijn, verre ende wide,</l>
<l>Ende oec van in dese side,</l>
<l>Beide graven ende hertogen,</l>
<l>Ende alle die wapenen geplogen</l>
<l>Hadden, beide aerm ende rike,</l>
<l n="320">Sonder heeren Diederike</l>
<l>Van Valkenborch, ende die sine,</l>
<l>Tusschen der Mase enten Rine,</l>
<l>Hadde die bisscop alle ieghen</l>
<l>Heeren Berthoude doe vercreghen,</l>
<l n="325">Ocht om bede, ocht om gichte.</l>
<l>Daer toe van sinen gheslechte,</l>
<l>Beide staden ende papen,</l>
<l>Daer toe ridder ende cnapen</l>
<l>Clagede hi, dat, met ghewout,</l>
<l n="330">Te Mechelen her Berthout</l>
<l>Van Ludeke sinte Lambrechte</l>
<l>Sijn erve ontcrichte tonrechte,</l>
<l>Ende bat hen allen, dat sijt wraken.</l>
<l>Si antworden hem ende spraken,</l>
<l n="335"><pb n="16"/> Dat si ghereet waren daer toe.</l>
<l>Alsoe vercreech die bisscop doe</l>
<l>Een sterc here ende een groot,</l>
<l>Torsse ende te voet; want hi ontboet</l>
<l>Te Ludeke, te Hoye en te Denant,</l>
<l n="340">Ende ghemeinlike al sijn lant,</l>
<l>Aerme ende rike, alle die dochten</l>
<l>Daer toe, datsi striden mochten,</l>
<l>Dat mense achter niet en liete.</l>
<l>Die gravinne Margriete</l>
<l n="345">Van Vlaenderen was te hulpen comen</l>
<l>Den bisscop, met menegen vromen</l>
<l>Man; die lagen, te dire wilen,</l>
<l>Mechelen na in drie milen,</l>
<l>Tusschen Borcheem ende Rupelmonde.</l>
<l n="350">Al woudic seggen nu en conde</l>
<l>Vanden heeren niet tgetal,</l>
<l>Die de bisscop met hem al</l>
<l>Voor Mechelen doen brachte,</l>
<l>Daer hi vore mure ende grachte</l>
<l n="355">Noch ander porte en ghene en vant,</l>
<l>Sonder die van Brabant,</l>
<l>Ende heeren Berthouts mage;</l>
<l>Die hadden soe stercken laghe</l>
<l>Voor Mechelen soe gheleegt,</l>
<l n="360">Dat dicwile wert gheseegt,</l>
<l>Dat men en wiste van stenen</l>
<l><pb n="17"/>In al dlant muer en ghenen,</l>
<l>Soe seker ende soe vasten,</l>
<l>Alse Mechelen hadde metten gasten,</l>
<l n="365">Die hen te hulpen comen waren,</l>
<l>Ende bereet met haren scaren</l>
<l>Hilden, torsse ende te voete,</l>
<l>Den bisscop Heinric te ghemoete;</l>
<l>Soe dat hire door moeste liden,</l>
<l n="370">Soude hi te Mechelen in riden.</l>
<l>                Die bisscop was vermoghen</l>
<l>Van sterken here, ende quam ghetogen</l>
<l>Der stat van Mechelen soe bi,</l>
<l>Dat sine viande ende hi</l>
<l n="375">Elc anderen mochten sien.</l>
<l>Doen en woude hi niet voort tien;</l>
<l>Maer hi dede sijn volc logeren,</l>
<l>Ende lietse hen verposeren,</l>
<l>Ende ghereet maken ten stride.</l>
<l n="380">Dus lagen si, in elke side,</l>
<l>Ghebattaelgiert drie dage;</l>
<l>Want her Berthout, ende sine mage,</l>
<l>Ende sijn hulpe, die en wouden niet</l>
<l>Den bisscop sueken, dat ment liet;</l>
<l n="385">Om dat die bisscop was sijn heere.</l>
<l>Daer dede her Berthout aen sijn eere;</l>
<l>Want hi was des bisscops man.</l>
<l>Die bisscop hadde gherne nochtan</l>
<l>Ghesien, datmen hadde ghestreden;</l>
<l n="390"><pb n="18"/> Maer die heeren woudent vreden,</l>
<l>Die daer metten bisscop quamen.</l>
<l>Doen si die Brabantsone vernamen,</l>
<l>Ieghen hen soe starc ghescart,</l>
<l>Ende soe willich ten stride wart:</l>
<l n="395">(Want die brabantre waren</l>
<l>Soe willich met haren scaren,</l>
<l>Datsi ginghen onderlinghe</l>
<l>Om dat vore striden dingen;</l>
<l>Want doet ten stride soude ghevallen</l>
<l n="400">Doen woude elc van hen allen,</l>
<l>Beide torsse ende te voete,</l>
<l>Te vorst sijn te ghemoete.</l>
<l>Dat hadden haestelike vernomen</l>
<l>Die metten bisscop waren comen</l>
<l n="405">Beide heeren ende baroene);</l>
<l>Daer beiageden si die soene,</l>
<l>Want si vreesden van verdriete.</l>
<l>Die gravinne Margriete</l>
<l>Van Vlaenderen was daer mede;</l>
<l n="410">Die verwarf doen enen vrede</l>
<l>Ende bracht te soenen, in dier manieren,</l>
<l>Dat die bisscop met hen vieren</l>
<l>Riden soude met gheleide,</l>
<l><pb n="19"/>Te Mechelen in, aen die ameide;</l>
<l n="415">Want die bisscop hadde gesworen</l>
<l>Bi sinte Lambrechte, te voren,</l>
<l>Dat hi te Mechelen toe soude,</l>
<l>Eer hi weder keeren woude,</l>
<l>Al waert dien van Brabant leet:</l>
<l n="420">Om te volbringhene sinen eet</l>
<l>Ghestaede men hem doen, dat</l>
<l>Hi riden mochte voor die stat,</l>
<l>Ende aen die ameide slaen sijn hant</l>
<l>(Want ander borge noch anderen pant</l>
<l n="425">En vercreech hi van sire soenen).</l>
<l>Alsoe wert hem ende dien baroenen,</l>
<l>Die hi daer toe hadde verre gehaelt,</l>
<l>Voor Mechelen doen betaelt.</l>
<l>Daer met moesten si wederkeeren.</l>
<l n="430">Alsoe bleef in grooter eeren</l>
<l>Her Wouter Berthout van dier reesen,</l>
<l>Bi hulpe van den iongen weesen</l>
<l>Van Brabant, die met haren roten</l>
<l>Den bisscop Mechelen vore sloten,</l>
<l n="435">Sonder veste met hercrachte,</l>
<l><pb n="20"/>Dat al die ghene, die hi daer brachte,</l>
<l>Den bisscop, niet en consten gheanden</l>
<l>Diere scade: ende diere grooter scanden,</l>
<l>Die de bisscop daer af leet,</l>
<l n="440">Was hi wel weert, want hi ane street,</l>
<l>Waer hi mochte, sijn ionge neven,</l>
<l>Sint datsi verweest bleven,</l>
<l>Met scalke treeken ende met fellen.</l>
<l>Te Tricht dede hi haer galge vellen</l>
<l n="445">Met crachte, ieghen haren danc,</l>
<l>Ende daer toe hare dingebanc</l>
<l>Dede hi daer worpen over rugge.</l>
<l>Te Wijc stont bi die brugge</l>
<l>Enen torre, om dier bruggen hoede,</l>
<l n="450">Daer trac hi vore, met overmoede,</l>
<l>Die bisscop, stormen met sinen heere.</l>
<l>Op dien torre was ghewere</l>
<l>Starc, eer men hem opgaf;</l>
<l>Nochtan wan hi hen dien af.</l>
<l n="455">Daer waren drie hondert man</l>
<l>Van Brabant comen, eer hine wan,</l>
<l>Te hulpen heeren Diederike</l>
<l>Van Valkenborch: hi ware tote Wike</l>
<l>Ghereden gherne met ghewout,</l>
<l n="460"><pb n="21"/> Want hi was dien van Brabant hout,</l>
<l>Ende hadde den toren ontset;</l>
<l>Maer dat wert alsoe verlet,</l>
<l>Dat des hertogen liede onder</l>
<l>Bleven: dat was meer dan wonder;</l>
<l n="465">Want dat daer si bleven achter,</l>
<l>Dat was die ierste lachter,</l>
<l>Ende daer toe oec die leste,</l>
<l>Dat van orloge of van tweste</l>
<l>Dlant van Brabant ye ghewan,</l>
<l n="470">Die wile dat die edele man</l>
<l>Her Berthout hilt die montborscap.</l>
<l>Maer, al was hi daer soe slap,</l>
<l>Dat hi den bisscop Wijc liet winnen,</l>
<l>Met hulpe dire hertoghinnen</l>
<l n="475">Hilt hi soe eerlijc ende soe wale</l>
<l>Den lande van Brabant sine pale,</l>
<l>Tallen staden ende tallen inden,</l>
<l>Datmen niet en can vinden</l>
<l>Dat si stoc ochte steen verlooren,</l>
<l n="480">Sonder te Wijc allene den torre,</l>
<l>Dien die bisscop breken dede.</l>
<l>Aldus stont met onvreden</l>
<l>Brabant, ende met ongemake,</l>
<l><pb n="22"/>Van dien heeren, sonder sake,</l>
<l n="485">Die al om waren gheseten.</l>
<l>Ende Brabant ane beten</l>
<l>Met orlogen, ende met reesen,</l>
<l>Tallen staden, eer die weesen</l>
<l>Van Brabant quamen te haren dagen.</l>
<l n="490">Soudic voort nu ghewaghen</l>
<l>Sonderlinghe alder stucken,</l>
<l>Hoe men Brabant woude verdrucken,</l>
<l>Dies was soe vele meer daer toe,</l>
<l>Dan ic nu ghewach doe,</l>
<l n="495">Dat verlinghen soude die tale:</l>
<l>Daer bi latict altemale,</l>
<l>Ende wille voort scriven hoe Johan</l>
<l>Van Brabant thertogerike ghewan.</l>
<l>                Al hebbic vore gemaket cont</l>
<l n="500">Een deel, hoe dat met Brabant stont,</l>
<l>Na tshertogen Heinrics doot,</l>
<l>Tote dat sine kinder worden groot,</l>
<l>Ic ben nu ierst ter yeesten comen,</l>
<l>Daer ic nu hebbe aen ghenomen</l>
<l n="505">Dat icse in dietsche dichten wille:</l>
<l>Elc doe my een ghestille,</l>
<l>Die dese ystorie voort begeert.</l>
<l>Heinric, Jan, Godevert,</l>
<l>Ende daer toe ioncfrouwe Marie,</l>
<l n="510">Dit sijn sonderlinghe die</l>
<l>Kinder alle viere bi namen,</l>
<l>Die van den hertoge Heinrike quamen,</l>
<l>Ende na sine doot verweeset bleven.</l>
<l>God, die alle dinc mach geven</l>
<l n="515">Na sinen wille, want hi daer af</l>
<l><pb n="23"/>Gheweldich heere es, hi gaf</l>
<l>Den oudsten broeder van desen,</l>
<l>Die hertoge te recht soude wesen,</l>
<l>Heinrike, selke mesquame,</l>
<l n="520">Beide aen sin ende ane lichame,</l>
<l>Dat hi daer toe niet en dochte,</l>
<l>Dat hi hertoghe wesen mochte.</l>
<l>Dat mercte wel die hertoginne,</l>
<l>Der kinder moeder, dat van sinne</l>
<l n="525">Heinric niet en was soe vroet,</l>
<l>Dat orbor ware ochte goet</l>
<l>Den lande, dat hi bleve heere;</l>
<l>Daer bi, om dies lants eere,</l>
<l>Viseerde si om gerechte trouwe,</l>
<l n="530">(Der kinder moeder, die edel vrouwe,)</l>
<l>Dat Heinric soude des lants vertien,</l>
<l>Ende openbare dies lyen,</l>
<l>Voor die stade ende vor die manne,</l>
<l>Dat hi op droege Janne</l>
<l n="535">Sinen broeder erve ende leen.</l>
<l>Des raets droech oec in een,</l>
<l>Met hare, her Wouter Berthout;</l>
<l>Want hi was den lande hout:</l>
<l>Daer bi vorderde hi die sake,</l>
<l n="540">Dat men Janne soude hertoge maken;</l>
<l>Want hi geraecter was ende vroeder</l>
<l>Dan Heinric, sijn outste broeder.</l>
<l>Ic corte beide redene ende woort.</l>
<l>Die raet hier af hi ginc voort;</l>
<l n="545"><pb n="24"/> Want doen die kinder waren</l>
<l>Soe verre comen te hare iaren,</l>
<l>Datsi selve van rechte souden</l>
<l>Haer lant berechten, ende houden,</l>
<l>Wert een parlement genomen:</l>
<l n="550">Te Cortenberge dede men comen</l>
<l>Die stade van Brabant, clein ende groote,</l>
<l>Ende daer toe ridderen ende genote,</l>
<l>Ende al die ghene daer macht aen lach.</l>
<l>Op den voorgenoemden dach</l>
<l n="555"><pb n="25"/> Vergaderden dese alle daer.</l>
<l>Daer gaf Heinric openbaer</l>
<l>Voor hen op sinen broeder</l>
<l>Janne, met rade sijnre moeder,</l>
<l>Thertogherike van Brabant,</l>
<l n="560">Ende woude, dat al dlant</l>
<l>Janne voor rechten heere kinde.</l>
<l>Van niemanne, die hem versinde,</l>
<l>En wert scoenre gichte nie</l>
<l>Ghegeven tenen male, dan die</l>
<l n="565">Heinric sinen broeder gaf,</l>
<l>Doen hi des hertogerijcs ginc af.</l>
<l>Nochtan vercoes hi dat beste</l>
<l>Na die tale Heinrics, in 't leste;</l>
<l>Want doen hi hadde opgegeven</l>
<l n="570">Brabant, leide hi sijn leven</l>
<l>In Borgongen, daer menne sinde</l>
<l>In ene abdye, daer hi inde</l>
<l>Alse een monec metten abite:</l>
<l>Maer hine leidde niet die vite,</l>
<l n="575"><pb n="26"/> Die de moneke hebben te rechte;</l>
<l>Want hi hilt seriante ende knechte,</l>
<l>Ende hadde allene een scoene sale,</l>
<l>Alse hem betaemde wale,</l>
<l>Daer men hem diende in, eerlike,</l>
<l n="580">Tote dat hi voer in hemelrike,</l>
<l>Dat hem God, van rechter scout,</l>
<l>Hadde bereet. Dus wert hem gout,</l>
<l>Na sine doot, vore dat caf</l>
<l>Van eerterike, dat hi hier begaf.</l>
<l n="585">Al scheent ter werelt ramspoet,</l>
<l>Die wissel was hem goet,</l>
<l>Daer hi met dat mochte vercrigen.</l>
<l>Hier willic Heinric voort geswigen;</l>
<l>Want hem wert gheloent:</l>
<l n="590">Hi es coninc ewelijc ghecroent.</l>
<l>                Nu, hebdi wel verstaen,</l>
<l>Dat parlement es soe vergaen,</l>
<l>Dat van Brabant Jan</l>
<l>Thertogerike daer ghewan,</l>
<l n="595">Daer hi niet en was toe gheboren.</l>
<l>Doen hi daer toe was vercoren</l>
<l>Want hi tileec herde seere</l>
<l>Verhoget, na der werelt eere;</l>
<l>Want doen hi quam te diere eeren,</l>
<l n="600"><pb n="27"/> Hilden hem steden ende heeren,</l>
<l>Ende ghemeinlike al dlant.</l>
<l>En was heere, riddere, noch seriant,</l>
<l>Verre ende na, en geen soe wilt,</l>
<l>Die van Brabant goet hilt,</l>
<l n="605">Hine versochte doen sijn leen.</l>
<l>Doen en bleef orloge oec en geen,</l>
<l>In Brabant staende, noch oec clage,</l>
<l>En worde versoent te dien dage,</l>
<l>Beide van steden ende van baroenen.</l>
<l n="610">Daer quam doen te soenen</l>
<l>Die marscalc her Aernout</l>
<l>Van Wesemale, dien onthout</l>
<l>Hadde gheweest die hertoginne.</l>
<l>Dus wert alle omminne</l>
<l n="615">In Brabant af ghedaen.</l>
<l>Doen Johan hadde ontfaen</l>
<l>Thertogerike van sinen broeder,</l>
<l>Die ghene oec die sire moeder</l>
<l>Ende heeren Berthoude te voren</l>
<l n="620">Hadden gedaen leet ende toren,</l>
<l>Die moesten hen ghematen.</l>
<l>Die heeren, die alomme saten,</l>
<l>Ende ieghen Brabant waren hart:</l>
<l>Doen Jan hertoge wart</l>
<l n="625">Hilden si hen met ghemake;</l>
<l>Want Janne ginc sine sake</l>
<l>Ter eeren wert, in allen dingen;</l>
<l><pb n="28"/>Want hi ghewan, cortelinghe</l>
<l>Daer na, te wive des rijcs</l>
<l n="630">Conincs dochter Lodewijcs</l>
<l>Van Vranckerike, des groots heeren.</l>
<l>Daer quam hi te hoger eeren,</l>
<l>Doen hem verre die hoechste man,</l>
<l>Die men ter werelt vinden can,</l>
<l n="635">Sijnre dochter te wive gaf.</l>
<l>Hoe hogelike dat men daer af</l>
<l>Die brulocht dreef, entie feeste,</l>
<l>Dat soude verlingen die yeeste,</l>
<l>Woudic dat al tellen voort:</l>
<l n="640">Maer owi, sonder gheboort</l>
<l>Sterf si daer na cortelinghe!</l>
<l>Haer siele moete God bringen</l>
<l>In sine ewelike ghenade;</l>
<l>Want Brabant was si groote scade</l>
<l n="645">Ter doot, die edele vrouwe.</l>
<l>Beide van scaden ende van rouwen</l>
<l>Die groot daer ane gelach</l>
<l>Gheswigic, ende doe voort gewach</l>
<l>Hoe dat die hertoge doen wies,</l>
<l n="650">Ende woude hem wreken dies</l>
<l>Dat Brabant was gevreest,</l>
<l>Die wile dat hi was verweest.</l>
<l>                Sint dat horen ende mamme</l>
<l>Die hertoge liet, daer ne sijn amme</l>
<l n="655">Met op voesterde ende hilt,</l>
<l><pb n="29"/>Wert beide helm ende scilt</l>
<l>Sinen bal ende sinen dop,</l>
<l>Daer met die kinder, alsi op</l>
<l>Wassen, hare spel driven.</l>
<l n="660">Dat spel liet hi achter bliven,</l>
<l>Die hertoge, in sinen kintschen dagen;</l>
<l>Want hi moeste ionc wapen dragen,</l>
<l>Om dat hi was verweest bleven:</l>
<l>Daerbi wert hi, al sijn leven,</l>
<l n="665">Ten wapenen bereeder vele</l>
<l>Ende beter, dan teneghen spele.</l>
<l>Dat dede hi in scine wale;</l>
<l>Want doen hi Brabant altemale</l>
<l>Ghemeinlike ute brachte,</l>
<l n="670">Torsse ende te voet, met hercrachte,</l>
<l>Was hi noch doen ionc van iaren.</l>
<l>Nochtan woude hi wreken varen</l>
<l>Met overmoede sinen toren,</l>
<l>Op die ghene, die hen te voren</l>
<l n="675">Jeghen hem hadden gekeert.</l>
<l>Hi ontboot den grave Robbeert,</l>
<l>Sire moyen sone van Aertoys,</l>
<l>Die met meneghen fransoys</l>
<l>Hem doen te hulpen quam.</l>
<l n="680">Doen bisscop Heinric vernam</l>
<l>(Die dicke te voren hadde verdient</l>
<l>Dat hem die hertoge was onvrient,)</l>
<l>Dat die hertoge met here</l>
<l>Ute quam, te ghewere</l>
<l n="685">En bereidder hem iegen niet</l>
<l><pb n="30"/>Die bisscop doen; want hi gheliet,</l>
<l>Dat hi ten stride niet en woude comen:</l>
<l>Nochtan voer hi, met menegen vromen</l>
<l>Man, doen te Sentruden inne.</l>
<l n="690">Die hertoge was toten vinne,</l>
<l>(Tusschen Leeuwe ende Sentruden steet),</l>
<l>Comen doen, alsoe bereet,</l>
<l>Dat hi ints bisscops lant woude tien:</l>
<l>Maer doen quam die bisscop, binnen dien,</l>
<l n="695">Dat die doot hadde gehaelt,</l>
<l>(Daer al die werelt met betaelt)</l>
<l>Sijnre moeder der hertoghinnen,</l>
<l>Daer af die siele moete ghewinnen</l>
<l>Vroude, in deewelike leven:</l>
<l n="700">Van hare willic die tale begeven.</l>
<l>Tien selven tide quam oec tAken</l>
<l>Die coninc Rodolf. Bi desen saken</l>
<l>Liet die hertoge opbreken,</l>
<l>Sijn here; want hi voer spreken,</l>
<l n="705">Taken binnen, den coninc,</l>
<l>Daer hi doen af ontfinc</l>
<l>Sijn leen, met grooter eeren.</l>
<l>Des swigic voort ende sal keeren</l>
<l>Op die yeeste, daer icse liet.</l>
<l n="710">Eer tshertogen here sciet,</l>
<l><pb n="31"/>(Dat voor Leeuwe gelogeert lach,</l>
<l>Alsic vore dede ghewach),</l>
<l>Die ghene, die ute om voeder reden,</l>
<l>Berneden soe al ombestreden</l>
<l n="715">Vrihoutheem, in sbisscops lant,</l>
<l>Alsoe dat men beide roec ende brant</l>
<l>Openbare te Sentruden sach,</l>
<l>Daer die bisscop binnen lach.</l>
<l>Nochtan bleeft ongewroken:</l>
<l n="720">Daer en wert oec af gesproken</l>
<l>Nie sint soene noch vrede;</l>
<l>Want die paeus van Roeme dede,</l>
<l>Alse men wel heeft hooren seggen,</l>
<l>Daer na cortelinge, leggen</l>
<l n="725">Eene consilie te Lyoen,</l>
<l>Daer toe quam menich baroen,</l>
<l>Van leeken ende van papen beide;</l>
<l>Want van al kerstenheide</l>
<l>Quamen daer al die prelate.</l>
<l n="730">Daer wert, om sine onmate,</l>
<l><pb n="32"/>Die bisscop Heinric ontset</l>
<l>Van sinen bisdome, dat belet</l>
<l>Met aventuren lichte waer bleven,</l>
<l>Hadde hi hulde gehadt sijns neven</l>
<l n="735">Van Brabant des hertogen;</l>
<l>Maer die droech hi hem onmogen.</l>
<l>Alsoe wert hi des bisdoms quite,</l>
<l>Ende voer woenen, als een ermite,</l>
<l>Op ene borch, te Montfoort:</l>
<l n="740">Hoe hi sijn leven leidde voort,</l>
<l>Sint dat hi dat bisdom liet,</l>
<l>Dan hoort te deser yeesten niet;</l>
<l>Daer bi swigic nu dies.</l>
<l>Nu hoort, hoe dat hi opwies,</l>
<l n="745">Die hertoge Jan, ende toe nam</l>
<l>In grooter eeren, waer hi quam.</l>
<l>                Doen die hertoge hadde verlooren</l>
<l>Sijn wijf, die hi hadde te voren,</l>
<l>Van Vranckerike die edele vrouwe,</l>
<l n="750">Doen gaf hem na ondertrouwe</l>
<l>Sire suster die grave Ghi</l>
<l>Van Vlaenderen. Noch verre noch bi</l>
<l>En wiste men, noch en vant</l>
<l>Orberleker Brabant</l>
<l n="755"><pb n="33"/> En ghenen huweleec dan dien;</l>
<l>Daer bi liet ment gescien,</l>
<l>Want daer met soe en sciet</l>
<l>Die vrientschap nochtan niet</l>
<l>Tusschen Vranckerike ende Brabant;</l>
<l n="760">Want daer quam tusschen na een bant,</l>
<l>Die vrientscap moeste toe bringhen;</l>
<l>Want daer na nam cortelinghe</l>
<l>Jonc Van Brabant ioncfrouwe Marie,</l>
<l>Tshertogen suster, den hoegen vrie</l>
<l n="765">Den coninc Philips van Vranckerike:</l>
<l>Dese maecte hi, eerlike,</l>
<l>Ghetroude coninghinne</l>
<l>Van Vranckerike: dus wert die minne</l>
<l>Van Vranckerike ende van Brabant</l>
<l n="770">Vernuwet weder; want</l>
<l>Die coninc Philips ghewan</l>
<l>Sonderlike lief den hertoge Jan,</l>
<l>Om wijsheit ende om vromicheide,</l>
<l>Die met hem op wiesen beide;</l>
<l n="775">Want, eer die hertoge ridder waert,</l>
<l>Voer met here te Spaengen waert</l>
<l>Van Vranckerike die coninc.</l>
<l>In die vaert oec ontfinc</l>
<l>Die hertoge Jan oec groote eere;</l>
<l n="780">Want hi brachte den grooten heere</l>
<l>Van Vrankerike een conroet</l>
<l>Te hulpen, soe goet, dat even groot</l>
<l><pb n="34"/>En geen en was diesghelike,</l>
<l>In al there van Vranckerike.</l>
<l n="785">Aldus wert in Saveterne,</l>
<l>Int conincrike van Spaengen verre,</l>
<l>Die hertoge Jan vroech bekint.</l>
<l>Nu hoort, hoe hi noch meer, sint</l>
<l>Doen hi ridders leven leidde,</l>
<l n="790">Sine eere ende sinen name bereidde.</l>
<l>                Doe die coninc Philips sciet</l>
<l>Ute Spaengen, dat en behoort niet</l>
<l>Nu te deser yeesten voort;</l>
<l>Daer bi latic hier die woort</l>
<l n="795">Bliven vander spaenscher vaert,</l>
<l>Ende tellen voort, hoe dat ridder waert</l>
<l>Die hertoge Jan van Brabant,</l>
<l>Dien ridder maecte metter hant</l>
<l>Te Parijs eerlike</l>
<l n="800">Die conine Philips van Vranckerike,</l>
<l>Die hem groote eere dede.</l>
<l>Daer wert doen oec ridder mede</l>
<l>Godevaert, tsertogen broeder</l>
<l>Beide van vader ende van moeder:</l>
<l n="805">Dese twee worden alle beide</l>
<l>Vermeert van vromicheiden</l>
<l>Daer na, in corten tide,</l>
<l>In allen lande, verre ende wide,</l>
<l>Want, na die waerheit van dien dingen,</l>
<l n="810">Eer si ridders name ontfingen,</l>
<l>In Vranckerike ende in Almaengen,</l>
<l><pb n="35"/>In Ingelant ende in Bartaengen,</l>
<l>In Poitau ende in Gasscoengen,</l>
<l>In Janpaengen ende in Borgoengen,</l>
<l n="815">Ende in allen lande, was worden slap</l>
<l>Ten wapenen alt ridderscap;</l>
<l>Soe dat men van wapenen vierde</l>
<l>Daer men wilen meest tornierde.</l>
<l>Maer doen die hertoge Jan</l>
<l n="820">Van Brabant ridders name gewan,</l>
<l>Voer hi tornieren ende iosteren,</l>
<l>Ende die wapene hanteren</l>
<l>Eerlike, van lande te lande,</l>
<l>Ende quite dire ridder pande,</l>
<l n="825">Die van vremden lande waren,</l>
<l>(Want hi en conste niet sparen,)</l>
<l>Groote orsse, die hi gaf,</l>
<l>Ende etentide, soe datter af</l>
<l>Verwackerden ende ontsprongen</l>
<l n="830">Riddere van allen tonghen,</l>
<l>Die te voren laghen stille,</l>
<l>Ende om tshertoghen wille</l>
<l>Ten wapenen mede quamen,</l>
<l>Doen si die vromicheit vernamen;</l>
<l n="835">Want te voren, over al,</l>
<l>Nam hi dat meeste getal</l>
<l>Altoes van ridderen op sine side;</l>
<l>Nochtan verweerde hi hem met stride,</l>
<l>Dat hi al dickest boven bleef.</l>
<l n="840">Gheviel oec, dat men onder dreef,</l>
<l>Soe wert hi nochtan toten inde</l>
<l><pb n="36"/>Altoes, met gheninde,</l>
<l>Iewerinc op tfelt vonden.</l>
<l>Hi woude oec ter tafelronden</l>
<l n="845">Altoes sonder vermiden,</l>
<l>Ende sonder al verdrach, riden,</l>
<l>Jeghen die vroemste, die men vant;</l>
<l>Want hi was selve metter hant</l>
<l>Die coenste, die doen levede, een;</l>
<l n="850">Dat wel openbare sceen</l>
<l>Bi deser selver aventueren,</l>
<l>Die nu dese yeeste sal voort rueren.</l>
<l>                Her Karle, die coninc</l>
<l>Van Cicilien, hi ontfinc</l>
<l n="855">Jeghen Pirse van Arragoen</l>
<l>Enen camp; maer, dien okesoen</l>
<l>Daer dat af quam, latic bliven,</l>
<l>Ende sal den camp voort bescriven,</l>
<l>Alsoe verre alst aen den hertoge leget;</l>
<l n="860">Want om hem es dit geseget.</l>
<l>Die camp wert alsoe genomen,</l>
<l>Datsi ten crite souden comen</l>
<l>Jeghen een, op elke side,</l>
<l>Met hondert ridderen, ten stride,</l>
<l n="865">Bi Borgeaes op die Geronde,</l>
<l>Ende wie dat daer anderen conde</l>
<l>Met crachte onder bringen,</l>
<l>Dat hi soude, sonder dingen,</l>
<l><pb n="37"/>Sire saken sijn te voren.</l>
<l n="870">Te desen campe wert ghecoren</l>
<l>Die hertoge Jan van Brabant,</l>
<l>Ende tien ridders in sijn lant</l>
<l>In sconincs Karels side;</l>
<l>Want en was te dien tide</l>
<l n="875">Ridder en geen van sinen dagen</l>
<l>In die werelt (daer men met slagen</l>
<l>Soude behouden lijf ende eer),</l>
<l>Van vromicheit vermeert seere,</l>
<l>Alse die hertoge Jan was doe:</l>
<l n="880">Daer bi coes menne daer toe;</l>
<l>Dat hi blidelike ontfinc,</l>
<l>Ende voer metten coninc</l>
<l>Van Vranckerike toter Geronden,</l>
<l>Daer hi den camp soude hebben vonden;</l>
<l n="885">Maer dien camp en ginc niet voort.</l>
<l>Daer bi latic nu die woort</l>
<l>Vanden campe bliven hier.</l>
<l>Daer toe was wijchgier</l>
<l>Ende willich die hertoghe Jan;</l>
<l n="890">Want, waer dat enich man</l>
<l>Met wapenen mochte eere winnen,</l>
<l>Daer warp hi hem altoes binnen,</l>
<l>Als hi daer toe comen mochte;</l>
<l>Want sint dat hi ten wapenen dochte,</l>
<l n="895">En sochte hi nie niet el,</l>
<l>Dan wijch, ochte tornier spel,</l>
<l>Van lande te lande, waer hijt vant.</l>
<l>Int conincrike van Ingelant</l>
<l>Sochte hi oec tornoy ende feeste,</l>
<l n="900">(Daer men af mochte scoene yeeste</l>
<l><pb n="38"/>Van ridderscape toe bringhen;</l>
<l>Maer het soude te seere verlinghen,</l>
<l>Soude men dat algader tellen,)</l>
<l>Want een deel sijnre ghesellen,</l>
<l n="905">Die met hem quamen ten tornoye,</l>
<l>(Her Waelraven van Monyoye,</l>
<l>Ende van Lusselenborch sijn neve,)</l>
<l>Waren daer onthouden bleven,</l>
<l>Metten riken grave van Clare.</l>
<l n="910">Doen was tsertoghen scare</l>
<l>Daer bi ghecrenct seere.</l>
<l>Doen dede hi nochtan als een heere;</l>
<l>Want ieghen alle, die hi vant</l>
<l>Int conincrike van Ingelant,</l>
<l n="915">Ende ieghen hare hulperen mede,</l>
<l>Daer ic thant gewach af dede,</l>
<l>Woude hi doen met crachte varen,</l>
<l>Met dien, die hem doen bleven waren</l>
<l>Van in desside der zee, tornieren.</l>
<l n="920">Doen sinde men sesse banieren,</l>
<l>Die beste die dlant hadde inne</l>
<l>Van Ingelant die coninginne,</l>
<l>Den hertoge te hulpen daer.</l>
<l>Doen docht den anderen te swaer</l>
<l n="925">Jeghen hen, ende te groot</l>
<l>Tsertoghen Jans Conroot:</l>
<l>Daer bi moeste men doen vermaken</l>
<l><pb n="39"/>Dien tornoy, soude hi geraken,</l>
<l>Ende deilen met getale;</l>
<l n="930">Want si wisten wale,</l>
<l>Dat men den hertoge weder nieden</l>
<l>Niet en mochte, met even vele lieden,</l>
<l>Tallen marchen daer hi quam.</l>
<l>Doen dien tornoy inde nam,</l>
<l n="935">En sprac men anders niet</l>
<l>Van dien, dat daer was gesciet,</l>
<l>Van den hertoge van Brabant;</l>
<l>Want in alle Ingelant</l>
<l>Spraken die ionge ende die oude,</l>
<l n="940">Daer toe riddere ende giroude,</l>
<l>Vanden levene, dat hi leidde.</l>
<l>Dus verhogede ende bereidde</l>
<l>Die hertoge sinen name, soe seere,</l>
<l>In Ingelant, ende oec sijn eere,</l>
<l n="945">Dat die coninc Edewaert</l>
<l>Van Ingelant, inde vaert,</l>
<l>Sire dochter gaf te wive,</l>
<l>(Waert dat si bleve te live,)</l>
<l>Tshertogen sone Janne</l>
<l n="950">Van Brabant, als hi wiese te manne.</l>
<l>Daer op gaf die coninc,</l>
<l>Dat die hertoge thant ontfinc</l>
<l>Van scatte een groot ghetal:</l>
<l>Dat bleef te diere feesten al:</l>
<l n="955">Want die hertoge gout daer af</l>
<l>Dat hi verteerde ende henen gaf;</l>
<l><pb n="40"/>Soe dat hem dies niet vele en bleef.</l>
<l>Van dire cost, die hi dreef</l>
<l>In allen lande, ende vanden gichten</l>
<l n="960">Die hi gaf, soude men berichten,</l>
<l>Dat soude die yeeste te seere verlingen;</l>
<l>Want hi was, in allen dingen</l>
<l>Daer doegt aen lach, ochte eere,</l>
<l>Te dien tide die milste heere</l>
<l n="965">Die men in die werelt vant.</l>
<l>Aldus sciet doen uut Ingelant</l>
<l>Die hertoge Jan, met grooter eeren,</l>
<l>Als menne altoes sach keeren,</l>
<l>Van al dien dat hi bestont.</l>
<l n="970">Daer bi wert sijn name cont,</l>
<l>Sijn eere ende sijn gheval,</l>
<l>Daer hi quam over al,</l>
<l>Dat men sijn vromicheit ontsach,</l>
<l>Alse voort die yeeste sal doen gewach.</l>
<l n="975">                Van Vlaenderen die grave Ghi,</l>
<l>Des hertoghen sweer, hi</l>
<l>Hadde een orloge bestaen,</l>
<l>Dat hem te scaden waer vergaen,</l>
<l>Jeghen dien bisscop Jan</l>
<l n="980">Van Ludicke, diet bisdom gewan</l>
<l>Na den bisscop Heinric,</l>
<l>Die ontset wert, als ic</l>
<l>In die yeeste te voren sprac.</l>
<l>Dat orloge was alsoe strac</l>
<l n="985">Ende soe swaer den grave Ghie,</l>
<l>Dat hi en dorste nie</l>
<l><pb n="41"/>Riden in des bisscops lant,</l>
<l>Eer hem die hertoge van Brabant</l>
<l>Te hulpen quam, dine doe leide</l>
<l n="990">Soe eerlike, dat sijns en verbeidde</l>
<l>Int bisdom nieman buten vesten.</l>
<l>Dus quam des orloges af, ten lesten,</l>
<l>Met eeren, die grave Ghi,</l>
<l>Doen hem stont die hertoge bi;</l>
<l n="995">Want, na die waerheit, sonder blame,</l>
<l>Die vromichheit ende oec den name</l>
<l>Tsertogen ontsach men meere,</l>
<l>Dan den grave sinen swere</l>
<l>Van Vlaendren, met al sinen here;</l>
<l n="1000">Want sonder ghewere</l>
<l>En hadde hi niet ghemoghen,</l>
<l>Sonder hulpe des hertoghen,</l>
<l>Tbesdom van Ludeke ane striden.</l>
<l>Daer af latic die tale nu liden.</l>
<l n="1005">                Hier na dede een ander vaert</l>
<l>Die hertoge Jan te Hoesdinne waert,</l>
<l>Met hercrachte, omme dinc</l>
<l>Die hem selve ane ginc:</l>
<l>Want het gheviel een onminne</l>
<l n="1010">Tusschen den heere van Hoesdinne</l>
<l>Ende tSertogenbossche, soe dat</l>
<l>Jan van Hoesdinne dire stat</l>
<l>Vanden Bossche ommate</l>
<l>Dede, dat die drossate</l>
<l n="1015">Van Brabant dat wreken woude,</l>
<l>Ende voer, als hi te rechte soude,</l>
<l>Voer Hoesdinne daer om logeren,</l>
<l><pb n="42"/>Die die van binnen wouden weren;</l>
<l>Want die grave van Hollant</l>
<l n="1020">Hadde hen selve metter hant</l>
<l>Met al sire macht hulpe ontheten;</l>
<l>Daer bi liet die drossate weten</l>
<l>Den hertoge, sinen heere,</l>
<l>Dat hi moeste liggen seere</l>
<l n="1025">Int lant van Hoesdinne met vresen;</l>
<l>Want hi ontsach van resen,</l>
<l>Die op hem souden ghescien,</l>
<l>Ochte hi moeste achter wert tyen.</l>
<l>Doen dien hertoge wert cont</l>
<l n="1030">Dat sinen drossate alsoe stont,</l>
<l>Quam hi selve toe getogen,</l>
<l>Met selken here soe vermogen,</l>
<l>Eer hi ende die sine</l>
<l>Overleden die capiteine,</l>
<l n="1035">Dat die op die borch boven</l>
<l>Te Hoesdinne lagen ute stoven</l>
<l>Alse musschen voor den sparware,</l>
<l>Doen si worden gheware</l>
<l>Dat die hertoge selve quam:</l>
<l n="1040">Want waer dat men vernam</l>
<l>Den hertoge selve met wapenen comen,</l>
<l>Hi hadde van ridderscape soe vromen</l>
<l>Name, daer wert men versaget,</l>
<l>Alst dier es, dat die leeu jaget</l>
<l n="1045"><pb n="43"/> Alse hi tornich es van sinne.</l>
<l>Dat sceen wel voor Hoesdinne,</l>
<l>Dat die hertoge doen vant</l>
<l>Sonder werringhe borch ende lant,</l>
<l>Dat die ghene nochtan verloren</l>
<l n="1050">Die ieghen hem, te voren,</l>
<l>Eer hi selve quam, waren stout.</l>
<l>Dit hilt vore met ghewout</l>
<l>Die hertoge, met overmoede;</l>
<l>Maer dat quam sint te goede,</l>
<l n="1055">Soe dat die hertoge weder gaf</l>
<l>Den heere van Hoesdinne, daer ic af</l>
<l>Bliven late nu die woort.</l>
<l>Die hertoge Jan trecte voort</l>
<l>Die Mase doen op, met sinen here,</l>
<l n="1060">Tote Kessele, daer op te ghewere</l>
<l>Nieman sijns en verbeidde.</l>
<l>Wat scoenste here, dat yeman leidde,</l>
<l>Volgede hem na even groot;</l>
<l>Daer bi, doen sijn conroot</l>
<l n="1065">Te Tricht over die Mase toech,</l>
<l>Alsoe verre als die mere vloech,</l>
<l>Vander Denouwen tote hier,</l>
<l>Doen die hertoghe wijchgier</l>
<l>Quam, waren si in vreesen,</l>
<l n="1070">Alle die heeren, van der reesen,</l>
<l>Die ieghen hem hadden mesdaen,</l>
<l>Eer men hen dede verstaen</l>
<l>Waer die hertoge henen soude:</l>
<l><pb n="44"/>Maer die hertoge en woude</l>
<l n="1075">Niet voorder dan tote int lant</l>
<l>Van Limborch trecken doen; want</l>
<l>Het es tsertoghen leen</l>
<l>Van Limborch <hi rend="italic">dat hi en geen</hi> </l>
<l><hi rend="italic">Onrecht noch onmate</hi> </l>
<l n="1080"><hi rend="italic">En sal doeghen op die strate,</hi> </l>
<l><hi rend="italic">Tusschen der Mase enten Rine.</hi> </l>
<l>Daer leden nochtan scade ende pine</l>
<l>Tsertoghen liede van Brabant;</l>
<l>Daer bi toech hi int lant</l>
<l n="1085">Van Limborch, ende woude dat wreken,</l>
<l>Ende dede Rincberge neder breken,</l>
<l>Een ridders borch, hiet Mulrepas,</l>
<l>Die van den lande van Limborch was</l>
<l>Gheweldich drossate te dien tide.</l>
<l n="1090">Vanden pongise ende van den stride,</l>
<l>Daer men met die borch wan,</l>
<l>Swigic. Doen die hertoge Jan</l>
<l>Int lant logeerde, met ghewout,</l>
<l>En was daer niemen soe stout,</l>
<l n="1095">Daer die hertoge op woude keeren,</l>
<l>Noch grave van Cleve, noch ander heeren,</l>
<l><pb n="45"/>Sine quamen alle te ghenaden,</l>
<l>Ende moesten van haren mesdaden</l>
<l>Borgen setten, ochte pande;</l>
<l n="1100">Want en dorsten, daer te lande,</l>
<l>Gheen heere weder staen,</l>
<l>Die ieghen hem hadden mesdaen.</l>
<l>Soe waest al van hem verveert;</l>
<l>Want die eertsbisscop Ziveert</l>
<l n="1105">Van Coelne, hi vernam</l>
<l>Een parlement, daer hi quam</l>
<l>Ieghen den hertoge, op die Rore,</l>
<l>Daer men sach hoege voere</l>
<l>Den hertoge van Brabant hanteren;</l>
<l n="1110">Want en haddene niet geweren</l>
<l>Mogen alle die heren, die sijn</l>
<l>Tusschen die Mase enten Rijn;</l>
<l>Soe eerlike ende soe vermoghen</l>
<l>Quam hi ten parlemente getogen,</l>
<l n="1115">Daer seere wert gheeert</l>
<l>Sijn neve die grave Robeert,</l>
<l>Sire moyen sone van Artoys,</l>
<l>Die, met menegen Fransoys,</l>
<l>Ten parlemente met hem reet:</l>
<l n="1120">Want, doen men die Roere leet,</l>
<l>Daert parlement genomen waert,</l>
<l>Quam iegen menich man gescaert,</l>
<l>Die daer anders niet en sochte</l>
<l>Dan hi den grave van Artoys mochte</l>
<l n="1125"><pb n="46"/> Sien; want sine gelike</l>
<l>En was doen niet in Vranckerike;</l>
<l>Want hi was over al weert,</l>
<l>Ende van daden soe seere vermeert,</l>
<l>Dat al die werelt van hem sprac:</l>
<l n="1130">Des swigic voort; maer eer opbrac</l>
<l>Dat parlement, dar ic af telle,</l>
<l>Wert die bisscop Ziveert geselle</l>
<l>Des hertogen van Brabant,</l>
<l>Soe datsi swoeren metter hant</l>
<l n="1135">Op die heylegen, daer beide,</l>
<l>Datsi vrede ende vast gheleide</l>
<l>Voort ane met crachte souden</l>
<l>Tusschen Mase enten Rijn houden.</l>
<l>Hier met keerde te lande waert</l>
<l n="1140">Die hertoge Jan; want die vaert</l>
<l>Hadde hi bestaen om lantvrede,</l>
<l>Dien hi altoes houden dede,</l>
<l>Alsoe verre als hijt mochte volbringen.</l>
<l>Oec dede hi, na, van grooten dingen</l>
<l n="1145">Daer te lande twist vellen,</l>
<l>Alse voort die yeeste nu sal tellen.</l>
<l>                Een iaer, eer dese reyse gesciede,</l>
<l>Bleven vele goeder liede</l>
<l>Metten grave van Guulcke verslagen,</l>
<l n="1150"><pb n="47"/> Dat men wel te rechte sal clagen,</l>
<l>In die vrie stat van Aken,</l>
<l>Dat die Limborcheeren wraken,</l>
<l>Waer sise mochten ane vechten,</l>
<l>Ende daer toe vele ander geslechten,</l>
<l n="1155">Verre die mogenste, die sijn</l>
<l>Tusschen der Masen enten Rijn,</l>
<l>Die oec haer vriende verloren daer.</l>
<l>Dat orloge was soe swaer</l>
<l>Der stat van Aken, ende soe hert,</l>
<l n="1160">Dat sire om bedervet wert</l>
<l>Soe seere, dat si ware gegaen</l>
<l>Altemale in gront, en hadde gedaen</l>
<l>Die hertoge Jan van Brabant,</l>
<l>Die hem doen onder want</l>
<l n="1165">Des orloges metter stat;</l>
<l>Want si clagede hem, dat</l>
<l>Die stat van Aken onder ginc:</l>
<l>Ende want hi, naest den coninc,</l>
<l>Haer voget ware, ende haer heere,</l>
<l n="1170">Dat hi dade aen hen sijn eere,</l>
<l>Baden si hem op ghenade,</l>
<l>Ende die stat bescermen dade.</l>
<l>Die hertoghe Jan dede doe</l>
<l>Alse hem van rechte hoorde toe;</l>
<l n="1175">Want hi ende al sine vordre ye</l>
<l>Hilden tAken die voghedye</l>
<l>Vanden Roemschen rike te leene:</l>
<l>Daer bi en liet hi en ghene</l>
<l><pb n="48"/>Cracht der stat van Aken doen,</l>
<l n="1180">Daer menich hoge baroen</l>
<l>Op stichte sware veede,</l>
<l>Die hen allen dede leede,</l>
<l>Ende daer toe menich stout geslechte;</l>
<l>Maer nochtan hilt te rechte</l>
<l n="1185">Die hertoge Jan die stat van Aken,</l>
<l>Ieghen dese wedersaken,</l>
<l>Soe stoutelike, dat hise met crachte</l>
<l>Eerlike ende wel te soenen brachte.</l>
<l>Daer met was tsertoghen eere</l>
<l n="1190">Tusschen Mase enten Rijn, soe seere,</l>
<l>Dat voort ane, van diere tijt,</l>
<l>Op den hertoge droegen nijt</l>
<l>Die heeren tusschen Mase ende Rijn,</l>
<l>Ende boven al die ghene, die sijn</l>
<l n="1195">Van Limborch uten geslechte,</l>
<l>Dat niemen en conste te rechte</l>
<l>Gehouden noch met crachte gedwingen.</l>
<l>Daer bi hadden si sonderlinge</l>
<l>Om die soene grooten toren,</l>
<l n="1200">Want si van Limborch sijn geboren,</l>
<l>Van Lutsenborch die grave,</l>
<l>Ende sijn broeder her Waelrave,</l>
<l>Ende her Waelraven van Monyoyen,</l>
<l>Soe datsi hen, ten tornoyen</l>
<l n="1205">Van diere tijt voort ane namen,</l>
<l>Over al daer si quamen,</l>
<l><pb n="49"/>Datsi ieghen den hertoge keeren</l>
<l>Wouden, diese met grooter eeren</l>
<l>Hadde ghevoert te menegen stonden</l>
<l n="1210">Te tornoyen ende te tafelronden,</l>
<l>Met paruren costelike,</l>
<l>Iegen die heeren van Vranckerike,</l>
<l>Daer si groote eere vercreghen:</l>
<l>Nochtan waren si ieghen</l>
<l n="1215">Dien hertoge, in alle saken,</l>
<l>Sint dat hi soenen dede dien van Aken:</l>
<l>Dat sceen wel aen hare werken;</l>
<l>Want, tusschen Halen ende Herke</l>
<l>Wert een tornoy ghenomen:</l>
<l n="1220">Te dien tornoye daden si comen</l>
<l>Alle die ghene, die si mochten</l>
<l>Vercrighen, ende ten wapenen dochten;</l>
<l>Niet die ridders alleene,</l>
<l>Maer die seriante al ghemeene,</l>
<l n="1225">Met gaderinghen van gheslechten,</l>
<l>Oft si volcwijch wouden vechten.</l>
<l>Van over Rijn, al tote daer,</l>
<l>Quamen si soe openbaer,</l>
<l>Op tfelt soe ghescaert,</l>
<l n="1230">Dat men wel gheware waert,</l>
<l>Dat haer gaderinge was fel.</l>
<l>Ende want die hertoge niet el</l>
<l>En begheerde dan tornieren,</l>
<l>Daer bi, doen hi haer manieren</l>
<l n="1235">Ende haer gaderinge hoorde,</l>
<l>Brac hi dien tornoy ende stoorde:</l>
<l>Niet om dat hi ontsach</l>
<l><pb n="50"/>Dat hem selven daer ane gelach</l>
<l>Weder scade, ochte ongeval;</l>
<l n="1240">Maer want elc vorste sal</l>
<l>(Die vroet es van sinne,)</l>
<l>Twist breken ende onminne</l>
<l>Te feesten, waer hi can:</l>
<l>Daer bi dede die hertoge Jan</l>
<l n="1245">Die gaderinge doen daer sceden;</l>
<l>Want daer waren vele veeden,</l>
<l>Daer vrese om was van stride;</l>
<l>Want daer was in elke side</l>
<l>Hoverde groot, ende overmoet.</l>
<l n="1250">Aldus moestemen, om goet,</l>
<l>Des tornoys daer ontberen.</l>
<l>Heeren Coenen Werneren</l>
<l>Van Overlant, enen vromen</l>
<l>Riddere, die daer was comen,</l>
<l n="1255">Quite die hertoge sine pande,</l>
<l>Ende anderen, die van vremden lande</l>
<l>Quamen, ende thare hadden verteert.</l>
<l>Doemen daer sciet, wert ghecrieert</l>
<l>Enen tornoy over Rijn,</l>
<l n="1260">Daer die hertoge dede in scijn</l>
<l>Dat hi was sonder hoede,</l>
<l>Te Halen; want met hogen moede</l>
<l>Quam hi te dien tornoye ghereden,</l>
<l>Dien si te Siberge roepen deden,</l>
<l n="1265">Daer die yeeste sal af rueren:</l>
<l>Hoort nu die avontueren.</l>
<l>                Die hertoge van Brabant bereidde</l>
<l><pb n="51"/>Hem te dien tornoy, ende leidde</l>
<l>Met hem een deel Brabantsoene,</l>
<l n="1270">Die vromich waren ende coene,</l>
<l>Ende die wel ten wapenen consten.</l>
<l>Doen dese te porne begonsten</l>
<l>Te Siberge wert, over Rijn,</l>
<l>Daer dien tornoy doe soude sijn,</l>
<l n="1275">Dochte dat menegen man wonder,</l>
<l>Dat die hertoge dorste onder</l>
<l>Die heeren, die hem scenen fel,</l>
<l>Soe verre soeken tornierspel;</l>
<l>Nochtan en achte hijs niet een twint.</l>
<l n="1280">Alsoe maecte hi hem bekint</l>
<l>Alt dietsche lant, daer ment vernam;</l>
<l>Want, doen hi ten tornoye quam,</l>
<l>Dede hi recht sinen dinghe,</l>
<l>Ende onthilt Westvalinghe</l>
<l n="1285">Ende Overlandere, ende woude keeren</l>
<l>Met hen iegen die heeren,</l>
<l>Die, tusschen Herke ende Halen,</l>
<l>Ten tornoye wouden betalen</l>
<l>Dat velt met ghewout.</l>
<l n="1290">Diere was een die grave Reynout</l>
<l>Van Gelre, ende her Waelrave</l>
<l>Van Monyoyen, entie grave</l>
<l>Van Lutsenborch, ende sijn broeder</l>
<l>Her Waelrave van vader ende van moeder,</l>
<l n="1295">Ende daer toe die grave van Cleve,</l>
<l>Ende menich heere, daer ic begeve</l>
<l><pb n="52"/>Te vertellene af die namen,</l>
<l>Die al te dien tornoye quamen,</l>
<l>Die sterc waren ende goet;</l>
<l n="1300">Want cracht ende overmoet</l>
<l>Was daer groot, in beiden siden.</l>
<l>Daer sach men, sonder vermiden,</l>
<l>Beide ridderen ende heeren</l>
<l>Tornieren, ende met grooter eeren</l>
<l n="1305">Van ridderscape betalen.</l>
<l>Maer die van Westvalen,</l>
<l>Ende oec die van Overlant,</l>
<l>Al waren si metter hant</l>
<l>Vromich, ende van herten stout,</l>
<l n="1310">Si worden nochtan met gewout</l>
<l>Al sciere af gheset.</l>
<l>En hadt die hertoge niet belet</l>
<l>Van Brabant, ende die sine,</l>
<l>Die van in desside den Rine</l>
<l n="1315">Haddense gedaen onder.</l>
<l>Dan sal men tellen niet voor wonder;</l>
<l>Want dien dietschen rike</l>
<l>Waren sonder ghelike</l>
<l>Die beste die Limborcheeren,</l>
<l n="1320">Ende oec riddere ende heeren</l>
<l>Tusschen Mase ende Rijn ye.</l>
<l>Daer ieghen hilt die edele vrie</l>
<l>Van Brabant met ghewelt</l>
<l>Te Siberge ten tornoye dat velt,</l>
<l n="1325">Dat hem soe eerlike stonden bi</l>
<l>Die Brabantre, soe dat si,</l>
<l>Op hare side, met gheninde</l>
<l>Die porsse droegen, toten inde</l>
<l><pb n="53"/>Van dien tornoye bina al,</l>
<l n="1330">Dies ic nu voort swigen sal;</l>
<l>Want men conste niet bedieden</l>
<l>Die vromege daden, die daer gescieden</l>
<l>Met wapenen in beiden siden;</l>
<l>Daer bi latic nu liden</l>
<l n="1335">Van den tornoye: maer, doen hi sciet,</l>
<l>En sprac men anders niet,</l>
<l>Over al tdietsche lant,</l>
<l>Dan vanden hertoge van Brabant,</l>
<l>Ende vanden levene, dat hi leidde,</l>
<l n="1340">Ende hoe dat hi bereidde</l>
<l>Sinen name ende sijn eere</l>
<l>In allen conincriken seere;</l>
<l>Want allen heeren, verre ende wide,</l>
<l>Die doen, bi sinen tide,</l>
<l n="1345">Tornierden ende te wapenen voeren,</l>
<l>Die wecte hi al, ende maecte in roeren,</l>
<l>Met sinen tornierspele.</l>
<l>Dies hanteerde hi soe vele,</l>
<l>Dat te seere soude verlinghen,</l>
<l n="1350">Soude men dat al toe bringen,</l>
<l>Dat men die stonde soude bescriven:</l>
<l>Daer bi latict nu bliven</l>
<l>Van dien tornoyen die woort,</l>
<l>Ende telle van den anderen yeesten voort.</l>
<l n="1355">                Die hertoge gaf, tallen tide,</l>
<l><pb n="54"/>Beide cleder ende gesmide,</l>
<l>Heeren Godevaerde (sinen broeder</l>
<l>Beide van vader ende van moeder,)</l>
<l>Ghelijc dat hi hem selven dede;</l>
<l n="1360">Want hi voer te wapenen mede,</l>
<l>Van lande te lande overal,</l>
<l>Daer hi oec selc gheval</l>
<l>Ende selc eere van vromicheiden</l>
<l>Vercreech, dat alle die werelt seide,</l>
<l n="1365">Dat men in geen lant</l>
<l>Twee gebroeder nye en vant</l>
<l>Van vromicheiden haer gelike.</l>
<l>Dat sceen wel in Vranckerike,</l>
<l>Dat si vromich ende weert</l>
<l n="1370">Waren, ende soe vermeert,</l>
<l>Dat een dat vremste wonder,</l>
<l>Dat ye mochte gevallen onder</l>
<l>Die sonne, brachte die hertoge toe,</l>
<l>In Vranckerike, nu hoort hoe.</l>
<l n="1375">Diere aventuren raet liet</l>
<l>Ghescien, dat een, die Pirs hiet</l>
<l>Vander Brochen, soe hoge clam,</l>
<l>Dat die coninc Philips nam</l>
<l>Aen hem sinen hogesten raet:</l>
<l n="1380"><pb n="55"/> Dese Pirs hadde ondaet</l>
<l>Ghetracht op die conincginne,</l>
<l>Daer hi met mecte onminne</l>
<l>Tusschen hare ende haren man;</l>
<l>Dat torende den hertoge Jan</l>
<l n="1385">(Der coninghinnen broeder</l>
<l>Van vader ende van moeder,)</l>
<l>Op Pirse alsoe seere,</l>
<l>Dat hi aenden grooten heere</l>
<l>Van Vranckerike, den coninc,</l>
<l n="1390">Vercreech, dat men Pirse hinc</l>
<l>Aen die galge te Parijs.</l>
<l>Hoe mochte men meeren prijs,</l>
<l>Ochte meer eeren ghedincken,</l>
<l>Hoe die hertoge woude crincken</l>
<l n="1395">Pirse, dat hi mochte verlangen</l>
<l>Dat hine doen dede verhangen</l>
<l>Te Parijs te wederlone,</l>
<l>Te dier tijt, dat die crone</l>
<l>Aen hem stont van Vranckerike?</l>
<l n="1400">Wie sach ye des ghelike?</l>
<l>Want, doen men Pirse hinc,</l>
<l>Was hi metten coninc</l>
<l>Noch doen vele bat, dan enich man;</l>
<l>Nochtan quam die hertoge Jan</l>
<l n="1405">Dies toe met sinen magen,</l>
<l>Daert alle die ghene toe sagen,</l>
<l>Die wouden, ende te Parijs waren,</l>
<l><pb n="56"/>Dat hi Pirse dede varen</l>
<l>Op ene kerre tote Monfacon,</l>
<l n="1410">Daer hem menich hoge baron,</l>
<l>Hertogen ende graven beide,</l>
<l>Tote der galgen daden gheleide,</l>
<l>Daer hi op verhangen waert.</l>
<l>Pirs hadde, in die uutvaert,</l>
<l n="1415">Sinen caproen over sijn ogen:</l>
<l>Doen en woude men niet geloven</l>
<l>Dat Pirs selve ware dat,</l>
<l>Maer een ander, in sijn stat;</l>
<l>Dies wert tsertogen knape een erre,</l>
<l n="1420">Ende sprac tote Pirse op die kerre,</l>
<l>Ende toech hem den caproen af,</l>
<l>Soe dat hi sekerheide gaf,</l>
<l>Alder werelt openbare,</l>
<l>Dat Pirs vander Brochen ware,</l>
<l n="1425">Die men ter galgen wert dede vueren.</l>
<l>Aldus vergingen die aventueren</l>
<l>Den hertoge eerlike hier mede,</l>
<l>Alst van allen dingen dede,</l>
<l>Daer men eere aen mochte vercrigen;</l>
<l n="1430">Maer dies willic voort al swigen;</l>
<l>Want dat en es algader niet</l>
<l>Iegen dat, na, hem es gesciet,</l>
<l>Doen hi dat lant van Limborch cochte,</l>
<l>Dat hi met orlogen sochte,</l>
<l n="1435">Ende eerlike met stride wan.</l>
<l><pb n="57"/>Hoe dat dorloghe began,</l>
<l>Ende hoe dat ten inde es vergaen,</l>
<l>Dat sal nu die yeeste doen verstaen.</l>
<l>                Scadelijc, fel ende swaer,</l>
<l n="1440">Gheduerde bina vijf jaer</l>
<l>Dat orloge, sonder soene,</l>
<l>Tusschen den hertoge ende die baroene,</l>
<l>Die hem met crachte Limborch namen,</l>
<l>Tote datsi voor Woeronc quamen,</l>
<l n="1445">Datsi met swerden ende met kniven</l>
<l>Becorten, wient voort soude bliven.</l>
<l>Hoet daer verginc salic hier na</l>
<l>Vertellen, alsoe als ict versta,</l>
<l>Na die waerheit die ic sach:</l>
<l n="1450">Maer ic sal vore doen gewach</l>
<l>Hoet daer toequam, van beginne.</l>
<l>                Van Gelre die gravinne</l>
<l>Was eneghe dochter tsertoghen</l>
<l>Van Limborch: God, die vermogen</l>
<l n="1455">Es wel van allen dingen,</l>
<l>Hi woude dies van haer gehingen,</l>
<l>Datsi vander werelt sciet,</l>
<l>Ende na haer geen kint en liet;</l>
<l>Daer bi, na hare doot thant,</l>
<l n="1460">Was Limborch, ende daer toe dlant</l>
<l>Gheheellike, met rechte gevallen</l>
<l>Den naesten erve van allen,</l>
<l>Diere geboren waren ave:</l>
<l><pb n="58"/>Dat was vanden Berge die grave</l>
<l n="1465">Adolf; op hem moestet comen:</l>
<l>Daer bi hadde hijt gherne genomen.</l>
<l>Die grave van Gelre was daer binnen,</l>
<l>Ende en wouts hem niet bekinnen.</l>
<l>Vanden Berge, die edele man,</l>
<l n="1470">Die noode orloge began,</l>
<l>Bat doen al sinen geslechte,</l>
<l>Datsi hem holpen te rechte,</l>
<l>Dat hi sijn erve mochte behouden:</l>
<l>Si antwerden, datsi en wouden;</l>
<l n="1475">Die grave van Gelre ware te rike.</l>
<l>Maer woude hi van hen yegeliken</l>
<l>Deilinghe daer aen bekinnen,</l>
<l>Si soudent hem hulpen winnen.</l>
<l>Doen die grave Adolf sach</l>
<l n="1480">Dat sine mage daden ghewach</l>
<l>Datsi deilinge hebben wouden,</l>
<l>Die hem te rechte hulpen souden</l>
<l>Te sinen rechte, sonder goet,</l>
<l>Doen dochte hem al ieghen spoet,</l>
<l n="1485"><pb n="59"/> Dat hi hem op hen verliet;</l>
<l>Ende hine was selve soe mechtig niet,</l>
<l>Dat hijt winnen mochte met crachte;</l>
<l>Doen sochte hi wege, daer hi mochte,</l>
<l>Ane den hertoge van Brabant,</l>
<l n="1490">Dien hi willich daer toe vant:</l>
<l>Hem droech hi doen op sijn recht</l>
<l>Vanden lande van Limborch slecht,</l>
<l>Met alden rechte, dat hem was bleven.</l>
<l>Dit wert ghevorwaert ende bescreven</l>
<l n="1495">Ende soe vaste onder cnocht,</l>
<l>Soe met huwelike soe gecocht,</l>
<l>Dat niemen en mochte af quiten,</l>
<l>Hine woude den hertoge onrecht witen,</l>
<l>Noch van maechscape daer toe spreken,</l>
<l n="1500">Daer die vorwaerde bi mochte breken.</l>
<l>                Doen dese vorwaerde was verbonden,</l>
<l>Gheviel, ten selven stonden,</l>
<l>Dat dlant van Limborch was gesceden</l>
<l><pb n="60"/>In tween partyen van veeden;</l>
<l n="1505">Want daer waren in geslechten,</l>
<l>Die ieghen een wouden vechten,</l>
<l>Die Scavedriesche ende Molrepas</l>
<l>(Een ridder die geboren was</l>
<l>Vanden geslechte van Geilekerken).</l>
<l n="1510">Wanneer soe deene partye sterken</l>
<l>Ende ophouden wouden die heeren,</l>
<l>Dat torende den anderen seere.</l>
<l>Ende want, te dien tide, in hare hant</l>
<l>Hadden beide eere ende lant</l>
<l n="1515">Die Scavedriesche, ende haer mage,</l>
<l>Daer af quam doen die plage;</l>
<l>Want doen was haer Molrepas,</l>
<l>Die drossate te voren was,</l>
<l>Vanden ambachte ghedaen;</l>
<l n="1520">Want dat hadde her Coene ontfaen</l>
<l>Snabbe, sijn wedersake,</l>
<l>Dat, na, seere tongemake</l>
<l>Al den Scavedrieschen quam;</l>
<l>Want hare mage van Witham</l>
<l n="1525">Ginghen hen daer met ave:</l>
<l>Want van Gelre die grave</l>
<l>Hadde hen gedaen onmate;</l>
<l><pb n="61"/>Want hare een was oec drossate</l>
<l>Van Limborch, die grave scout</l>
<l n="1530">Schuldich bleef, die hi hem niet en gout,</l>
<l>Noch gelden en woude; daer bi</l>
<l>Wert her Molrepas ende si</l>
<l>Met vrienscapen vergadert soe,</l>
<l>Datsi beide worden vroe,</l>
<l n="1535">Dat die hertoge Jan cochte</l>
<l>Dlant van Limborch, dat hem dochte,</l>
<l>Ware hen die hertoge hout,</l>
<l>Datsi mochten met gewout</l>
<l>Den grave van Gelre wederstaen,</l>
<l n="1540">Ende hare viande onder slaen.</l>
<l>Ende om dat hen dat soude mogen</l>
<l>Gescien, worden si tsertoghen</l>
<l>Hulperen doen, ende rieden</l>
<l>Den hertoge, dat hi met lieden</l>
<l n="1545">Int lant van Limborch quame,</l>
<l>Ende hem des ane name;</l>
<l>En soude niemen weren mogen.</l>
<l>Doen quam die hertoge getogen.</l>
<l>Met haren rade, tote int lant</l>
<l n="1550">Van Limborch, ende stichte brant,</l>
<l>Alse richtere ende alse heere.</l>
<l>Dien overmoet beneden seere</l>
<l>Alle die heeren, die daer sijn</l>
<l>Tusschen der Mase enten Rijn;</l>
<l n="1555">Want alle den heeren dochte,</l>
<l>Waert dat die hertoge hebben mochte</l>
<l>Limborch, hi soudse verdrucken,</l>
<l><pb n="62"/>Ende onder doen van allen stucken;</l>
<l>Dies waren si alle te vernoye,</l>
<l n="1560">Ende sonderlinge van Monyoye</l>
<l>Her Walraven, ende sijn neven</l>
<l>Van Luthsenborch, die doen toe dreven</l>
<l>Dat metten grave van Gelre keeren</l>
<l>Souden gemeinlike alle die heeren,</l>
<l n="1565">Tusschen Mase ende Rijn, ende sweren</l>
<l>Datsi den hertoge souden weren,</l>
<l>Ende vore helpen houden ewelike</l>
<l>Van Limborch dat hertogerike.</l>
<l>Daer toe oec brachten si</l>
<l n="1570">Den bisscop van Coelne, dat hi</l>
<l>Dat selve oec ghelovede mede,</l>
<l>Daer hi groot ongevoech aen dede;</l>
<l>Want hi hadde, openbare te voren,</l>
<l>Metten hertoge Janne gesworen,</l>
<l n="1575">Dat hi soude sijn hulpere sijn,</l>
<l>Ende hulpen, tusschen Mase ende Rijn,</l>
<l>Onrecht ende roef weren.</l>
<l>Daer bi en hoedde hem, voor sijn deren,</l>
<l>Doen die coep was ghesciet,</l>
<l n="1580">Die hertoge van Brabant niet.</l>
<l>Nochtan ginc hem die bisscop af</l>
<l>Om Wassenberge, dat men hem gaf</l>
<l>Over acht dusent marc te pande.</l>
<l>Doen dochte den heeren vanden lande,</l>
<l n="1585"><pb n="63"/> Alse hen die bisscop hulpen woude,</l>
<l>Dat die hertoge voort en soude</l>
<l>Daer nemmermeer dorren liden</l>
<l>Ieghen hen over Mase, om striden.</l>
<l>Dan quam niet na haer viseren;</l>
<l n="1590">Want die hertoge woude doen weren</l>
<l>Sine ondervenesse, met crachte:</l>
<l>Nu hoort hoe hi dat toe brachte.</l>
<l>                Van Gelre die grave Reinout,</l>
<l>Die Limborch doen hilt met ghewout,</l>
<l n="1595">Daer dat orloge om began,</l>
<l>Hi was maech ende man</l>
<l>Des hertoghen van Brabant;</l>
<l>Daer bi, doen die hertoge vant</l>
<l>Sinen neve den grave in dien,</l>
<l n="1600">Dat hi hem Limborch woude ontien,</l>
<l>Riet die hertoge sinen neve</l>
<l>Den grave, op trouwe, dat hi bleve</l>
<l>Ter goeder waerheit sire saken,</l>
<l>Ende liete enen dach maken,</l>
<l n="1605">Ende dade sine vorwaerde daer vertrecken,</l>
<l>Van sinen huweleke, sonder decken;</l>
<l><pb n="64"/>Want hi in satheren hadde beschreven,</l>
<l>Dat woude die hertoge al hem geven</l>
<l>Sonder alle onghevoech.</l>
<l n="1610">Ende en dochte hem dat niet genoech,</l>
<l>Soe boet die hertoge dat gelof,</l>
<l>Dat hi quame in sconincs hof:</l>
<l>Wat daer voor vonnesse worde gesproken,</l>
<l>Dat soude die hertoge ongebroken</l>
<l n="1615">Den grave van Gelre laten volgen.</l>
<l>Maer die grave was verbolgen</l>
<l>Op den hertoge van Brabant,</l>
<l>Om dat hi hadde gecocht dat lant,</l>
<l>Daer die grave in was te voren.</l>
<l n="1620">Doen bleef, om desen toren,</l>
<l>Tusschen hen tween die soene.</l>
<l>Die grave hilt hem aen die baroene,</l>
<l>Die hem met crachte souden</l>
<l>Dlant van Limborch hulpen houden,</l>
<l n="1625">Dat hem, ende sinen lieden,</l>
<l>Ende hen allen doet verbieden,</l>
<l>Dat, na, te grooter scaden quam;</l>
<l>Want doen die hertoge vernam</l>
<l>Dat hi, met doegde noch met minnen,</l>
<l n="1630">Aen die heeren niet en mochte winnen,</l>
<l>Datsi hem lieten sijn goet,</l>
<l>Doen hadde hi des leeus moet;</l>
<l>Want hi dede doen, sonder beiden,</l>
<l>Torsse ende te voet bereiden</l>
<l n="1635">Al sijn volc, ende quam gevaren</l>
<l>Over Mase, sonder sparen,</l>
<l><pb n="65"/>Rechte als een leeu die dovet,</l>
<l>Ende sochte die heeren, die gelovet</l>
<l>Hadden dat si weren souden,</l>
<l n="1640">Ende Limborch met crachte houden.</l>
<l>Die ierste viande, die hi vant,</l>
<l>Over Mase, dat was int lant</l>
<l>Van Valkenborch, want daer stont binnen</l>
<l>Enen torre, dien dede hi winnen;</l>
<l n="1645">Want daer waren binnen liede</l>
<l>Daer sinen here af messciede:</l>
<l>Dat woude die hertoge wreken,</l>
<l>Ende dede dien torre af breken.</l>
<l>Dit casteel wert, met crachte,</l>
<l n="1650">Door broec ende door diepe grachte,</l>
<l>Aen stormet, ende toe gheronnen,</l>
<l>Alse eerlike alse ye wart ghewonnen</l>
<l>Casteel, met scilde ende met spere;</l>
<l>Want si daden sterc ghewere</l>
<l n="1655">Die van binnen op dien toren;</l>
<l>Nochtan bleef hi thant verloren:</l>
<l>Dese casteel hiet Limale.</l>
<l>Daer af latic nu die tale,</l>
<l>Ende telle hoe dat die dinc</l>
<l n="1660">Met deser reysen voort verginc.</l>
<l>                Doen die hertoge van Brabant</l>
<l>Ghelogeert lach int lant</l>
<l>Van Limborch, met sinen here,</l>
<l>Bereidden hen te ghewere</l>
<l n="1665"><pb n="66"/> Ghemeinlike al sine wedersaken:</l>
<l>Tusschen Tricht ende Aken</l>
<l>Brachten si alle doe</l>
<l>Hare heer algader toe,</l>
<l>Dat sterc was ende vermogen;</l>
<l n="1670">Want daer quam toe ghetogen</l>
<l>Uut vremden lande menich heere,</l>
<l>Ende menich riddere, die om eere</l>
<l>Ende om gewin quam ten stride,</l>
<l>Ende over Rijn, verre ende wide.</l>
<l n="1675">Ende oec quam met hen ghemeinlike,</l>
<l>Beide aerm ende rike,</l>
<l>Dat tusschen Mase ende Rijn was,</l>
<l>Sonder allene her Molrepas,</l>
<l>Ende oec die heere van Witham.</l>
<l n="1680">Doen die hertoge Jan vernam</l>
<l>Dat al dese groote heeren quamen,</l>
<l>Ende hen des ane namen,</l>
<l>Dat sine met overmoede</l>
<l>Wouden verdriven vanden goede,</l>
<l n="1685">Dat hi te rechte hadde vercreghen,</l>
<l>Brac hi op, ende voer hen ieghen,</l>
<l>Int lant van Limborch, tote Gulpen.</l>
<l>Daer quam sijn swager hem te hulpen,</l>
<l>Van Ludeke die bisscop Jan.</l>
<l n="1690">Tsertoghen oem, die edele man,</l>
<l>Die lantgrave Heinric van Hessen</l>
<l>Was daer; maer, boven hen sessen,</l>
<l>En hadde hi niet vele liede, bi dien</l>
<l><pb n="67"/>Dat hi was comen onversien.</l>
<l n="1695">Ander hulpe en hadde en ghene</l>
<l>Die hertoge, dan sijn lant allene,</l>
<l>Daer hi doen met grooter eeren</l>
<l>Mede verbeidde alle dire heeren,</l>
<l>Die ieghen hem vergadert waren:</l>
<l n="1700">Nu hoort hoe dat si hen scaren,</l>
<l>Ende hen, in elke side,</l>
<l>Saten ieghen een ten stride.</l>
<l>                Dies hertoghen viande</l>
<l>Waren binnen haren lande,</l>
<l n="1705">Ende daer toe hadde si</l>
<l>Soe vele liede, daer bi</l>
<l>Hen allen sekerlike dochte,</l>
<l>Dat hen verweren niet en mochte</l>
<l>Die hertoge, ende die sine:</l>
<l n="1710">Dat daden si wel in scine,</l>
<l>Eer si die Brabantre sagen;</l>
<l>Want over die Gule, daer si op lagen,</l>
<l>Trecten si doen al ghescaert</l>
<l>Dapperlike ten hertoge waert,</l>
<l n="1715">Bi een bosch met hoegen moede,</l>
<l>Ghelijc als liede, die sonder hoede</l>
<l>Ende sonder vreese varen striden;</l>
<l>Want si waenden wel dorriden</l>
<l>Hare viande, sonder wederstaen;</l>
<l n="1720">Maer dan ginc niet na haren waen;</l>
<l>Want, doen die hertoge hadde vernomen,</l>
<l>Dat die vianden souden comen,</l>
<l>Doen hadde hi al sijn here ghescart,</l>
<l>Soe vaste in een, ende soe hart,</l>
<l n="1725"><pb n="68"/> Den vianden te ghemoete,</l>
<l>Dat men, torsse ende te voete,</l>
<l>Noyt en sach liede ghelaten</l>
<l>Soe coenlike, noch hen bat saten,</l>
<l>Dan si daden, te dien stride.</l>
<l n="1730">Doen die heeren, in dander side,</l>
<l>Vernamen, hoe dat hen ghelieten</l>
<l>Die Brabantre metten spiete,</l>
<l>Haesten si hen vele min,</l>
<l>Dan si daden int beghin,</l>
<l n="1735">Ten stride wert; want hen dochte,</l>
<l>Dat die strijt niet en mochte</l>
<l>Sonder groote scade inden.</l>
<l>Bi dien ghingens hen onderwinden</l>
<l>Minderbroedere, die doen reden</l>
<l n="1740">Tusschen beide, ende deden</l>
<l>Dat men tusschen hen doen sprac</l>
<l>Een soene, daer den strijt met brac;</l>
<l>Want sint dat elc anderen sach,</l>
<l>En was daer op dien dach</l>
<l n="1745">Riddere ne gheen, noch heere,</l>
<l>Soe stout, dat hi hem seere</l>
<l>Vore haeste ten stride:</l>
<l><pb n="69"/>Soe hert sceent in elcke side.</l>
<l>Maer die ghemeinte van Brabant,</l>
<l n="1750">(Die wile dat men den raet vant</l>
<l>Dat men die soene soude viseren)</l>
<l>Moeste men met ghewout weren.</l>
<l>Soe coenlike wouden si striden gaen,</l>
<l>Datse moeste weder slaen</l>
<l n="1755">Die hertoge selve, met crachte,</l>
<l>Eer hise stille staende brachte,</l>
<l>Tote dat die soene was ghesproken.</l>
<l>Dat orloge was doen te broken.</l>
<l>Metter soenen, die ghesciede,</l>
<l n="1760">Keerde die hertoge ende sine liede</l>
<l>Te Brabant wert, met gemake.</l>
<l>Dat was ene die scoenste sake,</l>
<l>Die ye te voren wert vernomen,</l>
<l>Dat die hertoge dorste comen</l>
<l n="1765">Int lant van Limborch, metten swerde</l>
<l>Soeken sijn recht doene werde.</l>
<l>Van Coelne die eertsbisscop,</l>
<l>Die hem daer woude lopen op,</l>
<l>Met al dien Limborcheeren,</l>
<l n="1770">Ende met al dien grooten heeren</l>
<l>Van Gelre, van Cleve, van Gulke, van Senne,</l>
<l>Ende Tybaude van Lorenne,</l>
<l>Ende Assowe, van Spaenhem, van Nuenaren,</l>
<l>Van Solmese, van Salmen: dese graven waren</l>
<l n="1775">Met hen daer alle doe,</l>
<l>Ende menich hoge baroen daer toe,</l>
<l><pb n="70"/>Daer ic nu af gheswige,</l>
<l>Die alle quamen daer, ten wige,</l>
<l>Jeghen den hertoge van Brabant.</l>
<l n="1780">Nochtan hilt hi, ende sijn lant,</l>
<l>Ghebattaelgeert, met grooter eeren,</l>
<l>Ieghen alle die groote heeren.</l>
<l>Dit was sine ierste reese</l>
<l>Om Limborch, daer menege weese</l>
<l n="1785">Ende meneghe weduwe na om wert;</l>
<l>Want dat orloge bleef alsoe hert,</l>
<l>Ende soe fel, ende alsoe swaer,</l>
<l>Doen si scieden van daer,</l>
<l>Alst ye was te voren,</l>
<l n="1790">Die riddere daer af moegdi horen.</l>
<l>                Doen die soene wert gedaen,</l>
<l>En conste my niemen doen verstaen,</l>
<l>Maer op den grave waren si bleven</l>
<l>Van Vlaenderen, dat hi soude geven</l>
<l n="1795"><pb n="71"/> Elker partyen, sonder striden,</l>
<l>Met vrienscape in beide siden,</l>
<l>Dat hare behoorde metten rechte;</l>
<l>Maer die grave was dien geslechte</l>
<l>Van Limborch houder meer,</l>
<l n="1800">Al was hi tsertoghen sweer,</l>
<l>Dan den hertoge in dien saken;</l>
<l>Daer bi, doen hi soude maken</l>
<l>Die soene, eer hijt woude inden,</l>
<l>Dede hi van sinen wege sinden</l>
<l n="1805">Viere ridderen te Limborch binnen.</l>
<l>Die sake en canic niet bekinnen</l>
<l>Waer bi dat wert ghedaen;</l>
<l>Maer si bleven daer gevaen</l>
<l>Vore gisele; die moeste hi</l>
<l n="1810">Alst wel recht was (die grave Ghi</l>
<l>Van Vlaenderen) weder ute quiten;</l>
<l>Maer dat en conste hi niet ghewiten</l>
<l>Den hertoge van Brabant,</l>
<l>Want doen die hertoge sciet te hant</l>
<l n="1815">Van Gulpen, waende hi gewinnen</l>
<l>Sijn recht van Limborch, al met minnen;</l>
<l>Maer dat en mochte hem niet gescien.</l>
<l>Alsoe bleef dat orloghe bi dien</l>
<l>Voort staende, sonder soene.</l>
<l n="1820"><pb n="72"/> Drossate van Limborch was her Coene</l>
<l>Snabbe doen, die hart</l>
<l>Ende fel was ten hertoge wart;</l>
<l>Daer bi reet hi int lant</l>
<l>Van Dalheem, ende woude brant</l>
<l n="1825">Ende roef doen openbare.</l>
<l>Doen dies wert gheware</l>
<l>Van Wegeseten her Reynier,</l>
<l>Een stout riddere ende een fier,</l>
<l>Die doen was castelleen</l>
<l n="1830">Vander borch te Dalheem,</l>
<l>Reet hine coenlike bestaen,</l>
<l>Dat her Coene bleef daer gevaen,</l>
<l>Ende daer toe sire mage vele.</l>
<l>Dat was dat ierste vanden spele</l>
<l n="1835">Daer dat orloge met began;</l>
<l>Want en was en geen man,</l>
<l>Te Limborch in al dlant,</l>
<l>Daer men aen hadde soe goeden pant;</l>
<l>Want aen heeren Coenen stont</l>
<l n="1840">Longi, Herle ende Spremont,</l>
<l>Ende Lybois huus; dat waren viere</l>
<l>Goede borge ende diere,</l>
<l>Ende ter core alle vaste:</l>
<l><pb n="73"/>Daer bi warent lieve gaste</l>
<l n="1845">(Her Coene Snabbe met sinen magen,)</l>
<l>Te Genapie, daer si lagen</l>
<l>Ghevaen, te haren onwille.</l>
<l>Hier af swigic voort al stille,</l>
<l>Tote dat die yeeste weder seget</l>
<l n="1850">Dat aen heeren Coenen leget.</l>
<l>                Nu hebdi wel verstaen,</l>
<l>Dat orloghe es op gegaen</l>
<l>Op dat lant van Limborch weder;</l>
<l>Want men const geleggen neder,</l>
<l n="1855">Noch om clene, noch om groot;</l>
<l>Want dat men den hertoge boot</l>
<l>Men hadde hem Limborch gegeven,</l>
<l>Dat hem om sterven noch om leven</l>
<l>Sine viande niet en wouden laten.</l>
<l n="1860">Alsoe ginghen si hen saten</l>
<l>Ten orloge wert, in beiden siden:</l>
<l>Daer af hadde dat vore riden</l>
<l>Van Monyoye her Waelrave,</l>
<l>Daer hi ende sijn lant ave</l>
<l n="1865">Dicke hadden groot verlies.</l>
<l>Nochtan getroeste hi hem dies;</l>
<l>Want bi wilen waest ghewin;</l>
<l>Want hi reet int begin</l>
<l>Vore Tricht, daer hi dede</l>
<l n="1870">Een huus onsteken, daer hi mede</l>
<l>Die ghemeinte ute brachte;</l>
<l>Want tfolc van ambachte,</l>
<l>Doen daer op ginc die brant,</l>
<l><pb n="74"/>Liep hem wapenen al te hant,</l>
<l n="1875">Ende ran, met spieten ende met staven,</l>
<l>leghen heeren Waelraven,</l>
<l>Die buten hilt, wijchgier.</l>
<l>Die voget van Tricht, her Ogier</l>
<l>Van Haren, ende ander liede</l>
<l n="1880">Die torsse waren, doen dit ghesciede,</l>
<l>Hilden si voor die porte binnen,</l>
<l>Ende lieten die ghemeinte rinnen</l>
<l>Buten, sonder leidsman;</l>
<l>Maer hen volgede na Jan</l>
<l n="1885">Van Mille, des bisscops scouthede,</l>
<l>Ende andere seriante mede,</l>
<l>Die die ghemeinte voort leidden.</l>
<l>Her Waelrave ende die sine bereiden,</l>
<l>Want si kinden thant wale</l>
<l n="1890">Dat die stat altemale</l>
<l>Ieghen hen niet en was gescart.</l>
<l>Dat ontmoet wert nochtan hart;</l>
<l>Want Jan, ende sine ghesellen,</l>
<l>Reden ane, met soe fellen</l>
<l n="1895">Joesten daer, den vianden,</l>
<l>Datsi braken toten handen</l>
<l>Hare gelavien, datsi vlogen,</l>
<l>Ende, na, worden swerde getogen,</l>
<l>Daer si met vochten, met eeren;</l>
<l n="1900">Want sine wouden niet keeren.</l>
<l><pb n="75"/>Op tfelt bleven si gevaen:</l>
<l>Doen waest haestelike gedaen</l>
<l>Metter ghemeinten, die ran</l>
<l>Striden sonder leidsman;</l>
<l n="1905">Want die bleef al meest gevaen,</l>
<l>Sonder groot wederstaen.</l>
<l>Alsoe vielen daer pande</l>
<l>In heeren Waelravens hande,</l>
<l>Daer hi af hadde groot gheniet:</l>
<l n="1910">Nu hoort wat hem daer af gesciet.</l>
<l>                Doen her Waelraven hadde ghevaen</l>
<l>Tsertoghen liede, dede saen</l>
<l>Die hertoge sire liede varen</l>
<l>Soe vele te Tricht, datsi waren</l>
<l n="1915">Met dien van Tricht ende van Aken</l>
<l>Starc genoech haren wedersaken;</l>
<l>Datsi hen wel cont deden</l>
<l>Eer die kerstdage leden;</l>
<l>Want si toghen doe,</l>
<l n="1920">Van enen inde ten anderen toe,</l>
<l>In heeren Walravens lant</l>
<l>Van Valkenborch, ende stichten brant</l>
<l>Al dlant doer, met crachte.</l>
<l>Daer toe logeerden si met nachte</l>
<l n="1925">In sijn lant, sonder ghewere.</l>
<l>Alsoe worden, met dien here,</l>
<l>Eerlike ende wel betaelt</l>
<l>Alle die pande, die hadde gehaelt</l>
<l>Her Walraven voor Tricht, te voren.</l>
<l n="1930">Daer bi hadde hijs bat ontboren,</l>
<l>Met eere vromen, ende oec eeren.</l>
<l><pb n="76"/>Doen dat heer soude wederkeeren,</l>
<l>Ende dat lant al was gestoort</l>
<l>Van Valkenborch, als ghi nu hoort,</l>
<l n="1935">Keerden selke te Tricht waert,</l>
<l>Ende dandere trecten, al ongespaert,</l>
<l>Vore Rode, datsi winnen</l>
<l>Wouden met storme; maer die van binnen</l>
<l>Si waren soe versien daer ieghen,</l>
<l n="1940">Datsi ten planken boven creghen,</l>
<l>Ende weerden hen soe lange wile</l>
<l>Dat in theer buten met enen pile</l>
<l>Ghescoten wert her Wenemaer</l>
<l>Van Gemelingen, die aldaer</l>
<l n="1945">Voor die stat al thant bleef doot:</l>
<l>Dat was scade ende jammer groot,</l>
<l>Want hi was vromich ende vroet,</l>
<l>Ende oec over al goet,</l>
<l>Die beste een die men vant</l>
<l n="1950">In Vranckerike, of in Ingelant,</l>
<l>Ochte int rike van Almaengen,</l>
<l>Ende weder om al tote Spaengen.</l>
<l>Daer bi was sine doot scade</l>
<l>Den lande van Brabant. Ghenade</l>
<l n="1955">Moet sine siele vinden met Gode!</l>
<l>Om sine doot keerden van Rode</l>
<l><pb n="77"/>Die Brabantre, ende die van Aken.</l>
<l>Nu hoort voort van dire wraken</l>
<l>Die weder na ghesciede hier op.</l>
<l n="1960">Van Coelne die eertsbisscop</l>
<l>Hilt te Nuse ten selven tide</l>
<l>Hof, daer menich man was blide,</l>
<l>Die weder droeve wert ende gram,</l>
<l>Doen hem die boetscap quam,</l>
<l n="1965">Dat die hertoge van Brabant</l>
<l>In heeren Walravens lant</l>
<l>Met crachte hem hadde ghewroken,</l>
<l>Met banieren al ontploken,</l>
<l>Hoverdichlike ende openbaer;</l>
<l n="1970">Want die grave was al daer</l>
<l>Van Luthsenborch, ende her Waelrave</l>
<l>Sijn broeder, ende die grave</l>
<l>Van Gelre, ende al die heeren,</l>
<l>Die hen met crachte wouden keeren,</l>
<l n="1975">Om Limborch, met ghemeinder hant,</l>
<l>Ieghen den hertoge van Brabant:</l>
<l>Die ginghen hen doen beraden,</l>
<l>Hoe datsi met grooten daden</l>
<l>Te wraken weder mochten comen.</l>
<l n="1980">Doen wert die raet genomen,</l>
<l>Dat daer na wert cortelinge</l>
<l>Te Valkenborch een gaderinge,</l>
<l>Daer dese heeren al quamen,</l>
<l>Die ghi nu hoort met namen,</l>
<l n="1985">Ende alle die ghene daer toe,</l>
<l>Die si vercrighen mochten doe.</l>
<l>Ende doen si alle vergadert waren</l>
<l>Te Valkeborch, deedse met scaren</l>
<l><pb n="78"/>Her Waelrave al ute riden,</l>
<l n="1990">Ghelijc oft si souden striden,</l>
<l>Met grooter feesten alsoe blide,</l>
<l>Dat men hoorde, verre ende wide,</l>
<l>Hare singen ende haer ruten;</l>
<l>Want met tamburen ende met fluten</l>
<l n="1995">Reden si doen, tot vore Wijc:</l>
<l>Daer bereidde hem yegelijc</l>
<l>Met targen ende met swerden</l>
<l>Te storme te gane, ende gheberden,</l>
<l>Ocht sijt thant souden winnen.</l>
<l n="2000">Maer Tricht was doe binnen</l>
<l>Van alrehande dinghen,</l>
<l>Dat behoort ter weringhen,</l>
<l>Te dire tijt sonder breke;</l>
<l>Want her Heinric van Gaesbeke,</l>
<l n="2005">Ende van Diest her Aernout,</l>
<l>Ende daer toe menich ridder stout,</l>
<l>Ende menich vrome seriant,</l>
<l>Was daer doen in, van Brabant,</l>
<l>Die ten storme wert waren vlugge.</l>
<l n="2010">Nochtan was ontwee die brugge</l>
<l>Tusschen Tricht ende Wijc doe;</l>
<l>Maer nochtan ronnen si toe</l>
<l>Over boeme, sonder vieren,</l>
<l>Ende volgeden thant den banieren</l>
<l n="2015">Van Gaesbeke ende van Diest mede,</l>
<l>Daer men doen onder dede</l>
<l>Soe groot gheweer, op dien dach,</l>
<l><pb n="79"/>Dats ewelike sal sijn gewach;</l>
<l>Want si behilden met crachte</l>
<l n="2020">Beide planken ende grachte,</l>
<l>Die niet en waren alsoe vaste</l>
<l>Ieghen die sterke gaste,</l>
<l>Die men int dietsche rike vant:</l>
<l>Die weerden selve metter hant</l>
<l n="2025">Van Gaesbeke ende van Diest die heeren,</l>
<l>Beide met soe grooter eeren,</l>
<l>Datsi scenen wel die beste</l>
<l>Op dien dach, die men wiste,</l>
<l>Met storme sach bewaren;</l>
<l n="2030">Want si leidden, sonder sparen,</l>
<l>Te storme soe coenlike die van binnen,</l>
<l>Dat dire van buten ane rinnen,</l>
<l>Al waest fel ende hert,</l>
<l>Alsoe weder staen wert,</l>
<l n="2035">Datsi door noot moesten keeren;</l>
<l>Alsoe, datsi met meere eeren</l>
<l>Te Valkenborch waren bleven.</l>
<l>Nochtan, die dade, die daer gedreven</l>
<l>Worden, beide buten ende binnen,</l>
<l n="2040">En mocht men niemen doen bekinnen,</l>
<l>Hine hadt metten ogen selve gesien:</l>
<l>Daer bi swigic nu van dien,</l>
<l>Ende telle voort van diere dinc,</l>
<l>Die her Waelraven ane ginc.</l>
<l n="2045">                Doen ute Wijc her Waelrave</l>
<l>Ende sijn heer weder ave</l>
<l>Worden ghedreven met ghewout,</l>
<l>Was hi overmoedich ende stout,</l>
<l>Ende en liet doen die heeren,</l>
<l n="2050"><pb n="80"/> Die met hem quamen daer, niet keeren,</l>
<l>Hine hadde sijn scade ende sinen toren</l>
<l>Ghewroken eerlike te voren,</l>
<l>Op den hertoge van Brabant;</l>
<l>Daer bi leidde hise int lant</l>
<l n="2055">Van Daelheem met hoverden,</l>
<l>Ende dede tsertoghen onwerden</l>
<l>Storen al dat lant doe,</l>
<l>Met brande, al toter Borch toe,</l>
<l>Met banieren al ontploken:</l>
<l n="2060">Hier bi soe wert ghewroken</l>
<l>Her Waelrave weder daer.</l>
<l>Aldus wert dat orloge swaer,</l>
<l>Je lanc soe meer, in beiden siden,</l>
<l>Soe dat haer bernen ende haer striden,</l>
<l n="2065">Datsi ieghen een dreven,</l>
<l>Al niet en mach sijn bescreven,</l>
<l>Alsoe alst hen ghesciede;</l>
<l>Want dies hertoghen liede</l>
<l>Lagen te Tricht ende tAken,</l>
<l n="2070">Die achter lande voren braken,</l>
<l>Daer si die viande scaden mochten.</l>
<l>Dlant van Daelheem wert aen vochten</l>
<l>Van lieden, die te Herne lagen,</l>
<l>Diet altoes te rovene plagen:</l>
<l n="2075">Dies was die hertoghe Jan soe gram,</l>
<l>Dat hi selve voor Herne quam,</l>
<l>Ende wan op hen, met crachte,</l>
<l>Eiken tune, ende diepe grachte,</l>
<l><pb n="81"/>Met storme alsoe, dat die van binnen</l>
<l n="2080">Dore noot moesten rinnen</l>
<l>Alle op enen kerctoren.</l>
<l>Alsoe wert Herne doen verloren,</l>
<l>Ende verbernt al inden gront.</l>
<l>Aldus voer, te meneger stont,</l>
<l n="2085">Die hertoge Jan van Brabant</l>
<l>In sire viande lant,</l>
<l>Alst hem bestac met overmoede;</l>
<l>Maer altoes bleven op haer hoede</l>
<l>Soe seere sine viande,</l>
<l n="2090">Datsi buten haren lande</l>
<l>Die Mase te hen wert niet en leden:</l>
<l>Sonder teere tijt, soe reden</l>
<l>Her Walrave, ende die sine,</l>
<l>Te Lomelle op die Campine,</l>
<l n="2095">Ende bernden torp al ave;</l>
<l>Maer daer en hadde her Waelrave</l>
<l>En ghene eere af nochtan;</l>
<l>Want, dat hi die reise began,</l>
<l>Dat was stolinge, met machte</l>
<l n="2100">Ghedaen, vele meer dan met crachte.</l>
<l>Maer daer af latic bliven</l>
<l>Die tale, ende sal voort scriven</l>
<l>Een scoene reyse, ende een groote,</l>
<l>Die van Brabant die ghenote</l>
<l n="2105">Met ridderen ende met cnapen reden,</l>
<l>Sonder den hertoge, datsi deden</l>
<l>Met tsertoghen gebode al,</l>
<l>Alse voort die yeeste nu tellen sal.</l>
<l><pb n="82"/>                Alle des hertoghen viande</l>
<l n="2110">Roveden, ende namen pande</l>
<l>Op die van Aken buten,</l>
<l>Ende daden hen die wege versluten,</l>
<l>Alsoe, dat men tAken binnen</l>
<l>En ghene spise en mochte gewinnen.</l>
<l n="2115">Daer bi waenden si die stat</l>
<l>Van Aken maken alsoe mat,</l>
<l>Datsi den hertoge souden begeven;</l>
<l>Maer die van Aken bleven</l>
<l>Aenden hertoge, daer sie vonden</l>
<l n="2120">Hulpe ende trouwe, tallen stonden;</l>
<l>Want doen den hertoge wert cont,</l>
<l>Hoe dat die van Aken stont,</l>
<l>Dede hi, te Tricht binnen, bringen</l>
<l>Vele ende ghenoech van allen dingen</l>
<l n="2125">Dies tAken was ghebreke.</l>
<l>Her Heinric van Gaesbeke</l>
<l>Volghede diere spisen na,</l>
<l>Ende die heere van Breda,</l>
<l>Her Arnout, die sijn broeder</l>
<l n="2130">Was van vader ende van moeder,</l>
<l>Ende van Diest her Arnout,</l>
<l>Ende die vromeghe Berthout,</l>
<l>Beide sone ende vader,</l>
<l>Ende dese heeren allegader</l>
<l n="2135">Van Kuec, ende van Berlaer,</l>
<l>Van Hoesdenne, van Rotselaer,</l>
<l>Van Walheem, ende van Wesemale:</l>
<l><pb n="83"/>Dese hadden te Tricht wale</l>
<l>Met helmen torsse XII<hi rend='sup'>c</hi> man,</l>
<l n="2140">Die daer sinde die hertoge Jan,</l>
<l>Datsi die spise souden gheleiden;</l>
<l>Want sertogen viande seiden,</l>
<l>Ende daden mere daer af lopen,</l>
<l>Datsi die spise moesten vercopen</l>
<l n="2145">Sonder gelt int swerts oort,</l>
<l>Quamen si over Mase voort.</l>
<l>Om die hoverdege tale</l>
<l>Laghen si te Tricht wale</l>
<l>Openbaer, met haer scouwen,</l>
<l n="2150">Soe lange, men ware vander Denouwen</l>
<l>Toter Masen wel te tide</l>
<l>Comen ieghen hen te stride.</l>
<l>Doen si gebeet waren met staden</l>
<l>Daden si die spise laden,</l>
<l n="2155">Die si gheleidden al ghescaert,</l>
<l>Ende voeren tAken waert,</l>
<l>Met ontplokenen banieren,</l>
<l>Die rechte strate, sonder vieren,</l>
<l>Soe verre dat die van Aken quamen</l>
<l n="2160">Ieghen hen, die doen namen</l>
<l>Die spise, ende voerdense in die stat.</l>
<l>Doen waren alle die heeren mat,</l>
<l><pb n="84"/>Die hen te voren utermaten,</l>
<l>Dat die van Aken moesten laten</l>
<l n="2165">Den hertoge, eer yet lanc door noot,</l>
<l>Want den honger. Daer bi was groot</l>
<l>Die bliscap van ouden ende van iongen</l>
<l>TAken (die doen alle songen</l>
<l>Ende riepen in allen straten:</l>
<l n="2170">"Coenlike mogen wi ons verlaten</l>
<l>Op den hertoge van Brabant;</l>
<l>Want en es ander heere int lant!")</l>
<l>Doen men die spise tAken brachte,</l>
<l>Hier af swigic. Die met crachte</l>
<l n="2175">Die spise gheleidt hadden tote daer</l>
<l>Keerden te Tricht, openbaer,</l>
<l>Die strate die si quamen, weder,</l>
<l>Doen si den berch souden neder</l>
<l>Riden, onverre van Gulpen,</l>
<l n="2180">Doen seide men, dat met sire hulpen</l>
<l>Her Waelraven daer bi ware:</l>
<l>Doen bleef diere Brabantre scare</l>
<l>Stille houdende, langen tijt,</l>
<l>Ende beidden na dien strijt,</l>
<l n="2185">Dien si gherne hadden gesien;</l>
<l>Maer wat men hadde geseget van dien</l>
<l>Dan was anders niet dan woort:</l>
<l>Daer met reden si doen voort</l>
<l>Te Tricht in, sonder vreese.</l>
<l n="2190">Dat was ene die scoenste rese,</l>
<l>Die men te rechte mach viseren,</l>
<l>Doent alle die heeren wouden weren,</l>
<l>Die den hertoghe onhout</l>
<l><pb n="85"/>Waren, dat met ghewout</l>
<l n="2195">Aken nochtan wert ghespijst:</l>
<l>Maer die yeeste voort wijst</l>
<l>Dat die van Aken niet en gouden,</l>
<l>Dien dienst, alsi te rechte souden,</l>
<l>Eer dat iaer inde nam:</l>
<l n="2200">Nu hoort hoe dat toe quam.</l>
<l>                Verre die scoenste ende die meeste</l>
<l>Aventure, die heeft die yeeste,</l>
<l>Ocht die in dorloghe ghesciede,</l>
<l>Hadden tsertoghen liede</l>
<l n="2205">TAken binnen diere stat;</l>
<l>Want het gheviel alsoe, dat</l>
<l>Ene partye tAken sloech</l>
<l>Ieghen den hertoge, daer met droech</l>
<l>Dies conincs scouthede,</l>
<l n="2210">Die dire stat verstaen dede</l>
<l>Dat logene was ende baraet;</l>
<l>Want hi seide hi brachte hen raet</l>
<l>Ende hulpe vanden coninc.</l>
<l>Dien torre, daer die clocke op hinc</l>
<l n="2215">Besloten, diene dede hi saen</l>
<l>Met ghewout doen op slaen,</l>
<l>Ende dede, metter banclocken,</l>
<l>Die ghemeinte te gader locken:</l>
<l>Dat was daer bi al ghedaen,</l>
<l n="2220">Datsi wouden doen verslaen</l>
<l>In die stat tsertoghen liede.</l>
<l>Die coenste daet, die ye gesciede,</l>
<l>Verre ochte bi, in enich lant,</l>
<l>Daden die daer van Brabant,</l>
<l n="2225"><pb n="86"/> Die doen tAken waren binnen;</l>
<l>Want doen si saghen rinnen</l>
<l>Die ghemeinte, ter plaetsen waert</l>
<l>Daer ieghen hen was ghescaert</l>
<l>Die scouthete, ende sine partye,</l>
<l n="2230">Nochtan en twivelden si nye,</l>
<l>Datsi daer omme vlien souden;</l>
<l>Maer si viseerden, datsi wouden,</l>
<l>Als men woude op hen lopen,</l>
<l>Hen soe eerlike vercopen</l>
<l n="2235">Ende soe diere, eer mense vellen</l>
<l>Soude, dat men na mochte tellen</l>
<l>Van hare stouter aventuren,</l>
<l>Alsoe lange als soude die werelt duren.</l>
<l>Op dien troest gingen si staen,</l>
<l n="2240">Doen si die clocke hoorden slaen,</l>
<l>Op enen hornec van ere straten</l>
<l>Soe coenlike hen ghelaten,</l>
<l>Ochte si alle waren lyoene;</l>
<l>Nochtan was doen te doene</l>
<l n="2245">Iegen al die stat die strijt;</l>
<l>Daer bi aventuerden sijt</l>
<l>Onverdinckelike seere,</l>
<l>Daer si mede soe groote eere</l>
<l>Van vromicheiden ontfingen,</l>
<l n="2250">Datmen moet toebringen</l>
<l>Hare namen, met rechte wale.</l>
<l>Daer was die heere van Wesemale,</l>
<l>Die marscalc van Brabant,</l>
<l>Die men int orloge vant</l>
<l n="2255"><pb n="87"/> Altoes coene ende stout:</l>
<l>Sijn name was her Arnout,</l>
<l>Heeren Arnouts broeder sone,</l>
<l>Die tymplere was ene lange doene.</l>
<l>Die yeeste noemt, te meneger stont,</l>
<l n="2260">Den marscalc, hier bi es cont</l>
<l>Hoe hi es van Wesemale;</l>
<l>Daer af blive nu die tale.</l>
<l>Daer was oec her Arnout</l>
<l>Van Ysche, ende her Berthout,</l>
<l n="2265">Die voorsienich was ende wijs,</l>
<l>Ende van Boutersheem her Lonijs,</l>
<l>Ende her Jan van Rotselaer,</l>
<l>Ende oec waren seriante daer</l>
<l>Van Brabant met hen een deel;</l>
<l n="2270">Hen quam te hulpen oec Screveel,</l>
<l>Die in die stat was van magen.</l>
<l>Doen die Brabantre dat sagen</l>
<l>Dat hen soe vele hulpen quam,</l>
<l>Die hoechste daet, die men vernam</l>
<l n="2275">In die werelt ye ghedaen,</l>
<l>Ghinghen si daer doen bestaen;</l>
<l>Want her Leonijs</l>
<l>Van Boutersheem, dies prijs</l>
<l>Datmen niet en mochte vertellen,</l>
<l n="2280">Liep ghenendelike vellen,</l>
<l>Daer die stat vergadert was</l>
<l><pb n="88"/>Van Aken al in enen tas,</l>
<l>Den leidsman van hen allen.</l>
<l>Doen die was ghevallen,</l>
<l n="2285">Liepen met crachte doe</l>
<l>Die Brabantere alle toe,</l>
<l>Soe coenlike, datsi thant</l>
<l>Behilden daer die overhant;</l>
<l>Want doen daer her Tielman</l>
<l n="2290">Van Lenke viel, doen ran</l>
<l>Die ghemeinte al meest neder</l>
<l>Een strate al om, ende quam weder</l>
<l>Ten Brabantren, ende gheliet</l>
<l>Ocht bi hen niet en ware ghesciet.</l>
<l n="2295">Aldus bleef her Tielman</l>
<l>Van Lenke, die dit began,</l>
<l>Ende sire dochter man, doot,</l>
<l>Ende die scoutheet vloe, door noot,</l>
<l>In die kerke sijn lijf behouden,</l>
<l n="2300">Ende met hem alle, die wouden</l>
<l>Plichten in die partye.</l>
<l>Waer wert in die werelt ye</l>
<l>Soe scoene aventure vernomen,</l>
<l>Als op dien dach dien vromen</l>
<l n="2305">Ridderen daer versceen,</l>
<l>Diere onna daer was een</l>
<l>Ieghen dusent, in dander side,</l>
<l>Daer ieghen met stride</l>
<l>Nochtan haer leven ontdroegen,</l>
<l n="2310">Ende daer toe datsi versloegen</l>
<l>Soe eerlike haer wedersaken,</l>
<l>Datsi met crachte Aken</l>
<l><pb n="89"/>Behilden in die hant</l>
<l>Haren heere den hertoge van Brabant,</l>
<l n="2315">Ende dien scoutheet verdreven?</l>
<l>Want die van Aken bleven</l>
<l>Voort ane den hertoge hout,</l>
<l>Dat hi hen met trouwen gout,</l>
<l>Alse sijs noot hadden, overal,</l>
<l n="2320">Alse voort die yeeste toenen sal.</l>
<l>                Dien bisscope Ziverde</l>
<l>Van Coelne was dat orloge herde;</l>
<l>Want hi dede die borch te Kerpen</l>
<l>Inden grond neder werpen,</l>
<l n="2325">Daer hi mede dat orloge,</l>
<l>Tusschen hem enten hertoge,</l>
<l>Makede fel ende hart.</l>
<l>Dat Kerpen verloren waert,</l>
<l>Eert vanden hertoge wert ontsettet,</l>
<l n="2330">Dat wert daer bi verlettet:</l>
<l>Want en hadde doen bewaert</l>
<l>Ende ghemant her Sceifaert,</l>
<l>Ende her Woutre van Winde,</l>
<l>Soe wel, dat sijt met gheninde</l>
<l n="2335">Waenden hebben met stride</l>
<l><pb n="90"/>Gehouden, tote dien tide</l>
<l>Dat hen die hertoge ware comen</l>
<l>Te hulpen, hadde hijt vernomen</l>
<l>Dat ment soude hebben verloren,</l>
<l n="2340">Hi hadt ontset, emmer te voren,</l>
<l>Coenlike met overmoede;</l>
<l>Maer si waren sonder hoede</l>
<l>Altoes in die borch binnen,</l>
<l>Dat mense hen mochte afwinnen,</l>
<l n="2345">Sine souden wel langen tijt,</l>
<l>Ieghen storm ende ieghen strijt,</l>
<l>Tsertoghen daer op verbeiden;</l>
<l>Maer si hadden doen bereiden</l>
<l>Buten soe eyselike een were,</l>
<l n="2350">Daer die van binnen haren merc</l>
<l>Aen en leiden, cleine noch groot,</l>
<l>Daer men vier met in scoot,</l>
<l>Ende verbranden die van binnen,</l>
<l>Datsi ute moesten rinnen.</l>
<l n="2355">Aldus wert Kerpen te broken,</l>
<l>Dat seere na wert ghewroken,</l>
<l>Eer dat orloge inde nam;</l>
<l>Dus swigic thant. Doen quam</l>
<l>Die somer, dat men mochte logeren</l>
<l n="2360">Te velde, gingen si viseren,</l>
<l>Die bisscop ende sine gesellen,</l>
<l>Daer ghi vore af hooret tellen,</l>
<l>Datsi den hertoge van Brabant</l>
<l><pb n="91"/>Souden doen comen in haer lant,</l>
<l n="2365">Over Mase weder te stride;</l>
<l>Want si waenden te tien tide</l>
<l>Vele mechteger sijn dan hi:</l>
<l>Op dat soe gaderden si</l>
<l>Alle die si mochten bringen,</l>
<l n="2370">Ende waenden varen dwingen</l>
<l>Met ghewout die stat van Aken:</l>
<l>Daer vielen si doen vore, ende braken</l>
<l>Buten enen kerctoren,</l>
<l>Te Berge ende oec te Horen,</l>
<l n="2375">Dat ghevest was ende bewaert.</l>
<l>Doen si aldus ghescaert</l>
<l>Ende gelogeert voor Aken lagen,</l>
<l>Voerent die van binnen wagen</l>
<l>Ten Pongise, buten den grachten,</l>
<l n="2380">Soe datsi die van buten brachten</l>
<l>Bi wilen in scade groot,</l>
<l>Van sulken die daer bleven doot.</l>
<l>Maer dit logeren ende desen strijt</l>
<l>En duerde niet langen tijt;</l>
<l n="2385">Want die hertoge Jan</l>
<l>Van Brabant, hi ghewan,</l>
<l>Menegen grooten heere te hulpen,</l>
<l>Die met hem niet en was te Gulpen</l>
<l>Te voren, in dander iaer;</l>
<l n="2390">Want met hem quam nu daer,</l>
<l>Al van Borgoengen her ave,</l>
<l>Her Ottelet, een rike grave,</l>
<l>Ende oec quam met hem doe</l>
<l>Tsertogen broeder toe</l>
<l n="2395">Van Borgoengen eerlike,</l>
<l><pb n="92"/>Ende daer toe menich rike</l>
<l>Grave, ende menich hoge baroen,</l>
<l>Vander Marchen, van Sessoen,</l>
<l>Van Sympoel, van Vendome,</l>
<l n="2400">Van Jastelioen, ende van Crome,</l>
<l>Van Nouille, van Momorasi,</l>
<l>Ende daer toe, verre ende bi,</l>
<l>Menich ander hoege man,</l>
<l>Die ic genoemen niet en can,</l>
<l n="2405">Pickaerde, ende Fransoyse,</l>
<l>Henewire, ende Jampenoyse,</l>
<l>Borgengone, ende Poitevine,</l>
<l>Vlaminge, ende Artesine,</l>
<l>Haspegouwere, ende Hollandre,</l>
<l n="2410">Ende daer toe soe vele andre,</l>
<l>Doen hise al te gader brachte,</l>
<l>Dat hi over Mase met crachte</l>
<l>Trecte, soe mechtich dat hi</l>
<l>Die stat van Aken daer bi</l>
<l n="2415">Verledichde, met grooter eeren,</l>
<l>Van al den grooten heeren</l>
<l>Diere vore met haren lieden</l>
<l>Logeren: hoe datsi scieden</l>
<l>Alsoe van diere stat van Aken,</l>
<l n="2420">Sal voort die yeeste cont maken.</l>
<l>                Al dies hertogen viande</l>
<l>Hadden hen in allen lande</l>
<l>Versien, verre ende wide,</l>
<l>Van hulpen, datsi bat te stride</l>
<l n="2425"><pb n="93"/> Bereet waren nu daer,</l>
<l>Dan si, vore, in dander iaer,</l>
<l>Ieghen hen te Gulpen quamen;</l>
<l>Nochtan doen si vernamen</l>
<l>Dien hertoge over comen</l>
<l n="2430">Te Tricht, met soe meneghen vromen</l>
<l>Baroen, als met hem doen was,</l>
<l>Toghen si voor enen pas</l>
<l>Tusschen Tricht ende Aken houden,</l>
<l>Bi Gulpen weder, daer si wouden</l>
<l n="2435">Des hertoghen op verbeiden.</l>
<l>Die hertoge dede sijn heer bereiden,</l>
<l>Ende woude sine viande soeken.</l>
<l>Doen makeden, van witten doeken,</l>
<l>Alle die metten hertoge waren,</l>
<l n="2440">Boven alle hare wapene, baren,</l>
<l>Dat elc anderen kinnen mochte</l>
<l>Bi dien tekene, als menne sochte.</l>
<l>Men waende nochtan, sonder waen,</l>
<l>Seker den strijt hebben bestaen;</l>
<l n="2445">Want die hertoge hadde doe</l>
<l>Sijn vriende ende sijn mage daer toe</l>
<l>Met hem daer bracht, datsi met swerden</l>
<l>Becorten woude, wien dat werden</l>
<l>Dat lant van Limborch soude te deele.</l>
<l n="2450">Een groot heere, her Rau van Neele,</l>
<l>Die den grave Reinout</l>
<l>Van Gelre was siere saken hout,</l>
<l><pb n="94"/>(Want hi was, alsic versta,</l>
<l>Des graven maech na,)</l>
<l n="2455">Daer bi sinden die coninc</l>
<l>Van Vranckerike daer, om dese dinc,</l>
<l>Dat hise te soenen bringen soude;</l>
<l>Want die coninc Philips woude</l>
<l>Den hertoge Janne van Brabant</l>
<l n="2460">Met hem leiden dore, int lant</l>
<l>Van Arragoen, als hi dede;</l>
<l>Want die hertoge woude oec mede,</l>
<l>Ende liet die soene te voorder maken:</l>
<l>(Ende oec een deel bi dien saken</l>
<l n="2465">Dat op die selve wile die doot.</l>
<l>Daer mede cleine ende groot</l>
<l>Emmer inden moet sijn lijf,</l>
<l>Ghenomen hadde sijn wijf,</l>
<l>Die hertoge van Brabant,</l>
<l n="2470">Dies graven Gies van Vlaendren lant</l>
<l>Dochter, die goet was ende wijs:</l>
<l>God geve haer sijn paradijs!</l>
<l>Hier sal die tale van haer bliven.)</l>
<l>Die dedemen alsoe bescriven</l>
<l n="2475">Ende besegelen, dat si</l>
<l>Weder op den grave Ghi</l>
<l>Van Vlaenderen bleven,</l>
<l><pb n="95"/>Dat hi elken soude gheven</l>
<l>Sijn recht, ende voort verclaren</l>
<l n="2480">Hoe datsi ghesceden waren</l>
<l>Te Gulpen, vore, in dander iaer.</l>
<l>Op die vorwaerde keerde daer</l>
<l>Hare alre heer, in beiden siden,</l>
<l>Weder te lande wert, sonder striden.</l>
<l n="2485">Alsoe worden die van Aken</l>
<l>Quite van hare wedersaken,</l>
<l>Diese met crachte hebben beleget,</l>
<l>Alse die yeeste te voren seget.</l>
<l>                Doen dat heer al was ghesceden,</l>
<l n="2490">En bleef die soene vander veden</l>
<l>Ghestadich niet, dat was daer bi:</l>
<l>Van Vlaenderen die grave Ghi,</l>
<l>Al was hi tsertogen sweer,</l>
<l>Hi hilt in ander siden meer;</l>
<l n="2495">Want hi wanet soe inden,</l>
<l>Dat hi Limborch soude ontwinden</l>
<l>Den hertoge, diet met rechte cochte.</l>
<l>Dat vordeel, dat hi daer in sochte,</l>
<l>Ende sijn viseren, ende sijn driven,</l>
<l n="2500">Latic nu wel achter bliven;</l>
<l>Want daer en was niet ane bewant;</l>
<l>Want die hertoge van Brabant,</l>
<l>Noch om sterven noch om leven</l>
<l>En woude hi den coep begeven</l>
<l n="2505">Van Limborch, in ghere wijs.</l>
<l>Si hilden daer af te Parijs,</l>
<l>Beide die partyen, dadinge,</l>
<l><pb n="96"/>Voor twee hoge coninge,</l>
<l>Van Vranckerike ende van Ingelant:</l>
<l n="2510">Daer wert die hertoge van Brabant</l>
<l>Van diere saken int recht vonden</l>
<l>Openbare: nochtan en conden</l>
<l>Die twee coninge niet gemaken,</l>
<l>Dat hem si wedersake</l>
<l n="2515">Dlant van Limborch wouden laten;</l>
<l>Daer bi en conste men niet gesaten</l>
<l>Den twist, noch geleggen neder.</l>
<l>Alsoe begonsten si doen weder</l>
<l>Dat orloge, ye lanc soe felre;</l>
<l n="2520">Dat sceen wel den grave van Gelre;</l>
<l>Want, in dat selve iaer,</l>
<l>Wert dat orloge soe swaer</l>
<l>In beiden siden, ende soe herde,</l>
<l>Dat, van Veemle tot Bomelwerde,</l>
<l n="2525"><pb n="97"/> En geen huus ints graven lant</l>
<l>Van Gelre en bleef sonder brant,</l>
<l>Dat die Brabanters al deden.</l>
<l>Des graven liede van Gelre reden</l>
<l>Te Weenle, over die Mase, daer ieghen,</l>
<l n="2530">Daer die Brabantre vercreghen</l>
<l>Gheluc doen, ende grooten prijs;</l>
<l>Want daer gheviel een pongijs,</l>
<l>Daer die van Brabant niet en brachten</l>
<l>Enen man ieghen hen achten:</l>
<l n="2535">Nochtan, doen die strijt ghesciede,</l>
<l>Ghingen onder des graven liede</l>
<l>Van Gelre bi alsoe,</l>
<l>Datter daer een deel vloe,</l>
<l>Ende oec een deel gevaen bleef.</l>
<l n="2540">Die groote dade, die men daer dreef,</l>
<l>En conste men niet vertellen al.</l>
<l>Nu hoort, hoe dat ongeval,</l>
<l>Daer Kerpen met wert gebroken,</l>
<l>Opden bisscop wert ghewroken,</l>
<l n="2545">Niet stolinge, met nachte,</l>
<l>Maer openbare met heercrachte;</l>
<l>Want die hertoge van Brabant</l>
<l>Reet tote ints bisscops lant,</l>
<l>Met banieren al ontploken,</l>
<l n="2550">Ende dede vier ane stoken,</l>
<l>Dat die roec op ghinc</l>
<l>Alom ende om, voor Loggelinc,</l>
<l>Al dat lant op ende neder.</l>
<l>Van Vrisheem tot Blaetseem weder</l>
<l n="2555">Wert ghestoert met hoverden,</l>
<l><pb n="98"/>Des bisscops lant, met onwerden,</l>
<l>Soe coenlike, dat die daet sceen</l>
<l>Wale der meester wonder een,</l>
<l>Dat men daer sach ye gesciet.</l>
<l n="2560">Dat en es nochtan al niet</l>
<l>Iegen die scade, ende die scande,</l>
<l>Die al binnen sinen lande</l>
<l>Die bisscop, na, daer om leet,</l>
<l>Doene oec die hertoge ane reet,</l>
<l n="2565">Soe scadelike, dat hi vergout</l>
<l>Kerpen meer dan dusentfout,</l>
<l>Alse die yeeste (te dien tide</l>
<l>Dat si telt van dien stride),</l>
<l>Na die waerheit toent wale:</l>
<l n="2570">Hier af latic nu die tale,</l>
<l>Ende doe die waerheit nu verstaen,</l>
<l>Hoe voort dat orloge es vergaen.</l>
<l>                Hier telt die yeeste groot wonder</l>
<l>Vanden hertoge, die sonder</l>
<l n="2575">Vrede liet, ende sonder soene,</l>
<l>Sijn lant ieghen die hoge baroene,</l>
<l>Die hem fel waren ende hart,</l>
<l>Ende voer te Arragoen waert,</l>
<l>Metten coninc van Vranckerike.</l>
<l n="2580">Waer sachmen nie desgelike</l>
<l>Van wondre, dat daer ane dede</l>
<l><pb n="99"/>Die hertoge? want hi leidde mede</l>
<l>Ute sinen lande verre te voren,</l>
<l>Almeest die beste al ute vercoren</l>
<l n="2585">Baenrotse, riddere ende cnapen;</l>
<l>Nochtan was ghescapen,</l>
<l>Doen hi uten lande reet,</l>
<l>Dat orloge alsoe wreet,</l>
<l>Dat ye lanc soe meer wijch es:</l>
<l n="2590">Maer nochtan, alle des</l>
<l>Ghetroeste hem die hertoge,</l>
<l>Ende beval land ende orloge</l>
<l>Heeren Wouter Berthoude,</l>
<l>Dat hijt verhueden soude</l>
<l n="2595">Ieghen alle sine viande.</l>
<l>Alsoe keerde uten lande</l>
<l>Die hertoge Jan van Brabant.</l>
<l>Doen hi gherumet was, na thant,</l>
<l>Dede die grave, zonder beiden,</l>
<l n="2600">Van Lutsenborch sijn heer ghereiden,</l>
<l>Ende trecte voor Freppont,</l>
<l>Dat in tsertoghen hulpe stont,</l>
<l>Want het hilt die casteleen,</l>
<l>Die doen was te Daelheem,</l>
<l n="2605">Her Reynier van Wegeseten,</l>
<l>Die hem dies hadde vermeten,</l>
<l>Hulpe hem her Berthout,</l>
<l>Dat hi Freppont met ghewout</l>
<l>Met stride ontsetten soude;</l>
<l n="2610"><pb n="100"/> Maer heeren Wouter Berthoude</l>
<l>En dochte die raet niet goet,</l>
<l>Dat men om overmoet</l>
<l>(Daer niet vele ane en lach,)</l>
<l>Brabant op enen dach</l>
<l n="2615">Altemale soude aventuren;</l>
<l>Daer bi liet men doen gheduren</l>
<l>Van Lutsenborch den edelen man</l>
<l>Vore Freppont, soe lange dat hijt wan.</l>
<l>Aldus wert Freppont verloren.</l>
<l n="2620">Maer beter vele, dant was te voren,</l>
<l>Wert daer na weder sciere</l>
<l>Dien casteel heeren Reyniere;</l>
<l>Want hi deden weder winnen ave,</l>
<l>Met behindicheit, den grave</l>
<l n="2625">Van Lutsenborch. Dus bleef dat leet</l>
<l>In beiden siden even heet,</l>
<l>Al die Mase op ende neder,</l>
<l>Van Oesselinc tot Hollant weder.</l>
<l>Van op die Mase hilt te stride</l>
<l n="2630">Dat orloge, in tsertogen side,</l>
<l>Die heere van Cuyct doen, her Jan,</l>
<l>Die, sint dat dorloge began,</l>
<l>Selden liet hi des graven lant</l>
<l>Van Gelre sonder roef ochte brant;</l>
<l n="2635">Want hi dede daer bi stichten,</l>
<l>Ende vaste planken ende grichten</l>
<l><pb n="101"/>Eene stat, die hiet Ten Grave,</l>
<l>Daer groote scade ave</l>
<l>Des graven lant van Gelre quam;</l>
<l n="2640">Daer bi bereidde hem ende quam</l>
<l>Die grave van Gelre ghetogen</l>
<l>Vore den grave, soe vermoghen,</l>
<l>Dat hijt woude breken met ghewout;</l>
<l>Maer doen sinde her Wouter Berthout,</l>
<l n="2645">Die montbore was van Brabant,</l>
<l>Den heere van Kuuct te hulpen thant,</l>
<l>Sinen sone heeren Berthoude,</l>
<l>Dat hi den heere van Kuuct soude</l>
<l>Helpen verweren sijn lant,</l>
<l n="2650">Een groot heere ute Brabant.</l>
<l>Her Arnout van Gaesbeke,</l>
<l>Quam oec, met grooten ghetreke</l>
<l>Van here, dat hem volgede na,</l>
<l>(Want hi was heere van Breda,)</l>
<l n="2655">Heeren Janne van Kuuct te hulpen mede;</l>
<l>Maer van soenen, noch van vrede,</l>
<l>En woude hi hem niet ane winden;</l>
<l>Maer hi wout helpen inden</l>
<l>Metten swerde, woude men striden.</l>
<l n="2660">Die grave van Gelre en woude niet liden</l>
<l>Die Mase doen, met sinen lieden:</l>
<l>Dus bleef die strijt; maer doen si scieden</l>
<l>Bleef in des graven heer doot,</l>
<l>Die men van binnen uutwert scoot,</l>
<l n="2665">Her Tielman van Scinne,</l>
<l><pb n="102"/>Die beste riddere een, die inne</l>
<l>Al dies graven lant was doe,</l>
<l>Ochte in al dat lant daer toe</l>
<l>Tusschen der Masen enten Rine,</l>
<l n="2670">Sonder van Borne heeren Goeswine;</l>
<l>Maer daer af latic die tale;</l>
<l>Want en hadde nu niet wale</l>
<l>Te deser wilen sinen tijt.</l>
<l>Reysen, orloge, ende strijt</l>
<l n="2675">Ghevielen daer te lande</l>
<l>Soe dicke, ende soe menegerhande,</l>
<l>Dat te seere soude verlinghen</l>
<l>Soudement al toe bringen;</l>
<l>Daer bi cortic die woort.</l>
<l n="2680">Nu hoort vanden hertoge voort,</l>
<l>Hoe dat die weder quam</l>
<l>Van Arragoen, daer hi nam</l>
<l>In die vaert scade groot;</l>
<l>Want op die vaert bleven doot,</l>
<l n="2685">Sonder slach ende sonder steke,</l>
<l>Her Heinric van Gaesbeke,</l>
<l>Een baenrots ende een groot heere,</l>
<l>Die wel was te clagen seere:</l>
<l>God geve hen dewelike paradijs!</l>
<l n="2690">Die vromeghe her Leonijs</l>
<l>Van Boutersheem bleef oec daer,</l>
<l>Ende her Jan van Rotselaer,</l>
<l><pb n="103"/>Ende her Jan vanden Wale</l>
<l>Van Wavere, dire men wale</l>
<l n="2695">Met rechte ghedincken sal,</l>
<l>In die werelt over al,</l>
<l>Ewelike om haer vromege dade.</l>
<l>Daer storven oec, dat was scade,</l>
<l>Vander Hutten her Jan</l>
<l n="2700">Ende sijn sone, twee vromege man,</l>
<l>Ende van den Bossche her Jan,</l>
<l>Ende van Brusteme her Herman,</l>
<l>Ende van Versene her Pinkaert:</l>
<l>Dese riddere bleven in die vaert</l>
<l n="2705">Metten hertoghe alle doot.</l>
<l>Die hertoghe selve hadde noot</l>
<l>Soe groot van siecheiden,</l>
<l>Dat al die werelt seide,</l>
<l>Dat hi ware doot, ochte, sonder waen,</l>
<l n="2710">Niet der doot en soude ontgaen;</l>
<l>Want dien fisicinen dochte</l>
<l>Dat hi ghenesen niet en mochte;</l>
<l>Maer God, die wel mach geven</l>
<l>Den dooden weder haer leven,</l>
<l n="2715">Hi gaf den hertoge Janne</l>
<l>Van Brabant, den edelen manne,</l>
<l>Dat hi soe verre ghenas</l>
<l><pb n="104"/>Vander siecheit, daer hi in was,</l>
<l>Dat men te lande weder brachte.</l>
<l n="2720">Wat men in Arragoen wrachte,</l>
<l>Noch van orloge, noch van heeren,</l>
<l>En sal die yeeste voort leeren</l>
<l>Meer dans ane den hertoge leget,</l>
<l>Daer dese yeeste om es gheseget,</l>
<l n="2725">Die openbaer nu heeft gheleert</l>
<l>Hoe die hertoge es ghekeert</l>
<l>Weder, ute Arragoen,</l>
<l>Daer menich hoge baroen</l>
<l>In die vaert die doot ontfinc;</l>
<l n="2730">Want daer bleef selve die coninc</l>
<l>Phylips doot van Vranckerike:</l>
<l>Sijn siele hebbe God ewelike!</l>
<l>Hier met latic altemale</l>
<l>Van Arragoen bliven die tale,</l>
<l n="2735">Ende wille u bescriven voort</l>
<l>Dat ghi nog niet en hebt gehoort.</l>
<l>                Doen die hertoge van Brabant</l>
<l>Weder comen was int lant</l>
<l>Wert dat orloghe, dat hi liet,</l>
<l n="2740">Noch felre dan hire af sciet;</l>
<l>Want vander Rochen her Waelraven</l>
<l>Was doen soe wel metten grave</l>
<l>Van Gelre, dat hi hem beval</l>
<l>Limborch, ende dat lant al;</l>
<l n="2745">Maer doen hadde in sine hande</l>
<l>Heinric Snabbe van dien lande</l>
<l><pb n="105"/>Die borge, bina algader,</l>
<l>Voor heeren Coenen sinen vader,</l>
<l>Dien de hertoge hadde ghevaen.</l>
<l n="2750">Men hadde dien ute ghedaen,</l>
<l>Soe dat hi quite ware bleven,</l>
<l>Soen woude Heinric op geven</l>
<l>Diere borge en geen: des wert verbolgen</l>
<l>Her Waelrave, ende dede hem volgen</l>
<l n="2755">Alle die hi mochte ghewinnen,</l>
<l>Ende toech voor Lonsies, daer hi binnen</l>
<l>Heinricke beligghen woude,</l>
<l>Soe dat hi hem die borge soude</l>
<l>Op gheven altemale:</l>
<l n="2760">Hier af cortic u die tale.</l>
<l>Doen Lonsies was beleghen,</l>
<l>Sprac her Coene alsoe ieghen</l>
<l>Tsertoghen raet, dat hi toe</l>
<l>Brachte (want die hertoge doe</l>
<l n="2765">Selve was te Parijs waert,)</l>
<l>Dat men Lonsies soude ter vaert</l>
<l>Ontsetten met ghewout:</l>
<l>Dat onderstont her Berthout;</l>
<l>Maer eer quam tote Lonsijs</l>
<l n="2770">Keerde weder van Parijs</l>
<l>Die hertoge selve, ende volgede mede</l>
<l>Te Lonsies waert, daer hi oec dede</l>
<l>Heeren Coenen Snabben vueren.</l>
<l>Doen en dorste niet langer dueren</l>
<l n="2775">Voor Lonsies her Waelrave</l>
<l>Vander Rochen, ende toech ave</l>
<l>Met haesten herde groot;</l>
<l><pb n="106"/>Want het dede hem die noot,</l>
<l>Doen hi den hertoge comen sach;</l>
<l n="2780">Want die hertoge reet voort, ende lach</l>
<l>Vore Lonsies met sinen lieden</l>
<l>Soe langhe, eer si scieden,</l>
<l>Dat die hertoge ende her Coene</l>
<l>Tusschen hen daer ene soene</l>
<l n="2785">Stadeghen, in diere wijs</l>
<l>Dat her Coene Longijs</l>
<l>Herne ende Spremont</l>
<l>Lybois huus, ende al dat stont</l>
<l>In heeren Coenen hant,</l>
<l n="2790">Dien hertoge van Brabant</l>
<l>Altemale moeste op geven.</l>
<l>Her Coene ende sijn sone bleven</l>
<l>Hulperen oec dies hertogen.</l>
<l>Doen die hertoge hadde ghetogen</l>
<l n="2795">Dese borge alle in sine hant,</l>
<l>Doen hadde hi half dat lant</l>
<l>Van Limborch, ende oec meer:</l>
<l>Want Heinenberge hadde hi eer,</l>
<l>Ende Rincberge ende Witham.</l>
<l n="2800">Doen die hertoge aldus quam</l>
<l>Ane die borge vanden lande,</l>
<l>Worden alle sine viande</l>
<l>Soe seere weder slagen</l>
<l>Datsi toe ghinghen iaghen,</l>
<l n="2805">Dat dien grave Reinoude</l>
<l>Van Gelre sire dochter soude</l>
<l><pb n="107"/>Gheven te wive den grave Ghi</l>
<l>Van Vlaendren; want daer bi</l>
<l>Waenden si soe sterc werden,</l>
<l n="2810">Datsi den hertoghe verherden</l>
<l>Souden. Van scatte ende van machte,</l>
<l>Daer men die brulocht toe brachte,</l>
<l>Wert groote feeste ghedreven,</l>
<l>Die vele bat ware achter bleven;</l>
<l n="2815">Want bi dien huweleke wart</l>
<l>Dat orloge weder alsoe verhart,</l>
<l>Ende soe hoverdich, in beiden siden,</l>
<l>Dat ment niet sonder striden</l>
<l>In ghere wijs en conste ghevellen,</l>
<l n="2820">Alse die yeeste na sal tellen.</l>
<l>                Doen dat orloge ierst began,</l>
<l>Wert tusschen den hertoge Jan</l>
<l>Ende sinen neve van Hollant,</l>
<l>Van vrientscape gemaect een bant;</l>
<l n="2825">Soe datsi te gader souden</l>
<l>Ieghen alle mannen houden.</l>
<l>Nochtan en quam metter hant</l>
<l>Selve die grave van Hollant</l>
<l>Dien hertoge niet te hulpen.</l>
<l n="2830">Hi was op dien wech te Gulpen;</l>
<l>Maer hine volquam niet tote daer.</l>
<l>Te somere om, in dander iaer,</l>
<l>Bestont weder die hertoghe</l>
<l><pb n="108"/>Van dien selven orloghe</l>
<l n="2835">Een stoute reyse ende een harde.</l>
<l>Daer sinde heeren Wolfarde</l>
<l>Ende van Renisse heeren Janne</l>
<l>Die grave van Hollant, ende sine manne</l>
<l>Tote Tricht een deel daer mede.</l>
<l n="2840">Die grave van Hollant nochtan dede,</l>
<l>Al en quam hire selve niet,</l>
<l>Te menegher stont verdriet</l>
<l>Den lande van Gelre, ende scade groot,</l>
<l>Met sinen lieden; want hi ontboot</l>
<l n="2845">Die coggen alle van Zeelant,</l>
<l>Soe wel bewaert ende ghemant,</l>
<l>Datsi royden, voort ende weder,</l>
<l>Alle die Mase op ende neder,</l>
<l>Ende al dien Wale, ende oec elre,</l>
<l n="2850">Dore dies graven lant van Gelre,</l>
<l>Datsi bernen ende scatten</l>
<l>Voren, waer sijt matten</l>
<l>Mochten, beide verre ende bi.</l>
<l>Daer toe oec braken si</l>
<l n="2855">Dies bochuys doen van Mere,</l>
<l>Dat hem hilt te ghewere</l>
<l>Ieghen den hertoge, met ghewout.</l>
<l>Aldus leet die grave Reynout</l>
<l>Van Gelre, ende sine liede,</l>
<l n="2860">Dicke scade, die hen ghesciede</l>
<l>Van den grave van Hollant.</l>
<l>Die hertoge selve van Brabant</l>
<l>Dede daer vesten ende plinken</l>
<l><pb n="109"/>Tielle, daer hi soude crinken</l>
<l n="2865">Des graven lant van Gelre mede.</l>
<l>Doen dat ghevest was, soe dede</l>
<l>Die grave van Gelre maken</l>
<l>Eene gaderinghe, bi dien saken</l>
<l>Dat hi Tielle woude doen winnen.</l>
<l n="2870">Te Tielle was doen binnen</l>
<l>Die heere van Kuyct, her Jan,</l>
<l>Ende met hem menege vrome man.</l>
<l>Van dien lande al die beste;</l>
<l>Nochtan en dorste hem op die veste</l>
<l n="2875">Her Jan van Kuyct niet verlaten;</l>
<l>Maer hi ginc hem daer toe saten</l>
<l>Doen men Tielle soeken soude,</l>
<l>Dat hi buten vesten woude</l>
<l>Den strijt vele eer waghen.</l>
<l n="2880">Te Senne, daer vergadert lagen</l>
<l>Dies graven liede te dien tide,</l>
<l>Daer sochtse coenlike met stride</l>
<l>Her Jan van Kuyct, ende sine ghesellen,</l>
<l>Daer men wonder af mach tellen,</l>
<l n="2885">Soe eerlike ende soe seere</l>
<l>Waegden sijt. Daer was die heere</l>
<l>Van Hoesdinne met, ende her Jan</l>
<l>Van Hesbinne, een vromich man,</l>
<l>Ende vander Sluys her Arnout,</l>
<l><pb n="110"/>Een coene ridder ende een stout,</l>
<l n="2890">Ende van Hoesdinne her Diederic,</l>
<l>Ende andere riddere, daer ic</l>
<l>Diere namen af gheswige.</l>
<l>Daer ghevielen te dien wighe</l>
<l n="2895">Alsoe die aventueren,</l>
<l>Dat daer her Otte van Bueren,</l>
<l>Ende van Drielle her Alaert,</l>
<l>Eerlike ghevaen waert,</l>
<l>Her Wouter van Sole, her Roelof van Haegt,</l>
<l n="2900">Die alle waren onversaegt,</l>
<l>Her Heinric ende her Roelof die Coc:</l>
<l>Maer menegen wapenroc</l>
<l>Ende menegen helm mocht men scouwen</l>
<l>Seere ghescoort, ende dor houwen,</l>
<l n="2905">Eer die sege ghewonnen wart;</l>
<l>Want die strijt was soe hart</l>
<l>Eer si wouden sijn ghevaen,</l>
<l>Dat selve onder was ghedaen</l>
<l>Her Jan van Kuyct bi na;</l>
<l n="2910">Maer uten lande van Breda</l>
<l>Brachte her Jan uten Houte</l>
<l>Ene sterke scare, ende een stoute,</l>
<l>Den heere van Kuyct na toe.</l>
<l><pb n="111"/>Daer mede soe wert doe</l>
<l n="2915">Eerlike die sege ghewonnen.</l>
<l>Sint dat dorloge wert begonnen</l>
<l>En wert, in negeen pongijs,</l>
<l>Meere eere noch meere prijs,</l>
<l>Dan daer gheviel, verdient nye,</l>
<l n="2920">Ende boven alle die partye,</l>
<l>Die daer den strijt verwan.</l>
<l>Doen van Kuyct her Jan</l>
<l>Tielle hadde bescudt met eeren,</l>
<l>Doen woude hire ute keeren,</l>
<l n="2925">Ende en bleef daer na niet lange:</l>
<l>Doen quam daer in her Vranke van Wange.</l>
<l>Hoe dat hem ende sine ghesellen</l>
<l>Verginc, sal, na, die yeeste vertellen.</l>
<l>                Die grave van Gelre was man</l>
<l n="2930">Tsertoghen, doen men began</l>
<l>Dat orloge; maer hi hadde gegeven</l>
<l>Sine manscap op, ende was bleven</l>
<l>In dat selve goet nochtan,</l>
<l>Daer hi te voren af was man,</l>
<l n="2935">Ende onthilt met ghewout.</l>
<l>Die hertoge Jan, die stout</l>
<l>Ende hoverdich uter maten</l>
<l>Was, ginc hem daer toe saten.</l>
<l>Dat hijt hem woude winnen ave.</l>
<l n="2940">Hier toe hadde gheloeft die grave</l>
<l>Van Hollant den hertoge Janne</l>
<l>Beide scepe ende manne,</l>
<l>Ende selve te hulpen metter hant,</l>
<l>Dat hi vercrighen soude dat lant</l>
<l n="2945"><pb n="112"/> Daer die grave van Gelre af</l>
<l>Sine manscap op gaf:</l>
<l>Op dit gelof soe bereidde</l>
<l>Hem die hertoghe, ende beidde</l>
<l>Met sijnen here te Hoesterwijc;</l>
<l n="2950">Want men conste dien dijc,</l>
<l>Daer dat lant lach binnen,</l>
<l>Torsse noch te voet ghewinnen;</l>
<l>Men hadde scepe daer toe niet wale:</l>
<l>Hier af cortic u die tale.</l>
<l n="2955">Doen die hertoge vernam,</l>
<l>Dat die Grave niet en quam</l>
<l>Van Hollant, alse hijt onthiet,</l>
<l>Daer om nochtan en woude hi niet,</l>
<l>Die hertoge, doen weder keeren;</l>
<l n="2960">Maer hi toech voort met grooter eeren;</l>
<l>Want doen dede den raet</l>
<l>Van Gissene her Vastraet,</l>
<l>Dat men scepe genoech ghewan.</l>
<l>Aldus brac die hertoge Jan</l>
<l n="2965">Met sinen here ter vaert,</l>
<l>Ende voer te Bomelwerde waert,</l>
<l>Doen hi scepe hadde vercregen.</l>
<l>Daer vant die hertoge ieghen</l>
<l>Hem meneghen geboer,</l>
<l n="2970"><pb n="113"/> Ten dike, daer men over voer,</l>
<l>Met clupplen al ghescaert,</l>
<l>Die daer her Gheraert</l>
<l>Van Rothem vergadert brachte;</l>
<l>Want die woude met crachte</l>
<l n="2975">Den hertoge weren ten dike,</l>
<l>Dat hi bestont coenlike;</l>
<l>Maer die Brabantre waren</l>
<l>Soe tanger ane dat over varen,</l>
<l>Datsi den dijc met crachte wonnen,</l>
<l n="2980">Ende die gheboren dore ronnen,</l>
<l>Soe fellike, datsi vlowen saen,</l>
<l>Ende her Gheraert bleef ghevaen.</l>
<l>Alsoe wan doen Bomelwerde</l>
<l>Die hertoge Jan, metten swerde</l>
<l n="2985">Eerlike, op des graven liede</l>
<l>Van Gelre. Doen dit ghesciede</l>
<l>Lach nochtan die grave Reinout</l>
<l>Van Gelre, metter ghewout</l>
<l>Van alle sinen hulperen,</l>
<l n="2990">Diet hem wouden hulpen weren,</l>
<l>Ieghen dien hertoge te stride</l>
<l>Gescaert alle, in dander side;</l>
<l>Nochtan moeste die grave gedogen</l>
<l>Van Gelre, dat hi metten oghen</l>
<l n="2995">Sach den hertoge van Brabant</l>
<l>Ghelogert doen in sijn lant:</l>
<l>Maer, dat es emmer waer,</l>
<l>Tfergaderen dat was daer swaer;</l>
<l>Want tusschen hen beiden vloet</l>
<l n="3000"><pb n="114"/> Diep water: maer doen boet</l>
<l>Die hertoge Jan bi dien</l>
<l>Sinen vianden, dat si tien</l>
<l>Wouden soe verre achter waert,</l>
<l>Dat hi ende sijn volc ghescaert</l>
<l n="3005">Ghemackeleec mochten dwater liden,</l>
<l>Hi soude over tote hen riden,</l>
<l>Ende inden metten swerde die saken;</l>
<l>Ochte hi soude plaetse maken,</l>
<l>Datsi mochten tote hen comen.</l>
<l n="3010">Waer wert ye ridder vernomen,</l>
<l>Die dorste, met vele min lieden</l>
<l>Dan sine viande hadde, bieden</l>
<l>Dat daer boot die hertoge Jan,</l>
<l>Die sonder strijt nochtan</l>
<l n="3015">Weder sciet van Bomelwerde?</l>
<l>Maer hem wert die hoverde,</l>
<l>Eer hi keerde weder, geloent,</l>
<l>Te Tielle, dat voort die yeeste telt.</l>
<l>                Doen die grave van Gelre sach</l>
<l n="3020">Dat daer ghelogeert lach</l>
<l>Alsoe vaste, in sijn lant,</l>
<l>Die hertoge Jan van Brabant,</l>
<l>Dat hine niet en conste verherden,</l>
<l>Doen liet daer die grave ghewerden,</l>
<l n="3025">Ende toech te Tielle waert,</l>
<l><pb n="115"/>Met sinen lieden al ghescaert,</l>
<l>Die doen Tielle aenronnen</l>
<l>Soe coenlike, dat sijt wonnen,</l>
<l>Met scilde ende met spere.</l>
<l n="3030">Van stride, noch van gewere</l>
<l>Dat daer te storme es gesciet,</l>
<l>En constic u berechten niet;</l>
<l>Maer die van buten wraken</l>
<l>Hen daer eerlike, want si staken</l>
<l n="3035">Vier ane, ende berndent al.</l>
<l>Dit was scade ende ongeval</l>
<l>Dien hertoge, want hi sach</l>
<l>Den roec opgaen, daer hi lach;</l>
<l>Maer dat en conste hi niet gheanden;</l>
<l n="3040">Want hine hadde niet mogen landen,</l>
<l>Om dwater, dat te diep</l>
<l>Tusschen hen ende Tielle liep.</l>
<l>Alsoe ghesciede scade groot</l>
<l>Te Tielle, want, gevaen oft doot</l>
<l n="3045">Bleven si alle, sonder sparen,</l>
<l>Die te Tielle binnen waren.</l>
<l>Daer bleven oec, sonderlinge,</l>
<l>Eerlike ende weringhe</l>
<l>Ghevaen, riddere vive,</l>
<l n="3050">Die drie betaelden metten live;</l>
<l>Want si waren soe lange</l>
<l>Ghevaen dat her Vranke van Wanghe,</l>
<l>Her Jan die Coc, ende her Jan</l>
<l>Uten Houte, drie vromege man,</l>
<l n="3055"><pb n="116"/> Int ghevancnesse bedorven,</l>
<l>Ende alle drie daer in storven.</l>
<l>Her Pauwels van Drongen waert</l>
<l>Ende heer Gielys die bastaert,</l>
<l>Tsertoghen oem van Brabant,</l>
<l n="3060">Ende daertoe menich vrome seriant,</l>
<l>Op borgen ute gegeven,</l>
<l>Die daer alle doot bleven,</l>
<l>Ghereimert van haren goede.</l>
<l>Alsoe wert met hoegen moede</l>
<l n="3065">Die grave van Gelre ghewroken,</l>
<l>Doen Tielle was te broken;</l>
<l>Want die scade, die daer ghesciede,</l>
<l>Beide aen goet ende aen liede,</l>
<l>Die en mochte men niet wale</l>
<l n="3070">Al bi bringen te getale:</l>
<l>Daer bi latic dat al bliven.</l>
<l>Nu hoort wat si vorwaert driven.</l>
<l>                Doen verloren was Tielle</l>
<l>Dede die hertoge te Drielle</l>
<l n="3075">In Bomelwerde een borch stichten,</l>
<l>Daer hi dlant met dede vercrichten,</l>
<l>Soe dat moeste in sijn bedwanc</l>
<l>Bliven, iegen des graven danc</l>
<l>Van Gelre, ende alle sire hulperen;</l>
<l n="3080">Want sine constent niet gheweren.</l>
<l>Alsoe liet hi Bomelwerde</l>
<l>Den hertoge, ende toech sire verde,</l>
<l>Met sinen here, die Mase op.</l>
<l><pb n="117"/>Daer was met hen die bisscop</l>
<l n="3085">Van Coelne, ende die grave</l>
<l>Van Luthsenborch, ende her Waelrave</l>
<l>Van Rochen, sijn broeder</l>
<l>Beide van vader ende van moeder,</l>
<l>Ende menich hoge man daer toe,</l>
<l n="3090">Diere ic gheswige; want hen was doe</l>
<l>Die grave Ghi van Vlaendren comen</l>
<l>Te hulpen, met menegen vromen</l>
<l>Man, dien hi daer met hem brachte;</l>
<l>Want met goede ende met machte</l>
<l n="3095">Woude hi hen helpen dat orloge</l>
<l>Houden, iegen den hertoghe.</l>
<l>Daer met worden si soe seere</l>
<l>Ghesterct, dat men en geen heere</l>
<l>En vant, te dien tide,</l>
<l n="3100">Sine hadden in scine met stride</l>
<l>Ieghen hem gestaen wale:</l>
<l>Hier af cortic u die tale.</l>
<l>Doen dese alle vergadert waren,</l>
<l>Waren si gherne ghevaren,</l>
<l n="3105">Hadden sijt connen gheviseren,</l>
<l>Daer si hadden mogen deren</l>
<l>Den hertoge alre meest, met daden.</l>
<l>Doen worden si dies beraden,</l>
<l>Datsi die Mase over reden.</l>
<l n="3110">Waerom datsi dat deden,</l>
<l>Dat en canic niet bedieden;</l>
<l>Maer alsoe dochte vele lieden,</l>
<l>Datsi wouden te Tricht waert;</l>
<l>Want si trecten al ghescaert</l>
<l n="3115">Tricht na in ere milen;</l>
<l><pb n="118"/>Maer Tricht was, te diere wilen,</l>
<l>Daer ieghen ghemant wale:</l>
<l>Daer waren die van Wesemale</l>
<l>Binnen, ende her Arnout</l>
<l n="3120">Van Walheem, ende menich stout</l>
<l>Riddere, ende oec seriant,</l>
<l>Van Haspegouwe ende van Brabant;</l>
<l>Ende daertoe oec hadt vernomen</l>
<l>Die hertoge, ende was comen</l>
<l n="3125">Ute Bomelwerde met sinen lieden,</l>
<l>Ende dede al sijn lant ontbieden.</l>
<l>Tote hem, op die Campine.</l>
<l>Want daer lach hi, entie sine,</l>
<l>Tusschen Molle ende Merhout,</l>
<l n="3130">Soe wijchgier ende soe stout,</l>
<l>Waren di viande in sijn lant</l>
<l>Ghetogen, dat hise thant</l>
<l>Ghewout hadde in swerts oort.</l>
<l>Alsoe en trecten doen niet voort</l>
<l n="3135">Sine viande te dien tide;</l>
<l>Want si keerden, in ander side,</l>
<l>Ter Masen weder; daer si</l>
<l>Vonden dien grave Ghi</l>
<l>Van Vlaendren, die met quam,</l>
<l n="3140">Toghen si alle voor Witham;</l>
<l>Want dat hadde ghemant</l>
<l>Die hertoge doen van Brabant;</l>
<l>Daer bi wouden sijt winnen.</l>
<l>Doen keerden hen die van binnen</l>
<l n="3145">Soe coenlike te ghewere,</l>
<l><pb n="119"/>Dat ic en weet wat den here</l>
<l>Van buten daer mesquam;</l>
<l>Maer si lieten Witham,</l>
<l>Ende braken alle weder op.</l>
<l n="3150">Van Coelne die bisscop,</l>
<l>Die grave van Vlaendren, ende die Limborcheeren</l>
<l>Die grave van Gelre, ende al die heeren,</l>
<l>Die hen daer te hulpen quamen,</l>
<l>Soude mense noemen alle bi namen,</l>
<l n="3155">Het soude verlingen al te seere.</l>
<l>Daer was met hen soe menich heere,</l>
<l>Die alle doen voeren logeren</l>
<l>Voor Lonsies, datsi asselgeren</l>
<l>Daden seere, ende ane striden,</l>
<l n="3160">Met ewenhoden ende met bliden,</l>
<l>Ende waendent al thant winnen;</l>
<l>Maer die borch was doen binnen</l>
<l>Wel ghemant ende bewaert.</l>
<l>Daer was op her Gheraert</l>
<l n="3165">Borchgrave van Mueslinge,</l>
<l>Een ridder, die sinen dingen</l>
<l>Wel ende eerlike recht dede;</l>
<l>Want sonder soene ende sonder vrede</l>
<l>Hilt hi coenlike Lonsies,</l>
<l n="3170">Iegen storm ende iegen pongies</l>
<l>XL. dage, ende meer daer toe,</l>
<l>Eer hem hulpe quam. Nu hoort, hoe</l>
<l>Dat men alle die groote heeren</l>
<l><pb n="120"/>Weder sach van Lonsies keeren.</l>
<l n="3175">                Alle die yeesten, die nu sijn</l>
<l>In dietsche, in walsce, in latijn,</l>
<l>Die en maken niet cont,</l>
<l>Dat ye riddere bestont</l>
<l>Onder dies hemels troene</l>
<l n="3180">Soe stoute rese ende soe scoene,</l>
<l>Alse die hertoge Jan dede,</l>
<l>Daer hi ontsette mede</l>
<l>Lonsies, doet was belegen</l>
<l>Van allen den heeren, die hem ieghen</l>
<l n="3185">Waren, dat sine mochten letten</l>
<l>Eer die hertoge quam ontsetten</l>
<l>Lonsies. Al dat was gesciet</l>
<l>Te voren, dat en was al niet</l>
<l>leghen dat hier wert ghedaen;</l>
<l n="3190">Want men sach, sonder waen,</l>
<l>In dese reyse den hertoge vueren</l>
<l>Drie poente van sleeus natueren,</l>
<l>Die hi hadde, tallen stonden,</l>
<l>Te tornoye, ende te tafelronden,</l>
<l n="3195">Ende in orloge, ende in stride;</l>
<l>Maer nu, te desen tide,</l>
<l>Sach mense meer ende bat</l>
<l>Dant ye dede op ene stat,</l>
<l>Kinlike aen hem openbare:</l>
<l n="3200">Nu hoort welc dese poente waren.</l>
<l>Dats een poent van den lyoene</l>
<l>Dat hi natuerlike es coene,</l>
<l><pb n="121"/>Als menne iagen wilt, oft vaen,</l>
<l>Ocht met crachte wederstaen,</l>
<l n="3205">Dat hi liever bleve doot,</l>
<l>Dan hi weke door enegen noot:</l>
<l>Dat poent ende die eewe</l>
<l>Hadde aen hem vanden leewe</l>
<l>Die hertoge Jan openbare;</l>
<l n="3210">Doen voer Lonsies die sware</l>
<l>Gaste soe langhe laghen,</l>
<l>Dat die van binnen ontsaghen,</l>
<l>Dat ment hen soude afwinnen;</l>
<l>Want doen mochte men bekinnen</l>
<l n="3215">Ane den hertoge des leeus aert;</l>
<l>Want hi bereidde hem ter vaert</l>
<l>Coenlike, met sinen lieden,</l>
<l>Ende met vrienden, die hi ontbieden</l>
<l>Mochte daer toe haestelike.</l>
<l n="3220">Hem quamen ute Vranckerike</l>
<l>Van Simpoel sijn neven,</l>
<l>Die selden achter bleven,</l>
<l>Ende oec quam daer met</l>
<l>Van Borgoengen her Ostelet,</l>
<l n="3225">Ende Overlendere oec een deel,</l>
<l>Her Zivert van Ronkeel,</l>
<l>Der Walbode, ende haer cracht,</l>
<l><pb n="122"/>Van Grifensteine, met hare macht,</l>
<l>Ende die grave van Wilnouwe,</l>
<l n="3230">Quamen ten hertoge op trouwe,</l>
<l>Ende ander vele, dier ic gheswige.</l>
<l>Aldus bereidde hem te wige</l>
<l>Ghenendichlike die hertoge Jan</l>
<l>Van Brabant, recht als een man</l>
<l n="3235">Die liever woude die doot kiesen</l>
<l>Dan hi Lonsies soude verliesen.</l>
<l>Dat dede hi wel in scine;</l>
<l>Want hi, ende die sine,</l>
<l>Toghen alle ter vaert</l>
<l n="3240">Coenlike, te Longies waert,</l>
<l>Alse liede, diet met stride wouden</l>
<l>Ieghen hare viande behouden.</l>
<l>                Doen die hertoge van Brabant</l>
<l>Ute bracht hadde sijn lant,</l>
<l n="3245">Eer hi ende sine liede</l>
<l>Tote Tricht quamen, soe gesciede</l>
<l>Dat men openbare aen sach</l>
<l>Dat aenden hertoge gelach</l>
<l>Vanden poenten van leeus manire,</l>
<l n="3250">Dat es, datten allen diere</l>
<l>Ontsien, alse hi es erre,</l>
<l>Soe seere, waren si bi ochte verre,</l>
<l>Ende hoorden si den leeu brieschen,</l>
<l>Alsoe verre alsijt ghevreischen,</l>
<l n="3255">Waren si op tfelt of opt wout,</l>
<l><pb n="123"/>Dat elc vlouwe in sire ghewout.</l>
<l>Rechte aldus sach men keeren</l>
<l>Van Lonsies alle die groote heeren,</l>
<l>Die ghelogeert daer vore lagen;</l>
<l n="3260">Want eer si den hertoge sagen,</l>
<l>Doen si vernamen dat hi quam</l>
<l>Tornich te hen wert, doe nam</l>
<l>Elc sinen wech ende vloe,</l>
<l>In sine veste, rechte alsoe</l>
<l n="3265">Alsoe die diere den leeu vlien,</l>
<l>Daer sine hooren, eer sine sien.</l>
<l>Die vorste van Coelne, die bisscop,</l>
<l>Hi vloe te Wassenberge op;</l>
<l>Die grave van Vlaendren te Namen;</l>
<l n="3270">Ende die van Luthsenborch quamen</l>
<l>Weder in te Limborch, mat;</l>
<l>Die grave van Gelre ter Nuwer Stat:</l>
<l>Alsoe sochte elc sine veste;</l>
<l>Nochtan waren si die beste,</l>
<l n="3275">Ende, van al den roemschen rike,</l>
<l>Die mogenste, sonder gelike,</l>
<l>Doen si alle te gader waren.</l>
<l>Daer bi, doen die hertoge varen</l>
<l>Dorste daer hise altemale</l>
<l n="3280">Ieghen hem vant, toende hi wale,</l>
<l>Dat hi hadde des leeus aert;</l>
<l>Want, doen hi bestont die vaert,</l>
<l>Waest noch doen onghesien,</l>
<l>Datsi van Lonsies souden vlien,</l>
<l n="3285">Al hadde hem des aen ghenomen,</l>
<l><pb n="124"/>Dat hi ieghen ware comen</l>
<l>Die coninc selve van Vranckerike.</l>
<l>Nochtan bestont soe coenlike</l>
<l>Die hertoge Jan dese rese,</l>
<l n="3290">Datsi vlouwen al om vrese,</l>
<l>Als alder werelt wel es cont.</l>
<l>Nu hoort, wat doen voort bestont</l>
<l>Die hertoge Jan van Brabant.</l>
<l>Doen hi Lonsies vri vant</l>
<l n="3295">Volgde hi eerlike ende wale,</l>
<l>Ende voer te Rimersdale,</l>
<l>Int lant van Limborch, logeren:</l>
<l>Daer stonden werhuse, die deren</l>
<l>Wouden dicwile den lande</l>
<l n="3300">Van Daelhem, die dede met brande</l>
<l>Die hertoge storen altemale;</l>
<l>Te Sineke, ende te Rimersdale,</l>
<l>Ten Woude, ende te Wilgenru,</l>
<l>Ende andere vele, die ic nu</l>
<l n="3305">Alle ghenoemen niet en can;</l>
<l>Dies swigic. Die hertoge Jan</l>
<l>Dede batalgeren sine scaren,</l>
<l>Ende voer hem openbaren,</l>
<l>Met ontplokenen banieren,</l>
<l n="3310">Voor Limborch dien fieren</l>
<l>Heeren, diere op lagen,</l>
<l>Van Luthsenborch, ende toe sagen</l>
<l>Dat die hertoge van Brabant,</l>
<l><pb n="125"/>Al dat hi buten mure vant,</l>
<l n="3315">Op dede gaen metten viere.</l>
<l>Tusschen die borch ende die riviere</l>
<l>Stonden huse, ende hameiden,</l>
<l>Daer sloegen toe, sonder beide,</l>
<l>Door die riviere, op groote orsse,</l>
<l n="3320">Brabantre, di daer porsse</l>
<l>Leden, eer sijt mochten winnen;</l>
<l>Want daer quamen die van binnen</l>
<l>Soe coenlike ute, ende staken</l>
<l>Ieghen hen, datsi braken</l>
<l n="3325">Hare gelavien toter hant;</l>
<l>Maer die van Brabant</l>
<l>Dadense in hare porten weder,</l>
<l>Soe dat vander borch neder</l>
<l>Nieman sint en quam wreken.</l>
<l n="3330">Alsoe wert al ontsteken</l>
<l>Vander borch, tot buten verre,</l>
<l>Moelne ende huus; dies worden erre</l>
<l>Van Luthsenborch die groote heeren,</l>
<l>Datsi niet en consten gekeeren</l>
<l n="3335">Dien hertoge doen met stride;</l>
<l>Want daer was, te dien tide,</l>
<l>Met hem, te Limborch binnen,</l>
<l>Hare suster dochter, die gravinne</l>
<l>Van Vlaendren, die op hare vaert</l>
<l n="3340">Was ten grave van Ghelre waert;</l>
<l>Ende want si doen was comen uut</l>
<l>Met feesten, alse bruut,</l>
<l>Dies waest hen te leder vele;</l>
<l>Want met alselken spele</l>
<l n="3345">Heeftmen selden vernomen</l>
<l><pb n="126"/>Ieghen brude ute comen;</l>
<l>Want die roec vanden viere</l>
<l>Maket daer soe doncker sciere,</l>
<l>Datmen en sach borch noch stat.</l>
<l n="3350">Alsoe makede doen mat</l>
<l>Die hertoge alle sine viande,</l>
<l>Ende keerde weder doen te lande</l>
<l>Met grooter eeren; want soe bi</l>
<l>Was doen die winter, dat hi</l>
<l n="3355">Niet langer en mochte logeren,</l>
<l>Met here buten, sonder deren.</l>
<l>                In dese reyse hadde een stout</l>
<l>Conroet doen her Arnout,</l>
<l>Die heere was van Breda:</l>
<l n="3360">Die sterf cortelinghe na:</l>
<l>Sijnre sielen si God hout!</l>
<l>Her Woutre Berthout</l>
<l>Moeste in dat iaer oec keeren</l>
<l>Vander werelt, die, met eeren,</l>
<l n="3365">Alse die yeeste voort sprac,</l>
<l>Doen des hertoghen gebrac,</l>
<l>Brabant lange bewaerde.</l>
<l>Twee vromeghe standaerde</l>
<l>Verloes Brabant hier ane.</l>
<l n="3370">Dat ic haers nu vermane</l>
<l>(Der sielen hebbe God genade!)</l>
<l>Dat es, om dat hare dade</l>
<l>Men ewelike ghedincken sal,</l>
<l><pb n="127"/>In die werelt over al,</l>
<l n="3375">Daer men sal die yeeste lesen:</l>
<l>Hier swigic voort van desen.</l>
<l>                Doen dese reyse was gedaen,</l>
<l>Toende die hertoge, sonder waen,</l>
<l>Dat hi dat derde poent droech</l>
<l n="3380">Vanden leeuwe, dats, als hi genoech</l>
<l>Beiaget heeft, soe es hi blide,</l>
<l>Ende deilt soe meldelike sijn pride,</l>
<l>Dat hire den dieren laet aen winnen,</l>
<l>Die op ghenade tote hem rinnen:</l>
<l n="3385">Dit poent hadde die hertoghe</l>
<l>Vanden leeuwe int orloghe;</l>
<l>Want die hem te hulpen quamen</l>
<l>Van verren, eer si orlof namen,</l>
<l>Hen gaf hi orsse, ende ander goet,</l>
<l n="3390">Mildelike, als die leeu doet;</l>
<l>Want alsoe spraken die heeren</l>
<l>Van Overlant, doen si keeren</l>
<l>Te lande wert weder souden:</l>
<l>Dat hen die hertoge gegouden</l>
<l n="3395">Hadde ende geloent soe seere,</l>
<l>Datsi met rechte bleven eere</l>
<l>Den hertoge sculdich, ende trouwe;</l>
<l>Want die grave van Wilnouwe,</l>
<l>Doen hi uut Brabant keerde,</l>
<l n="3400">Daer menne binnen seere eerde,</l>
<l>Sprac hi te sinen ghesellen:</l>
<l>"Ghi heeren, men mach wonder tellen</l>
<l>Vanden hertoge van Brabant!</l>
<l>Hi es vromich metter hant,</l>
<l n="3405">Coene van herten, ende melde mede;</l>
<l><pb n="128"/>Want meere eeren, dan hi ons dede,</l>
<l>En hadde hi mogen doen niet wale;</l>
<l>Want, hadde hi Lovene altemale</l>
<l>Ende Bruesele ons gegeven,</l>
<l n="3410">Dat ware al achter ons bleven,</l>
<l>Wine haddent connen henen bringen;</l>
<l>Daer bi gaf hi ons van dingen</l>
<l>Soe vele, die wi mochten vueren!</l>
<l>Alsoe lange als dat orloge dueren</l>
<l n="3415">Sal, wil ic sijn ridder wesen."</l>
<l>Alsoe toende doen in desen</l>
<l>Die hertoge des leeus nature wale.</l>
<l>Hier af cortic u die tale,</l>
<l>Ende keere op die yeeste weder.</l>
<l n="3420">Te dien selven tide wert, neder</l>
<l>In Gelderlant, oec ghedreven</l>
<l>Dat nog ongetelt es bleven,</l>
<l>Dat die yeeste met corter talen</l>
<l>Weder nu hier sal verhalen.</l>
<l n="3425">                Doen die grave van Hollant sach,</l>
<l>Dat sijn neve die hertoge lach</l>
<l>Int lant van Limborch gelogeert,</l>
<l>Ende sijn viande gescoffeert</l>
<l>Ende ghevlouwen voor hem waren,</l>
<l n="3430">Dede hi in Gelrelant varen</l>
<l>Coggen vele, met grooten here,</l>
<l>Ende dede doen alse hulpere</l>
<l>Tsertoghen lant vercrichten.</l>
<l>Die hertoge van Gelre hadde doen stichten</l>
<l n="3435"><pb n="129"/> Een borch, hiet Ten Nuwen Grave;</l>
<l>Die wonnen ende braken ave</l>
<l>Die Zelandre, met stride.</l>
<l>Drielle was oec, ten selven tide,</l>
<l>Ondergaen dies hertogen</l>
<l n="3440">Lieden: daer was vore ghetogen</l>
<l>Met crachte doen her Jan</l>
<l>Van Kuyct, diet weder wan,</l>
<l>Ende soe vaste maken dede,</l>
<l>Dat die hertoge daer mede</l>
<l n="3445">Bomelwerde hilt ende bedwanc,</l>
<l>Iegen des graven Reinouts danc.</l>
<l>Aldus hadden ongeval,</l>
<l>Vanden orloge over al,</l>
<l>Dies hertoghen viande,</l>
<l n="3450">Ende daer toe scade ende scande</l>
<l>Meer dan si te voren leden,</l>
<l>Eer si den huweleec deden</l>
<l>Tusschen Gelre ende Vlaendren maken,</l>
<l>Nochtan met dien saken</l>
<l n="3455">Waenden sijt algader winnen;</l>
<l>Maer dat becochtense ierst daer binnen,</l>
<l>Soe verre dat hen allen</l>
<l>Swaerlike moeste mesvallen,</l>
<l>Eer dat orloge inde nam:</l>
<l n="3460">Maer hoe dat daer toe quam,</l>
<l>Des swigic al, tote dien tide</l>
<l>Dat die yeeste telt vanden stride.</l>
<l>                Doen in allen lande liep</l>
<l>Die mere, dat al die werelt riep,</l>
<l n="3465">Dat hen alle die groote heeren,</l>
<l>Ende boven al die Limborcheeren,</l>
<l><pb n="130"/>Die te vliene niet en plaghen,</l>
<l>Van Lonsies lieten iaghen,</l>
<l>Woude die mere ende dat spreken</l>
<l n="3470">Die grave van Luthsenborch wreken,</l>
<l>Ende neder leggen met anderen werken,</l>
<l>Ende dede doen vander kerken</l>
<l>Van Spremont ene borch maken,</l>
<l>Die hi dede mannen, hi dien saken</l>
<l n="3475">Dat hi die borch daer met woude dwingen</l>
<l>Van Spremont, datmen daer op bringen</l>
<l>En soude en ghene spise mogen;</l>
<l>Want men vresede tsertogen</l>
<l>Comste daer niet van Brabant;</l>
<l n="3480">Want daer was doen dat lant</l>
<l>Woeste, ende vol van sceeuwe;</l>
<l>Maer die nature vanden leeuwe,</l>
<l>Die in sijn herte die hertoge droech,</l>
<l>Dine conste en geen ongevoech</l>
<l n="3485">Noch ghene cracht over liden</l>
<l>Ieghen hare, sonder weder striden.</l>
<l>Dat wert doen wel openbare;</l>
<l>Want soe stoute reyse, ende soe sware,</l>
<l>Alse die hertoge doen bestont,</l>
<l n="3490">Om te ontsettene Spremont,</l>
<l>En wert van riddere nie bestaen,</l>
<l>In en geen lant, sonder waen,</l>
<l>Daer men ye af vernam;</l>
<l>Want doen die hertoge quam</l>
<l n="3495">Met ridderen, ende met knapen,</l>
<l>Te Dalheem, doen was gescapen</l>
<l>Beide tijt ende land soe scarp,</l>
<l>Dat daer elc man warp</l>
<l><pb n="131"/>Beide spise ende ors coren</l>
<l n="3500">Op sinen somere te voren,</l>
<l>Ochte ane sijn ghereide hine.</l>
<l>Alsoe reet in Oesseninc,</l>
<l>Int wilste lant van Almaengen,</l>
<l>Dore wout ende door montaengen,</l>
<l n="3505">Daer hi enghene spise en vant,</l>
<l>Die hertoge Jan van Brabant,</l>
<l>Op vorst ende op sceeu,</l>
<l>Alsoe alse vore den leeu</l>
<l>Van vresen alle dieren vlien,</l>
<l n="3510">Alsine tornich comen sien:</l>
<l>Alsoe geviel doen daer int lant;</l>
<l>Want die kerke, die ghemant</l>
<l>Ende ghevest hadde die grave</l>
<l>Van Luthsenborch, daer vloen ave</l>
<l n="3515">Twee hondert manne, ende meer,</l>
<l>Met wapenen nochtan eer</l>
<l>Die hertoge toter kerke quam;</l>
<l>Want al dat daer int lant vernam</l>
<l>Den hertoge comen, dat vloe.</l>
<l n="3520">Uten lande van Staveloe,</l>
<l>Ende oec van elre, hadde daer liede</l>
<l>Vele bracht, doen dit ghesciede,</l>
<l>Van Luthsenborch een dire bastaerde,</l>
<l>Die hi ieghen den hertoge scaerde</l>
<l n="3525">Vore Hawelge, op enen pas,</l>
<l>Die soe swaer te lidene was,</l>
<l>Dat onmogelike sceen,</l>
<l><pb n="132"/>Al en lage daer maer een</l>
<l>Man gestaen te ghewere,</l>
<l n="3530">Datten met sinen here</l>
<l>Alexander, te sinen tide,</l>
<l>Hadde gewonnen met stride;</l>
<l>Want die Orte was fel ende diep,</l>
<l>Die onder die montaenge liep.</l>
<l n="3535">Daer was die brugge af te broken;</l>
<l>Daer bi moeste men steen roken</l>
<l>Ende hoege montaengen liden,</l>
<l>Bi die brugge in beiden siden,</l>
<l>Eer men ten vianden mochte comen.</l>
<l n="3540">Vore den pas sachmen den vromen</l>
<l>Brabantren van haren vluggen</l>
<l>Orsen maken nochtan bruggen,</l>
<l>Daer si die Orte met leden,</l>
<l>Ende die montaengen op reden</l>
<l n="3545">Coenlike, met soe grooten roten,</l>
<l>Dat den ghenen die besloten</l>
<l>Hadden den pas met haren spieten,</l>
<l>En geen gheweer en conste bescieten</l>
<l>Ieghen den hertoge, entie sine.</l>
<l n="3550">Nochtan leden daer pine</l>
<l>Ende daden weringe soe groot</l>
<l>Die Oesseninghe, eer si dore noot</l>
<l>Vloen, daer men den pas wan,</l>
<l>Dat daer doot hondert man</l>
<l n="3555">Bleven van den Oesselingen.</l>
<l>Die ander alle, die ontgingen</l>
<l>Ende volgden na, ter vaert,</l>
<l>Van Luthsenborch dien standaert,</l>
<l><pb n="133"/>Weder tote Hawelge binnen:</l>
<l n="3560">Daer liet die hertoge ute rinnen</l>
<l>Vore, alleene dore dat wout</l>
<l>Ende riep ane menichfout</l>
<l>Sinen vianden: "Keert u!</l>
<l>Want u mach gevallen nu</l>
<l n="3565">Beide ghelucke ende eere;</l>
<l>Want, bi Gode onsen heere,</l>
<l>Ic ben die hertoge selve;</l>
<l>Mi en volgen niet si twelve</l>
<l>Van minen lande, ende oec min,</l>
<l n="3570">Die weten waer ic ben;</l>
<l>Daer bi verbeidt! ende wreect u ande!"</l>
<l>Tsertoghen viande</l>
<l>Verstonden doen wale</l>
<l>Dat hijt selve was, aen sijn tale,</l>
<l n="3575">Nochtan en dorsten si niet merren;</l>
<l>Want si vreesden dat van verren</l>
<l>Andre na volgden gescaert;</l>
<l>Daer bi vloen si voorwaert,</l>
<l>Ende die hertoge volgde doe</l>
<l n="3580">Alsoe tote Hawelge toe,</l>
<l>Daer hi met banieren vant</l>
<l>Een deel diere van Brabant,</l>
<l>Die hem na quamen gevaren.</l>
<l>Die viande alle waren</l>
<l n="3585">Door Hawelge gevloen voort.</l>
<l>Hawelge wert ghestoort,</l>
<l>Ende die kerke van Spremont</l>
<l>Wert gebroken te diere stont.</l>
<l>Aldus wert die borch gespijst</l>
<l n="3590">Van Spremont, als die yeeste wijst,</l>
<l><pb n="134"/>Ende vri gemaect van allen vresen</l>
<l>Verre ute metter stoutster resen</l>
<l>Die ye te voren wert gehoort.</l>
<l>Hier af latic nu die woort,</l>
<l n="3595">Ende wille u seggen voort</l>
<l>Ende ontbinden die woort.</l>
<l>                In den somer na, ginc op</l>
<l>Dorloge tusschen dien bisscop</l>
<l>Van Messe ende den grave van Baren,</l>
<l n="3600">Daer tsertogen viande waren</l>
<l>Alle comen dien bisscop</l>
<l>Van Messe te hulpen, daer op,</l>
<l>Dat hi hen weder hulpen soude.</l>
<l>Die hertoge Jan van Brabant woude</l>
<l n="3605">Thoenen doen, openbare,</l>
<l>Dat hi wijchgier ware</l>
<l>Te stridene ieghen sine viande,</l>
<l>Ende oec dat in enghenen lande</l>
<l>Die strijt aen hem en bleve:</l>
<l n="3610">Daer bi quam hi sinen neve</l>
<l>Te hulpen doen, den grave van Baren,</l>
<l>Daer sine viande ieghen waren</l>
<l>Comen met soe grooter macht,</l>
<l>Dat over dach, ende over nacht,</l>
<l n="3615">Die hertoge Jan om hulpe ontboet.</l>
<l>Doen volghde hem na een conroet</l>
<l>Van ridderen ende van cnapen,</l>
<l>Verre die beste die men rapen</l>
<l>Mochte ute al Brabant.</l>
<l n="3620"><pb n="135"/> Dese leden dore der vianden lant,</l>
<l>Openbare, sonder vieren,</l>
<l>Met ontplokenen banieren,</l>
<l>Haestelike, nacht ende dach.</l>
<l>Doen men int lant van Baren sach</l>
<l n="3625">Comen die van Brabant,</l>
<l>Door hare viande lant,</l>
<l>Met haren banieren al ontwonden,</l>
<l>Ende met helmen op gebonden,</l>
<l>Reet ieghen hen die hertoge Jan,</l>
<l n="3630">Ende daer toe menich vremt man,</l>
<l>Diese van wondre voer bescouwen:</l>
<l>Want van diere grooter trouwen</l>
<l>Ende vanden daden, die si deden,</l>
<l>Doen si door Oesseninc leden,</l>
<l n="3635">Om dien hertoge, haren heere,</l>
<l>Verwonderde hen allen seere;</l>
<l>Want riddere, ende seriante</l>
<l>Ghelieten alle als gygante,</l>
<l>Die liever sterven wouden,</l>
<l n="3640">Dan si in vremden lande souden</l>
<l>Haren heere in noode laten.</l>
<l>Doen dit conroet quam, ginc hem saten</l>
<l>Daer toe die hertoge van Brabant,</l>
<l>Doen hi soude des graven lant</l>
<l n="3645">Van Baren eerlike verweren.</l>
<l>Hi ende sine liede voeren logeren</l>
<l>Te Sinte Michiels, ghereet ten stride.</l>
<l>Die viande, in ander side,</l>
<l>Hadde meer liede nochtan:</l>
<l n="3650">Daer bi woude die vromege man,</l>
<l><pb n="136"/>Van Luthsenborch selve die grave,</l>
<l>Ende sijn broeder her Waelrave;</l>
<l>Want men iegen hen daer vant</l>
<l>Den hertoge Jan van Brabant,</l>
<l n="3655">Dat men strede, sonder sparen:</l>
<l>Nochtan was die grave van Baren</l>
<l>Hare oem, hare moeder broeder.</l>
<l>Die bisscop hadde vele vroeder</l>
<l>Liede met hem doen daer,</l>
<l n="3660">Die weder rieden openbaer,</l>
<l>Dat hen niet goet en dochte,</l>
<l>Dat men soe haestelike vochte;</l>
<l>Want daer sprac een henewier</l>
<l>Van Linge her Woutier,</l>
<l n="3665">Een vromich ridder ende een vroet:</l>
<l>"Mi en dunct orborlijc noch goet,</l>
<l>Her grave van Luthsenborch, heere!</l>
<l>Dat ghi den strijt haest soe seere;</l>
<l>Want, ware den strijt begonnen,</l>
<l n="3670">Hine worde lichte niet gewonnen,</l>
<l>Alsoe sciere alsmen acht;</l>
<l>Want die hertoge heeft hier bracht</l>
<l>Ieghen u met getale</l>
<l>Dusent man met helmen wale,</l>
<l n="3675">Ghemonteert op groote orsse.</l>
<l>Waer men dragen sal porsse</l>
<l>Sijn si oec van diere natueren</l>
<l>Gheproevet dicke, datsi dueren</l>
<l>Bi haren heere toter doot:</l>
<l n="3680">Daer toe es soe groot</l>
<l>Tsertogen overmoet,</l>
<l><pb n="137"/>Wedert hem quaet es of goet,</l>
<l>Hi sal ons vore ane riden.</l>
<l>Ende als men dien siet striden,</l>
<l n="3685">Ende recht doen sinen dingen,</l>
<l>Metten sinen sonderlinge,</l>
<l>Diere daer vele es comen</l>
<l>Van goeden liede ende van vromen</l>
<l>Selen met toe varen,</l>
<l n="3690">Ende selve die grave van Baren,</l>
<l>(Al hebben wijt beter nu in scijn)</l>
<l>Ende selen oec vaster sijn,</l>
<l>Dan si sijn int beginnen:</l>
<l>Hier es ter aventueren dwinnen."</l>
<l n="3695">Met desen woorde waert belettet</l>
<l>Die strijt, ende een dach ghesettet</l>
<l>Van parlemente, daer men vrede</l>
<l>Ende soene maecte. Alsoe dede</l>
<l>Die hertoge Jan van Brabant</l>
<l n="3700">Den grave van Baren sijn lant</l>
<l>Behouden, ende sijn eere,</l>
<l>Ieghen menegen grooten heere,</l>
<l>Die in sijn lant ghelogeert</l>
<l>Lach soe vaste, en hadt gheweert</l>
<l n="3705">Die hertoge niet van Brabant,</l>
<l>Dat in sijns graven lant</l>
<l>Van Brabant waren ghereden,</l>
<l>Met crachte onbestreden;</l>
<l>Want men ontsach op die side</l>
<l n="3710">Den hertoge ende sine liede,</l>
<l>Vele meer dan dandere alle.</l>
<l>Van aventueren ende van ghevalle</l>
<l>Dat ane den hertoge niet en lach</l>
<l><pb n="138"/>Des swigic al, ende doe gewach</l>
<l n="3715">Voort van den orloge dat began</l>
<l>Om Limborch die hertoge Jan.</l>
<l>                Alsoe alse die yeeste leert</l>
<l>Is die hertoge Jan ghekeert</l>
<l>Van Baren weder, sonder strijt;</l>
<l n="3720">Maer thant, in dien winter tijt,</l>
<l>Voer hi een ander rese,</l>
<l>Daer ane gelach groote vrese,</l>
<l>Beide hem ende sinen lande;</l>
<l>Want alle sine viande</l>
<l n="3725">Waren vergadert op den Rijn,</l>
<l>Bi Nusen, ende wouden sijn</l>
<l>Ghereden ints graven lant</l>
<l>Vanden Berge bernen; want</l>
<l>Hi was tsertogen hulpere.</l>
<l n="3730">Doen dien hertoge quam die mere</l>
<l>Woude hi in staden staen den grave</l>
<l>Vanden Berge. Waelrave</l>
<l>Van Gulke, die proefst van Aken,</l>
<l>Onder droech sire saken</l>
<l n="3735">Metten hertoge alsoe doe,</l>
<l>Dat die hertoge rechte toe</l>
<l>Te Gulke binnen, al ghescaert.</l>
<l>Van daer woude hi ten bisscop waert.</l>
<l>Doen die bisscop vernam,</l>
<l n="3740">Dat met heercrachte quam</l>
<l>Die hertoge van Brabant,</l>
<l>Liet hi des graven lant</l>
<l>Vanden Berge, daer hi op was</l>
<l>Ghegadert, ende voer doen den pas</l>
<l n="3745"><pb n="139"/> Vander Arfenen versien</l>
<l>Dat menre niet en soude over tien.</l>
<l>Doen die hertoge dat sach,</l>
<l>Dat die bisscop soe verlach</l>
<l>Die Arfene, dat mense niet en mochte liden</l>
<l n="3750">Doen woude hise al om riden,</l>
<l>Ende toech om doen tote Duren,</l>
<l>Om te suekene avontueren</l>
<l>Die hem eerlike daer ghescieden;</l>
<l>Want hi reet met sinen lieden</l>
<l n="3755">Voort tote ints bisscops lant,</l>
<l>Ende dede aensteken brant.</l>
<l>Voort lachmen soe bi</l>
<l>Den bisscop Siverde, dat hi</l>
<l>Den roec sach slaen op;</l>
<l n="3760">Want doen quam die bisscop,</l>
<l>Ende die grave Reynout</l>
<l>Van Gelre, met ghewout,</l>
<l>Al die Arfene op ghetoghen,</l>
<l>Te Leggenich in, soe vermogen,</l>
<l n="3765">Dat men seker waende striden:</l>
<l>Want, te dien tiden,</l>
<l>Was van Luthsenborch die grave,</l>
<l>Ende van Monyoye her Waelrave,</l>
<l>Die een te Berge, dander te Rode,</l>
<l n="3770">Alsoe bereet, als een bode</l>
<l>Quame vanden bisscop,</l>
<l>Datsi alle souden op</l>
<l><pb n="140"/>Dien hertoge, met crachte</l>
<l>Ende met coenen gedachte.</l>
<l n="3775">Wat hem daer af mochte gescien</l>
<l>Die hertoge en was om vlien</l>
<l>Niet comen daer int lant;</l>
<l>Want hi sochte, dat hi niet en vant,</l>
<l>Dat was al aventure van stride;</l>
<l n="3780">Daer bi was hi blide</l>
<l>Dat hi den bisscop comen sach,</l>
<l>Ende dat achter hem doen lach</l>
<l>Van Luthsenborch die grave,</l>
<l>Ende van Monyoye her Waelrave,</l>
<l n="3785">Diene woude om ringhen;</l>
<l>Want, daer bi waende hi bringen</l>
<l>Dat orloghe, met gheninde,</l>
<l>Eerlike met wige tenen inde.</l>
<l>Hi hadde doen met hem nochtan</l>
<l n="3790">Min dan twee dusent man,</l>
<l>Met helmen ende met platen.</l>
<l>Hier met ginc hi hem saten</l>
<l>Ten stride wert; want in scijn</l>
<l>Waende men dies seker sijn,</l>
<l n="3795">Dat die strijt moeste comen toe;</l>
<l>Daer bi dede al bereet doe</l>
<l>Die hertoge drie bataelgen maken.</l>
<l><pb n="141"/>Waelraven van Gulcke, die proefst van Aken,</l>
<l>Hi was met den hertoge hier</l>
<l n="3800">Ute comen, wijchgier,</l>
<l>Ghebattaelgiert met sinen banieren;</l>
<l>Daer liet hi cume hen vieren</l>
<l>Ende keerde weder in te Dueren:</l>
<l>Want, doense woude die hertoge vueren</l>
<l n="3805">Te Negfele over, ints bisscops lant,</l>
<l>Doen keerdense weder alle thant,</l>
<l>Die des bisscops manne waren.</l>
<l>Alsoe hilt, sonder sparen,</l>
<l>Ghescaert ints bisscops lant,</l>
<l n="3810">Die hertoge Jan van Brabant</l>
<l>Allene met sinen lieden.</l>
<l>(En mochte nieman bedieden</l>
<l>Wie coenlike dat hem die sciepen</l>
<l>Te stride wert!) Nochtan riepen</l>
<l n="3815">Alle, die daer int lant waren:</l>
<l>"Die hertoge en mach niet ontfaren!"</l>
<l>Dies hi doen, ende die sine,</l>
<l>Sonder vrese waren in scine:</l>
<l>Dat sceen wel bi haren werken;</l>
<l n="3820">Want, boven Hoekerken,</l>
<l>Hilden si, lanc ende breet,</l>
<l>Ghebattaelgeert al ghereet,</l>
<l>Ende beidden na den strijt.</l>
<l>Maer het was doen winter tijt,</l>
<l n="3825">Dat men niet met ghemake</l>
<l>En mochte logeren buten dake;</l>
<l><pb n="142"/>Daer om moesten si,</l>
<l>Doent ten avonde was comen bi,</l>
<l>Weder in varen te Dueren,</l>
<l n="3830">Daer dies nachts, bi aventueren,</l>
<l>Een strijt wert bestaen,</l>
<l>Daer in een ridder, her Jordaen</l>
<l>Van Stocheem, bleef doot,</l>
<l>Daer die veede af wert soe groot</l>
<l n="3835">Dats hen vele liede aen namen,</l>
<l>Die daer metten hertoge quamen.</l>
<l>Ende daer toe was openbaer</l>
<l>Beide weder ende tijt soe swaer,</l>
<l>Dat men niet en mochte logeren</l>
<l n="3840">Te velde, noch orloge hanteren;</l>
<l>Daer bi keerde doen ter vaert</l>
<l>Weder om, te lande waert,</l>
<l>Die hertoge Jan van Brabant,</l>
<l>Die doen te Tricht vergadert vant</l>
<l n="3845">Van Ludeke den bisscop Jan:</l>
<l>Nu hoort wies men daer began.</l>
<l>                Het was een orloge gehaven</l>
<l>Tusschen heeren Waelraven</l>
<l>Van Monyoye, ende dien bisscop</l>
<l n="3850">Van Ludeke: daer op</l>
<l>Woude die bisscop, te tien tide,</l>
<l>Int lant van Valkenborch riden,</l>
<l>Met hulpen dies hertogen.</l>
<l>Her Waelrave quam soe vermogen</l>
<l n="3855">Ieghen, met sinen ghesellen,</l>
<l>Daer ghi vore af horet tellen,</l>
<l>Die ieghen dien hertoghe</l>
<l><pb n="143"/>Te gader hilden dat orloghe,</l>
<l>Dat hijt waende hebben gheweert.</l>
<l n="3860">Hem quam die bisscop Ziveert</l>
<l>Van Coelne ende die grave Reinout</l>
<l>Van Gelre, met hare gewout,</l>
<l>Ende die van Valkenborch mede,</l>
<l>Die her Waelrave alle dede</l>
<l n="3865">Met hem in sijn lant logeren,</l>
<l>Om dat sijt souden helpen weren;</l>
<l>Dat hem te cleinder vromen quam;</l>
<l>Want, her Herman van Witham</l>
<l>Reet, op ene aventstonde,</l>
<l n="3870">Ute Tricht, ende begonde</l>
<l>Bi Mersene, int lant</l>
<l>Van Valkenborch, te stekene brant,</l>
<l>Datmen den roec daer af wale</l>
<l>Op sach gaen tote voren Dale,</l>
<l n="3875">Daer her Waelrave ende sine liede</l>
<l>Lagen. Doen dit ghesciede,</l>
<l>Waende men wel openbare,</l>
<l>Dat die hertoge comen ware,</l>
<l>Ende die bisscop met crachte.</l>
<l n="3880">Alle die heeren, die daer brachte</l>
<l>Her Waelrave, om sijn lant</l>
<l>Te verwerne, die vloen thant,</l>
<l>Doen die roec op ginc,</l>
<l>Ende scieden alle. Dus ontfinc</l>
<l n="3885">Die hertoge vander resen</l>
<l>Groote eere; want, buten vresen</l>
<l><pb n="144"/>Hadde hi, doen dat ghesciede,</l>
<l>Den grave Adolf ende sine liede</l>
<l>Eerlike bracht, ende gedaen,</l>
<l n="3890">Daer dese reyse om was bestaen.</l>
<l>Daer ghesciede dicke int lant</l>
<l>Roef, moort ende brant,</l>
<l>Dat ongetelt es bleven.</l>
<l>Wat dat ieghen een dreven</l>
<l n="3895">Die Scavedriesche ende her Mulrepas,</l>
<l>Die wile dat dorloge stont, dies was</l>
<l>Soe vele, dat ment niet ghewoorden</l>
<l>En conste haer bernen noch haer moorden:</l>
<l>Hier af latic die tale liden.</l>
<l n="3900">Diere reysen was in beiden siden</l>
<l>Soe vele, hen allen mochts vernoyen.</l>
<l>Het sceen dat orloge van Troyen;</l>
<l>Want het gheduerde even swaer,</l>
<l>Niet vele min dan vijf iaer</l>
<l n="3905">Dat nieman en conste bringen</l>
<l>Te soenen, noch te goeden dingen:</l>
<l>Daer bi woude die hertoge</l>
<l>Teenen inde waer dat orloge</l>
<l>Met soenen of met stride keeren:</l>
<l n="3910">Dat dede hi metter meester eeren,</l>
<l>Die men ter werelt mochte viseren;</l>
<l>Want, doen men mochte te velde logeren</l>
<l>Ten naesten somere, die doen quam,</l>
<l>Dat scoenste inde, dat men vernam</l>
<l n="3915">Van orloge, of van enegen saken,</l>
<l><pb n="145"/>In die werelt ye maken,</l>
<l>Dat maecte die hertoge Jan</l>
<l>Van Brabant, die vromege man,</l>
<l>Van desen orloge, sonder waen,</l>
<l n="3920">Alse nu die yeeste doet verstaen.</l>
<l><pb n="147"/>Der edelre Machabese yeeste,</l>
<l>Dat es die hoegheste ende die meeste,</l>
<l>Die men van ridderscape mach tellen,</l>
<l>Hoe Roelant ende sine ghesellen</l>
<l n="3925">Te Ronchevale verslagen bleven,</l>
<l>Dat vint men al bescreven;</l>
<l>Van den tornoye ende van den stride</l>
<l>Van Troyen weet menich herde wide;</l>
<l><pb n="148"/>Van Waleweyne ende van Perchevale,</l>
<l n="3930">Kent men die aventure wale;</l>
<l>Hoe Alexander hem dede wiken</l>
<l>Met crachte alle riken,</l>
<l>Ende staen aen sine ghenade,</l>
<l>In dese yeeste vint men dade</l>
<l n="3935">Groot van ridderscape gesciet;</l>
<l>Maer nochtan en vint men niet</l>
<l>In enghene yeeste, van alle desen,</l>
<l>Noch in ghene, die men mach lesen,</l>
<l><pb n="149"/>Soe groote daet, op enen dach,</l>
<l n="3940">Als men voor Woeronc vallen sach,</l>
<l>Van gerechten ridderscape;</l>
<l>Want daer en was ridder noch cnape,</l>
<l>Onder al die Brabantsoene,</l>
<l>Hine toende nature van den Lyoene,</l>
<l n="3945">Die, bi naturen, bosch ende hagen</l>
<l>Verscuwet ende vliet, als men wilt iagen;</l>
<l>Ende alsmen wilt bestaen met stride</l>
<l>Verfiert hi hem, ende es blide,</l>
<l>Ende trekt te velde; daer hijt vint bloot</l>
<l n="3950">Daer kiest hi voor dat vlien die doot:</l>
<l>Recht als dese selve ghelike</l>
<l>Sachmen aen arme ende rike,</l>
<l>Onder al der Brabantre here;</l>
<l>Dat toende wel haer ghewere,</l>
<l n="3955">Ende die dade, die si deden,</l>
<l>Doen die viande tote hen reden,</l>
<l>Daer si bleven af verweert.</l>
<l>Dit en es logene noch gheviseert,</l>
<l>Als menich man heeft wel vernomen:</l>
<l n="3960">Nu hoort hoet es ten stride comen.</l>
<l>                Het viel op enen sinxen dach,</l>
<l>Dat een parlement gelach</l>
<l>Te Valkenborch, daer men soude maken</l>
<l><pb n="150"/>Soene, ende vrede van allen saken,</l>
<l n="3965">Tusschen den hertoge van Brabant,</l>
<l>Ende die heeren, die hem dat lant</l>
<l>Van Limborch wouden ontkeeren:</l>
<l>Te dien parlemente quamen die heeren,</l>
<l>Die vorste van Coelne, ende die grave</l>
<l n="3970">Van Gelre, ende her Waelrave</l>
<l>Van Monyoye; ende die gravinne</l>
<l>Van Vlaendren quam mede inne</l>
<l>Te Valkenborch, met geleide</l>
<l>Van Luthsenborch haer broedere beide,</l>
<l n="3975">Ende die hertoge van Lansi:</l>
<l>Dese warenre alle bi,</l>
<l>Ende waren ten parlemente comen.</l>
<l>Doen parlement wert ghenomen,</l>
<l>Dedemen den hertoge verstaen</l>
<l n="3980">Dat men die soene soude ane gaen,</l>
<l>Ende elcken sijn recht laten,</l>
<l>Dies si loeslike vergaten;</l>
<l>Want, doen si alle vergadert waren,</l>
<l>Lieten si tparlement varen,</l>
<l n="3985">Ende dat spreken om die soene,</l>
<l>Ende daden alsoe si waren ghewoene,</l>
<l>Ende ginghen dichten ende viseren</l>
<l>Hoe si den hertoge mochten weren,</l>
<l>Ende dlant van Limborch onthouden.</l>
<l n="3990"><pb n="151"/> Doen vonden si raet, dat si souden</l>
<l>Met coepe toe driven,</l>
<l>Dat lant van Limborch soude bliven</l>
<l>Den grave van Luthsenborch te male;</l>
<l>Want daerbi waenden si wale</l>
<l n="3995">Dat den hertoge soude ontverren.</l>
<l>Die coep ginc voort, al sonder merren.</l>
<l>Die grave van Gelre gaf daer thant</l>
<l>Bi coepe Limborch, ende al dlant</l>
<l>Den grave van Luthsenborch op.</l>
<l n="4000">Van Coelne die eertsbisscop,</l>
<l>Van Gelre selve die grave Reinout,</l>
<l>Ende al die heeren, die onhout</l>
<l>Den hertoge waren van Brabant,</l>
<l>Swoeren daer doen, metter hant,</l>
<l n="4005">Datsi ewelike souden</l>
<l>Dlant van Limborch helpen houden</l>
<l>Den grave van Luthsenborch, met crachte.</l>
<l>Die hertoge te Tricht lach, ende dachte</l>
<l>Dat sine dicke hadden bedrogen,</l>
<l n="4010">Dat hi hem aen haer geloven</l>
<l>Niet en soude houden soe vaste,</l>
<l>Hine soude te Tricht soe vele gaste</l>
<l>Van ridderen ende van cnapen bringen,</l>
<l>Of si die soene niet aen en gingen,</l>
<l n="4015">Dat hi soude, sonder sparen,</l>
<l>Daer si alle vergadert waren,</l>
<l>Met crachte in haer lant trecken.</l>
<l>Hier binnen moeste hem ontdecken</l>
<l>Hare comescap, ende hare raet,</l>
<l n="4020">Die scadelijc was ende quaet,</l>
<l><pb n="152"/>Die si te Valkenborch dreven,</l>
<l>Die noch ware beter achter bleven;</l>
<l>Want, die raet cochten ende vercochten,</l>
<l>Dat lant van Limborch si sochten;</l>
<l n="4025">Daer iammer af quam ende scade;</l>
<l>Want doen den hertoge hare dade</l>
<l>Ende hare comescap wert cont,</l>
<l>Wert hi tornich, ende bestont</l>
<l>Die coenste daet, ende die meeste,</l>
<l n="4030">Die men vint in enege yeeste</l>
<l>Bescreven van enen man.</l>
<l>Nu hoort, hoe dese daet began:</l>
<l>                Dies naestes andages, die gelach</l>
<l><pb n="153"/>Na den selven sinxen dach,</l>
<l n="4035">Daer men parlement op dreef,</l>
<l>Dat scadeleec daer achter bleef,</l>
<l>Bereidde hem, vore den dage,</l>
<l>Die hertoge Jan, ende leide lage</l>
<l>Ghemeenlike alle dien heeren,</l>
<l n="4040">Die Limborch hem wouden ontkeeren.</l>
<l>Vore Valkenborch hebben geleegt.</l>
<l>Dese meere wert soe vroech geseegt</l>
<l>Te Valkenborch, ende vernomen,</l>
<l>Eer die hertoge daer mochte comen,</l>
<l n="4045">Dat die vorste van Coelne ontquam.</l>
<l>Doen die hertoge dat vernam</l>
<l>Datti gherumet was, over waer,</l>
<l>Doene merde hi niet langer daer,</l>
<l>Maer, daer si alle toesagen,</l>
<l n="4050">Die te Valkenborch op lagen,</l>
<l>Toech hi voort, ten selven stonden,</l>
<l>Met banieren onghewonden.</l>
<l>Op groote orsse, ghemonteert wale,</l>
<l>Volgeden hem met ghetale</l>
<l n="4055">Si xv<hi rend='sup'>c</hi>; na minen sin</l>
<l>En wasser niet vele meer, no min,</l>
<l>Die wapene consten alle hanteren.</l>
<l>Dus voer hi in hare lant logeren,</l>
<l>Sonder veste, te velde buten.</l>
<l n="4060"><pb n="154"/> Die vorste van Coelne dede hem sluten</l>
<l>Te Heimsberge, daer hi was gevlouwen,</l>
<l>Om dat hi moeste den hertoge scouwen.</l>
<l>Daer volgeden hem na die heeren,</l>
<l>Daer hi door noot moeste af keeren</l>
<l n="4065">Te Valkenborch, daer men stoorde.</l>
<l>Doen die hertoge dat hoorde,</l>
<l>Dat hise te Heimsberge soude vinden,</l>
<l>Doen woude hise noch meer scinden,</l>
<l>Ende volgde hen na tot int lant</l>
<l n="4070">Van Wassenberge, ende stichte brant</l>
<l>Soe na hen, sonder liegen,</l>
<l>Dat hen over thoeft vliegen</l>
<l>Mochte die roec van den brande.</l>
<l>Dese cracht ende dese scande</l>
<l n="4075">Moesten si al daer ghedogen.</l>
<l>Van daer voer hi, vore hare ogen,</l>
<l>Tote op den Rijn, met ghewout.</l>
<l>En leeft nieman nu soe out</l>
<l>Dien des ghedincken conne,</l>
<l n="4080">Dat, tusschen Coelne ende Bonne,</l>
<l>Enich vorste soe lange lach stille,</l>
<l>Ieghen des ertbisscops wille,</l>
<l>Alsoe die hertoge doen daer lach.</l>
<l>Om datmen des sal doen gewach,</l>
<l n="4085">Ende ewelike daer bi ghedincken,</l>
<l>Voer hi daer sijn ors drinken,</l>
<l>Met hoegen moede, in den Rijn,</l>
<l>Dat men niet en waende dat mochte sijn</l>
<l>Ieghen des bisscops wille gesciet:</l>
<l n="4090">Nochtan en keerde hi aldus niet;</l>
<l>Want hi voer voort, ter selver vaert,</l>
<l><pb n="155"/>Tote voor Bonne, in den wijngaert:</l>
<l>Des dede hi houwen een deel, ende slichten.</l>
<l>Dat hi woude bernen ende vercrichten,</l>
<l n="4095">Daer te lande, dat ginge al onder.</l>
<l>Noch dede noch vremder wonder,</l>
<l>Om dat hi driven woude op sceren</l>
<l>Den bisscop ende sine hulperen.</l>
<l>                Ten Brule, inden dire gaert,</l>
<l n="4100">Daer in bevrijt sijn ende bewaert</l>
<l>Des eerstbisscops wilde beesten,</l>
<l>Daer woude die hertoge in, met feesten,</l>
<l>Jaghen met bracken, ende met winden:</l>
<l>Daer dede hi haestelike om sinden.</l>
<l n="4105">Die wile dat hire om sinden dede,</l>
<l>Doen spraken om den lantvrede</l>
<l>Die beste van den Coelneren,</l>
<l>Ende met hen een deel dire heeren,</l>
<l>Die den lantvrede wouden sterken:</l>
<l n="4110">Die grave vander Marken,</l>
<l><pb n="156"/>Ende Adolf vanden Berge, die grave,</l>
<l>Die oec die rovere woude doen ave.</l>
<l>Waelrave van Gulke, die proefst van Aken,</l>
<l>Onderwant hem oec der saken,</l>
<l n="4115">Ende woude hem met hen gesellen,</l>
<l>Van dat hi woude den bisscop vellen.</l>
<l>Dese keerden, met ghemeinder hant,</l>
<l>Toten hertoge van Brabant,</l>
<l>Met beden ende met sware clagen:</l>
<l n="4120">Daer bi wert gheverst dat iagen.</l>
<l>Si clageden over die onmare,</l>
<l>Die de roveren daden openbare,</l>
<l>Ende baden hulpe des hertogen;</l>
<l>Want men ye hadde geplogen,</l>
<l n="4125">Die te Limborch heere soude sijn,</l>
<l>Dat hi tusschen Mase ende Rijn</l>
<l>Dede over die rovere richten.</l>
<l>Die hertoge antwerde: "Ic wille plichten</l>
<l>Met u, ghi heeren, wildi wreken</l>
<l n="4130">Roef, ende roefhuse breken;</l>
<l>Want dat hebbic lange begheert."</l>
<l>Doen si den hertoge onverveert</l>
<l>Ende willich in haer hulpe vonden,</l>
<l>Nu hoort, wat si doen bestonden:</l>
<l n="4135">Doen spraken si: "Hertoge heere!</l>
<l>Over Woeronc clagen wi seere;</l>
<l>Want dat es dire rovere nest:</l>
<l><pb n="157"/>Daer bi dunct ons alre best</l>
<l>Dat wise thant ane striden,</l>
<l n="4140">Want sine laten niemanne liden,</l>
<l>Noch bi dage, noch bi nachte:</l>
<l>Si rovent al met crachte;</l>
<l>Daer bi laetse ons alsoe bestaen,</l>
<l>Dat wise ontliven alle, of vaen,</l>
<l n="4145">Ende die borch breken inden gront.</l>
<l>Alsoe verre, als dat sal wesen cont,</l>
<l>Sal men u mogentheit ontsien,</l>
<l>Ende voort ane voor u vlien,</l>
<l>Ende daer bi sal gestadich sijn</l>
<l n="4150">Die vrede, tusschen Mase ende Rijn."</l>
<l>                Die hertoge hadde corten raet</l>
<l>Om af te leggene ondaet,</l>
<l>Ende die strate te makene vri;</l>
<l>Ende antwerde: "Wildi,</l>
<l n="4155">Ghi heeren, Woeronc hebben af,</l>
<l>Ghi weet die antworde die ic gaf:</l>
<l>Bereit u, trect daer vore nu,</l>
<l>Ic ende die mine bliven bi u.</l>
<l>Wildi yeman daer vore deren,</l>
<l n="4160">Dat selen wi soe helpen weren,</l>
<l>Dat ghi u niet en dorvet ontsien</l>
<l>Dat wi yet van u vlien:</l>
<l>Dies derric my wel vermeten."</l>
<l>Aldus wert Woeronc beseten</l>
<l n="4165">Van den heeren, die daer wouden</l>
<l>Met crachte den lantvrede houden,</l>
<l>Bi des Romeschs conincs wille.</l>
<l>Die hertoge lach bi Coelne stille;</l>
<l><pb n="158"/>Maer, doen hi hoorde van hen allen,</l>
<l n="4170">Datsi voor Woeronc wouden vallen,</l>
<l>Doen brac hi op, al te hant,</l>
<l>(Die coene leeu van Brabant,)</l>
<l>Ende trecte vore, met hoegen moede,</l>
<l>Te Woeronc, dat hem quam te goede.</l>
<l n="4175">Daer lach hi vore, seven nacht,</l>
<l>Allene met sire macht,</l>
<l>Eer sine hulperen quamen.</l>
<l>Alle de ghene, die dit vernamen,</l>
<l>Seiden, dat nie en wert gesien</l>
<l n="4180">Soe groote condicheit ghescien,</l>
<l>Alsmen mochte voor Woeronc scouwen,</l>
<l>Van den Rine toter Denouwen,</l>
<l>Ende wederom toter Geronden.</l>
<l>Die hertoge dede, ter selver stonden,</l>
<l n="4185">Daer bi breken enen toren,</l>
<l>Daer die riddere af te voren</l>
<l>Den proefst van Gulken dede lede.</l>
<l>Des ridders name es die Wrede,</l>
<l>Dies dicke wel hadde verdient.</l>
<l n="4190">Dus worden dies hertogen vrient</l>
<l>Met sire ghewout, daer te lande,</l>
<l>Ghewroken over hare viande,</l>
<l>Opden Rijn in elke side,</l>
<l>Met hoverde ende met nide.</l>
<l n="4195">                Doen dat wonder daer gesciede,</l>
<l>Dat die hertoge ende sijn liede</l>
<l>Voor Woeronc gelogeert lagen,</l>
<l>Sinde te vriende ende te magen</l>
<l>Die eertsbisscop, die groote heere,</l>
<l n="4200"><pb n="159"/> Datsi hen bereidden seere,</l>
<l>Want daer ware int lant comen</l>
<l>Een walvisch, die hen soude vromen;</l>
<l>Want daer soude al dlant bi worden rike.</l>
<l>Hi ware soe verre binnen dike,</l>
<l n="4205">Men mochter over worpen dat net;</l>
<l>Maer, hi ware groot ende vet,</l>
<l>Dat hine mochte verweldegen niet geheel,</l>
<l>Dat elc quame om sijn deel:</l>
<l>Want, dat ware al sijn ontsien,</l>
<l n="4210">Dat hi met machte soude ontvlien,</l>
<l>En quamen si hem niet te tide.</l>
<l>Daer worden vele liede om blide,</l>
<l>Die hen bereidden derwaert,</l>
<l>Dien iammerlike berau die vaert,</l>
<l n="4215">Eer si van den walvissche scieden.</l>
<l>Aldus ontboet hi al den lieden</l>
<l>Daer hi hulpe aen waende vinden.</l>
<l>Nochtan, dat hi dus dede sinden,</l>
<l>Voer hi selve nacht ende dach,</l>
<l n="4220">Soe dat hi selden stille lach,</l>
<l>Van borge te borge, voort ende weder,</l>
<l>Al den Rijn op ende neder:</l>
<l>Al van Straesborch, hier ave,</l>
<l>En liet hi baenruts, noch grave,</l>
<l n="4225">Noch seriant, hine brachte hem mere</l>
<l>Vanden walvissche, die comen were</l>
<l>Soe verre verseilt, in sijn lant,</l>
<l>Dat hi moeste bliven op dat sant;</l>
<l><pb n="160"/>Ende bat hen allen, dat si quamen,</l>
<l n="4230">Ende haer deel daer ave namen;</l>
<l>Hine mochten allene niet verplegen.</l>
<l>Doen bereidden hem daer ieghen</l>
<l>Menich riddere, menich seriant,</l>
<l>Die den bisscop ute Overlant</l>
<l n="4235">Na volgden, met bliden sinne,</l>
<l>Op den troest van ghewinne,</l>
<l>Dies si alle wel vergaten</l>
<l>Daer si den walvisch souden vaten;</l>
<l>Want, doen sine waenden ontginnen,</l>
<l n="4240">Die hem doen niet en mochten ontrinnen</l>
<l>Bleven daer van hem verslonden,</l>
<l>Ochte gevaen, ten selven stonden,</l>
<l>Alse ghi namaels selt verstaen.</l>
<l>Nu hoort hoe sijt voort aen gaen.</l>
<l n="4245">                Die gaderinghe wert daer groot:</l>
<l>Si quamen alle die hi ontboot,</l>
<l>Die vorste van Coelne, van over al,</l>
<l>Want si hopeden, groot ende smal,</l>
<l>Te crighene dat ghewin.</l>
<l n="4250">Si en dachten anders, meer no min,</l>
<l>Daer trecten toe die Limborcheeren,</l>
<l>Van Luthsenborch die groote heeren,</l>
<l>Van Monyoye her Waelrave,</l>
<l>Van Gelre die mechtege grave,</l>
<l n="4255">Torsse, ende te voete, met al den lieden,</l>
<l>Die hi mochte bidden, oft ontbieden:</l>
<l><pb n="161"/>Dese gaderden bi Nuse algader.</l>
<l>Daer was haer geestelike vader,</l>
<l>Die bisscop, met menegen hoegen man,</l>
<l n="4260">Die ic ghenoemen niet en can.</l>
<l>Daer lagen si, alse wijchgiere,</l>
<l>Op die Erfene (dats een riviere),</l>
<l>Met grooter hercracht, een wile.</l>
<l>Van daer trecten si op die mile</l>
<l n="4265">Van Woeronc, daer die hertoge lach.</l>
<l>Doen vielt op enen saterdach,</l>
<l>Dat si ten hertoge souden keeren.</l>
<l>Doen woude die bisscop gode eeren</l>
<l>Vore, met sinen goeden werken,</l>
<l n="4270">Ende voer te Bruenwilre ter kerken:</l>
<l>Daer sanc hi den heeren messe,</l>
<l>Ende na predecte hi ene lesse</l>
<l>Van goeden troeste, ende van rade.</l>
<l>Aldus begonste hi sijn predecade:</l>
<l n="4275">                "Hoort, ghi heeren overal,</l>
<l>Ons es heden groot geval,</l>
<l>Hier op desen dach bedaget;</l>
<l>Want dat wi lange hebben geiaget</l>
<l>Dat heeft ons God nu toe gewijst;</l>
<l n="4280">Den walvisch, die ic hebbe geprijst,</l>
<l>Dat es die hertoge van Brabant,</l>
<l>Die ons es comen in die hant,</l>
<l>Met menegen hoogen man,</l>
<l>Die ons ontvlien niet en can,</l>
<l n="4285">Wine moeten hebben sinen scat;</l>
<l><pb n="162"/>Want si sijn nu in dat ghewat</l>
<l>Soe verre, dat si niet en mogen keeren.</l>
<l>Daerbi radic, dat ghi heeren</l>
<l>Haer goet, ende haer groote peert,</l>
<l n="4290">Dat ghi lange hebt begheert,</l>
<l>Onder u deilt, met minnen;</l>
<l>Want en wille niet anders winnen</l>
<l>Dan ic den hertoge hebbe ghevaen."</l>
<l>Die Limborcheren antwerden saen:</l>
<l n="4295">"Die hertoge moet emmer sterven!</l>
<l>Want hi woude ons geslechte onterven.</l>
<l>Al mochte hi al Brabant geven,</l>
<l>Hine mochte den dach niet verleven:</l>
<l>Van ghevancnesse swiget al stille!"</l>
<l n="4300">Die bisscop sprac: "Doet uwen wille,</l>
<l>Ghi heeren, als ghi comt ten stride;</l>
<l>Ende bereit u, ende sijt blide;</l>
<l>Want die hertoge ende die sine</l>
<l>Die sijn onse, al sonder pine.</l>
<l n="4305">Ware onser een ieghen hen drien,</l>
<l>Mochten si, si souden vlien;</l>
<l>Maer, neen si niet, het es te spade:</l>
<l>Si sijn nu in onse ghenade,</l>
<l>Des selen si seere mesnieten;</l>
<l n="4310">Want met cluppele ende met spieten</l>
<l>Hebben wi gebueren, meer dan si.</l>
<l>Torsse hebben wi nochtan daer bi</l>
<l>XII<hi rend='sup'>c</hi> helme meer dan si doen."</l>
<l><pb n="163"/>Hier met gaf hi sijn pardoen,</l>
<l n="4315">Ende dede hen allen aflaet</l>
<l>Soe groot, van hare mesdaet,</l>
<l>Ochte daer yeman bleve doot,</l>
<l>Dat hi voere in Abrahams scoot.</l>
<l>Menich, die daer pardoen ontfinc,</l>
<l n="4320">Eer die sonne onder ginc,</l>
<l>Leet hire om groot ongemac:</l>
<l>Hi hads bat thuus vol enen sac</l>
<l>Vercreghen, ieghen hantepas,</l>
<l>Vele beteren coep, dans daer was.</l>
<l n="4325">Selve die bisscop, om die none,</l>
<l>Ontfinc daer, van sinen pardone,</l>
<l>Als wel recht was, sinen loen.</l>
<l>Doen gheint was dat sermoen,</l>
<l>Dede die bisscop inden ban</l>
<l n="4330">Den hertoge, ende alle sine man,</l>
<l>Ende daer toe alle sijn hulperen.</l>
<l>Doen en sach men liede noit geberen</l>
<l>Soe blidelike, alsi daden alle</l>
<l>Van dies hertogen mesvalle,</l>
<l n="4335">Ende vanden ghewinne, daer hen af</l>
<l>Die bisscop goeden troest gaf.</l>
<l>                Doen dat gedaen was ende gesproken,</l>
<l>Was haer here sciere op gebroken,</l>
<l>Ende gewapent, out ende ionc,</l>
<l n="4340">Ende trecten tote vore Woeronc,</l>
<l>Met grooter bliscap, sonder merren:</l>
<l>Beide op waghene ende op kerren</l>
<l><pb n="164"/>Loeden si een groot deel</l>
<l>Veteren, vingerline, ende seel,</l>
<l n="4345">Daer si die ghene met wouden binden,</l>
<l>Die si voer Woeronc souden vinden.</l>
<l>Doen wert daer onderlinge</l>
<l>Om die gevangene groot gedinge,</l>
<l>Hoe daer af soude hebben core.</l>
<l n="4350">Die vorste van Coelne trecte vore,</l>
<l>Met sire bataelgen al gescaert,</l>
<l>Houden bi sinen standaert,</l>
<l>Onverre van Woeronc, naest den Rine,</l>
<l>Alsoe mechtich in scine,</l>
<l n="4355">Ochte men niet en mochte vellen</l>
<l>Met hercrachte. Soudie tellen</l>
<l>Hoe menich baenrots, hoe menich grave</l>
<l>Bi hem hilt, in quaems niet ave;</l>
<l>Daer bi latic dit nu varen.</l>
<l n="4360">Nu hoort vander ander scaren:</l>
<l>Die Limborcheren, ende haer conroet,</l>
<l>Dat mechtich was ende groot,</l>
<l>Daer toe hoverdich ende fier,</l>
<l>Doen quamen na, soe wijchgier,</l>
<l n="4365">Ghelijc oft al vor hen moeste vlien.</l>
<l>Dit was die ander scare van dien.</l>
<l>Die grave van Gelre quam getogen,</l>
<l>Te ors ende te voet, alsoe vermogen,</l>
<l>Na, metter derder scaren,</l>
<l n="4370">Dat hi in scine mochte sijn gevaren</l>
<l>Met sinen volke, sonder vermiden,</l>
<l><pb n="165"/>Ieghen al sine viande striden.</l>
<l>Aldus hilden si ghescaert</l>
<l>In drie bataelgen, alsoe haert,</l>
<l n="4375">Dat si toenden die ghelike,</l>
<l>Al waert ieghen dat Roemsche rike,</l>
<l>Dat sijt wel hadden gheweert;</l>
<l>Soe sterc warense gebattaelgeert.</l>
<l>Aldus hilden si op tfelt bereet.</l>
<l n="4380">Nu hoort hoet metten hertoge steet.</l>
<l>                Doen die hertoge hadde vernomen</l>
<l>Dat die viande souden comen,</l>
<l>(Overmits sine warders lieden,</l>
<l>Die dat wachten ende spieden,)</l>
<l n="4385">Dat ierste, dat hi ane vinc</l>
<l>Des morgens, eer die dach op ginc,</l>
<l>Dede hi sine bosinen blasen.</l>
<l>Die priestere, die die messe lasen,</l>
<l>Waren bereet inder dageraet.</l>
<l n="4390">Doen sochte menich man raet,</l>
<l>Doen te tide, ende sdaegs te voren,</l>
<l>Ochte haer lijf bleve verloren,</l>
<l>Hoe si die siele mochten berechten,</l>
<l>Datsi met Gode mochten plechten;</l>
<l n="4395">Want, daer en was noch clene noch groot</l>
<l>Van hen, hine dachte te bliven doot,</l>
<l>Ochte winnen sege, met eeren.</l>
<l>Knapen, ridderen, ende heeren</l>
<l>Daden daer als die vroede,</l>
<l n="4400">Ende ontfingen, met oetmoede,</l>
<l><pb n="166"/>Al meest als kerstene liede,</l>
<l>Dat hoege sacrament, met niede,</l>
<l>Daer ghewaerlike es binnen</l>
<l>Den heere, daer ane steet tverwinnen.</l>
<l n="4405">Daer met wouden si hen bereiden,</l>
<l>Om dat si, alse coenlike, souden beiden</l>
<l>Der viande, of si souden riden</l>
<l>Om dat heilige graf striden,</l>
<l>Metten cruce op Sarrasine;</l>
<l n="4410">Want alsoe salich es die pine</l>
<l>Roefhuse te brekene af,</l>
<l>Alse te striden om theilege graf.</l>
<l>Aldus was al haer meyninge,</l>
<l>Ende haer sake, in allen dingen,</l>
<l n="4415">Rechte orberlijc, ende goet:</l>
<l>Daer bi gaf hen God den spoet;</l>
<l>Want Judas Machabeus seegt</l>
<l>Dat aen die menige niet en leegt</l>
<l>Die verwinnesse van den stride:</l>
<l n="4420">Het steet aen Gode, in allen tide.</l>
<l>Dat bekinden daer wale</l>
<l>Die Brabantre altemale,</l>
<l>Dat al steet aen Gods gebode:</l>
<l>Daer bi bevalen si Gode</l>
<l n="4425">Met goeder herten al haer sake;</l>
<l>Want, hadde die hertoge met ghemake</l>
<l>Sijn recht moghen vercrighen,</l>
<l>Noch om bernen noch om wigen</l>
<l>En ware hi op den Rijn comen;</l>
<l n="4530">Maer, want hem wert sijn goet genomen</l>
<l>Met crachte, te sinen onwerden,</l>
<l><pb n="167"/>Wouden sijt winnen metten swerde,</l>
<l>Eer sijt achter wouden laten.</l>
<l>Nu hoort, hoe si ten wige hen saten.</l>
<l n="4435">                Doen ute waren die messen bracht</l>
<l>Ende der sielen orber ghewracht</l>
<l>Doen dede die hertoge met staden</l>
<l>Sijn heer op breken, ende laden,</l>
<l>Ende deedse over dwater varen</l>
<l n="4440">Op tfelt, daer gelogeert waren</l>
<l>Die vanden Berge, ende die Coelneren;</l>
<l>Want, dat was al sijn begheren</l>
<l>Alst viele dat men souden striden</l>
<l>Dat hi voer hen woude liden,</l>
<l n="4445">Ende te vorst den strijt bestaen;</l>
<l>Daer bi waert al gedaen</l>
<l>Dat hi sijn heer dede over comen</l>
<l>Doen hare plaetse was ghenomen,</l>
<l>Eer si waren al ghelogeert,</l>
<l n="4450">Soe wert haestelike ghecrieert</l>
<l>"Wapent u! wapent u! ghi heeren!</l>
<l>Die viande selen tote ons keeren;</l>
<l>Si comen herwert al gescaert."</l>
<l>Alsoe sciere als dit gesproken waert,</l>
<l n="4455">Doen dede die hertoge van Brabant</l>
<l>Sine bosinen blasen thant.</l>
<l>Doen wapende hem al dat here,</l>
<l>Als te trekene te ghewere.</l>
<l>Die hertoge was cortelinge</l>
<l n="4460">Bereet, ende dede een ors bringen,</l>
<l>Ende daer toe twee orsse bereiden,</l>
<l><pb n="168"/>Die hi voor hem dede leiden,</l>
<l>Overdect met covertueren,</l>
<l>Ende sine baniere daer bi vueren</l>
<l n="4465">Ontploken, als ten striden bereet,</l>
<l>Doen die hertoge daer bescreet</l>
<l>Sijn ors, en sachmen nye dier</l>
<l>In scine soe wijchgier,</l>
<l>Noch ten striden wert ghelaten</l>
<l n="4470">Soe coenlike utermaten,</l>
<l>Alse die hertoge doen gheliet.</l>
<l>Sine lieden en merden niet;</l>
<l>Want si waren bereet sciere,</l>
<l>Ende volgeden na sine baniere</l>
<l n="4475">Int velt, daer sise sagen houden,</l>
<l>Alse die ghene die bliven wouden</l>
<l>Bi hem, levende ende doot.</l>
<l>Vore dies hertogen conroot</l>
<l>En hilt banieren en ghene</l>
<l n="4480">Van sinen tekene meer dan ene:</l>
<l>Daer was sijn lichame altoes bi:</l>
<l>Daer die baniere voer, daer was hi</l>
<l>Toten inde, van dat began.</l>
<l>Al dat die hertoge hadde an,</l>
<l n="4485">Wapenroc, helm, ende britsieren,</l>
<l><pb n="169"/>Dat hadde al teken van sire banieren,</l>
<l>Alst te rechte hebben soude,</l>
<l>Van sabele, metten leeuwe van goude;</l>
<l>Dit teeken voerde hi al geheel:</l>
<l n="4490">Sijn broeder daer op dat palesteel,</l>
<l>Ende die bare sijn oem bastaert.</l>
<l>Anders en was daer, in die vaert,</l>
<l>Nieman die des ghelike droech.</l>
<l>Daer bi was die hertoge genoech</l>
<l n="4495">Kinlike hen allen, diene sochten;</l>
<l>Want sine seker vinden mochten;</l>
<l>Want, hi ware liever bleven doot</l>
<l>Dan hi gedragen hadde door noot</l>
<l>Vremde wapene, daer menne binnen</l>
<l n="4500">Niet en hadde mogen kinnen,</l>
<l>Ochte yemanne doen sine wapene dragen,</l>
<l>Dien men daer mede hadde verslagen:</l>
<l>Soe stout was hi, ende soe fier.</l>
<l>Aldus hilden si wijchgier,</l>
<l n="4505">Tote dat die strijt gheint waert.</l>
<l>Nu hoort, hoe si sijn gescaert,</l>
<l>Metten hertoge, in sine side:</l>
<l>Die vorste battaelge hadde daer ten stride</l>
<l>Die hertoge, ende die Brabantsoene.</l>
<l n="4510">Dit sijn die banieren ende die baroene,</l>
<l>Die met hem in sine scare bleven:</l>
<l>Sijns selfs broeder, ende sijn twee neven</l>
<l>Van Simpoel, die doen tien tide</l>
<l>Hen niet en vermoedden vanden stride:</l>
<l n="4515"><pb n="170"/> Si waren ten parlemente comen,</l>
<l>Dat te Tricht wert ghenomen,</l>
<l>Daer bi hadden si cume hen tienen</l>
<l>Die hen met wapenen mochten dienen,</l>
<l>Van haren lande, met hen doe;</l>
<l n="4520">Maer die hertoge setter toe,</l>
<l>Om hen te hulpen ende te hoeden,</l>
<l>Enen vromen ridder ende enen vroeden,</l>
<l>Die here was, alsict versta,</l>
<l>Van Liedekerke ende van Breda:</l>
<l n="4525">Bi hem hilden, in ene rie,</l>
<l>Vromege banrotse drie,</l>
<l>Van Antonse, van Scors, van Berlaer,</l>
<l>Die met hem waren alle daer.</l>
<l>Daer bi hilt, om die selve sake,</l>
<l n="4530">Dies baelius baniere van Geldenaken:</l>
<l>Dese hadde die hertoge al gegeven</l>
<l>Te behoedene sine twee neven;</l>
<l>Want si alsoe van lande scieden</l>
<l>Datsi van ridderen ende van lieden</l>
<l n="4535">Onversien daer comen waren.</l>
<l>Daer hilden, inder selver scaren,</l>
<l>Diere men te rechte sal vermanen,</l>
<l>Die grave Godevaert van Vianen,</l>
<l>Van Mechelen her Berthout,</l>
<l n="4540"><pb n="171"/> Van Diest, van Cuyct twee helde stout;</l>
<l>Assche, Ercle, Hoesdinne,</l>
<l>Die waren daer mede inne;</l>
<l>Waelhem, Waelcort, Rotselaer,</l>
<l>Dese hadden alle banieren daer;</l>
<l n="4545">Daer toe si twee van Wesemale:</l>
<l>Dit sijn die baenrotse altemale.</l>
<l>Die proefst van Nivele was daer mede,</l>
<l>Die daer oec als baenrots dede;</l>
<l>Want hi hilt leen ende lant,</l>
<l n="4550">Daer hi af baniere bant,</l>
<l>Alse heere ende alse vrie.</l>
<l>Daer waren, sonder alle die,</l>
<l>Banieren meer nochtan:</l>
<l>Van Bruessele die amman,</l>
<l n="4555">Ende die daer sijn in sine stede;</l>
<l>Van Antwerpen die scouthede,</l>
<l>Ende die meyer van Thienen:</l>
<l>Van den ambachte, daer si af dienen,</l>
<l>Dede elc ene baniere binden.</l>
<l n="4560">Daer daden oec twee heren sinden,</l>
<l>Van Adegheem ende van Gaesbeke,</l>
<l><pb n="172"/>Want haers selfs was daer breke,</l>
<l>Hare man ende hare banieren.</l>
<l>Mi dochte, na mijn viseren,</l>
<l n="4565">Dat diere banieren niet meer en was,</l>
<l>Sonder Wittham ende Mulrepas:</l>
<l>Waer die hilden, ende hoe si daden,</l>
<l>Dat sal ic seggen, na, met staden,</l>
<l>Te diere stat daert bat ghevelt.</l>
<l n="4570">Dese heren, die hier sijn ghetelt,</l>
<l>Dit was die scare die vore steet.</l>
<l>Die ander scare, die daer na reet,</l>
<l>Die daden dese heeren maken:</l>
<l>Die grave van Loen, die proefst van Aken,</l>
<l n="4575">Rifersceis, Wildenberge, Geraert</l>
<l>Van Gulke, ende her Sceivaert,</l>
<l>Die drossate van Gulke, ende her Jan</l>
<l>Van Betbuer, ende her Herman</l>
<l>Van Toneborch, ende her Gerlach</l>
<l n="4580">Van Dolendorp. Ende men sach</l>
<l><pb n="173"/>Daer houden heeren ute Overlant,</l>
<l>Daer die hertoge ane vant</l>
<l>Beide hulpe ende trouwe,</l>
<l>Van Grifensteine, van Wilnouwe,</l>
<l n="4585">Van Verrenborch her Robbrecht;</l>
<l>Dese waren in dander scare slecht.</l>
<l>Daer was oec van Dolheen</l>
<l>Met ere banieren die casteleen:</l>
<l>Niet en weet ic, over waer,</l>
<l n="4590">In wat battaelgen hi was daer:</l>
<l>Al sagict, my en gedinckes niet;</l>
<l>Maer ic wane dat hi niet en sciet</l>
<l>Van der Brabantre scare.</l>
<l>Achter dien hertoge, openbare,</l>
<l n="4595">Lilden daer, met coenen ghelate,</l>
<l>Nederwert over die strate,</l>
<l>Torsse ende te voet, biden Rine,</l>
<l>Die grave vanden Berge, ende die sine;</l>
<l>Die stat van Coelne niet geheel,</l>
<l n="4600">Maer der Coelneren een groot deel,</l>
<l>Hilden daer neder ghescaert</l>
<l>Onder haren standaert:</l>
<l>Coene ghelaet toenden si.</l>
<l>Daer hilden dese heeren bi:</l>
<l n="4605">Vanden Berge des graven broeder,</l>
<l><pb n="174"/>Beide van vader ende van moeder,</l>
<l>Daer toe dese graven alle viere,</l>
<l>(Ende onder sine baniere</l>
<l>Met stouten lieden, ende met starken,)</l>
<l n="4610">Van Ketelborch, ende vander Marken,</l>
<l>Van Waldegge, ende van Segenage.</l>
<l>Dat ic deser heeren gewage,</l>
<l>Die daer metten hertoge quamen</l>
<l>In sire hulpen, met namen,</l>
<l n="4615">Daerbi salic openbaren</l>
<l>Die ghene die ieghen hem waren;</l>
<l>Want alle, die hier niet en sijn getelt,</l>
<l>Die waren in dander side gheselt,</l>
<l>Aenden bisscop ende aen die sine.</l>
<l n="4620">Vander Moeselen toten Rine</l>
<l>Op ende neder, in elke side,</l>
<l>Ende daer toe verre ende wide</l>
<l>Ute Overlant, ende ute Westvalen,</l>
<l>Alsoe verre alse sise mochten halen,</l>
<l n="4625">Ochte met beden of met gichten</l>
<l>Sach mense daer met hem plichten,</l>
<l>Met hen varen, al ghemene,</l>
<l>Sonder den grave van Cleve allene,</l>
<l>Ende sonder die hier ghenoemet sijn,</l>
<l n="4630">Die woenen tusschen Mase ende Rijn:</l>
<l><pb n="175"/>Al van Loren her neder,</l>
<l>Tote Vrieslant, waren si weder</l>
<l>Dien hertoge, in dander side</l>
<l>Alle vergadert daer ten stride;</l>
<l n="4635">Daerom en mochte men niet sciere</l>
<l>Vertellen hoe menege baniere</l>
<l>Dat met hem was, of hoe menich here.</l>
<l>Daer bi eest goet dat ic keere</l>
<l>Op die yeeste, daer icse liet;</l>
<l n="4640">Want seidic hoe elc heere hiet</l>
<l>Met namen, het soude te seere verlingen:</l>
<l>Daerom willic vanden dingen</l>
<l>Cortelike die waerheit leeren;</l>
<l>Maer nieman en sal verkeeren</l>
<l n="4645">Dat ic, dat in den strijt</l>
<l>Daer gheviel te ere tijt,</l>
<l>Tallen staden ende tallen inden,</l>
<l>Tenen male niet en can ontbinden;</l>
<l>Want menege aventure</l>
<l n="4650">Gheviel daer, op een ure,</l>
<l>Die men onder ene tale</l>
<l>Niet en can tellen altemale;</l>
<l>Daerom soe moetic dichten</l>
<l>Salic van allen wel berechten,</l>
<l n="4655">Dat een vore, ende dander na,</l>
<l>Na dat ic sach ende versta;</l>
<l>Want, dat ic niet en hebbe gesien</l>
<l>Soe hebbic emmer van dien</l>
<l>Seker kinnesse, ende weten;</l>
<l n="4660">Des derric mij wel vermeten</l>
<l><pb n="176"/>Dat ic niet en sal openbaren.</l>
<l>Nu keeric op die drie scaren,</l>
<l>Die daer hadde elke partye,</l>
<l>Drie ghescaert ieghen drie,</l>
<l n="4665">Rechte alsoe gheordineert</l>
<l>Als ghi nu hoort gheviseert.</l>
<l>                Daer die hertoge Jan</l>
<l>Van Brabant hadde nochtan</l>
<l>Sine menege ende sijn getal</l>
<l n="4670">Van sinen lieden cleine ende smal,</l>
<l>Ieghen dat was in dander side;</l>
<l>Nochtan was hi van herten blide,</l>
<l>Dat hi was soe verre getogen,</l>
<l>Dat hi soude die ghene mogen</l>
<l n="4675">Ieghen hem sien op tfelt,</l>
<l>Die met crachte ende met gewelt</l>
<l>Roefhuse ende roef stichten,</l>
<l>Ende hem daer toe sijn goet ontcrichten,</l>
<l>Dat hi met crachte hadde vercreghen.</l>
<l n="4680">Die hertoge reet hen coenlike ieghen,</l>
<l>Verre van Woeronc, daer hi lach</l>
<l>Alsoe sciere als hise comen sach,</l>
<l>Sine viande, ieghen hem te stride,</l>
<l>Doen dede hem, in elke side,</l>
<l n="4685">Menich man ridder maken;</l>
<l>Maer, doent daer soude ten stride naken,</l>
<l><pb n="177"/>Sloegen nochtan ute vore</l>
<l>Bruedere, riddere, commendore,</l>
<l>Die vander dietscher ordenen waren,</l>
<l n="4690">Ende voeren in elke ten scaren,</l>
<l>Beide om vrede ende om soene,</l>
<l>Als hen wel behoort te doene;</l>
<l>Maer om vrede ende om tparlement</l>
<l>Ende achte men daer niet een twint;</l>
<l n="4695">Want daer dachte elc metten swerde</l>
<l>Te voldoene des anders hoverde,</l>
<l>Eer si vanden velde scieden.</l>
<l>Die hertoge sprac toe sinen lieden</l>
<l>Ende gaf hen troest ten stride waert,</l>
<l n="4700">Ende seide: "Na den coenen aert</l>
<l>Van uwen vordren seldi dinken,</l>
<l>Die men nie en sach winken,</l>
<l>Noch van haren heere vlien!</l>
<l>Wildi nu daer na tien,</l>
<l n="4705">Soe sal ons grote eere gevallen.</l>
<l>Ic belove my van u allen,</l>
<l>Dat ghi my dicke hebt wel gedient,</l>
<l>Ghi heeren, ende lieve vrient;</l>
<l>Maer nu gheet ierst ane die noot;</l>
<l n="4710">Want ic dincke hier te bliven doot,</l>
<l>Of ic sal tfelt met eeren winnen;</l>
<l>Want, dat moete God bekinnen,</l>
<l>Dat ic quam in dese saken,</l>
<l>Dat ic lantvrede woude maken;</l>
<l n="4715">Daer bi sal ons God bewaren.</l>
<l><pb n="178"/>Ic sal selve te vorst varen,</l>
<l>Want ic ben bat dan ghi</l>
<l>Ghemonteert, blijft bi my,</l>
<l>Beide arme ende rike,</l>
<l n="4720">Soe vaste ende soe vromelike,</l>
<l>Dat my, van achter noch van besiden,</l>
<l>Nieman en moge toeriden.</l>
<l>Die ons van vore willen deren,</l>
<l>Die salic alsoe verweren</l>
<l n="4725">Dat ons sal eere daer af gescien.</l>
<l>Siedi my gaen in hant, of vlien,</l>
<l>Ic wille dat ghi my selve verslaet!"</l>
<l>Sijn woort ende sijn coene ghelaet</l>
<l>Makede menegen daer soe stout</l>
<l n="4730">Ende ten wige wert soe bout,</l>
<l>Dat hen dochte, eer sijs begonnen,</l>
<l>Dat die sege ware ghewonnen;</l>
<l>Want alle, die sijn gelaet merken,</l>
<l>Vercoenden daer bi, ende sterken:</l>
<l n="4735">Soe coenlike sach menne ghelaten,</l>
<l>Ende soe wel ten wige saten!</l>
<l>Want hi toende eens leeus moet.</l>
<l>Daer bi was ridderlijc ende goet</l>
<l>Ten stride wert al sine maniere.</l>
<l n="4740">Biden riddere, die sijn baniere</l>
<l>Ghegeven was in die hant,</l>
<l>Hilt, in elke side, een seriant,</l>
<l>Die daer toe geset waren</l>
<l>Datsi daer souden bewaren</l>
<l n="4745">Die baniere, ochte si onderquame.</l>
<l><pb n="179"/>Ic geswige van haren name</l>
<l>Tote na dat ghevelt die stade;</l>
<l>Want des hertoghen dade,</l>
<l>Moetic vore maken cont.</l>
<l n="4750">Eer men daer den strijt bestont</l>
<l>Beval die hertoge in hoeden</l>
<l>Tween vromen ridderen, ende tween goeden,</l>
<l>Op trouwe sinen lichame:</l>
<l>Her Wouter hiet des eens name;</l>
<l n="4755">Van Warfengeis was hi geboren:</l>
<l>Tote hem wert ghecoren</l>
<l>Van Wesemale die bastaert.</l>
<l>Van hen tween woude sijn bewaert</l>
<l>Die hertoge daer ten stride.</l>
<l n="4760">Dese hilden bi hem, in elke side;</l>
<l>Maer hine liet riddere noch seriant</l>
<l>Aen sinen breidel slaen die hant,</l>
<l>Noch hine liet nieman voor hem riden.</l>
<l>Si hielden stille in beiden siden</l>
<l n="4765">Een stuc, eer si vergaderen wouden.</l>
<l>Die hertoge was varen houden</l>
<l>Op een hogede, voer een broec.</l>
<l>Sine vianden trecten in enen hoec</l>
<l>Tusschen twee straten, die daer lagen,</l>
<l n="4770">Soe dat die ghene moesten wagen</l>
<l>Die vore ten anderen souden riden;</l>
<l>Want si moesten grachte liden;</l>
<l><pb n="180"/>Maer dat en wiste die hertoge niet</l>
<l>Ende vragede dicke: "Wats hen geschiet?</l>
<l n="4775">Ochte wat mach hen nu werren,</l>
<l>Datsi soe lange merren?</l>
<l>Dat velt es effene ende wijt:</l>
<l>En comense niet, sueke wi den strijt!"</l>
<l>Den hertoge wert geantwert weder:</l>
<l n="4780">"Hets hier hoege, ende daer neder,</l>
<l>Heere, wi houden bider straten;</l>
<l>Het scijnt dat sijt daerom laten;</l>
<l>Die strate heeft grachte in beiden siden;</l>
<l>Hier en mach nieman ten anderen riden</l>
<l n="4785">Daer en si ane vordeel seere;</l>
<l>Want ane vergaderen liggen keere,</l>
<l>Daer bi tien si ten Rine waert."</l>
<l>Die grave hilt ghescaert,</l>
<l>Vanden Berge, ende die Coelneren;</l>
<l n="4790">Want op hen woude die bisscop keren;</l>
<l>Want hi was den Rine te naesten.</l>
<l>Doen men dat sach quam met haesten</l>
<l>Een riddere toe gheslagen thant,</l>
<l>Toten hertoge van Brabant,</l>
<l n="4795">Ende sprac: "Her hertoge, heere,</l>
<l>U bidden ende begheren seere</l>
<l>Die vanden Berge, ende die Coelneren</l>
<l>Ende die bi hen sijn, al die heeren,</l>
<l>Dat ghi hen naket ende staet bi.</l>
<l n="4800">Die viande toenen dat si</l>
<l><pb n="181"/>Tiersten tote hen selen slaen.</l>
<l>Si vreesen datsi ondergaen,</l>
<l>Eest dat ghi bi hen niet en sijt;</l>
<l>Daer bi naket hen! hets tijt,</l>
<l n="4805">Eer si comen in die noot."</l>
<l>Die grave van Verenborch reet bloot,</l>
<l>Ende was versienre vanden stride</l>
<l>In des hertoghen side:</l>
<l>Die riet den hertoge doen dat</l>
<l n="4810">Dat hi bleve houdende op die stat,</l>
<l>Ende die viande voort liete riden,</l>
<l>Ende, alsi die strate souden liden,</l>
<l>Ende voor trecken die grachte</l>
<l>Dat hi tote hen sloege met crachte;</l>
<l n="4815">Want si moesten hare scaren</l>
<l>Breken alle, int overvaren:</l>
<l>Quame hi dan op hen geheel,</l>
<l>Daer lage ane sijn voordeel.</l>
<l>                Die hertoge, die die eewe</l>
<l n="4820">Ende die nature hadde van den leeuwe,</l>
<l>Broec, straten ende grave</l>
<l>Ende al daer quam besculnesse ave</l>
<l>Dat was hem al ontweert,</l>
<l>Sonder platen, helme ende sweert;</l>
<l n="4825">Daer met woude hi hem verweren,</l>
<l>Ende sprac, sonder ververen:</l>
<l>"Dat en wille God nemmermeer geven,</l>
<l>Dat wi, om sterven noch om leven,</l>
<l>Houden voor grachte, oft vor straten,</l>
<l n="4830">Ende onse hulperen laten,</l>
<l><pb n="182"/>Daer wi toe sien verwinnen.</l>
<l>Porre wi! laet ons den strijt beginnen!</l>
<l>Ondanc hebbe die hem ontsiet!</l>
<l>Hilden wi nu hier langer yet</l>
<l n="4835">Dat ware bloetheit ende onmate."</l>
<l>Doen sloech die hertoge over die strate.</l>
<l>Die coenste daet, die ye gesciede,</l>
<l>Bestont die hertoge ende sijn liede,</l>
<l>Doen si grachten ende straten leden,</l>
<l n="4840">Daer hen die viande ieghen reden</l>
<l>Torsse ende te voet gescaert in drien,</l>
<l>Alse breet als mense mochte over sien;</l>
<l>Want diere scaren alle drie</l>
<l>Verbeiddens allene; nu hoort wie.</l>
<l n="4845">Die bisscop metter ierster scaren</l>
<l>Was over een strate gevaren,</l>
<l>Die daer lach, ten Rinewaert neder;</l>
<l>Maer hi keerde thant weder,</l>
<l>Over straten ende over grachte,</l>
<l n="4850">Ende sloech ten hertoge wert, met crachte,</l>
<l>Doen hi sach straten ende grachte liden</l>
<l>Den hertoge, daer menne mochte beriden</l>
<l>Sonder vordeel, buten sloten.</l>
<l>Die Limborcheren met haren roten</l>
<l n="4855">Hilden si in midden tfelt gescaert,</l>
<l>Ende sloegen oec ten hertoge waert</l>
<l>Metten bisscop, sonder sparen.</l>
<l><pb n="183"/>Ter selver plaetsen metter derder scaren,</l>
<l>Die achter, quam die grave van Gelre.</l>
<l n="4860">Dus woude elc here daer snelre</l>
<l>Vore anderen ten hertoge slaen;</l>
<l>Want, weder doot, ochte gevaen,</l>
<l>Waenden si, in danerinnen,</l>
<l>Den hertoge sekerlike gewinnen.</l>
<l n="4865">Welc dien hertoge van dien</l>
<l>Ter aventuren soude gescien,</l>
<l>Des woude elc heere ten naesten</l>
<l>Sijn te doene, bi diere haesten.</l>
<l>Want si sijns gierich waren</l>
<l n="4870">Braken si doen hare drie scaren,</l>
<l>Ende quamen alle in een geslagen.</l>
<l>Met orlove willic des ghewagen,</l>
<l>Dat nochtan daer selken dochte,</l>
<l>Doen die hertoge wijch sochte</l>
<l n="4875">Over grachte ende over straten,</l>
<l>Ende hem soe coenlike ginc saten,</l>
<l>Ende bereiden te ghewere,</l>
<l>Dat doen quam van sire viande here</l>
<l>Ende ghene scare van den drien</l>
<l n="4880">Al ten hertoge en dorste tien,</l>
<l>Ende datsi braken daer bi</l>
<l>Al hare scaren: welc si</l>
<l>Die rechte waerheit van desen,</l>
<l>Dies willic onbegrepen wesen;</l>
<l n="4885">Want dat een van beiden was waer;</l>
<l><pb n="184"/>Want het geviel alsoe daer,</l>
<l>Doen si ten hertoge souden varen,</l>
<l>Datsi van haren drien scaren</l>
<l>Alle maecten een conroot,</l>
<l n="4890">Dat soe sterc sceen ende soe groot</l>
<l>Ocht sijt al mochten verslinden,</l>
<l>Dat si vore hen souden vinden.</l>
<l>Daer met waenden si doen wale,</l>
<l>Sonder enege wedertale,</l>
<l n="4895">Ende sonder vrese ende sonder pine,</l>
<l>Den hertoge, ende alle die sine,</l>
<l>Te haren wille hebben vercregen.</l>
<l>Daer elc anderen dus voer ieghen</l>
<l>Ginghen si nochtan hare sake</l>
<l n="4900">Soe gestadelike ane, met gemake,</l>
<l>Int comen in beiden siden,</l>
<l>Ghelikerwijs als liede die riden,</l>
<l>Ende een bruut voor hen vueren.</l>
<l>Hier mogedi die aventueren</l>
<l n="4905">Hooren, eer si ten stride quamen.</l>
<l>Doen die Brabantre vernamen</l>
<l>Datsi hare drie scaren braken,</l>
<l>Doen riep lude, met hoge spraken,</l>
<l>Die bastaert van Wesemale:</l>
<l n="4910">"Ghi heeren, nu sie ic wale</l>
<l>Datsi des strijts niet en connen:</l>
<l>Sla wi te hen, si sijn verwonnen!</l>
<l>Want hare scaren sijn te broken."</l>
<l>Doen dit die bastaert hadde gesproken,</l>
<l n="4915">Ent hem vast ten stride wert sciep,</l>
<l><pb n="185"/>Doen sprac tangerlike, ende riep</l>
<l>Her Rase, die heere van Liedekerke:</l>
<l>"Ic sie aen haer scare ende merke</l>
<l>Datsi breet es ende lanc;</l>
<l n="4920">Si mogen ons, aen onsen danc,</l>
<l>Eer wijt weten, om ringen;</l>
<l>Daer bi doet dunnen ende lingen</l>
<l>Onse scare, eer si ons comen iegen</l>
<l>Alsoe doen die tornirens plegen.</l>
<l n="4925">Si comen dunne ende wide;</l>
<l>Maer dat en es niet goet te stride."</l>
<l>Die ridder nochtan, die dat riep,</l>
<l>Al vielt dat hi hem verliep</l>
<l>Van woorden, hi, metter hant,</l>
<l n="4930">Was een die vroemste van Brabant</l>
<l>Ende van Vlaenderen daer toe:</l>
<l>Dat toenden wale doe</l>
<l>In den strijt sijn groote dade.</l>
<l>Al miste hi vanden rade</l>
<l n="4935">Dan lette siere vromicheit niet;</l>
<l>Want dat es dicwile ghesciet,</l>
<l>(Van dien die wapene hanteren</l>
<l>Doen hi "dunne" hoorde crieren)</l>
<l>Ten stride battaelgen enen wale.</l>
<l n="4940">Her Libbrecht van Dormale,</l>
<l>Een coene ridder ute Brabant,</l>
<l><pb n="186"/>Ende daer toe vromich metter hant</l>
<l>Waer men wapene soude hanteren,</l>
<l>Doen hi "dunne" hoorde crieren</l>
<l n="4945">Behagede hem cranckelike die mere,</l>
<l>Ende riep, ocht hi verwoet were:</l>
<l>"Dicke ende inghe! dicke ende inge!</l>
<l>Dapperlijc elc dringhe</l>
<l>Den anderen soe hi naest mach;</l>
<l n="4950">Soe sal ons op desen dach</l>
<l>Eere ghescien sekerlike!"</l>
<l>Doen riepen, beide arme ende rike:</l>
<l>"Hoort te gader, dick, dicke!"</l>
<l>Een seriant riep: "Elc micke,</l>
<l n="4955">Als hi comt tote enegen here,</l>
<l>Dat hi van hem niet en keere,</l>
<l>Hine hebbene emmer tierst doot;</l>
<l>Want al ware hare alsoe groot</l>
<l>Datsi ware tote Coelne wijt,</l>
<l n="4960">Si verliesen den strijt</l>
<l>Wanneer dat die heren vallen."</l>
<l>Aldus gaf elc van hen allen</l>
<l>Den anderen troest soe goet,</l>
<l>Dat men nie hogeren moet</l>
<l n="4965">Dan daer was en sach ten stride,</l>
<l>Inder Brabantre side.</l>
<l>                Hoe verdichlike ende openbare</l>
<l>Reden doen vore al hare scare</l>
<l>Van Luthsenborch die vromege heren,</l>
<l n="4970">Ende gaven troest van grooter eeren</l>
<l>Ende van goede, dat hen allen</l>
<l><pb n="187"/>Vanden stride soude ghevallen.</l>
<l>Aldus troesten si ende rieden</l>
<l>Vore den strijt, al hare lieden,</l>
<l n="4975">Datsi blidelike streden.</l>
<l>Doen si dus vore die scare reden,</l>
<l>Een vrome riddere, een goet man,</l>
<l>Van Haddemale her Herman</l>
<l>Hilt daer mede doen in de scare:</l>
<l n="4980">Doen sijns die grave wert geware</l>
<l>Van Lutsenborch, sprac hi hem ane</l>
<l>Ende seide: "Her Herman! ic mane</l>
<l>Dat ghi segt, na u viseren,</l>
<l>Oft hen die viande mogen weren,</l>
<l n="4985">Na dat gijt ghescepen siet?"</l>
<l>Her Herman sprac: "Here! neen si niet;</l>
<l>Maer ic woude wi noch waren</l>
<l>Ghebattaelgeert in onse scaren,</l>
<l>Alsi wi hilden heden, eer."</l>
<l n="4990">Doen sprac die grave: "Secht mi meer,</l>
<l>Her Herman, bi uwer trouwen!</l>
<l>Na dien dat gijt moget scouwen,</l>
<l>Selen wi den sege hebben gewonnen?"</l>
<l>Her Herman sprac: "God moets ons onnen,</l>
<l n="4995">Heere, dat wine moeten winnen;</l>
<l>Want na dat ic mach bekinnen,</l>
<l>Die vorste scare gebaert alsoe</l>
<l>Ochtsi des strijts waren vroe;</l>
<l><pb n="188"/>Want, waer ic nye gequam,</l>
<l n="5000">En sagic liede noch en vernam,</l>
<l>Nie soe coenlike geberen,</l>
<l>Ende hen min van stride ververen,</l>
<l>Beide in ghelate ende in scine.</l>
<l>Daer sal aen liggen scade ende pine,</l>
<l n="5005">Eer si door noot in hant gaen:</l>
<l>Ende al mogedise alle verslaen,</l>
<l>(Dat seere ter aventueren steet,)</l>
<l>Nochtan houden bi hen bereet</l>
<l>Twee ander battaelgen al gescaert,</l>
<l n="5010">Daer wi ieghen sijn onbewaert;</l>
<l>Want al onse scaren sijn een conroot."</l>
<l>Doen dat hoorde her Berroot</l>
<l>Van Halloes, sprac hi:</l>
<l>"Ay mi dan, ay mi!</l>
<l n="5015">Hoe hebben wi aldus ghevaren,</l>
<l>Dat te broken sijn onse scaren?</l>
<l>Wi toenen dat wi haers niet en roeken.</l>
<l>Si sijn die beste die wi soeken</l>
<l>Van kerstenheit, sijt seker des.</l>
<l n="5020">Van even vele dat hare es:</l>
<l>Dat toenen si wel in hare comen;</l>
<l>Want en wert nye vernomen,</l>
<l>Dat liede buten haren lande</l>
<l>Soe coenlike beidden hare viande,</l>
<l n="5025">Daer si nochtan vermenicht sijn,</l>
<l>Alse si hier beidden, op den Rijn,</l>
<l>In al die macht dire grooter heeren,</l>
<l><pb n="189"/>Die alle nu hier op hen keeren,</l>
<l>Daer si nochtan gelaten alsoe</l>
<l n="5030">leghen, ocht si waren vroe.</l>
<l>Hen dunct wine hebbens niet te voren."</l>
<l>Die grave van Luthsenborch hadde toren</l>
<l>Dat sire toe soe vele spraken.</l>
<l>Nochtan, om vrese vanden saken,</l>
<l n="5035">Want hi van hen hoorde dat,</l>
<l>Voer hi houden op sine stat,</l>
<l>Daer hi op was vore gescaert,</l>
<l>Ende sprac ane den bastaert:</l>
<l>"Douche ferre Herri!</l>
<l n="5040">Penst om eere, ende siet dat ghi</l>
<l>Eerlike onse baniere doet vueren!</l>
<l>Die saken staen ter aventueren</l>
<l>Meer dan si te voren scenen:</l>
<l>Dat vernemic van den ghenen</l>
<l n="5045">Diere vroet sijn ane, ende wijs."</l>
<l>Herris van Hoffelijs,</l>
<l>Die bastaert, antwerde: "Heere</l>
<l>U sal noch heden groote eere</l>
<l>Hier ghevallen, laet u clagen;</l>
<l n="5050">Want men sach hen nie versagen</l>
<l>Die ute Limborch sijn geboren.</l>
<l>Port coenlike, ende slaet met sporen,</l>
<l>Ende vaert den strijt beginnen:</l>
<l>Wi selen sege met eeren winnen!"</l>
<l n="5055">Die coene grave Heinric</l>
<l>Van Luthsenborch antwerde: "Ic</l>
<l>Ben, broeder, onversaegt</l>
<l>Al hebbic u gheclaegt,</l>
<l><pb n="190"/>Om dat onse scaren sijn te broken;</l>
<l n="5060">Want daer hebben toe gesproken</l>
<l>Her Berroet ende her Herman</l>
<l>Fellik genoech; maer nochtan</l>
<l>Hoe dat daer met nu steet,</l>
<l>Ic hope dat wi onse leet</l>
<l n="5065">Hier selen wreken met eeren.</l>
<l>Ende en mach oec niet soe keeren,</l>
<l>Wine selen laten sonder blame</l>
<l>Na ons der Limborcheren name,</l>
<l>Alsoe alse wine heere bringen."</l>
<l n="5070">Die helme, die in die ketenen hingen,</l>
<l>Dede die grave, sonder beiden,</l>
<l>Alsoe haestelike bereiden,</l>
<l>Dat sise thant in thooft stieten.</l>
<l>Hoe coenlike datsi doen gelieten</l>
<l n="5075">Dat en mochte nieman anderen seggen;</l>
<l>Want men mochte niet ute leggen</l>
<l>Hoe hoege gelaet dat si daer dreven.</l>
<l>Het sceen, dat deerde mochte beven</l>
<l>Vore hen, daer si den hertoge sochten.</l>
<l n="5080">Coenliker noch bat en mochten</l>
<l>Hen oec liede nye gelaten,</l>
<l>Dan hen daer ieghen gingen saten</l>
<l>Die hertoge, ende die Brabantsoene.</l>
<l>Een vrome ridder ende een coene,</l>
<l n="5085">Die gerne prijs hadde ghenomen,</l>
<l>Was daer metten hertoge comen:</l>
<l>Nochtan was hi rimer geboren:</l>
<l><pb n="191"/>Die sloech vore ute met sporen,</l>
<l>Ende voer den iersten slach slaen,</l>
<l n="5090">Doen men soude den strijt bestaen.</l>
<l>Sijn name was her Franbach.</l>
<l>Alse haestelike alse dit versach</l>
<l>Een vrome ridder ende een stout,</l>
<l>Van Ysche mijn her Arnout,</l>
<l n="5095">Liet hi met ute rinnen</l>
<l>Ende voer coenlike vore beginnen</l>
<l>Met heren Franbage den strijt.</l>
<l>Ghenendichlike, ter selver tijt,</l>
<l>Sloech met hen vore inne</l>
<l n="5100">Dies heeren broeder van Hoesdinne,</l>
<l>Arnout hiet hi, ende was clerc;</l>
<l>Maer ridderlike was sijn werc.</l>
<l>Van groote persse ende meswinde</l>
<l>Leet hi; daer bleef oec een inde</l>
<l n="5105">Van sinen nase, dat hi vercochte</l>
<l>Eerlike, daer hi den strijt sochte.</l>
<l>Aldus begonsten dese drie,</l>
<l>In diere Brabantre partye,</l>
<l>Die maleye van den stride.</l>
<l n="5110">Nu hoort van in die ander side.</l>
<l>                Die Scavedriessche ende haer geslechte,</l>
<l>Onder ridderen ende knechten,</l>
<l>Quamen den Limborcheren dienen,</l>
<l>Met hondert helmen ende met tienen.</l>
<l n="5115"><pb n="192"/> Doen men soude den strijt bestaen</l>
<l>Quamen die allegader saen</l>
<l>Ten grave van Luthsenborch, ende baden</l>
<l>Dat hi hen des woude gestaden</l>
<l>Datsi vore moesten riden,</l>
<l n="5120">Ieghen hare viande striden,</l>
<l>Dien si van veeden waren gram:</l>
<l>Dat waren die van Witham,</l>
<l>Ende met sinen magen Mulrepas,</l>
<l>Dien die grave selve was</l>
<l n="5125">Van Luthsenborch seere gehat.</l>
<l>Daer bi antwerde hi hen dat</l>
<l>Hi hen dies wel woude onnen:</l>
<l>Aldus wert die strijt begonnen.</l>
<l>Si sloegen daer sise waenden vinden,</l>
<l n="5130">Maer si hilden, buten tinden</l>
<l>Ghebattaelgeert, ute haren swerde;</l>
<l>Doen sloegen si te heren Godeverde,</l>
<l>Ten ioncsten broeder van Brabant,</l>
<l>Die hem, met willeger hant,</l>
<l n="5135">Weder te ghewere warp.</l>
<l>Daer wert die strijt herde scarp;</l>
<l>Want bi hem hilden Walen:</l>
<l>Die settense weder soe in talen,</l>
<l>Datsi van hen moesten keeren:</l>
<l n="5140">Maer si bleven bi hare heeren,</l>
<l>Al toten inde, inden strijt.</l>
<l>Daer was hoverde groot, ende nijt,</l>
<l>Doen si worden weder staen:</l>
<l><pb n="193"/>Want doen sloegen met hen in saen</l>
<l n="5145">Die Limborcheren, ende hare ghetuc,</l>
<l>Ende riepen alle: <hi rend="italic">Adhuc, adhuc!</hi> </l>
<l>Dats: "Laet ons allen ten hertoge slaen</l>
<l>(Diet in dietsche wille verstaen,)!"</l>
<l>Des bisscops volc ende Gelderlant</l>
<l n="5150">Riep: "Al ten hertoge van Brabant!</l>
<l>Laet ons dien ane ons slaen,</l>
<l>Soe hebben wi dandere alle gevaen;</l>
<l>Want wi hebbense alle beloken."</l>
<l>Dat was lichter vele gesproken</l>
<l n="5155">Dan die werke waren gedaen;</l>
<l>Want doent daer ginc aen dwederstaen,</l>
<l>Doen vonden si alle over vol</l>
<l>Te selker merct alsulken tol;</l>
<l>Want doent daer ginc aen den noot</l>
<l n="5160">Wert die weringe alsoe groot,</l>
<l>Dat men wonder mochte scouwen</l>
<l>Van coenheden, ende van trouwen,</l>
<l>Die die Brabanters hanteerden,</l>
<l>Daer si dat volc met verweerden,</l>
<l n="5165">Ende des strijts bleven boven.</l>
<l>Wel te rechte sal mense loven;</l>
<l>Want men sachse nye soe mat,</l>
<l>Sine toenden altoes dat,</l>
<l>Datsi nature hebben van dien,</l>
<l n="5170">Datsi eer sterven eer si vlien</l>
<l>Daer si bi haren heere sijn:</l>
<l>Dat daden si daer wel in scijn;</l>
<l><pb n="194"/>Want si gheberden allegader,</l>
<l>Och si sagen haren vader</l>
<l n="5175">Voor haer oghen verslaen,</l>
<l>Doen die hertoge was bestaen,</l>
<l>Ende si alle ghebruedere waren,</l>
<l>Ende sijt wouden wreken varen.</l>
<l>En mochten tellen en ghene tongen</l>
<l n="5180">Hoe coenlike dat si voort drongen;</l>
<l>Hoe getrouwelike datsi te gader bleven;</l>
<l>Hoe vromelike dat si haer leven</l>
<l>Ieghen hare viande verweerden,</l>
<l>Die int vergaderen ghebeerden</l>
<l n="5185">Ocht valke waren, ende blauvoete,</l>
<l>Die vliegen souden te gemoete</l>
<l>Enen hane, met sinen hinnen,</l>
<l>Daer si prijs aen wouden winnen;</l>
<l>Want hen dochte, na haer viseren,</l>
<l n="5190">Al connen Brabantre tornieren</l>
<l>Datsi niet van stride en connen:</l>
<l>Daer bi achten sijt gewonnen.</l>
<l>Maer doen si soe verre waren voort</l>
<l>Reden, dat haer hoege woort</l>
<l n="5195">Ende haer hoverdich gelaet</l>
<l>Comen moeste toter daet,</l>
<l>Die hen te voren hoendre dochten,</l>
<l>Die vonden si leeuwe, daer sise sochten.</l>
<l>Aldus wert daer, in beiden siden,</l>
<l n="5200">Dat vreselijcste toe riden</l>
<l>Dat ye te voren wert vernomen;</l>
<l>Want die daer ieghen een comen</l>
<l>Moesten hen der doot gheninden.</l>
<l>Dat waren die beste die men vinden</l>
<l n="5205"><pb n="195"/> Hadde moghen, in enich lant,</l>
<l>Van ridderscape metter hant,</l>
<l>Daer God die sonne op scinen doet:</l>
<l>Daer bi was daer dat ontmoet</l>
<l>Alsoe fel, ende alsoe hart,</l>
<l n="5210">Alst ye ghedaen waert</l>
<l>Met grooter cracht, ende met nide,</l>
<l>Vander zee in elke side.</l>
<l>Dat gheduerde over waer</l>
<l>Aldus fel, ende aldus swaer</l>
<l n="5215">Rivelike alsoe lange wile</l>
<l>Alsmen riden soude een mile,</l>
<l>Eer yeman mochte bekinnen</l>
<l>Wie den sege daer af soude winnen;</l>
<l>Maer nochtan dochte desen heeren,</l>
<l n="5220">(Den bisscop ende den Limborcheren,</l>
<l>Den grave van Gelre, ende hen allen,)</l>
<l>Datsi, in dierste ane vallen,</l>
<l>Die overhant verre namen.</l>
<l>Int vergaderen daer si quamen</l>
<l n="5225">Drongen si, met sterker vaert,</l>
<l>Die Brabantre achterwaert;</l>
<l>Maer dat en was geen wonder:</l>
<l>In hare bataelge waren (sonder</l>
<l><pb n="196"/>Die ghene die te voet streden,</l>
<l n="5230">Ende die mate waren gereden,</l>
<l>Die men daer toe niet en telde nochtan,)</l>
<l>Met helmen meer dan MC man.</l>
<l>Dat die scaren alle drie</l>
<l>Hadden in tsertoghen partye.</l>
<l n="5235">Die sterke bataelge al ghemene</l>
<l>Sloech toten hertoge, daer allene</l>
<l>Die Brabantre bi waren,</l>
<l>Die doen, met hare cleinder scaren</l>
<l>Alsoe hert drongen ieghen,</l>
<l n="5240">Al was die strijt onghewegen,</l>
<l>Datsi, noch hare heere,</l>
<l>Die hertoge, vanden achter keere</l>
<l>Nie twint en worden ghescoffiert;</l>
<l>Want alsoe sterc gebattaelgiert</l>
<l n="5245">Bleven si altoes in een,</l>
<l>Wat mense dranc ochte ghereen,</l>
<l>Dat nieman tote hen en voer,</l>
<l>Hine hadde te Coelne dor den moer</l>
<l>Alsoe wel met crachte mogen riden,</l>
<l n="5250">Alse dor hen met gemake liden.</l>
<l>Maer dats waer, dat was soe groot</l>
<l>Die perse, daer mense achter croot,</l>
<l>Dat dese heeren, in dien beginne,</l>
<l>Van Cuyct, van Ercle, van Hoesdinne,</l>
<l n="5255">Onder waenden sijn gegaen;</l>
<l>Maer hen wert geholpen saen</l>
<l>Datsi weder boven quamen;</l>
<l><pb n="197"/>Want, waer die Brabantre vernamen</l>
<l>Dat haer liede waren verladen,</l>
<l n="5260">Dien quamen si thant in staden</l>
<l>Soe seere, dat sijt mochten wagen.</l>
<l>Want si des van trouwen plagen,</l>
<l>Daer bi bleven si gheeert.</l>
<l>Si waren oec wel ten stride geleert;</l>
<l n="5265">Want, die moede waren of gewont,</l>
<l>Si sijdden hem een corte stont,</l>
<l>Ende lieten andere vorwaert tien:</l>
<l>Dan wert te volcwige nye gesien.</l>
<l>Doen mense sach al soe geberen,</l>
<l n="5270">Datsi alle verwonnen weren</l>
<l>Waenden wel hare viande;</l>
<l>Want het es daer sede te lande,</l>
<l>Alsi scuwen dat anscijn</l>
<l>Datsi dan verwonnen sijn,</l>
<l n="5275">Soe datsi vlien, oft gaen in hant;</l>
<l>Maer die van Brabant</l>
<l>Alsi hen hadden verblasen</l>
<l>Keerden si in, als liede die rasen,</l>
<l>Ter weringhen weder mede;</l>
<l n="5280">Want, dats haer aert ende haer sede.</l>
<l>Daerbi hilden si vaste</l>
<l>Hare bataelge iegen haer gaste,</l>
<l>Die si ghenindelike ontfingen</l>
<l>Ints swerts ort, sonder verdingen;</l>
<l n="5285">Want sine wouden niemanne vaen</l>
<l>Vore dat die strijt was gedaen;</l>
<l>Maer wat te hen quam dat bleef doot,</l>
<l>Ochte keerde van hen, door die noot.</l>
<l>Dus storte daerop die eerde</l>
<l n="5290"><pb n="198"/> Beide manne ende perde</l>
<l>Van sterken slagen ende van steken;</l>
<l>Maer men hoorde lettel spreken;</l>
<l>Want men vernam nye</l>
<l>Dat swighen in abdye</l>
<l n="5295">Dan inden strijt wert geswegen;</l>
<l>Sonder die ghene die buten creghen,</l>
<l>Die riepen seere, ende dreven ioye,</l>
<l>Daer si volgede na die proye.</l>
<l>Die yeeste ende dit gescien</l>
<l n="5300">Salic tellen voort bi dien;</l>
<l>Want het geviel int begin,</l>
<l>Datsi volgden na tgewin.</l>
<l>                Doen ane quamen die van Gelre</l>
<l>Met luder stimmen ende met helre,</l>
<l n="5305">Ende met grooter gehoe,</l>
<l>Soe riep elc anderen toe:</l>
<l>"Slawi alle ten Brabantsoenen!"</l>
<l>Ende vele riepen: "Ten pauwelioenen!</l>
<l>Laet ons die ane slaen;</l>
<l n="5310">Die strijt sal thant sijn gedaen:</l>
<l>Die Brabantre sijn verwonnen."</l>
<l>Doen reden daer ende ronnen,</l>
<l>Om ghewin, ten tinten waert</l>
<l>Vele liede, met sterker vaert,</l>
<l n="5315">Torsse ende te voet met grooten roten,</l>
<l>Boenen met eyseliken stroten;</l>
<l>Crieerden gruwelike, ende liepen</l>
<l>Achter die Brabantre, ende riepen:</l>
<l><pb n="199"/>"Slaet, vaet ende brint</l>
<l n="5320">Al dat ghi vore u vint,</l>
<l>En laet somere, kerre, noch wagen;</l>
<l>Die Brabantre sijn verslagen,</l>
<l>Ende haer hertoge leegt hier doot."</l>
<l>Daer met waenden si tconroot</l>
<l n="5325">Der Brabantren wel scofferen,</l>
<l>Soe dat si hen niet en souden weren:</l>
<l>Alsoe waenden si met woorden</l>
<l>Die ghene versagen, die den orden</l>
<l>Vanden swerden niet en weken;</l>
<l n="5330">Want, watsi hoorden spreken</l>
<l>Achter hen, ochte ghescien,</l>
<l>Sine wouden hen niet om sien.</l>
<l>Riep men van dode, oft van roeve,</l>
<l>Si geberden alse die doeve,</l>
<l n="5335">Ende hilden anscijn ende handen</l>
<l>Altoes ieghen die viande,</l>
<l>Dapperlike te ghewere.</l>
<l>Onder der Brabantre here,</l>
<l>En was nye en geen man,</l>
<l n="5340">Van dien dat die strijt began,</l>
<l>Die dat anscijn keerde, danen hi quam,</l>
<l>Tote dat men seker vernam</l>
<l>Datsi sege hadden ghewonnen.</l>
<l>Doen aldus die van Gelre ronnen</l>
<l n="5345">Ten tinten waert, om die pride,</l>
<l><pb n="200"/>Doen quamen voort toten stride</l>
<l>Knechte, die uten tinten vlowen,</l>
<l>Die crieerden doen ende scrowen:</l>
<l>"Were die, edele Brabant!</l>
<l n="5350">Die hertoge heeft die overhant;</l>
<l>Die van Luthsenborch sijn doot,</l>
<l>Die bisscop gevaen door die noot,</l>
<l>Ende Gelre bloeme es onder bleven."</l>
<l>Die soe groote bliscap dreven,</l>
<l n="5355">Doen si dat goet voeren winnen,</l>
<l>Die lieten doen henen rinnen</l>
<l>Torsse ende te voete, ende gingen vlien.</l>
<l>Ten stride en keerde geen van dien,</l>
<l>Die den roef grepen an.</l>
<l n="5360">Daer was heere af ende leidsman</l>
<l>Een ridder, een drossate,</l>
<l>Die in scine ende in gelate</l>
<l>Den roef bestont met vorerade;</l>
<l>Want hi waende dat hare scade</l>
<l n="5365">Die Brabantre souden wreken,</l>
<l>Ende daerbi hare bataelge breken.</l>
<l>Dat en quam niet na sine achten;</l>
<l>Want die Brabantre dachten</l>
<l>Datsi doot wouden bliven,</l>
<l n="5370">Ochte haer viande onder driven,</l>
<l>Eer si dat hooft souden keeren.</l>
<l>Dat brachtse te selker eeren,</l>
<l>Dat menre af spreken sal</l>
<l>Verre ende wide al over al,</l>
<l n="5375"><pb n="201"/> Alsoe lange als die werelt steet.</l>
<l>Die drossate, die ter peerden reet,</l>
<l>Alsoe sciere als hi vernam</l>
<l>Dat die hertoge boven quam,</l>
<l>Ende sine heeren onder gingen,</l>
<l n="5380">Al dat hi mochte henen bringen</l>
<l>Dat rovede hi doen, ende ontvoer:</l>
<l>Hem volgde na menich geboer,</l>
<l>Ridders een deel, ende vele cnapen,</l>
<l>Die in scine voeren rapen</l>
<l n="5385">Diere Brabantre goet,</l>
<l>Ende volgden na op den voet</l>
<l>Den drossate, sonder wederkeeren.</l>
<l>Aldus begaven si hare heeren.</l>
<l>Des drossaten name hiet</l>
<l n="5390">(Die dus van sinen heere sciet,)</l>
<l>Die Esel her Reynere:</l>
<l>Het sceen dat hi leeu ende bere</l>
<l>Met woorden mochte bedwingen,</l>
<l>Ten parlemente ende te gaderingen</l>
<l n="5395">Tusschen Rurmonde ende Monfoort;</l>
<l>Nochtan was hi die den voort</l>
<l>Ierstwerf te Woeronc sochte,</l>
<l>Waer men henen vlien mochte,</l>
<l>Daer hi menigen man ontleidde,</l>
<l n="5400">Die daer des strijts niet en beidde,</l>
<l>Noch nie slach en sloech.</l>
<l>Diere vloe na noch meer genoech</l>
<l>Al sonder dese, met grooten scaren,</l>
<l>Die ic na sal openbaren;</l>
<l n="5405">Maer ic sal eer doen verstaen,</l>
<l>Hoe dat den ghenen es vergaen,</l>
<l><pb n="202"/>Die om sterven noch om leven</l>
<l>Dat velt daer niet en wouden begeven.</l>
<l>                Die vromege ridder ende die goede</l>
<l n="5410">Van Luthsenborch, met overmoede</l>
<l>Sochten si den strijt int harde.</l>
<l>Daer met volgden si haren arde;</l>
<l>Want si sijn van aerde comen</l>
<l>Van goeden ridderen ende vromen:</l>
<l n="5415">Daer woudens af behouden name,</l>
<l>Ende sochten des hertogen lichame,</l>
<l>Om dat sine onder wouden bringen.</l>
<l>Daer daden si recht haren dingen,</l>
<l>Sint dat si emmer wouden striden.</l>
<l n="5420">Die grave van Luthsenborch moeste liden</l>
<l>Den hertoge, meer dan vier screden,</l>
<l>Daer si ieghen een reden:</l>
<l>Dat was ieghen hare beider danc;</l>
<l>Maer, daer wert soe groot bedranc</l>
<l n="5425">Int vergaderen, daer si quamen,</l>
<l>Dat nieman anderen en mochte ramen.</l>
<l>Maer al geviel dat elc anderen leet,</l>
<l>Si vonden nochtan strijt bereet</l>
<l>Ieghen een, in beiden siden;</l>
<l n="5430">Want daer en mochte sonder striden</l>
<l>Nieman houden met ghemake,</l>
<l>Hine vonde feller wedersake,</l>
<l>Die vore int vergaderen quam.</l>
<l>Want men gaf daer ende nam</l>
<l n="5435">Ghenindelike, sonder verdragen,</l>
<l>Beide van steken ende van slagen,</l>
<l>Alsoe mildelike alse ye wert gegeven,</l>
<l><pb n="203"/>Daert te doene was om dleven,</l>
<l>Tenegen stride, in enich lant.</l>
<l n="5440">Die ioncste broeder van Brabant,</l>
<l>Her Godevaert, hi hilt gescaert</l>
<l>Besiden den hertoge, vorwaert.</l>
<l>Tote hem quam die grave geslagen</l>
<l>Van Luthsenborch. Doen dat sagen</l>
<l n="5445">Twee ridders, die daer waren</l>
<l>Bi heeren Godevaerde, dat soude varen</l>
<l>Die grave van Luthsenborch te haren heere,</l>
<l>Vreesden si dat ontmoet seere;</l>
<l>Want ongelijc noch doen sceen:</l>
<l n="5450">Her Wouter van Revie wasser een;</l>
<l>Dander was her Gheraert die Moer;</l>
<l>Die voeren beide ute doen op hoer,</l>
<l>Vore in des graven ontmoet,</l>
<l>Van Luthsenborch, om dat sine woet</l>
<l n="5455">Hare heere te bat soude verweren,</l>
<l>Int vergaderen, sonder deren.</l>
<l>Die grave van Luthsenborch ontwranc</l>
<l>Hen beiden nochtan, ende dranc</l>
<l>Met crachte tot heeren Godevaerde,</l>
<l n="5460">Die hem ridderlike weerde:</l>
<l>Hine liet den aerm niet verslappen;</l>
<l>Want hi sloech met ere wappen</l>
<l><pb n="204"/>Des graven ors op thoeft alsoe</l>
<l>Van Luthsenborch, dat van hem vloe,</l>
<l n="5465">Ende met crachte hem omwarp.</l>
<l>Dat dat vergaderen wert soe scarp,</l>
<l>Dat ors die viande moeste scuwen,</l>
<l>Doen waende menich dat gevlouwen</l>
<l>Die grave van Luthsenborch ware,</l>
<l n="5470">Sijn ors keerde soe openbare</l>
<l>Vanden eyseliken slaghe.</l>
<l>Die grave en was geen sage</l>
<l>Van Luthsenborch: si waren ontvroet</l>
<l>Die waenden dat die hoege moet</l>
<l n="5475">Van Limborch, ende die coene aert,</l>
<l>Van bloetheiden keerde achter waert;</l>
<l>Want daer si af sijn gheboren</l>
<l>En vloen nye voor hen te voren.</l>
<l>Des was hem soe hoege dat herte,</l>
<l n="5480">Datsi, om ne ghene smerte,</l>
<l>Noch om ne geen meswinde,</l>
<l>En wouden vlien toten inde:</l>
<l>Dat daden si wel in scine;</l>
<l>Want om en ghene pine</l>
<l n="5485">En sach mense nie toge tien,</l>
<l>Ghelijc oft si wouden vlien.</l>
<l>Maer doen des ors den slach</l>
<l><pb n="205"/>Van Lutsenborch hadde, ende hi sach</l>
<l>Dat hi heeren Godevaerde vant,</l>
<l n="5490">Ende ghemeinlike die van Brabant</l>
<l>Soo geduerich ende soo hart,</l>
<l>Doen woude hi vaste ten hertoge waert,</l>
<l>Ter aventuren oft hine mochte</l>
<l>Neder vellen; want hem dochte,</l>
<l n="5495">Viele dat, dat mochte gescien</l>
<l>Dat daerbi dandre souden vlien,</l>
<l>Alse si haren heere sagen sinken.</l>
<l>Anders en conste hi niet gedinken</l>
<l>Dat hi boven mochte comen:</l>
<l n="5500">Daer bi riep hi enen vromen</l>
<l>Seriant, dien hi daertoe coes,</l>
<l>Willem, hiet hi die Ardenoes,</l>
<l>Dien hi dede uten helm tien,</l>
<l>Om dat hi mochte te bat sien,</l>
<l n="5505">Ende dede hem toten hertoge leiden.</l>
<l>In dien wijch van hen beiden</l>
<l>Mochte men groote dade sien</l>
<l>Van hoeger ridderscape gescien;</l>
<l>Want si scenen beide alsoe stout</l>
<l n="5510">Alse die leeuwe sijn in dat wout,</l>
<l>Alsi sijn in haren toren,</l>
<l>Ende hen die ghene vallen te voren,</l>
<l><pb n="206"/>Daer si af begheren wraken:</l>
<l>Want gelijc als dan die leeuwe braken</l>
<l n="5515">Alsoe brakenden dese twee</l>
<l>Ieghen een; want lange ee</l>
<l>Hadde elc anderen seere begheert.</l>
<l>Si lieten haestelike dat swert,</l>
<l>Ende ghinghen metten armen wringhen</l>
<l n="5520">Wie anderen onder mochte bringen.</l>
<l>Daer waest fel in elken side;</l>
<l>Maer nochtan te dien tide</l>
<l>Bleef elc in sijn ghereide:</l>
<l>Want si waren soe vromich beide,</l>
<l n="5525">Dat niet wale, int beginnen,</l>
<l>Deen op anderen ghewinnen</l>
<l>Met crachte en mochte hare geen.</l>
<l>Die een wijch tusschen hen tween</l>
<l>En gheduerde doen niet lange;</l>
<l n="5530">Want der Brabantre ange</l>
<l>Ende haer ghenendicheit van dade,</l>
<l>Die men door noot moeste ontraden,</l>
<l>Drongen met crachte ave</l>
<l>Van Luthsenborch den coene grave.</l>
<l n="5535">Ende doen hi wert achter gedrongen.</l>
<l>Riep, na der walscher tongen,</l>
<l>Hoverdichlike een Brabantsoen,</l>
<l>Een coene seriant, hiet Baseroen:</l>
<l><pb n="207"/>"Van Luthsenborch her loscaert!</l>
<l n="5540">Nu keert weder herwaert.</l>
<l>Siet hier den leeu voor u braken</l>
<l>Van Brabant: bi wat saken</l>
<l>Laet dine nu onverbeten?</l>
<l>Want ghi hebt u lange vermeten</l>
<l n="5545">Hi moeste sterven, waer ghine saegt:</l>
<l>Sieten hier noch onveriaegt,</l>
<l>Brieschende, ende wijchgier;</l>
<l>Waer woudine sueken bat dan hier?</l>
<l>Want hier vindine seker wale."</l>
<l n="5550">Doe die hoverdege tale</l>
<l>Des graven cnape een vernam,</l>
<l>Wert hi tornich ende gram:</l>
<l>Walthier hiet hi van Wes,</l>
<l>Die vromeste, sijt seker des,</l>
<l n="5555">Die daer was in beiden siden;</l>
<l>Daer bi hadde hi groot vermiden,</l>
<l>Daer men sinen here achter croet;</l>
<l>Daerom bestont hi coenheit groot,</l>
<l>Ende woude sinen here met eeren wreeken:</l>
<l n="5560">Daer bi hadde hi gerne gesteken</l>
<l><pb n="208"/>Den hertoge doen, in die side,</l>
<l>Ende gheraectene doen met nide,</l>
<l>Ende stac hem biden arme ene wonde.</l>
<l>Ter aventueren oft hine conde</l>
<l n="5565">Ghevellen, ende daer bi sinen heere</l>
<l>Behouden beide lijf ende eere.</l>
<l>Daer dede hi als een stout seriant,</l>
<l>Dat hi den hertoge van Brabant</l>
<l>Dorste steken met gheninde,</l>
<l n="5570">Om te wrekene dat meswinde,</l>
<l>Dat sijn heere hadde soo groot,</l>
<l>Dat hi die plate moeste door noot</l>
<l>Vore des hertogen swert begeven:</l>
<l>Waltier van Wes ontdroech sijn leven,</l>
<l n="5575">Die den hertoge daer stac;</l>
<l>Want hi keerde om, ende ontbrac</l>
<l>Den Brabanteren te diere tijt;</l>
<l>Maer hi bleef na in den strijt</l>
<l>Ghevaen, eerlike ende wale:</l>
<l n="5580">Van hem latic nu die tale.</l>
<l>                Daer men achter wert dus brachte</l>
<l>Den grave van Luthsenborch, met crachte,</l>
<l>Daer hielt onverre ave</l>
<l>Vander Rochen her Waelrave,</l>
<l n="5585">Sijn vleeschelike broeder</l>
<l>Beide van vader ende van moeder,</l>
<l>Een vromich ridder ende een stout,</l>
<l>Die doen den strijt met ghewout</l>
<l>Op die Brabantre sochte,</l>
<l n="5590">Alse coenlike alsmen soeken mochte,</l>
<l>Alsoo lange als hijt mochte anteren;</l>
<l><pb n="209"/>Maer sine crachte ende sijn deren</l>
<l>Wert alsoe weder staen,</l>
<l>Dat met hem sciere was gedaen;</l>
<l n="5595">Want hi was van hen allen</l>
<l>Die ierste here, die daer moest vallen,</l>
<l>Ende metten live den strijt becopen,</l>
<l>Om sijn vreeselike op lopen;</l>
<l>Maer nochtan, te dien tide,</l>
<l n="5600">Dochte hen, datti vanden stride</l>
<l>Bat die porsse over lede</l>
<l>Dan die grave sijn broeder dede;</l>
<l>Daer bi bat hi enen vromen</l>
<l>Ridder, die met hem was comen,</l>
<l n="5605">Van Halloes her Berroet:</l>
<l>"Ic sie nu in grooter noet</l>
<l>Minen broeder, ende seere verladen;</l>
<l>Vaert te hem, staet hem in staden,</l>
<l>Oft hi blivet nu verslagen."</l>
<l n="5610">Doen wert daer suchten ende clagen,</l>
<l>Ontfermelike, tusschen hen tween.</l>
<l>Her Beroet sprac: "Heere, des alleen</l>
<l>Al soude mij dlijf werden benomen,</l>
<l>Magic, ic sal tot hem comen."</l>
<l n="5615">Dus proevede her Berroet, sonder sparen;</l>
<l>Maer hine mochte niet verre varen.</l>
<l>Hi vant soe vele wedersaken,</l>
<l>Dat hi den grave niet en mochte geraken.</l>
<l>Doen sach hi om met enen keere,</l>
<l n="5620">Ende sach doen dat sijn heere</l>
<l>Vander Rochen her Waelrave</l>
<l>Vanden orsse storte ave,</l>
<l>Ende viel op die eerde neder.</l>
<l><pb n="210"/>Doen keerde hi om tot hem weder</l>
<l n="5625">Ende vant doen sinen heere doot.</l>
<l>Dat was scade ende iammer groot;</l>
<l>Want, waer men ridderscap sal noemen,</l>
<l>Was her Waelraeve een der bloemen</l>
<l>In dietschen lande, van sinen dagen:</l>
<l n="5630">Al bleef hi daer verslagen,</l>
<l>Hi heeft des strijts groote eere;</l>
<l>Want coenlike ende seere</l>
<l>Sochte hi den hertoge entie sine,</l>
<l>Ende dede hem ane groote pine,</l>
<l n="5635">Eer hi van hen wert ghevelt.</l>
<l>Met Gode si sine siele gheselt</l>
<l>In hemelrike, sonder inde!</l>
<l>Her Berroet bleef in meswinde;</l>
<l>Want hi wert daer thant gevaen;</l>
<l n="5640">Maer hi liet hem eer soe slaen,</l>
<l>Dat hi sterf eer hi ghenas.</l>
<l>Doen her Waelraven doot was</l>
<l>Vander Rochen, dede nochtan</l>
<l>Van Luthsenborch die coene man,</l>
<l n="5645">Die grave sijn broeder, vor sijn doot,</l>
<l>Weringhe sterc ende groot;</l>
<l>Want, doen die grave achter quam,</l>
<l>Worden tornich ende gram</l>
<l>Die Maseleren, ende die Oesterlinge.</l>
<l n="5650">Ende daden recht haren dinghe;</l>
<l>Want gelijc dat die everswijn,</l>
<l>Daer si moede gheiaget sijn,</l>
<l>Verbeiden spiete ende swert,</l>
<l><pb n="211"/>Alsoe drongen si onververt</l>
<l n="5655">Ieghen die Brabantre weder,</l>
<l>Datsi doen den hertoge neder</l>
<l>Twee orsse onder hem staken;</l>
<l>Dat die Brabantre wraken,</l>
<l>Alsoe hogelike ende alsoe seere,</l>
<l n="5660">Als ye liede wraken haren here;</l>
<l>Want, doen men woude den hertoge vellen,</l>
<l>En mochtent en ghene tongen tellen</l>
<l>Hoe eyselike dat men daer sach doven,</l>
<l>(Tote dire tijt datsi quamen boven,)</l>
<l n="5665">Die Brabantre, ionc ende out,</l>
<l>Ende setten toe met ghewout</l>
<l>Den vianden, als liede die rasen.</l>
<l>Die hertoge hadde heeten blasen</l>
<l>Sine bosinen, na die manieren</l>
<l n="5670">Daer men stormt, ochte sal tornieren,</l>
<l>Om dat hire sine liede bi</l>
<l>Stout soude maken; maer si</l>
<l>Lieten hare blasen thant;</l>
<l>Want die baniere van Brabant</l>
<l n="5675">Wouden die viande, met nide,</l>
<l>Int vergaderen van den stride,</l>
<l>Met crachte onder slaen.</l>
<l>Met dien wert soe seere bestaen</l>
<l>Die riddere, her Rase van Graven,</l>
<l n="5680"><pb n="212"/> Van hen, eer sine besaghen,</l>
<l>Die des hertoghen baniere vuerde</l>
<l>Eerlike; maer hem aventuerde</l>
<l>Dat sijn ors ghevelt wert sciere.</l>
<l>Doen moeste sinken die baniere</l>
<l n="5685">Van Brabant, sonder ghewere.</l>
<l>Doen dat sagen die minstrere,</l>
<l>Dat die baniere onder sanc,</l>
<l>Doen lieten si hare geclanc,</l>
<l>Ende haer blasen metten bosinen;</l>
<l n="5690">Want die sceen in selker pinen</l>
<l>Die hertoge, ende al sijn here,</l>
<l>Dat hen en holpe geen ghewere</l>
<l>Sine moesten den sege verliesen.</l>
<l>Die vrese benam datsi niet en bliesen;</l>
<l n="5695">Want die niet en wisten van den dingen.</l>
<l>Si waenden datsi al onder gingen,</l>
<l>Die Brabantre, daer was soe groot</l>
<l>Die perse, daer dien hertoge doot</l>
<l>Sijn ors onder hem gesteken bleef.</l>
<l n="5700">Dat wonder, dat men daer doen bleef,</l>
<l>Van stouter weringhen,</l>
<l>Dat mochte niemen volbringen</l>
<l>Dat hijt met tongen mochte ontbinden;</l>
<l>Want men can niet vinden</l>
<l n="5705">Dies ghelike, in enege yeeste;</l>
<l>Want men sach nie leeu, noch beeste,</l>
<l>Met clauwen noch met tanden driven,</l>
<l>Dan die met swerden ende met kniven</l>
<l>Die Brabantre alle hanteerden,</l>
<l n="5710">Eer si die plaetse daer verweerden,</l>
<l>Ieghen hare viande, met ghewout.</l>
<l><pb n="213"/>En leefde oec ridder nye soe stout,</l>
<l>Hadde hi ghedaen metter hant,</l>
<l>Dat selve die hertoge van Brabant</l>
<l n="5715">Dede, daer hi hem verweerde,</l>
<l>Doen hem sijn ors faelgeerde,</l>
<l>En ware hem die meeste eere,</l>
<l>Die nie getelt wert van heere,</l>
<l>Ochte van heelde, oft van gigante.</l>
<l n="5720">Van enen vromegen seriante,</l>
<l>Claes hiet hi van Ouden,</l>
<l>Wert die baniere op gehouden</l>
<l>Van Brabant weder, doen si sanc,</l>
<l>Met crachte doen, eer yet lanc.</l>
<l n="5725">Na hem, doen si hem verwoech,</l>
<l>Een vrome seriant droech,</l>
<l>Woutre vander Cappellen;</l>
<l>Want dit waren die twee gesellen,</l>
<l>Die men dede biden ridder houden,</l>
<l n="5730">Te voren, om dat si souden</l>
<l>Des hertogen baniere verhoeden,</l>
<l>Alsi den ridder sagen vermoeden,</l>
<l>Ochte door noot onder comen.</l>
<l>Van desen tween vromen</l>
<l n="5735">Serianten wert die baniere</l>
<l>Van Brabant op gerecht sciere,</l>
<l><pb n="214"/>Ende ghedragen met gheninde,</l>
<l>Alsoe eerlike, toten inde,</l>
<l>Dat si nie sint en quam neder.</l>
<l n="5740">Die bosinen bliesen weder,</l>
<l>Ghelijc alsi te voren plagen,</l>
<l>Doen si die baniere sagen</l>
<l>Opgaen, ende weder bladen;</l>
<l>Want doen sceen al ontladen</l>
<l n="5745">Die hertoge, maer hi en was;</l>
<l>Want daer was al sint die tas</l>
<l>Soe dicke, dat hi sijn ors moeste laten,</l>
<l>Dat hi met crachte, tote dier straten</l>
<l>Die daer lach, quam door die porsse.</l>
<l n="5750">Daer quam hi weder teenen orsse,</l>
<l>Daer een seriant op sat,</l>
<l>Arnout vander Hofstat,</l>
<l>Die viel neder bi dien grachte</l>
<l>Ende vermonteerde met crachte</l>
<l n="5755">Sinen heere den hertoge thant,</l>
<l>Nochtan was daer noch die bant</l>
<l>Van den wighe alsoe strac,</l>
<l>Dat die hertoge tot hem sprac:</l>
<l>"Ic bevele die Onser Vrouwen!"</l>
<l n="5760">Want hine waendene meer scouwen,</l>
<l>Doen hi staende bleef te voete.</l>
<l>Met dien quam Arnoude te gemoete</l>
<l><pb n="215"/>Een ors, dat hi doen ane greep,</l>
<l>Ende stac voet in stegereep,</l>
<l n="5765">Ende volgde na in den strijt</l>
<l>Den hertoge, die ter selver tijt</l>
<l>Dwers in sloech ter vaert,</l>
<l>Weder ten Limborcheren waert,</l>
<l>Met enen hoverdegen drave,</l>
<l n="5770">Ende riep in walschen: "Her grave</l>
<l>Van Luthsenborch! u es bedaget</l>
<l>Dat ghi lange hebt gheiaget.</l>
<l>Siet hier noch comen, al bereet,</l>
<l>Alse die wreken wilt sijn leet,</l>
<l n="5775">Den hertoge Jan van Brabant.</l>
<l>Dat ghi copen dorst dat lant</l>
<l>Van Limborch, ende mi ontcrichten,</l>
<l>Dat moeten wi nu berichten</l>
<l>Metten swerde, gheloeves my:</l>
<l n="5780">Hier saelt becopen, ic oft ghi;</l>
<l>U hoverde ende u ongevoech!"</l>
<l>Doen dus die hertoge in sloech</l>
<l>En waren bi hem nochtan,</l>
<l>Na minen wane, niet XX man,</l>
<l n="5785">Die dweers met hem keerden in.</l>
<l>In segt om onste noch om ghewin,</l>
<l>Want ic ben wel seker des,</l>
<l>Dat Ector, noch Anchilles,</l>
<l>Noch Olivier, noch Roelant,</l>
<l n="5790">Van ridderscape metter hant</l>
<l>Nye hoeger daet en dreven,</l>
<l>Die men vint van hen bescreven,</l>
<l>Dan die hertoge doen daer dede.</l>
<l>Die Brabantre volgeden mede,</l>
<l n="5795"><pb n="216"/> Ende quamen hem te hulpen sciere,</l>
<l>Ende sloegen neder die baniere</l>
<l>Van Luthsenborch met ghewelt.</l>
<l>Doen die baniere wert ghevelt,</l>
<l>Bleef daer die grave alsoe mat,</l>
<l n="5800">Dat hi en hilt en ghene stat:</l>
<l>Nu voer hi ute, nu quam hi in,</l>
<l>Ende en gheberde, meer noch min,</l>
<l>Dan ochte hi hadde willen tornieren;</l>
<l>Maer hine toende en geen maniere</l>
<l n="5805">Noch ghelikenesse van dien,</l>
<l>Al ruste hi, dat hi woude vlien;</l>
<l>Want, alse hi ute was ghevaren,</l>
<l>Quam hi weder sonder sparen,</l>
<l>Ende porde, telker vaert,</l>
<l n="5810">Dapperlike ten hertoge waert,</l>
<l>Dat hi in dinde diere becochte,</l>
<l>Daer elc anderen van hen sochte.</l>
<l>Daer wert soe coenlike toe ghereden</l>
<l>Ende soe ridderlike ghestreden,</l>
<l n="5815">Dat was een die meeste daet,</l>
<l>Beide in werke ende in ghelaet,</l>
<l>Ende van ridderscape die meeste,</l>
<l>Die men vint in eneghe yeeste.</l>
<l>Men vint in vele yeesten genoech,</l>
<l n="5820">Dat een man liede vele versloech;</l>
<l>Maer men heeft niet gelesen,</l>
<l>Noch van gygante noch van resen,</l>
<l>Dat eneghe yeeste cont doet</l>
<l>Van ridderscape hoeger ontmoet,</l>
<l n="5825">Dan tusschen hen tween wert gedaen.</l>
<l>Al moeste die grave onder gaen,</l>
<l><pb n="217"/>Van Luthsenborch die coene heere,</l>
<l>Hi weerde hem nochtan alsoe seere,</l>
<l>Alse ridder doen mochte metter hant;</l>
<l n="5830">Maer een Brabantre, een seriant,</l>
<l>Des hertogen knecht een, Meerbeke,</l>
<l>Gaf des graven ors doen enen steke,</l>
<l>Van Luthsenborch, met enen swerde,</l>
<l>Dat hem die derme vielen op deerde.</l>
<l n="5835">Noch doen Willem die Ardenoes</l>
<l>Biden grave, ende wert ontoes</l>
<l>Dat sijns heren ors wert ghesteken,</l>
<l>Ende riep: "Dat salic wreken,</l>
<l>Mordere, wat hevestu gedaen?"</l>
<l n="5840">Dat die Ardenoes doen mochte ontgaen</l>
<l>Metten live, dats wonder groot;</l>
<l>Want si hildenen over doot,</l>
<l>Diene staken, eer sine begaven.</l>
<l>Van Luthsenborch des edelen graven</l>
<l n="5845">Ors was soe sere ghequelt,</l>
<l>Dat hem waren ute die derme ghevelt,</l>
<l>Alsoe dat niet en mochte ghenesen;</l>
<l>Nochtan waer sijn here woude wesen</l>
<l>Daer keeret met hem, in die porsse,</l>
<l n="5850">Dat selden es ghesien van orsse;</l>
<l>Het scheen wel Baiaert ghenoot.</l>
<l><pb n="218"/>Dien Banbantren verdroot</l>
<l>Dat van Luthsenborch die here</l>
<l>Soe lange hem weerde, ende soe seere,</l>
<l n="5855">Ieghen hen met ghewout.</l>
<l>Doen sloech tot hem een ridder stout,</l>
<l>Her Woutre vanden Bisdomme,</l>
<l>(Het ware onrecht keerde men omme</l>
<l>Die woort, ende sinen name hele,</l>
<l n="5860">Want hi dede recht sinen spele,</l>
<l>Al was die grave scadelec doot.)</l>
<l>Dat hi coenlike, te diere noot,</l>
<l>Den grave reet te gemoete,</l>
<l>Dien hi diep twee voete</l>
<l n="5865">In den lichame stac een sweert.</l>
<l>Die grave bleef nochtan op sijn peert,</l>
<l>Doene die ridder gheraecte,</l>
<l>Maer thant keerde hi ende door braecte.</l>
<l>Doen hi den steke hadde ontfaen</l>
<l n="5870">Nye sint en mochte hi ontgaen;</l>
<l>Want sciere sterf hi vanden wonden.</l>
<l>Hadde menne gesocht, men hadden vonden</l>
<l>Op die plaetse, niet verre van daer;</l>
<l>Die anders telt hi segt onwaer.</l>
<l n="5875">Hi wert ghetrect ende over rint</l>
<l><pb n="219"/>(Daer bi en wert hi niet bekint,)</l>
<l>Met menegen orsse ieghen die eerde.</l>
<l>Aldus bleven daer beide die weerde</l>
<l>Riddere van Luthsenborch doot;</l>
<l n="5880">Want doent hen ginc aen die noot,</l>
<l>Ghelijc dat elc in sijn leven</l>
<l>Den anderen niet en hadde begeven,</l>
<l>Alsoe en wouden si onder hen beden</l>
<l>In die noot van een niet sceden;</l>
<l n="5885">Daer bi bleven si beide verslagen.</l>
<l>Wel te rechte mach men clagen</l>
<l>Tverlies van hen, entie scade,</l>
<l>Om hare ridderlike dade;</l>
<l>Want soe vromich waren si</l>
<l n="5890">Datter verhoegt te rechte was bi</l>
<l>Van Aelmaengen alt ridderscap.</l>
<l>Bi hen en hilden daer niet slap</l>
<l>Twee hare broeder bastaerde;</l>
<l>Die en wouden uten hoegen aerde</l>
<l n="5895">Van Limborch oec niet keeren,</l>
<l>Ende bleven doot bi hen met eeren.</l>
<l>Dus bleven daer dire bruedere viere</l>
<l>Van Luthsenborch; maer diere</l>
<l>Vercochten si hen met groten daden.</l>
<l n="5900">Hare sielen moete God genaden,</l>
<l>Ende geven hen dat ewege paradijs!</l>
<l>Ter werelt hadden si eere ende prijs;</l>
<l>Want si lieten sonder blame</l>
<l>Na hen dien hoegen name</l>
<l n="5905">Van Limborch, ende den coenen aert,</l>
<l>Alse hi vore hen gehouden waert.</l>
<l>Deus, hoe mochten si dus vallen,</l>
<l><pb n="220"/>Die vroemste ridder van hen allen</l>
<l>Die ute Limborch waren geboren?</l>
<l n="5910">Bi haren valle bleven verloren</l>
<l>Beide wapene ende manne ewelike</l>
<l>Van Limborch van den hertogerike;</l>
<l>Want het bleef den hertoge Jan</l>
<l>Van Brabant, diet eerlike wan</l>
<l n="5915">Vore Woeronc, in des swerts oort,</l>
<l>Ten stouten wige die es gehoort.</l>
<l>                O wie hoege was dat crieren,</l>
<l>Daer men wapene soude anteren,</l>
<l>Beide ten stride ende ten tornoye,</l>
<l n="5920">Van Limborch ie ende Monyoye?</l>
<l>Daer dat geruchte moeste onder bliven,</l>
<l>Daer sachmen hoge daden driven,</l>
<l>Ende met wapenen werken wonder.</l>
<l>Owi! doen si gingen onder,</l>
<l n="5925">Die vrome ridderen ende die wigante,</l>
<l>Van Luthsenborch die coene gigante,</l>
<l>Doen worden daer ontladen,</l>
<l>Beide van persen en van scaden,</l>
<l>Die Brabantre alle seere.</l>
<l n="5930">Men mach tellen groote eere</l>
<l>Van diere Brabantre ghewere;</l>
<l><pb n="221"/>Want, daer al hare viande here</l>
<l>Den strijt allene aen haer began,</l>
<l>Waren bi hen cume XL man</l>
<l n="5935">Sine waren Brabantre van aerde:</l>
<l>Dese droegen den strijt int haerde.</l>
<l>Doen dat herde ontmoet was leden</l>
<l>Quam dander scare toe ghereden,</l>
<l>Die proefst van Aken ende sijn gesellen,</l>
<l n="5940">Daer ic af hier na sal tellen.</l>
<l>Maer hoort tierst hoe die dinc</l>
<l>Den grooten heeren daer verginc,</l>
<l>Die den hertoge liepen op.</l>
<l>Van Coelne die ertsbisscop,</l>
<l n="5945">Die gheweldege vorste Zivert:</l>
<l>Coenlike en onververt</l>
<l>Quam hi ten hertoge wert ghetogen;</l>
<l>Hi waende wel dat hine soude mogen</l>
<l>Vercrighen, doot oft gevaen;</l>
<l n="5950">Maer dat wert soe weder staen</l>
<l>Dat selve die bisscop, op dien dach,</l>
<l>Den hertoge nie en gaf slach;</l>
<l>Nochtan hilt die hertoge daer</l>
<l>Bi sine baniere, openbaer,</l>
<l n="5955">Ieghen die Limborcheren, ende street</l>
<l>Vore sijn bataelge, alsoe bereet,</l>
<l>Datten elc man mochte vinden.</l>
<l>Maer tallen staden ende tallen inden</l>
<l>Vant die bisscop, ende sijn conroot,</l>
<l n="5960">Alsoe swaren wederstoot,</l>
<l>Daer si die Brabantre bestonden,</l>
<l>Dat overliden niet en conden</l>
<l>Die eertsbisscop ende die sine.</l>
<l><pb n="222"/>Die groote scade ende die pine</l>
<l n="5965">Die si daer ontfingen af,</l>
<l>Dat die bisscop nie en gaf</l>
<l>Selve den hertoge slach noch stoot</l>
<l>Te dien stride, clene noch groot,</l>
<l>Dat wert hem daer bi benomen:</l>
<l n="5970">Metten bisscop waren comen</l>
<l>Maseleren, ende Ruire,</l>
<l>Die te wine en te biere</l>
<l>Dobbelden in die taverne</l>
<l>Om Brabantre, te haren scerne,</l>
<l n="5975">Ende vermaten hen, datsi sporen</l>
<l>Ghecocht hadden te voren,</l>
<l>Ieghen dire Brabantre peert,</l>
<l>Daer si met haren weert</l>
<l>Souden gelden ende betalen.</l>
<l n="5980">Doen quamen si vore Woeronc halen,</l>
<l>Ende wouden se haren weert bringen:</l>
<l>Sonder coep en sonder dingen</l>
<l>Waenden sise hebben gegrepen:</l>
<l>Maer doen si weder nepen,</l>
<l n="5985">Diere Brabantre swerde,</l>
<l>Doen lieten si manne ende peerde</l>
<l>Op die plaetse, daer sise vonden,</l>
<l>Sonder taenverdene enege pronden,</l>
<l><pb n="223"/>Want men lovese hen te diere.</l>
<l n="5990">Daer bi keerden si hen wech sciere,</l>
<l>Ende lieten den bisscop daer.</l>
<l>Hier was Vrancke van Cosselaer</l>
<l>Leidsman ende hoeft ave</l>
<l>Die te diere tijt borchgrave</l>
<l n="5995">Te Wassenberge was geset.</l>
<l>Die heere van Heimsberge hadde gelet</l>
<l>Den hertoge gherne, met sinen lieden:</l>
<l>Die dede hi gaderen ende gebieden,</l>
<l>Ende sindese ten stride waert</l>
<l n="6000">Metten bisscop; maer in die vaert</l>
<l>En dorste hi selve nochtan niet comen;</l>
<l>Maer hi sinde met enen vromen</l>
<l>Seriante daer sine baniere.</l>
<l>Dese twee lande keerden sciere,</l>
<l n="6005">(Heimsberge ende Wassenberge) al geheel,</l>
<l>Ende met hen daer een groot deel</l>
<l>Van diere gebuerten, ende vanden lande,</l>
<l>Die met hen bleven in die scande;</l>
<l>Want si moesten achter laten</l>
<l n="6010">Met lachtere dies si hen vermaten.</l>
<l>Dus siet men beroemelike tale</l>
<l>Selden vergaen met eeren wale.</l>
<l>Soe en dede haer roem en haer viseren</l>
<l>Maselendre ende die Ruiren,</l>
<l n="6015"><pb n="224"/> Die aldus vanden stride reden.</l>
<l>Sint datsi vlouwen nochtan, deden</l>
<l>Beide die bisscop entie sine,</l>
<l>Ute Overlant, ende van den Rine,</l>
<l>Soe sterke weringe ende soe groot,</l>
<l n="6020">Dat daer vrome riddere doot</l>
<l>Bleven, ende menich stout seriant,</l>
<l>Eer si wouden gaen in hant,</l>
<l>Ochte door noot enich vloe.</l>
<l>Selve die bisscop deedt alsoe.</l>
<l n="6025">Dat es die ghelove mijn</l>
<l>Dat na den bisscop Tulpijn</l>
<l>Nye coenre pape en gorde swert,</l>
<l>Dan die bisscop Zivert;</l>
<l>Want, daer hi voer den strijt beginnen,</l>
<l n="6030">Dine anders niet en hadden mogen kinnen</l>
<l>Hine hadde aen hem niet mogen merken</l>
<l>Dat hi crune hadde, ochte kerken,</l>
<l>Ochte eneghe papelike wise;</l>
<l>Want hi sceen ridder goet van prise,</l>
<l n="6035">Beide in suekene ende in ghewere.</l>
<l>Maer diere Brabantre keere</l>
<l>Vant hi ieghen hen, soe strac,</l>
<l>Dat weder dore brac</l>
<l>Des bisscop scare, met ghewout.</l>
<l n="6040">Doen gaf men daer selver ende gout,</l>
<l>Den bisscop daer af sinen loen,</l>
<l>Dat hi hadde na sijn sermoen</l>
<l><pb n="225"/>Ghegeven valsch pardoen ende loes.</l>
<l>Daer bi riep al in fransoes</l>
<l n="6045">Van Simpoel her Ghi,</l>
<l>Doen hi quam den bisscop bi:</l>
<l>"Tuwe, tuwe li fans prester!"</l>
<l>Ik ben des fransoys niet wel meester,</l>
<l>Maer ic wane, alsoe bediet dit walsch:</l>
<l n="6050">"Doodet den pape, hi es valsch!"</l>
<l>Daer bi woude hine hebben doot.</l>
<l>Dit was heeren Godevaerts conroot</l>
<l>Van Brabant, ende sire neven</l>
<l>Van Simpoel, die onder dreven</l>
<l n="6055">Den bisscop, daer hi bleef gevaen.</l>
<l>Doen dus vreesselike bestaen</l>
<l>Die bisscop ende die sine waren,</l>
<l>Quam die grave toe ghevaren</l>
<l>Vanden Berge, ende die Coelneren,</l>
<l n="6060">Ende ghemeenlike al die heeren,</l>
<l>Diere te voren was gewach.</l>
<l>Doen die bisscop dat sach</l>
<l>Dat die vanden Berge quamen,</l>
<l>Riep hi ontfermelike met namen:</l>
<l n="6065">"Her Godevaert van Brabant,</l>
<l>Edel riddere! ic ga in hant.</l>
<l>Voert my gevaen met u te lande,</l>
<l>Ende hout my voor mine viande;</l>
<l>Want, waer datsi mi over vueren,</l>
<l n="6070">Dese duvelike ghebueren</l>
<l>Vanden Berge, ic bleve verslagen."</l>
<l>Doen her Godevaert hoorde clagen,</l>
<l>Ontfinc hine te ghenaden,</l>
<l><pb n="226"/>Ende en lieten vanden live niet scaden.</l>
<l n="6075">Maer, daer op die plaetse, lagen</l>
<l>Doot gesteken ende geslagen</l>
<l>Soe vele liede, ende peerde,</l>
<l>Tusschen heeren Godeveerde</l>
<l>Van Brabant ende den bisscop,</l>
<l n="6080">Al gaf hi hen gevaen op,</l>
<l>Dat her Godevaert niet en mochte comen</l>
<l>Soe verre, datti hadde genomen</l>
<l>Den bisscop metten breidele doe.</l>
<l>Hier en binnen soe quamen toe</l>
<l n="6085">Die vanden Berge op die stat,</l>
<l>Ende vonden den bisscop mat,</l>
<l>Soe dat hi was in hant gegaen;</l>
<l>Daer bi en wouden sine niet slaen;</l>
<l>Maer vanden Berge die grave bat</l>
<l n="6090">Heeren Godevaerde van Brabant dat,</l>
<l>Beide hi ende sine neven</l>
<l>Van Simpoel, si hem wouden geven</l>
<l>Den eerstbisscop ghevaen;</l>
<l>Want hi woudene, sonder waen,</l>
<l n="6095">Int ghevancnesse houden stille,</l>
<l>Tot dat, na des hertogen wille,</l>
<l>Die bisscop quame te genaden</l>
<l>Van alle sine mesdaden.</l>
<l>                Heeren Godevaerde dochte</l>
<l n="6100">Dat hi den bisscop niet en mochte</l>
<l>(Die wile dat soude die strijt dueren,)</l>
<l>Daer houden, noch henen vueren;</l>
<l>Want hine woude van daer niet riden,</l>
<l>Noch stille houden, sonder striden:</l>
<l n="6105">Daer bi gehoorde hi die bede,</l>
<l>Die de grave Adolf dede,</l>
<l><pb n="227"/>Ende sprac: "Van den Berge, heere!</l>
<l>Op u ridderlike eere,</l>
<l>Ende op trouwe, die onderlingen</l>
<l n="6110">Goede ridders altoes volbringen,</l>
<l>Soe willen wi u den bisscop laten,</l>
<l>Bider vorwaerden dat hi saten</l>
<l>Ieghen u niet en sal mogen,</l>
<l>En si bi wille des hertogen</l>
<l n="6115">Mijns broeders ende mijns heeren,</l>
<l>Ende oec alle diere Coelneren,</l>
<l>Ende daer toe alle die heren mede</l>
<l>Die met hem swoeren lantvrede.</l>
<l>Op dese vorwaerde gheven wine u:</l>
<l n="6120">Nemtene, ende voertene thant met u,</l>
<l>Ende laet u volc hier ten stride."</l>
<l>Die grave vanden Berge was blide,</l>
<l>Dat hi met soe grooten pande</l>
<l>Weder keeren soude te lande,</l>
<l n="6125">Ende greep den bisscop ane, ter vaert,</l>
<l>Doen hi hem ghelevert waert,</l>
<l>Ende deden thant over Rijn</l>
<l>Te Monben, daer dat lant was sijn,</l>
<l>Met hem in die kerke vueren.</l>
<l n="6130"><pb n="228"/> Aldus en vielen die aventueren</l>
<l>Den bisscop daer niet wale.</l>
<l>Doen menne spien sprac hi dese tale:</l>
<l>"Nomine God! mij wondert seere,</l>
<l>Wat ons van Valkenborch die heere</l>
<l n="6135">Metten stride hier heeft gheweten:</l>
<l>Hine liet die Brabantre niet heten</l>
<l>Liede die ye van stride consten;</l>
<l>Maer, sint dat wi den strijt begonsten,</l>
<l>Hebben si ons wel doen bekinnen,</l>
<l n="6140">Dat die werelt niet en heeft binnen</l>
<l>Soe vromege liede, noch soe coene,</l>
<l>Alse si sijn, die Brabantsoene!"</l>
<l>Aldus hebdi wel verstaen</l>
<l>Hoe dat die bisscop wert gevaen,</l>
<l n="6145">Ende hoe datti street met eeren,</l>
<l>Eer hi van den velde woude keeren;</l>
<l>Maer noch en es hier niet getelt,</l>
<l>Hoe dat sijn standaert wert ghevelt.</l>
<l>                Die standaert stont op enen wagen,</l>
<l n="6150">Daer op gheset was, ende beslagen</l>
<l>Van sterken planken, een casteel,</l>
<l>Daer liede binnen waren een deel;</l>
<l>Want dat casteel hadde tinnen</l>
<l>Daer men stont te storme binnen,</l>
<l n="6155">Met ghescutte ende met ghewere,</l>
<l>Alse men pleget ieghen een here:</l>
<l><pb n="229"/>Starke orsse, die men daer aen spien,</l>
<l>Dede men den wagen vorwaert tien,</l>
<l>Daer men den standaert hebben woude.</l>
<l n="6160">Ende waer die standaert bliven soude,</l>
<l>Grooten boeme, die boven hingen</l>
<l>Aen die tinnen, met sterken ringen,</l>
<l>Dede men worpen dan daer buten,</l>
<l>Ende neder vaste in deerde sluten,</l>
<l n="6165">Om dat, te rechte noch te cromme,</l>
<l>Den standaert nieman en mochte omme</l>
<l>Worpen, noch vorwaert minnen.</l>
<l>Dat casteel, dat dus binnen</l>
<l>Was ghemant ende bewaert,</l>
<l n="6170">Om te houdene dien standaert,</l>
<l>Dat wert al van bloten knechten,</l>
<l>Die daer niet en waren bracht om vechten,</l>
<l>Ane gestormt ende bestaen.</l>
<l>Die ghene, daer dat af was gedaen,</l>
<l n="6175">Al waren si blote knechte,</l>
<l>Si volgeden na haren aert te rechte;</l>
<l>Want si waren van den gronde</l>
<l>Van Brabant, dat nie vlien en conde:</l>
<l>Daer bi liepen si met trouwen</l>
<l n="6180">Den standaert coenlike neder houwen,</l>
<l>Om dat, bi des standaerts valle,</l>
<l>Hare viande souden alle</l>
<l>Hen versagen, ende vlien.</l>
<l>Dit wert bestaen oec van hen drien.</l>
<l n="6185">Maer thant meerde haer conroot</l>
<l><pb n="230"/>Van knechten, die oec waren bloot,</l>
<l>Ende liever wouden kiesen die doot,</l>
<l>Dan si weken door enegen noot.</l>
<l>Soe wouden si die doot kiesen,</l>
<l n="6190">Eer Brabant soude sijn eere verliesen</l>
<l>Soe woudense liever alle sterven.</l>
<l>Doen gingense houwen ende kerven,</l>
<l>Beide met haecsen ende met swerden;</l>
<l>Den standaert dapperlike ter erden.</l>
<l n="6195">Al hadden si gheweest die beste,</l>
<l>Die nie met storme sochten veste,</l>
<l>Si haddent eerlike genoech aen gaen.</l>
<l>Die ghene, diet wouden wederstaen,</l>
<l>Bleven daer al met verslagen.</l>
<l n="6200">Het dede daer seere versagen</l>
<l>Menegen man, ints bisscops side,</l>
<l>Dat die Brabanters met nide</l>
<l>Des bisscops standaert onder sloegen,</l>
<l>Daer dandere niet seere om en loegen.</l>
<l n="6205">Dit machmen tellen langen tijt</l>
<l>Dat daer, op dien selven tijt,</l>
<l>Die blote knechte bedreven.</l>
<l>Diere was vele biden tinten bleven:</l>
<l>Die worden doer hen af ghewonnen:</l>
<l n="6210">Doen quamen si ten stride gheronnen,</l>
<l>Selc met spieten, selc met swerden,</l>
<l>Nadien dat elken mochte werden.</l>
<l>Ende doen si in den strijt quamen,</l>
<l>Wat si sagen ochte vernamen</l>
<l n="6215">Dat haren wille ye was weder,</l>
<l>Dat stakensi vaste ter neder,</l>
<l>Beide orsse ende liede.</l>
<l><pb n="231"/>Ic wane dat nie en gesciede</l>
<l>Dat men sach van bloten knechten</l>
<l n="6220">Soe coenlike ende soe seere vechten.</l>
<l>Diere quam daer luttel alsoe bloet</l>
<l>Sine scenen wel, te dire noot,</l>
<l>Seriante van prise in haren werken.</l>
<l>Ane die knechte mochtmen merken,</l>
<l n="6225">Soe bloet, soe coenlike metter hant</l>
<l>Haren heeren holpen, dat Brabant</l>
<l>Natuerlike es die coenste aert,</l>
<l>Ende die ghetrouste die ye waert:</l>
<l>Dat toenden si openbare</l>
<l n="6230">Met haren coenen werken dare:</l>
<l>Des swigic nu, ende over lide.</l>
<l>Nu hoort voort vanden stride.</l>
<l>                Sint dat men den bisscop vuerde</l>
<l>Van den velde, nochtan duerde</l>
<l n="6235">Die strijt na, lanc ende groot;</l>
<l>Maer doen hadden hare meeste noot</l>
<l>Die hertoge ende die sine leden;</l>
<l>Maer nochtan bleven si, ende streden</l>
<l>Tote dat die strijt al was gedaen,</l>
<l n="6240">Als ic hier na sal doen verstaen;</l>
<l>Maer ic sal nu vore vertellen</l>
<l>Hoe dat, met haren prikellen,</l>
<l>Toe quamen ende voort voeren</l>
<l>Van den Berge die coene gheboeren,</l>
<l n="6245">Die, na die tale van Brabant,</l>
<l><pb n="232"/>Dorpliede sijn te rechte ghenant.</l>
<l>Dese quamen alle wel ten stride bereet,</l>
<l>Na die gewoente, die daer steet.</l>
<l>Diere hadden een groot deel</l>
<l n="6250">Beide wambeys ende beckeneel,</l>
<l>Ende een deel haddenter platen;</l>
<l>Maer diere swert met scarpen waten</l>
<l>En wouden si hen niet onderwinden;</l>
<l>Maer clupple haddens alle, tinden</l>
<l n="6255">Met grooten hoefden geprikelt.</l>
<l>Aen hare roten waren geselt</l>
<l>Die Coelneren met hare battaelgen:</l>
<l>In hare geselscap sach men witte maelgen,</l>
<l>Halsberge, ende swerde bliken.</l>
<l n="6260">Eer nochtan woude toe striken</l>
<l>Dese derde scare, hadde langen tijt</l>
<l>Die hertoge van Brabant den strijt</l>
<l>Allene gehouden met sinen lieden.</l>
<l>Niet wel en canic dat bedieden,</l>
<l n="6265">Ware die hertoge onder bleven</l>
<l><pb n="233"/>Wat si dan hadden ghedreven</l>
<l>Die te voete stonden met codden;</l>
<l>Maer broeder Wouter Dodden,</l>
<l>Dat sagic wale, hem was ange,</l>
<l n="6270">Dat si merden alsoe lange,</l>
<l>Eer si den hertoge quamen helpen:</l>
<l>Daer bi deden hem vergelpen</l>
<l>Die natuere, diene verwan,</l>
<l>Ende trouwe van Brabant; maer nochtan</l>
<l n="6275">Was hi een gram convers:</l>
<l>Dese reet coenlike, lancs ende dwers,</l>
<l>Vore haer scare, ende crierde:</l>
<l>"Alse eerlike als hem ye verwerde</l>
<l>Enich vorste, in enich lant,</l>
<l n="6280">Soe heeft die hertoge van Brabant</l>
<l>Hem verwert, int swerts oort,</l>
<l>Ende sege behouden: tiet her voort!</l>
<l>Want het es tijt, wildi winnen</l>
<l>Goet, dat gijs comt beginnen;</l>
<l n="6285">Want die viande houden mat."</l>
<l>Alsoe sciere, alse si hoorden dat,</l>
<l>Soe trocken si al ghescaert</l>
<l>Dapperlike ten stride waert,</l>
<l>Crierende blidelike:</l>
<l n="6290">"Hya, Berge romerike!"</l>
<l><pb n="234"/>Maer, doen si ten stride quamen,</l>
<l>Dat die Brabantre namen</l>
<l>Die overhant, was wel gesien.</l>
<l>Want vanden Berge die grave, met dien,</l>
<l n="6295">Voerde vanden velde gevaen</l>
<l>Met hem den bisscop, sonder waen:</l>
<l>Dat niet en mochte sijn ghesciet,</l>
<l>En hadde men den bisscop niet</l>
<l>Vore met crachte onder geslagen;</l>
<l n="6300">Maer des en derf men niet gewagen,</l>
<l>Want dat es daer vore bescreven.</l>
<l>Die gebueren, die daer bleven,</l>
<l>Na, ten stride, die gingen staen</l>
<l>Op ene grachte ter neder slaen</l>
<l n="6305">Vriende ende viande, sonder sparen;</l>
<l>Want welc die ene ocht ander waren,</l>
<l>Daer en haddense geene kinnesse af.</l>
<l>Mettien ghevielt, alst God gaf,</l>
<l>Dat Battele doen, een seriant</l>
<l n="6310">Des hertogen knecht van Brabant.</l>
<l>Gheseten was op ene moort,</l>
<l>Die achterwaert en woude, noch voort:</l>
<l>Op hem quamen die van Gelre.</l>
<l>Doen hi dat pert en vant niet snelre,</l>
<l n="6315"><pb n="235"/> Viel hi neder, op die eerde,</l>
<l>Ende staect selve metten swerde,</l>
<l>Ende quam te dien van Berge geronnen,</l>
<l>Recht doen si den strijt begonnen.</l>
<l>Doen wouden sine ter neder slaen:</l>
<l n="6320">Hine mochte niet weder staen,</l>
<l>Maer hi riep: "Ghi doet onrecht!</l>
<l>Ic ben des hertogen knecht</l>
<l>Van Brabant, dies niet en verdient,</l>
<l>Hier ieghen u, dat ghi sine vrient,</l>
<l n="6325">Ende sine manne slaet ter neder."</l>
<l>Doen riepen si alle weder:</l>
<l>"Sidi van Brabant coenlike?</l>
<l>Roepet: Berge romerike!</l>
<l>Wi hulpen u alle metter hant.</l>
<l n="6330">Gaet vore, ende leidt ons thant</l>
<l>Daer wi viande mogen vinden:</l>
<l>Wi selen sciere den strijt inden,</l>
<l>Als wise onder kinnen wale."</l>
<l>Die seriant riep, na hare tale:</l>
<l n="6335">"Brabant! Berge romerike!</l>
<l>Volget na, daer ic vore strike.</l>
<l>Ic sal u thant bringen</l>
<l>Daer ghi die viande moget vinden."</l>
<l>Aldus soe leidde hise doe</l>
<l n="6340">Den vianden van achter toe.</l>
<l>Die Coelneren, met haren roten,</l>
<l>Volgeden met hen, ende besloten</l>
<l>Hare viande, al in enen rinc:</l>
<l>Dat was ontfermelike dinc,</l>
<l n="6345">Ende te siene iammer groot;</l>
<l>Want si sloegen van achter doot</l>
<l><pb n="236"/>Menegen man sonder ghewere.</l>
<l>Doen en bleef in hare viande here</l>
<l>Niemen soe coene hine wert verveert;</l>
<l n="6350">Want inder Brabantre sweert</l>
<l>Vielen si sonder verdingen</l>
<l>Alsi vorwart wouden dringen:</l>
<l>Ende alsi weder wouden keeren,</l>
<l>Vonden si die Coelneren,</l>
<l n="6355">Ochte vanden Berge die geboeren,</l>
<l>Daer si noch nader toe voeren.</l>
<l>Doen dus gevallen was die sake,</l>
<l>Hilden daer, seere tongemake,</l>
<l>Menich ridder, menich seriant,</l>
<l n="6360">Die gherne waren gegaen in hant,</l>
<l>Hadden sijs weten hoe beginnen,</l>
<l>Alsic hier na sal doen bekinnen;</l>
<l>Maer ic sal tiersten maken cont</l>
<l>Hoet metten grave van Gelre stont.</l>
<l n="6365">                Die coene grave Reynout</l>
<l>Van Gelre, met gewout</l>
<l>Ware hi alse gerne, metter hant,</l>
<l>Selve ten hertoge van Brabant</l>
<l>Int vergaderen ghereden,</l>
<l n="6370">Alse die Limborcheeren deden;</l>
<l>Maer dat selve dat den bisscop lette</l>
<l>Van Coelne, doen hi hem daer toe sette</l>
<l>Dat hi ten hertoge riden woude,</l>
<l>Dat lette oec den grave Reinoude</l>
<l n="6375">Van Gelre, diere edelre bloemen.</l>
<l>Des lettens mach hem beroemen</l>
<l>Brabant, ewelike wale;</l>
<l>Want dat daden altemale</l>
<l>Die Brabantre coene dade,</l>
<l n="6380"><pb n="237"/> Die daer den grooten here scade</l>
<l>Daden, soe groot uter maten,</l>
<l>Dat si den hertoge moesten laten</l>
<l>Ongevaen en ongebonden,</l>
<l>Ten bloten velde, daer sine vonden</l>
<l n="6385">In die macht van haren lande.</l>
<l>Nochtan hadden si die bande</l>
<l>Ende die veteren daer bracht,</l>
<l>Daer si met hadden geacht</l>
<l>Dat sire binnen souden slaen,</l>
<l n="6390">(Als sise hadden gevaen,)</l>
<l>Den hertoge met al sinen mannen:</l>
<l>Daer worden si met selve gespannen,</l>
<l>Eer die sonne haer scinen liet.</l>
<l>Maer hierop en merctic niet;</l>
<l n="6395">Want, die in yeesten vertrekken</l>
<l>(Daer sijt met redenen mogen decken,)</l>
<l>Daer blame aen leegt, sine doen niet wale.</l>
<l>Hier willic weder op die tale</l>
<l>Van den grave van Gelre keeren,</l>
<l n="6400">Die des daegs, van alden heren</l>
<l>Die daer waren in sine side,</l>
<l>Der vroemster een was van den stride.</l>
<l>                Den grave Reynoude wert benomen,</l>
<l>Dat hi selve niet comen</l>
<l n="6405">Met stride toten hertoge en mochte.</l>
<l>Daer hi die Brabantre sochte</l>
<l>Toende hi, ende oec sijn here,</l>
<l><pb n="238"/>Dat hi hem bleef te ghewere</l>
<l>Soe groote coenheit ende ange,</l>
<l n="6410">Soe seere ende alsoe lange,</l>
<l>Beide met slagen ende met steken,</l>
<l>Dat men ter waerheit wel mach spreken</l>
<l>(Al viel dat si onder bleven,)</l>
<l>Dat soe groote daet wert gedreven,</l>
<l n="6415">Onder die baniere van Gelre,</l>
<l>Dat strijt geviel selden felre</l>
<l>Dan daer geviel op die stat,</l>
<l>Daer die grave moeste bliven mat,</l>
<l>Ende door noot verwonnen sijn.</l>
<l n="6420">Die heere van Borne, her Goswijn,</l>
<l>Die ten tornoye ende ten stride,</l>
<l>Vander zee in elke side,</l>
<l>Riddere goet van prise was,</l>
<l>Die hilt, in den selven tas,</l>
<l n="6425">Biden grave Reynoude</l>
<l>Van Gelre, ende woude</l>
<l>Sijn here met trouwen bi staen,</l>
<l>Alse hi altoes hadde ghedaen;</l>
<l>Daer bi sprac hi doe</l>
<l n="6430">Enen sinen bastaert toe,</l>
<l>Enen vromen seriant,</l>
<l>Die sine baniere hilt in die hant:</l>
<l>Dien hiet hi doen met sire banieren</l>
<l>Dapperlike, sonder vieren,</l>
<l n="6435">Dore die Brabantre dringen.</l>
<l>Die ghene dede recht sinen dingen.</l>
<l>Al was sijn sone bastaert,</l>
<l><pb n="239"/>Hi volgede na sijns vader aert,</l>
<l>Ende droech die baniere, met crachte,</l>
<l n="6440">Bider straten, op die grachte,</l>
<l>Tote in die Brabantre, met nide,</l>
<l>Vorder dan daer ten stride</l>
<l>Des dages enege wert gedragen.</l>
<l>Daer bleef eerlike met verslagen</l>
<l n="6445">Die goede ridder. Sijn vader,</l>
<l>Die here van Borne, sach dit algader:</l>
<l>Den enen sone sach hi verslaen,</l>
<l>Ende in hant den anderen gaen;</l>
<l>Maer al hadt hem mogen vromen</l>
<l n="6450">Die werelt al, hine wert niet comen</l>
<l>Tot hen, soe seere was hi bestaen</l>
<l>Met stride; nochtan, alsmen woude vaen,</l>
<l>Sprac hi altoes: "Hets noch niet tijt!</l>
<l>En steet noch niet soe inden strijt</l>
<l n="6455">Dat ic gevaen moge sijn met eeren."</l>
<l>Dus lieten menich van hem keeren,</l>
<l>Diene niet en woude verslaen,</l>
<l>Noch ieghen sinen wille vaen,</l>
<l>Om die doegde die aen hem waren.</l>
<l n="6460">Aldus quam hi in dinde gevaren</l>
<l>Onder die felle gheboeren,</l>
<l>Die hem doen toe voeren</l>
<l>Met haren cluppelen gheprikelt.</l>
<l>Daer wert hi met ghevelt,</l>
<l n="6465">Ende geslagen sijn aerm ontwee</l>
<l>Ende alle sine, dat hi van wee</l>
<l><pb n="240"/>Niet meer en conste ghespreken.</l>
<l>Met dien wert sijn ors dorsteken.</l>
<l>Maer doen sijn ors den steke gewan,</l>
<l n="6470">Dranct dore hen allen, ende ran</l>
<l>Buten den anderen staen op tfelt.</l>
<l>Daer sat hi op te sire ongewelt,</l>
<l>Soe dat hi hem niet en versinde.</l>
<l>Mettien ghevielt dat hi verkinde</l>
<l n="6475">Sine wapene, een minder broeder,</l>
<l>Die van ere ghetrouder moeder</l>
<l>Sijn adel sone geboren waert.</l>
<l>Doen liep hi met grooter vaert</l>
<l>Te sinen vader daer hine sach;</l>
<l n="6480">Maer doen hi daer quam, soe menegen slach</l>
<l>Hadde sijn vader doen ontfaen,</l>
<l>Dat men niet en conste verstaen</l>
<l>Dat hi yet sach, ochte hem verwiste.</l>
<l>Doen brachten sine af, met liste,</l>
<l n="6485">Van den orsse, ende met pinen groot.</l>
<l>Dat ors viel neder, ende was doot.</l>
<l>Aldus worpen sine op een kerre,</l>
<l>Ende hadden gevoert hen verre</l>
<l>Eer hijt wiste, ochte hem verstont.</l>
<l n="6490">Maer, alsoe sciere als hem wert cont</l>
<l>Dat hi soude van den stride varen,</l>
<l>Sprac hi ten ghenen, die daer waren:</l>
<l>"Segt, ghi liede, meer noch min,</l>
<l>Sine antwerden, meer noch min,</l>
<l n="6495">En reden voort, ye lanc soe snelre.</l>
<l><pb n="241"/>Doen riep hi: "Waer es die grave van Gelre?"</l>
<l>Ende: "Hoe steet nu in den strijt?"</l>
<l>Sijn sone antwerde: "Heere, ghi sijt ...</l>
<l>Laet u ghenoeghen, herde genoegen!"</l>
<l n="6500">Doen si dus vorwaert sloegen,</l>
<l>Ende ten stride niet en wouden keeren,</l>
<l>Doen riep hi: "Ghi wilt mi nu onteeren?</l>
<l>Keert dapperlike om weder,</l>
<l>Ende legt mi op dat velt neder,</l>
<l n="6505">Daer men op den strijt began!</l>
<l>Ic wille, ochs mij God an,</l>
<l>Liever nu met eeren sterven,</l>
<l>Dan den name van Borne ontderven!"</l>
<l>Aldus riep hi menichfout:</l>
<l n="6510">"En vaer niet vorder, hout, hout!"</l>
<l>Maer, wat hi riep, om sine woort</l>
<l>En daden sijs niet, ende iageden voort</l>
<l>Aldus vaste, ieghen sinen wille,</l>
<l>Dat hi niet en bleef al stille</l>
<l n="6515">In den strijt doot of ghevaen.</l>
<l>Want, hadt aen hem mogen staen,</l>
<l>Ic houde vore dat, sekerlike,</l>
<l>Dat hi om al Vranckerike</l>
<l>Dat velt niet en hadde begeven,</l>
<l n="6520">Hine ware gevaen ofte doot bleven.</l>
<l>Hier bi sal men over al,</l>
<l>Daer men des ghewagen sal,</l>
<l>Hier af houden sonder blame</l>
<l>Van Borne des goets ridders name,</l>
<l n="6525">Die, van ouden ende van iongen,</l>
<l>Die beste was van dietscher tongen,</l>
<l><pb n="242"/>Die men vant te dien tide,</l>
<l>Int Roemsche rike, verre ende wide.</l>
<l>Hier af latic nu die tale.</l>
<l n="6530">Daer hilt bi eerlike ende wale,</l>
<l>Biden grave Reynoude</l>
<l>Van Gelre, ene baniere van goude,</l>
<l>Daer waren in drie coken root:</l>
<l>Die heere daer af bleef eerlike doot</l>
<l n="6535">In weringe, ende in grooter daet.</l>
<l>Het was den grave van Gelre quaet</l>
<l>Dat hine achter hem liet.</l>
<l>Des vromes ridders name hiet</l>
<l>Her Heinric van Brukelloe;</l>
<l n="6540">Daer hilt een ander bi, die vloe</l>
<l>Met sire banieren al geheel:</l>
<l>Hem volgeden na een groot deel</l>
<l>Riddere ende cnapen, sonder noot.</l>
<l>Des ridders baniere was root,</l>
<l n="6545">Drie witte mosschelen daer in:</l>
<l>Hi geberde, meer noch min,</l>
<l>Ochten die duvel hadde geiaegt:</l>
<l>Hi maecte menegen versaegt:</l>
<l>Van Kepple was hi here genoemt.</l>
<l n="6550">Van Gode moete hi sijn verdoemt,</l>
<l>Dat hi soe scandelike henen sciet,</l>
<l>Daer hi sinen heere in node liet;</l>
<l>Want ewelike sal Gelrelant</l>
<l>Voort ane te meer bliven gescant</l>
<l n="6555">Van sinen bloden wederkeere;</l>
<l><pb n="243"/>Want, doen van Borne die edel heere</l>
<l>Die goede ridder was soe manc</l>
<l>Gheslagen, dat ane sinen danc</l>
<l>Van hem dat velt moeste bliven bloot,</l>
<l n="6560">Ende van Brukelloe her Heinric doot,</l>
<l>Ende die van Kepple gevlouwen was,</l>
<l>Doen dunde daer soe seere die tas,</l>
<l>Ende die battaelge van sgraven lieden</l>
<l>Van Gelre, dat die selve scieden</l>
<l n="6565">Die daer bi hem bleven waren;</l>
<l>Want si moesten door noot varen</l>
<l>Sculen, daert hem mochte werden;</l>
<l>Want sine mochten niet langer herden</l>
<l>Die groote persse, noch over liden</l>
<l n="6570">Dire Brabantre ane striden;</l>
<l>Want sine mochten niet verdingen</l>
<l>(Waer se die Brabantre bevingen,)</l>
<l>Si moesten vallen voor haer swert.</l>
<l>Maer nochtan bleef onververt,</l>
<l n="6575">Houdende, alse die wijchgire,</l>
<l>Die grave onder sine baniere</l>
<l>Van Gelre, met onmenigen man,</l>
<l>Ende hilt den strijt lange nochtan,</l>
<l>Sint dat sine battaelge sciet.</l>
<l n="6580">Maer doen en wouden langer niet</l>
<l>Daer die Brabantre gedogen</l>
<l>Dat die baniere soude, vor haer ogen,</l>
<l>Van Gelre openbare bladen;</l>
<l>Daer bi wouden si hen ontladen</l>
<l n="6585">Van diere banieren; want hen dochte</l>
<l>Dat inden niet die strijt en mochte,</l>
<l><pb n="244"/>Alsoe lange als die baniere duerde</l>
<l>Van Gelre, die daer vuerde</l>
<l>Een vrome ridder ende een stout,</l>
<l n="6590">Van Greverode her Arnout:</l>
<l>Hem gingen alsoe toe</l>
<l>Die Brabantre met crachte doe.</l>
<l>Aldus keerde hi vanden velde.</l>
<l>Die baniere wert, met ghewelde,</l>
<l n="6595">Weder op gehouden thant</l>
<l>Eerlike, van enen seriant</l>
<l>Die vromich was ende coene:</l>
<l>Dien staken die Brabantsoene</l>
<l>Onder die baniere doot.</l>
<l n="6600">Doen bleef die grave in selker noot,</l>
<l>Doen hi anderwerf sach sinken</l>
<l>Die baniere, dat hi dincken</l>
<l>En wiste wat, noch ane gaen:</l>
<l>Gherne ware hi in hant gegaen;</l>
<l n="6605">Maer hine dachte om geen vlien,</l>
<l>Wat daer sijns soude gescien.</l>
<l>Soe vromich was hi ende soe stout!</l>
<l>Van Loen die grave her Arnout,</l>
<l>Al was hi daer ten stride</l>
<l n="6610">Comen, in des hertoghen side,</l>
<l>Alsoe sciere als hem wert cont</l>
<l>Hoet metten grave van Gelre stout,</l>
<l>Toghene natuere van maechscape,</l>
<l>Ende dede doen sciere enen knape</l>
<l n="6615">Den grave van Gelre, sonder vieren,</l>
<l>Wapenroc af, ende richieren.</l>
<l>Dus brachte hine uter porsen</l>
<l><pb n="245"/>Ende dedene haestelike ontorsen,</l>
<l>Ende enen maten hinxt bescriden.</l>
<l n="6620">Alsoe wert hi, te dien tiden,</l>
<l>Den Brabantren verstolen,</l>
<l>Ende enen riddere vort bevolen,</l>
<l>Den borchgrave van Montenaken,</l>
<l>Die men beval op die sake</l>
<l n="6625">Dat hine vanden velde soude vueren.</l>
<l>Doent gevielt, met aventueren,</l>
<l>Dat daer viere seriante quamen</l>
<l>Van Brabant, die vernamen</l>
<l>Dat men daer enen heere barch,</l>
<l n="6630">Om te houdene, sonder arch;</l>
<l>Maer sine wisten niet wi hi was.</l>
<l>Met dien quam een tas,</l>
<l>Beide van lieden ende van orssen,</l>
<l>Die ter vaert metter porssen</l>
<l n="6635">Den grave van Gelre reden af,</l>
<l>Vanden riddere, die menne gaf</l>
<l>Om dat hine van den velde soude leiden.</l>
<l>Dat sceden van hen beiden</l>
<l>Hadden die seriante vernomen:</l>
<l n="6640">Mettien sagen sine comen</l>
<l>Ende grepenne ane ter vaert,</l>
<l>Ende leiddene ten logen waert</l>
<l><pb n="246"/>Met hen, doen die strijt sciet.</l>
<l>Noch doen en kenden sijs niet;</l>
<l n="6645">Maer doen si sine wapene ontbonden,</l>
<l>Ende sijn teken daer ane vonden,</l>
<l>Doen kinden si wel openbare</l>
<l>Dat die grave van Gelre ware,</l>
<l>Dien si hadden in haer gewout.</l>
<l n="6650">Doen wert daer bliscap menichfout</l>
<l>Onder die Brabantre over al.</l>
<l>Ware den grave dat geval</l>
<l>Ghesciet, dat hi ware bleven,</l>
<l>Soe groote daet hadde hi gedreven,</l>
<l n="6655">In sine wapene ghevaen,</l>
<l>In weringe ende in weder staen,</l>
<l>Soe ware hi des strijts in eeren</l>
<l>Verre boven alle heeren.</l>
<l>Die van diere siden quamen,</l>
<l n="6660">Si daden quaet, die dat benamen.</l>
<l>Nochtan, hoe dat verginc daer mede.</l>
<l>Het was der heren een, diet best dede,</l>
<l>Ende lanxt inden strijt geduerde.</l>
<l>Hoe dat hi hem daer aventuerde</l>
<l n="6665">Es hier ter waerheit nu gesegt;</l>
<l>Want daer en es af noch toe gelegt;</l>
<l>Ende hoe dat verginc met sinen lieden</l>
<l>Die door noot van hem scieden</l>
<l>Ende nochtan bleven in weringen,</l>
<l n="6670">Dat salic na toe bringen;</l>
<l>Maer ic moet eer doen verstaen</l>
<l>Hoe her Waelrave es ontgaen</l>
<l>Van Monyoye, ende wat hi wrachte;</l>
<l>Want hi was die ghene die toe brachte</l>
<l n="6675"><pb n="247"/> Beide strijt ende orloge altemale:</l>
<l>Van hem beginnic nu die tale.</l>
<l>                Her Waelrave hadde begheerte groot</l>
<l>Ten stride wert, ende ontboot</l>
<l>Van buten lande ende van binnen,</l>
<l n="6680">Alsoe verre als hise mochte gewinnen,</l>
<l>Beide vrient ende daer toe man,</l>
<l>Soe vele dat hi ghewan</l>
<l>Alsoe condeghen conroot,</l>
<l>Als inden strijt was enich groot,</l>
<l n="6685">Ende int vergaderen alsoe hart.</l>
<l>Her Waelrave hilt daer bi gescaert</l>
<l>Van Luthsenborch ende sine neven,</l>
<l>Die daer in den strijt bleven</l>
<l>Verslagen, met grooter eeren.</l>
<l n="6690">Her Waelrave was der Limborcheeren</l>
<l>Oec een, daer die perse op quam,</l>
<l>Maer doen hi dat vernam</l>
<l>Dat hem die strijt wert te fel,</l>
<l>Doen street hi na tornier spel;</l>
<l n="6695">Want, daer hi waende wesen mat</l>
<l>Keerde hi op een ander stat</l>
<l>Daer hi hem bat mochte verweren.</l>
<l>Aldus voer hi den strijt hanteren</l>
<l>Alse nu daer, alse nu hier;</l>
<l n="6700">Maer altoes was hi wijchgier,</l>
<l>Ende dien vianden alsoe strac,</l>
<l>Dat hem daer af niet en gebrac,</l>
<l><pb n="248"/>Hine ware der vroemster ridder een,</l>
<l>Die op tfelt verdiende leen;</l>
<l n="6705">Want, eer hi van den velde sciet,</l>
<l>Wanic wel dat hi en liet</l>
<l>Brabantre en ghene, van Brabant,</l>
<l>Hine sochte, wat hire onder vant,</l>
<l>Coenlike ende met overmoede.</l>
<l n="6710">Maer nochtan bleef hi op sijn hoede,</l>
<l>Alse te fel wert dat ghewere;</l>
<l>Want hi voer doen here ende here,</l>
<l>Om dat hi woude sijn lijf ontdragen:</l>
<l>Dus varende quam hi geslagen</l>
<l n="6715">Op die van Walheem, met gheninde,</l>
<l>Doen die strijt was biden inde:</l>
<l>Daer dede hi een stout ontmoet;</l>
<l>Want hi stac, met sire woet,</l>
<l>Enen riddere, die hem ieghen quam,</l>
<l n="6720">Dore den hals: des worden gram</l>
<l>Die van Walheem, ende riepen:</l>
<l>"Walheem! Walheem!" ende op liepen</l>
<l>Heeren Waelraven, met gewout:</l>
<l>Her Walrave kinnese alsoe stout,</l>
<l n="6725">Ende soe vermert van vromicheden,</l>
<l>Dat hi niet en dorste beiden.</l>
<l>Aldus begaf hi doen dat weren</l>
<l>Doen hi hoorde crieren</l>
<l>Walheem; om datsi wouden wreken</l>
<l n="6730">Den riddere, dien hi hadde gesteken,</l>
<l>Van Moriasart heeren Reiniere.</l>
<l><pb n="249"/>Daer liet her Walrave sine baniere,</l>
<l>Ende toech weder achter waert.</l>
<l>Doen liet hi den hogen aert</l>
<l n="6735">Van Limborch, die nie en vloe.</l>
<l>Doent heren Walraven stont alsoe,</l>
<l>Dat hi door noot moeste achter tien,</l>
<l>Pensde hi dat men nie en sach vlien,</l>
<l>Niemanne voor hem te voren,</l>
<l n="6740">Die van Limborch was geboren.</l>
<l>Dat hoge pensen deden verbouden,</l>
<l>Soe dat hi weder doen voer houden,</l>
<l>Hoverdelike ende oppenbare,</l>
<l>Vore dire Brabantre scare,</l>
<l n="6745">Op ene hoegde, van daer niet verre;</l>
<l>Want, al waren si op hem erre,</l>
<l>Sine wouden noch, te dien tiden,</l>
<l>Ute haren battaelgen niet riden,</l>
<l>Noch niemanne achter velde iagen.</l>
<l n="6750">Alsoe hadden si wel geslagen</l>
<l>Here Walraven doen doot,</l>
<l>Hadden si willen hare conroot</l>
<l>Laten, ende hem na riden;</l>
<l>Maer, datsi bleven daer besiden</l>
<l n="6755">Dat quam hen te grooter eeren.</l>
<l>Her Waelrave moeste dor noot keeren</l>
<l>Achter waert: dies hadde hi dogen;</l>
<l>Nochtan woude hi weder hogen</l>
<l>Sinen name, als die wijchgiere,</l>
<l n="6760">Ende dede weder ene baniere</l>
<l>Van sinen wapenen doe ontpluken;</l>
<l><pb n="250"/>Want daer voeren achter velde duken</l>
<l>Menich ridder ende menich seriant,</l>
<l>Die beste van al Gelrelant,</l>
<l n="6765">Ende daer toe vele van anderen landen,</l>
<l>Die niet en wouden met scanden</l>
<l>Weder keeren onghevaen;</l>
<l>Ende hen noode lieten verslaen.</l>
<l>Daer bi worden si blide,</l>
<l n="6770">Doen si daer sagen ten stride</l>
<l>Die baniere weder bereiden</l>
<l>Van Monyoye; want sonder beiden</l>
<l>Trecten sire al meest toe.</l>
<l>Alsoe vercreech her Waelrave doe</l>
<l n="6775">Weder ene battaelge ghereet:</l>
<l>Nu hoort hoet hem daer met vergeet.</l>
<l>                Doen her Waelrave wert geware</l>
<l>Dat onder sine baniere een scare</l>
<l>Van goeden lieden weder wies,</l>
<l n="6780">Woude hi verhalen sijn verlies,</l>
<l>Ende weder wreken sinen toren,</l>
<l>Ende sloech dapperlike met sporen</l>
<l>Ten stride weert, ende gheberde</l>
<l>Ochte hi des hertogen begheerde.</l>
<l n="6785">Int porren crierde hi seere:</l>
<l>"Monyoye! Monyoye!" al was hi here</l>
<l>Van Valkenborch, des wert geswegen.</l>
<l>Die Brabantre porden ieghen,</l>
<l>Ghelijc alsi te voren plagen.</l>
<l n="6790">Doen en dorste her Waelrave nemmer wagen</l>
<l>Ieghen hen dat herde striden:</l>
<l>Doen sloech hi vore hen af, besiden,</l>
<l>Tote in sproefst battaelge van Aken,</l>
<l><pb n="251"/>Daer hi meer vriende dan wedersaken,</l>
<l n="6795">Doent ter noot weder ginc, vant;</l>
<l>Maer selve die proefst metter hant</l>
<l>Quam ieghen hem wijchgier</l>
<l>Ende riep: "Oec es Limborch hier,</l>
<l>Alsoe wel alse daer her Waelrave!</l>
<l n="6800">Ic benre oec geboren ave</l>
<l>Alsoe wel als ghi sijt:</l>
<l>Moetic u leven? desen strijt</l>
<l>Sal u vergaen te grooten scaden,</l>
<l>Want ghi comet hier te staden,</l>
<l n="6805">(Ghi, ende ander mine mage</l>
<l>Van Limborch, dat ic Gode clage!)</l>
<l>Den bisscop onsen viant,</l>
<l>Die beide borch ende lant</l>
<l>Onthouden heeft mi, ende minen broeder,</l>
<l n="6810">Ende mire vrouwen mire moedere,</l>
<l>Ende georloget tonrechte,</l>
<l>Dat ghi, ende al onse geslechte,</l>
<l>Te rechte sout hebben wederstaen;</l>
<l>Ende want ghi des niet en hebt gedaen,</l>
<l n="6815">Dat moeten nu die Limborcheeren,</l>
<l>Ewelike, ende oec al die heeren</l>
<l>Tusschen Mase enten Rijn, ontgelden."</l>
<l>Her Waelrave en woude niet scelden;</l>
<l>Maer hi gaf, vore die woort,</l>
<l n="6820">Weder, met nide, des swerts oort</l>
<l>Den proefst door sinen hals thant.</l>
<l>Men seide het dede een seriant;</l>
<l>Maer hi hadden selve gesteken,</l>
<l>Her Waelrave; want hi woude wreken</l>
<l n="6825">Dat hi den proefst sach vorwert dringen,</l>
<l><pb n="252"/>Daer die van Limborch onder gingen.</l>
<l>Die proefst was onhout sinen magen</l>
<l>Van Limborch; want si dat sagen</l>
<l>Datten die bisscop woude verdrucken,</l>
<l n="6830">Waer hi mochte, in allen stucken,</l>
<l>Ende nochtan metten bisscop varen:</l>
<l>Daer bi en woude die proefst sparen</l>
<l>Mage noch vrient, daer hise vant</l>
<l>Ieghen die van Brabant,</l>
<l n="6835">Hine reetse fellike aen, ter cure,</l>
<l>Beide na den strijt ende oec vore.</l>
<l>Maer al dede dat die proefst selve,</l>
<l>Met hem waren cume si twelve,</l>
<l>Die die viande aen vochten;</l>
<l n="6840">Maer si holpen waer si mochten</l>
<l>Datsi henen mochten comen:</l>
<l>Daer bi wert den proefst benomen</l>
<l>Dat hi thant niet selve en wrac</l>
<l>Den steke, die hem her Waelrave stac;</l>
<l n="6845">Want her Waelrave ende hi</l>
<l>En quamen nie sint soe bi,</l>
<l>Dat deen den anderen mochte rueren;</l>
<l>Want voortane, van dire uren</l>
<l>Dat her Waelrave den steke gaf</l>
<l n="6850">Den proefst, soe scuwede hi hem daer af.</l>
<l>Nochtan en bleef den steke niet</l>
<l>Ongewroken, eer hi sciet</l>
<l>Van den proefst doen iet verre;</l>
<l>Want op hem was een ridder erre:</l>
<l n="6855">Die reet alsoe fellike doe</l>
<l>Heeren Waelraven toe,</l>
<l><pb n="253"/>Dat hi hem sloech bina ave</l>
<l>Den nese: en hadde gedaen die grave</l>
<l>Van Loen, ende her Arnout van Steine,</l>
<l n="6860">Ende andere sine vriende algemeine,</l>
<l>Daer hi af bescudt waert,</l>
<l>Al waren si metten proefst gescaert,</l>
<l>Hi ware thant daer bleven doot;</l>
<l>Maer dese holpene uter noot,</l>
<l n="6865">Ende bonden hem den nese toe,</l>
<l>Ende dadene haestelike doe</l>
<l>Heimelike van den velde helpen.</l>
<l>Doene dorste hi nemmer vergelpen,</l>
<l>Noch ten stride waert weder keeren,</l>
<l n="6870">Dien hi gehouden hadde met eeren,</l>
<l>Ochte hi was gevaen oft ongevaen.</l>
<l>Dat latic, alsoe alst es staen;</l>
<l>Want hi bleef in die hande,</l>
<l>Sire vrient met sire viande,</l>
<l n="6875">Doen hi van den stride sciet.</l>
<l>Hier af en willic hem niet</l>
<l>Weder lastren noch oec prisen;</l>
<l>Maer ic late daer af wisen</l>
<l>Die van volcwige ere bekinnen.</l>
<l n="6880">Want, daer ic mi mach versinnen,</l>
<l>En willic, in en geen side,</l>
<l>Noch van onsten noch van nide,</l>
<l>Seggen ongeware tale;</l>
<l>Maer dat seggic, coenlike wale:</l>
<l n="6885"><pb n="254"/> Hadde her Waelraven willen wagen</l>
<l>Dies die Limborcheren plagen,</l>
<l>En ware stille op die stat bleven,</l>
<l>Bi sinen vromegen neven</l>
<l>Van Luthsenborch, die daer wouden</l>
<l n="6890">Den aert van Limborch eerlike houden,</l>
<l>Soe ware ewelike van den stride</l>
<l>Heeren Waelravens ere verre ende wide</l>
<l>Al die werelt dore gelopen;</l>
<l>Maer dat en hadde hi mogen copen</l>
<l n="6895">Niet wel met minder scaden</l>
<l>Dan die van Luthsenborch daden,</l>
<l>Diere om coenlike doot bleven:</l>
<l>Maer her Waelrave ontdroech sijn leven,</l>
<l>Alsoe alsict u nu make cont.</l>
<l n="6900">Sire liede wert een deel gewont,</l>
<l>Ende selke gevaen, ende selke ontreden,</l>
<l>Ende selke van hen oec die streden</l>
<l>Soe eerlike, te dien ghevechte,</l>
<l>Soe dat daer bleven, sonder knechte,</l>
<l n="6905">(In heeren Waelravens conroot,)</l>
<l>Sesse vromege ridderen doot,</l>
<l>Ende die sevende soe ghewont</l>
<l>Dat hire af sterf in corter stont:</l>
<l>Dat was her Jan van Borsijt.</l>
<l n="6910">Aldus verginc daer den strijt</l>
<l>Heeren Waelraven, ende den sinen.</l>
<l>Doen bleven daer in grooter pinen</l>
<l><pb n="255"/>Die onder sine baniere waren</l>
<l>Comen, ende niet en wouden ontfaren,</l>
<l n="6915">Sine worden gevaen met eren.</l>
<l>In dat conroot waren dese heeren:</l>
<l>Van Batenborch, van Brunencorst,</l>
<l>Van Murse, van Kenellenborch, van Vorst,</l>
<l>Van Genepe, van Masene, van Sole</l>
<l n="6920">Her Ernest, her Knif, her Ote Bole,</l>
<l>Pape Otte van Borne, die proefst van Nerre,</l>
<l>Her Hombrecht van Viane, die Boc van Mere,</l>
<l>Van Gelre her Heinric die bastaert,</l>
<l>Ende oec van Driele her Alaert,</l>
<l n="6925"><pb n="256"/> Ende her Vredric van Baren,</l>
<l>Ende andere vele die daer waren,</l>
<l>Menich ridder en menich seriant,</l>
<l>Die beste van al Gelrelant,</l>
<l>Die ic genoemen al niet en conde;</l>
<l n="6930">Her Geraert van Kelre, ende van Rumonde</l>
<l>Die voget: dese bleven alle gevaen</l>
<l>In weringe ende in wederstaen,</l>
<l>Alsoe lange alsijt dorsten wagen,</l>
<l>Ende selke worden oec verslagen,</l>
<l n="6935">Alse coene riddere ende wigante.</l>
<l>Daer bleven dood (sonder seriante,</l>
<l>Ende sonder ghewonde, ende sonder lamme,)</l>
<l>Een riddere, her Helmich vanden Damme,</l>
<l>Ende met hem daer toe si achte,</l>
<l n="6940">Die vromste riddere die daer brachte</l>
<l>Die grave van Gelre ute sinen lande.</l>
<l>Van dien die daer te pande</l>
<l>In den strijt bleven ghevaen,</l>
<l>Sonder die daer sijn ontgaen,</l>
<l n="6945">Daeraf en constic dat getal</l>
<l>Niet wel nu gheseggen al;</l>
<l>Maer ic wille voort doen verstaen</l>
<l>Hoe die ghene worden gevaen,</l>
<l>Dien die noot daer toe moest bringen</l>
<l n="6950">Datsi met eeren in hant gingen.</l>
<l>                Doen God gegeven hadde die eere,</l>
<l><pb n="257"/>Van Brabant den edelen heere,</l>
<l>Den coenen hertoge Jan,</l>
<l>Dat hi soe verre sege wan,</l>
<l n="6955">Dat hi die viande hadde dorbroken,</l>
<l>Gelijc als vore es gesproken,</l>
<l>Doen quamen iersten toe gevaren</l>
<l>Sine hulperen, met haren scaren,</l>
<l>Die hen vromelike ane namen</l>
<l n="6960">Des strijts; want doen si toe quamen,</l>
<l>Al hadde die hertoge sege behouden,</l>
<l>Si vonden vele liede, die niet en wouden,</l>
<l>Al waren si onder bleven bi dien,</l>
<l>Noch doe in hant gaen noch vlien;</l>
<l n="6965">Want si weerden hen ende vochten</l>
<l>Alsoe lange alsi dueren mochten;</l>
<l>Maer si worden seere verladen,</l>
<l>Doen dese quamen te staden</l>
<l>Den hertoge, met dien gebueren,</l>
<l n="6970">Die hen van achter toe voeren;</l>
<l>Want van hen worden si geslagen</l>
<l>Soe mordelike, sonder verdragen,</l>
<l>Dat daer riddere noch seriant</l>
<l>En hilt, hine ware gherne in hant</l>
<l n="6975">Ghegaen, daer hi met eeren</l>
<l>Te ghevanckenesse mochte keeren.</l>
<l>                Doen dat die heeren vernamen,</l>
<l>Die met dien gebueren quamen,</l>
<l>Dat alsoe vielen die saken,</l>
<l n="6980">Die vanden Berge, die proefst van Aken,</l>
<l>Die grave Everaert vander Marken,</l>
<l>Van Rifersceis, van Molenarken</l>
<l><pb n="258"/>Geraert, van Gulke her Sceivaert,</l>
<l>Ende al die met waren gescaert,</l>
<l n="6985">Graven, baenrotse, alle gemeine,</l>
<l>Van Wilnouwe, van Grifensteine,</l>
<l>Van Teckelborch, ende van Waldegge.</l>
<l>Wat hulpet dat ic segghe</l>
<l>Hare namen alle, datter was?</l>
<l n="6990">Ghemeinlike sloegen si in den tas,</l>
<l>Ende gingen vaen ende op houden</l>
<l>Alle die ghene, die hen wouden</l>
<l>Op genade in hant gaen;</l>
<l>Maer waer sijt wouden wederstaen</l>
<l n="6995">Die dwongen si daer toe, met gewout,</l>
<l>Dat daer en was niemen soe stout,</l>
<l>Noch soe wijchgier ten stride,</l>
<l>Hine wert haestelike blide</l>
<l>Dat hi daer toe mochte comen</l>
<l n="7000">Dat hi gevaen wert of genomen:</l>
<l>Dus vielen hen allen in de hande</l>
<l>Van ghevangenen rike pande.</l>
<l>                Doen dit die ghebueren sagen</l>
<l>Dat die heeren des plagen</l>
<l n="7005">Datsi die viande alle vingen,</l>
<l>Ende om goet lieten verdinghen</l>
<l>Doen woudense met ane winnen</l>
<l>Ende gingen oec des selves beginnen.</l>
<l><pb n="259"/>Daer bi lieten si hare slaen,</l>
<l n="7010">Ende gingen dapperlike vaen,</l>
<l>Die ane hen ghenade sochten;</l>
<l>Maer diere ieghen vochten</l>
<l>Die sloegen si alle thant doot.</l>
<l>Doen sachmen iammerlike, dor noot,</l>
<l n="7015">Die vroemste van al kersten lant</l>
<l>Armen gebueren gaen in hant.</l>
<l>Maer eer si daer toe bedwongen</l>
<l>Worden, en mochten tongen</l>
<l>Seggen niet hoe groote pine</l>
<l n="7020">Ute Overlant ende van den Rine</l>
<l>Baenrotse, ridderen, seriante, graven,</l>
<l>Doegden, eer si hen opgaven;</l>
<l>Want si weerden hen soe seere,</l>
<l>Dat van Westborch die heere,</l>
<l n="7025">Her Heinric, des bisscops broeder</l>
<l>Ziverts, van vader ende van moeder,</l>
<l>Int gheweer verslagen bleef.</l>
<l>Van dien daden die hi dreef,</l>
<l>Eer men conste met crachte ghevellen,</l>
<l n="7030">Mach al die werelt wonder tellen.</l>
<l>Soe condich waren si, ende soe groot.</l>
<l>Met hen bleven oec daer doot</l>
<l>Menich riddere, ende menich seriant,</l>
<l>Die beste van al Overlant,</l>
<l n="7035">Eer si hen op wouden geven.</l>
<l>O wi, doen dese verslagen bleven</l>
<l>Moesten dandere al wiken!</l>
<l>Want van armen ende van riken</l>
<l>En dorste niemen doen langer beiden,</l>
<l n="7040"><pb n="260"/> Hine quam sijns lijfs in sekerheiden.</l>
<l>Alsoe gaf hem daer gevaen,</l>
<l>Diet ane dlijf moeste emmer gaen,</l>
<l>Menich man met grooten rouwe,</l>
<l>Die graven beide van Assouwe,</l>
<l n="7045">Ende die grave van Nuwenaren,</l>
<l>Ende ander heeren die daer waren,</l>
<l>Menich baenrots, menich grave,</l>
<l>Van Berregheem her Waelrave,</l>
<l>Ende daer toe menich hoge man,</l>
<l n="7050">Die proefst van Bonne, ende her Jan</l>
<l>Van Leeuwenberge, ende sijn neve</l>
<l>Sire suster sone, her Loef van Cleve,</l>
<l>Her Everaert ende her Salatijn</l>
<l>Van Ysenborch op den Rijn,</l>
<l n="7055">Alle die borchgraven gemeine</l>
<l>Van Rinegge, van Hamersteine,</l>
<l>Van Are, van Drakevelt, van Wede,</l>
<l><pb n="261"/>Ende menich vrome ridder mede,</l>
<l>Van Montabure, van Rinebach,</l>
<l n="7060">Ende andere vele, die men en mach</l>
<l>Alle met name niet geprisen;</l>
<l>Want het soude te lanc gerisen:</l>
<l>Daer bi cortic nu die tale.</l>
<l>Her Herman van Haddemale,</l>
<l n="7065">Een riddere oec van Overlant,</l>
<l>Eer hi woude gaen in hant</l>
<l>Dede hi alsoe sterc ghewere,</l>
<l>Dat hem al die vanden here,</l>
<l>Openbare in elke side,</l>
<l n="7070">Den prijs daer gaven vanden stride,</l>
<l>Dien hi verdiende wel ter cure.</l>
<l>Van sinen wapenen van lasure,</l>
<l>Daer die witte are was binnen,</l>
<l>Dede hi niet sinen daden kinnen</l>
<l n="7075">Al den ghenen die daer waren;</l>
<l>Want hi sochte, sonder sparen,</l>
<l>Den strijt met crachte al toten inde</l>
<l>Soe ridderlike, dat men bekinde</l>
<l>Boven dandere daer sine dade:</l>
<l n="7080">Hi sochte eerlike oec genade;</l>
<l>Want Heinric van Rulingen,</l>
<l><pb n="262"/>Des hertogen seriant een, vingen,</l>
<l>Daer hi den hertoge op woude lopen</l>
<l>Soe coenlike, dat hi vercopen</l>
<l n="7085">Hadde moeten daerom sijn leven,</l>
<l>En hadde hi hem niet opgegeven;</l>
<l>Want, die hen des ane namen,</l>
<l>Dat si met crachte ten hertoge quamen,</l>
<l>Diene mochten niet wel verdingen:</l>
<l n="7090">Dat sceen wel den Oesseningen,</l>
<l>Ende dien coenen Moeseleren,</l>
<l>Die dapperlike, sonder ververen</l>
<l>Toten hertoge drongen voort;</l>
<l>Daer bi bleven si, int oort</l>
<l n="7095">Vanden swerde, al meest verslagen</l>
<l>Soe eerlike, dat mens gewagen</l>
<l>Ewelike te rechte sal,</l>
<l>Te deser werelt, overal.</l>
<l>                Sonder die ghene die men vinc</l>
<l n="7100">Bleven daer doot van Oesseninc</l>
<l>Baenrotse vromege ende stout,</l>
<l>Van Brandenberge, van Mirenvoet,</l>
<l>Van Messenborch, ende oec daer toe,</l>
<l>Dier ic en geen gewach en doe,</l>
<l n="7105">Menich riddere ende menich cnape,</l>
<l>Die vroemste van ridderscape</l>
<l>Die men ter werelt mochte vinden.</l>
<l>Daer bi moester vele inden</l>
<l>Vore diere Brabantre swerde;</l>
<l n="7110">Want wie der Brabantre gerde</l>
<l>Ghenindichlike, alse si daden,</l>
<l>Diene mochten met minder scaden</l>
<l><pb n="263"/>Niet wel ontgaen, van dien,</l>
<l>Sine moesten sterven, oft achter tien;</l>
<l n="7115">Want die wile dat die strijt duerde,</l>
<l>Ende ieman ieghen hen ruerde,</l>
<l>Weder swert, ofte knijf,</l>
<l>Dien benamen si sijn lijf</l>
<l>Die Brabantre; want sine wouden</l>
<l n="7120">Niemanne op ghevaen houden,</l>
<l>Vore die tijt datsi kinlike mercten</l>
<l>Dat die van hare partyen stercten,</l>
<l>Ende haer viande onder gingen:</l>
<l>Doen lieten si ierst verdingen</l>
<l n="7125">Die ane hen sochten genade.</l>
<l>Menich man die groote dade</l>
<l>Ghewracht hadde daer te voren,</l>
<l>Doen dus die sege was verloren,</l>
<l>Gaf hem doen door noot op:</l>
<l n="7130">Van Seelle her Jacop,</l>
<l>Ende met hem sire sonen drie,</l>
<l>Ende daer toe menich hoge vrie</l>
<l>Van Ulmen, van Circle, van Dolingen:</l>
<l>Dese heeren alle gingen</l>
<l n="7135">Op ghenade doen in hant,</l>
<l>Ende menich ridder, ende menich seriant,</l>
<l>Daert te seere met soude verlingen,</l>
<l>Soudic dat toe bringen</l>
<l>Dat icse noemde alle bi namen:</l>
<l n="7140"><pb n="264"/> Want die van den lande quamen</l>
<l>Bleven gevaen, ochte doot alle,</l>
<l>En ware ocht sele, met ghevalle,</l>
<l>Met hulpen, ware ontgaen</l>
<l>Van vrienden, doet al was gedaen.</l>
<l n="7145">Aldus verloren daer</l>
<l>Den sege, eerlike, over waer</l>
<l>Die Moeseleren, ende die Oesseninge,</l>
<l>In alsoe groote weringe</l>
<l>Alsmen ye sege verloes;</l>
<l n="7150">Want si weerden hen altoes</l>
<l>Alsoe lange alse si mochten rueren.</l>
<l>Nu hoort van den aventueren,</l>
<l>Die daer van dien ghevechte</l>
<l>Vielen der Scavedriesche knechte.</l>
<l n="7155">                Die Scavedriesche, daer ic te voren</l>
<l>Af hebbe getelt, die sijn geboren</l>
<l>Ute Oesseninc al van aerde,</l>
<l>Dese sochten, alse libaerde,</l>
<l>Hare viande, sonder sparen,</l>
<l n="7160">Int vergaderen; want si waren</l>
<l>Beide die ierste ende die leste</l>
<l>Inden strijt, ende oec die beste</l>
<l>Die daer waren in hare side:</l>
<l>Si brachten daer ten stride</l>
<l n="7165">Van haren geslechte bi getale</l>
<l>Hondert mans ende X wale,</l>
<l>Ghemonteert onder ene baniere,</l>
<l>Diere en keerde maer viere</l>
<l><pb n="265"/>Weder geheel, van alle dien,</l>
<l n="7170">Ende dat was, met hen drien,</l>
<l>Her Coene Snabbe die ontvloe;</l>
<l>Want het stont hem alsoe</l>
<l>Dat hi, om sine mesdade,</l>
<l>En dorste en ghene genade</l>
<l n="7175">Soeken ane die Brabantsoene.</l>
<l>Alsoe ontvloe her Coene</l>
<l>Van sinen magen, die daer bleven,</l>
<l>Die soe groote dade dreven,</l>
<l>Die si herden met gheninde,</l>
<l n="7180">Eerlike ende wale toten inde,</l>
<l>Dat hem te sware scaden quam</l>
<l>Alsoe iammerlike, als men vernam</l>
<l>Van eneghen geslechte ye,</l>
<l>Teneghen stride, ende segge u wie.</l>
<l n="7185">                Die van Witham, ende hare knechte,</l>
<l>Her Mulrepas, ende sijn geslechte,</l>
<l>Daer ic vore af liet die tale,</l>
<l>Die ic weder nu verhale,</l>
<l>Si waren die viande</l>
<l n="7190">Daer die Scavedriesche haer ande</l>
<l>Gherne ane hadden gewroken,</l>
<l>Ghelijc als vore es gesproken;</l>
<l>Want men hadde, sonder waen,</l>
<l>Den Scavedrieschen doen verstaen,</l>
<l n="7195">Dat hare viande daer souden,</l>
<l>Int vergaderen, alle houden</l>
<l>Ghescaert biden hertoge vore:</l>
<l>Daer sochten sise ter core</l>
<l><pb n="266"/>Ghenendichlike, met hogen moede;</l>
<l n="7200">Daer si bleven op hare hoede</l>
<l>(Her Mulrepas ende sijn conroet,)</l>
<l>Want doent daer ginc aen die noot</l>
<l>Lietense den hertoge varen striden,</l>
<l>Ende drongen in een besiden</l>
<l n="7205">Achter die Brabantre, soe verre</l>
<l>Dat niemen op hen en was soe erre</l>
<l>Die yet op hen conste ghewreken,</l>
<l>Hine moeste die Brabantre dor breken:</l>
<l>Dat was hen een seker scilt;</l>
<l n="7210">Nochtan hadden si ghewilt</l>
<l>Allegader wel, in schijn,</l>
<l>Op dien dach over zee sijn:</l>
<l>Dat toenden hare manieren.</l>
<l>Hare conroet hadde twee banieren,</l>
<l n="7215">Daer onder hilden ridderen stout,</l>
<l>Her Herman ende her Arnout</l>
<l>Ende Symon van Witham.</l>
<l>Daertoe hilt daer, herde tam,</l>
<l>Selve bi her Mulrepas,</l>
<l n="7220">Her Ude sijn broeder; ende daer was</l>
<l>Met hen in die vaert</l>
<l>Van Geilenkerke her Sceivaert;</l>
<l>Ende oec hilter mede bi</l>
<l>Her Willem van Mormensi,</l>
<l n="7225">Ende her Willem vander Kemenaden,</l>
<l>Ende daer toe, die men mochte ontraden,</l>
<l>Van Heimenberge her Herman,</l>
<l>Ende daer toe meer dan hondert man</l>
<l><pb n="267"/>Met helmen, op orssen gheseten;</l>
<l n="7230">Nochtan en conste men niet gheweten,</l>
<l>Ware die hertoge onder bleven,</l>
<l>Wat si dan hadden ghedreven;</l>
<l>Want si drongen soe vast in een,</l>
<l>Dat hem en dorste hare geen</l>
<l n="7235">Ten stride waert daer rueren,</l>
<l>(Die wile dat stont in aventueren,)</l>
<l>Die soe stout was in hare scare.</l>
<l>Menich man seide, het ware</l>
<l>Om vrese vanden Scavedrieschen;</l>
<l n="7240">Want, alse sciere alsi vreischen</l>
<l>(Mulrepas, ende sine partye,</l>
<l>Die te voren en ruerden nye,)</l>
<l>Dat die hertoge quam boven,</l>
<l>Gheberden si als liede die doven,</l>
<l n="7245">Ende sloegen in den strijt met sporen.</l>
<l>Die Scavedriesche, die te voren</l>
<l>Eerlike hadden ghestreden,</l>
<l>Die moesten doen, daer sise bereden,</l>
<l>Vore hen daer bliven doot,</l>
<l n="7250">Sonder genade: dits iammer groot</l>
<l>Dat men soe vrome liede niet en vinc;</l>
<l>Want die beste van Oesseninc,</l>
<l>Her Gobbelen van Huckelbach</l>
<l>Ende her Handewijn, die op den dach</l>
<l n="7255">Drie werf worden vermonteert,</l>
<l>Ende hen hadden daer verweert</l>
<l>Met grooter eeren, tote diere tijt,</l>
<l>Die bleven doen, om nijt</l>
<l><pb n="268"/>Van haren vianden, verslagen;</l>
<l n="7260">Want sine lieten hen niet jagen</l>
<l>Vander plaetsen. Bi hen bleven</l>
<l>Twee riddere doot, hare neven,</l>
<l>Her Reysen ende her Heine Moreel.</l>
<l>Ende daer toe een groot deel,</l>
<l n="7265">Beide ridderen ende knechte,</l>
<l>Die beste van haren geslechte;</l>
<l>Dat wonder engeen en was;</l>
<l>Want hare viant, her Mulrepas,</l>
<l>Ende her Willem van Mormensi,</l>
<l n="7270">Ende andere, diere hilden bi,</l>
<l>Doen si toe quamen, die en streden</l>
<l>Anders niet dan si reden</l>
<l>Die Scavedriesche in den strijt sueken.</l>
<l>Doen her Heinric vander Bueken,</l>
<l n="7275">Ende her Gielys van Huckelbach,</l>
<l>Ende andre, diet ane sterven lach,</l>
<l>Her Symoen Balge, her Heinric Snabbe,</l>
<l>Die Rode van Sinke, Symon Frabbe,</l>
<l>Ende van Wilgenru die smale,</l>
<l n="7280"><pb n="269"/> Ende die Scavedriesche altemale,</l>
<l>Die doen te live waren bleven,</l>
<l>Saghen datsi hare leven</l>
<l>Verloren, sonder verdingen,</l>
<l>Waerse mochten beringen</l>
<l n="7285">Hare viande, ochte bespien.</l>
<l>Doen gingen si af tien</l>
<l>Wapenroc ende brachieren,</l>
<l>Ende wandelen hare manieren,</l>
<l>Ende voeren hier en daer, ende sochten</l>
<l n="7290">Waer si in hant gaen mochten,</l>
<l>Daer si dat lijf souden ontdragen.</l>
<l>Doen men die Scavedriesche ginc iagen,</l>
<l>Ende doot slaen, waer mense kinde,</l>
<l>Daer met was des strijts een inde;</l>
<l n="7295">Want Maselendre ende Ruwiere,</l>
<l>Ende Gelrelant bleven soe sciere,</l>
<l>Dat lange was met hen gedaen.</l>
<l>Daer waren doot oec, oft gevaen,</l>
<l>Overlendre ende Rineren</l>
<l n="7300">Oesseninge ende Moeseleren,</l>
<l>Met grooter eeren alle,</l>
<l>Eer met dien ongevalle</l>
<l>Die Scavedriesche onder gingen.</l>
<l><pb n="270"/>Dit es die waerheit vanden dingen,</l>
<l n="7305">Die inden strijt worden gedreven.</l>
<l>Hen allen, die daer doot bleven,</l>
<l>Gheve God ewelike genade!</l>
<l>Want en worden meere dade</l>
<l>Nie vore hen gedaen te voren,</l>
<l n="7310">Van liede die den sege verloren,</l>
<l>Ende doot bleven, ochte gevaen;</l>
<l>Want si storven in wederstaen;</l>
<l>Daer bi was hare scade groot</l>
<l>In elke side. Daer bleven doot</l>
<l n="7315">Elf hondert manne, bi getale,</l>
<l>Ende meer daer toe, die men wale</l>
<l>Ter waerheit weet, nochtan sonder</l>
<l>Die ghene die na storven. Onder</l>
<l>Alle, die men daer doot vant,</l>
<l n="7320">Waren den hertoge van Brabant,</l>
<l>In sine side, altemale nochtan</l>
<l>Doot min dan XL man.</l>
<l>Daer boven dander getal</l>
<l>Verloren sine viande al;</l>
<l n="7325">Dat scade was ende iammer groot;</l>
<l>Want daer en bleven doot</l>
<l>Niet vele gebueren, noch knechte;</l>
<l>Maer si waren van geslechte,</l>
<l>Ende van ridderscape, die men vant,</l>
<l n="7330">Die beste van al Duytsche lant;</l>
<l>Dat sceen wel aen hare striden;</l>
<l>Want daer bleven van beiden siden</l>
<l>Doot op tfelt, inde porsse,</l>
<l><pb n="271"/>Meer dan XLC orsse,</l>
<l n="7335">Die onder hen worden ghevelt,</l>
<l>Sonder die daer ghequelt</l>
<l>Ute quamen, ende gewont.</l>
<l>Die strijt was vander onderstont</l>
<l>Lanc al tote der vespertijt.</l>
<l n="7340">Men vernam nye strijt</l>
<l><pb n="272"/>In en geen lant soe lange dueren.</l>
<l>Hier mede sijn die aventueren,</l>
<l>Die inden strijt worden gedreven</l>
<l>Na die waerheit al bescreven,</l>
<l n="7345">Ende vanden ghenen sonderlinge</l>
<l>Die sege verloren, ende ondergingen;</l>
<l>Maer wat die ghene wrachten,</l>
<l>Die den sege weder brachten,</l>
<l>Ende hoe si vanden velde scieden,</l>
<l n="7350">Dat salic noch bat bedieden.</l>
<l>                Doen die strijt al was gedaen,</l>
<l>Ende menich man doot, ende gevaen,</l>
<l>Ontfermelike, op tfelt was bleven,</l>
<l>Wert daer vremde voere gedreven;</l>
<l n="7355">Want doen ginc men daer iaghen</l>
<l>Menegen somere, menegen wagen,</l>
<l>Den enen hier den anderen daer;</l>
<l>Want het hadde menich grooten vaer,</l>
<l>Die sonder vrese ende sonder hoede</l>
<l n="7360">Daer quam, met overmoede;</l>
<l>Dus was van perden, ende van lieden,</l>
<l>Die daer vanden stride scieden,</l>
<l>Achter velde groote jagerande;</l>
<l>Want selke riddere van dien lande</l>
<l n="7365">Waren metten hertoge comen,</l>
<l>Ende hadden gerne prijs genomen</l>
<l>Dien daer dlant condich was,</l>
<l>Her Sceivaert, ende her Mulrepas,</l>
<l>Her Herman van Witham,</l>
<l n="7370">Ende menich man, die met hem quam.</l>
<l>Ende oec daer kinden wel den aert:</l>
<l>Die volgden na, al gescaert,</l>
<l><pb n="273"/>Met banieren op gebonden,</l>
<l>Ende vingen dapperlike ende pronden</l>
<l n="7375">Al datsi in hare ontmoet</l>
<l>Vonden, beide liede ende goet.</l>
<l>Doen dese volgeden na die pride,</l>
<l>Keerden weder vanden stride</l>
<l>Des hertoghen hulperen,</l>
<l n="7380">Die vanden Berge ende die Coelneren,</l>
<l>Ende des proefst scare van Aken,</l>
<l>Met grooter bliscap; want hare saken</l>
<l>Waren hen daer wale ghevallen;</l>
<l>Want daer en bleven van hen allen</l>
<l n="7385">Maer si drie op tfelt doot.</l>
<l>Vander tween waest scade groot;</l>
<l>Want den grave Everaert</l>
<l>Vander Marken, hem waert</l>
<l>Sijn marscalc af gheslagen,</l>
<l n="7390">Een ridder dien hi mach clagen,</l>
<l>Ende die van Coelne, dat men mach</l>
<l>Te rechte clagen: sonder slach</l>
<l>Verloren si heeren Geraerde,</l>
<l>Heeren Mathijs sone, die van aerde</l>
<l n="7395">Der stat van Coelne was hout:</l>
<l>Hi was vromich ende stout;</l>
<l>Hi liet sijn ors stille staen</l>
<l>Ende woude vore die van Coelne gaen,</l>
<l>Ende woudse toten stride leiden;</l>
<l n="7400">Hine conste niet wel aerbeiden</l>
<l>Te voete, alsoe bleef hi doot,</l>
<l>Sonder slach ende sonder stoot,</l>
<l>Eer hi ten stride quam, op trouwe.</l>
<l><pb n="274"/>Die stat van Coelne mach rouwe</l>
<l n="7405">Wel te rechte om hem maken.</l>
<l>In des proefst scare van Aken</l>
<l>Bleef daer oec een sariant:</l>
<l>Dandre waren van Brabant</l>
<l>Die daer in tsertoghen partye</l>
<l n="7410">Storven, sonder alle die</l>
<l>In dire dooden getal,</l>
<l>Es vore gheseget al,</l>
<l>Hoe vele diere Brabantre waren.</l>
<l>Alsoe hadden die twee scaren,</l>
<l n="7415">Die metten hertoge waren comen,</l>
<l>Van gevangenen meer vromen,</l>
<l>Dan die hertoge, entie sine,</l>
<l>Die daer vanden stride die pine</l>
<l>Vore droeghen altemale,</l>
<l n="7420">Ghelijc alse die hystorie wale</l>
<l>Over al toent oppenbaer;</l>
<l>Maer dat es emmer waer,</l>
<l>Hadde men allene laten ghewerden</l>
<l>Die Brabantre, int herden,</l>
<l n="7425">Waer hen die strijt worden te hart:</l>
<l>Want al quamen ten stride waert</l>
<l>Hare hulperen, te dien stonden,</l>
<l>Datsi mochten sonder wonden</l>
<l>Ende sonder doden weder keeren,</l>
<l n="7430">Beide ghebueren ende heeren,</l>
<l>Die vromich waren ende coene,</l>
<l>Verlichten nochtan die Brabantsoene,</l>
<l>Doen si toe quamen soe seere</l>
<l>Dat men ewelike eere</l>
<l n="7435"><pb n="275"/> Voort ane van hen te rechte sal tellen;</l>
<l>Want, al en waren si ten fellen</l>
<l>Ontmoete niet, vor si vinghen</l>
<l>Die ghene die niet en dorsten dringen</l>
<l>Onder diere Brabantre swerde,</l>
<l n="7440">Ende nochtan, om hoverde,</l>
<l>Vanden velde niet en wouden riden,</l>
<l>Al en dorsten si nemmer striden,</l>
<l>Dese hadden hen lichte vermonteert,</l>
<l>Ende weder ander werf gheweert,</l>
<l n="7445">Alse die Brabantre wert vermoet</l>
<l>Hadden geweest; dat wert verhoet</l>
<l>Met desen tween scaren, die quamen</l>
<l>Van achter toe, endse namen</l>
<l>Op ghevaen, te haren wille.</l>
<l n="7450">Hier mede swigic nu stille</l>
<l>Voort ane van den tween scaren,</l>
<l>Die metten hertoge comen waren,</l>
<l>Daer baenrotse ende baroene</l>
<l>Binnen waren, vrome ende coene,</l>
<l n="7455">Die men te rechte wel sal loven.</l>
<l>Vore hen, in de yeeste boven,</l>
<l>Sijn hare dade al meest bescreven</l>
<l>Die si daer ten stride dreven,</l>
<l>Ende oec die namen van den heeren.</l>
<l n="7460">Nu willic die tale keeren</l>
<l>Weder op dien hertoge Jan</l>
<l>Van Brabant, den edelen man,</l>
<l>Ende tellen van dire grooter eeren,</l>
<l>Die, beide hi ende ander heeren,</l>
<l n="7465">Van Brabant sonderlingen</l>
<l>Met grooter vromicheit begingen.</l>
<l><pb n="276"/>                Die hertoge bleef op die stat</l>
<l>Daer sine viande worden mat,</l>
<l>Met sinen lieden na, een stucke,</l>
<l n="7470">Ende beide, och selc gelucke</l>
<l>Toe quame sinen vianden,</l>
<l>Datsi hare leet noch wouden anden,</l>
<l>Dat sine gereet daer mochten vinden.</l>
<l>Die ghene die tgoet voren prinden</l>
<l n="7475">Achter lande, op ende neder,</l>
<l>Die keerden binnen desen weder,</l>
<l>Met haren banieren al ontploken</l>
<l>Doen men dese sach, wert gesproken</l>
<l>Ende ghecriert "Die viande comen!"</l>
<l n="7480">Noch doen, noch eer en wert vernomen</l>
<l>Riddere en geen, noch oec gesien,</l>
<l>Soe condichlike ten wige wert tien,</l>
<l>Alse die hertoge weder dede.</l>
<l>Sijn liede volgeden alle mede</l>
<l n="7485">Tote overt bruc na hem thant.</l>
<l>Menich ridder ende menich seriant,</l>
<l>Dien te voren daer hare orsse</l>
<l>Doot bleven in die porsse,</l>
<l>Streken met, al te voete,</l>
<l n="7490">Soe stoutelike te gemoete</l>
<l><pb n="277"/>Haren vianden, verre iegen,</l>
<l>Dat men nie en hadde sien plegen</l>
<l>Te stride wert stouter manieren;</l>
<l>Want doen si sagen die banieren</l>
<l n="7495">Van verren comen, over tfelt,</l>
<l>Doen waenden si dat met gewelt</l>
<l>Die viande weder striden quamen;</l>
<l>Maer alse sciere alsi vernamen</l>
<l>Dat hare hulperen waren,</l>
<l n="7500">Keerde weder met sire scaren</l>
<l>Die hertoge, met soe grooter eeren</l>
<l>Alse men ye sach vorste keeren,</l>
<l>Gelijc alse wel die dade wisen,</l>
<l>Die men niet en mach volprisen,</l>
<l n="7505">Die vore van hem telt die yeeste;</l>
<l>Want die prijs es die meeste,</l>
<l>(Die men enegen man mach geven,)</l>
<l>Dat vore sijn swert doot bleven,</l>
<l>Met ere, vele meere scaren</l>
<l n="7510">Dan die sine, die ghene die waren</l>
<l>Die beste van eerterike, sonder waen.</l>
<l>Daer en hadden iegen staen</l>
<l>Die Brabantre niet moghen,</l>
<l>En hadde gedaen des hertogen</l>
<l n="7515">Sonderlinge groote daet,</l>
<l>Ende boven al sijn coene ghelaet,</l>
<l>Daer hi hen met troest gaf</l>
<l>Soe grooten, datter weder af</l>
<l>Sine viande quamen in sorgen,</l>
<l n="7520">Hoe sijt met ghelate verborgen,</l>
<l>Eer men daer den strijt began,</l>
<l>Die vele meer daer af nochtan</l>
<l>Na weder slagen worden,</l>
<l><pb n="278"/>Doen si quamen toten orden</l>
<l n="7525">Van den swerden, daer si vonden</l>
<l>Den hertoge enen leeu ontbonden,</l>
<l>Daer niemen vore en mochte dueren.</l>
<l>Deus! waer hadde ye aventueren</l>
<l>Riddere alsoe scoene te stride.</l>
<l n="7530">Alse die sijn daer, in elke side?</l>
<l>Die hertoge met sinen doene</l>
<l>Makede riddere ende baroene</l>
<l>Die ene versaegt, die andre bout,</l>
<l>Die beide natuerlike waren stout;</l>
<l n="7535">Want, met sinen manieren</l>
<l>Dede hi noch meer verfieren</l>
<l>Ghemeinlike al die Brabantsoene,</l>
<l>Die natuerlike waren coene,</l>
<l>Daer toe oec sine viande,</l>
<l n="7540">Die men, in enghenen lande,</l>
<l>Hen nie en sach versagen,</l>
<l>Die worden weder slagen</l>
<l>Van des hertogen gelate.</l>
<l>Dat en was en ghene onmate;</l>
<l n="7545">Want al die yeesten, die nu sijn,</l>
<l>In dietsche, in walsche, in latijn,</l>
<l>Die en doen niet gewach,</l>
<l>Dat enich riddere, op enen dach,</l>
<l>Dede dat daer van Brabant</l>
<l n="7550">(Die nu es, oft die men ye vant,)</l>
<l>Die hertoge des dages dreef</l>
<l>Van ridderscape; want ic die screef</l>
<l><pb n="279"/>Dese yeeste, die ic met ogen sach,</l>
<l>Van dien daer prijs ane gelach</l>
<l n="7555">Daer seggic toe vele min</l>
<l>Dan die waerheit es; want sin</l>
<l>Ende tonge oec soude mi gebreken,</l>
<l>Woudic volcomenlike spreken</l>
<l>Die eere, die hi daer gewan</l>
<l n="7560">Van Brabant die hertoge Jan,</l>
<l>Al waric dusentich werf vroeder.</l>
<l>Hier met keeric op sinen broeder.</l>
<l>                Dien vromen riddere Godeverde</l>
<l>Van Brabant, na sine werde</l>
<l n="7565">En can menne niet volprisen;</l>
<l>Want sine groote dade wisen</l>
<l>(Die condich waren, ende vermogen,)</l>
<l>Dat hi was des hertogen</l>
<l>Sijns broeder gelike</l>
<l n="7570">Van vromicheit, want arm en rike,</l>
<l>In sire viande here,</l>
<l>Worden van sinen ghewere</l>
<l>Met crachte soe onder gedaen,</l>
<l>Dat menich man daer, sonder waen,</l>
<l n="7575">Om sine dade des strijts onthoepte;</l>
<l>Want, wie den vromen riddere noepte,</l>
<l>Heeren Godevaerde van Brabant,</l>
<l>Die moeste vore hem thant</l>
<l>Weder sterven, ofte ontriden;</l>
<l n="7580">Want, te tornoyen noch te striden,</l>
<l>En wert te voren nie gesien,</l>
<l>Met wapenen, die daer gescien,</l>
<l>Die her Godevaert met gheninde</l>
<l>Even groot dreef, toten inde,</l>
<l n="7585"><pb n="280"/> Alle den dach dore ende dore,</l>
<l>Dat die yeeste van hem daer vore</l>
<l>Toent oppenbaer ende wale:</l>
<l>Hier met latic nu die tale</l>
<l>Vanden edelen Godevaerde.</l>
<l n="7590">Nu hoert voort hoe die werde</l>
<l>Ridderen hem daer stonden bi,</l>
<l>Her Hughe, ende sijn brueder her Gy</l>
<l>Van Simpoel, beide sijn neven,</l>
<l>Die daer soe groeten daet dreven,</l>
<l n="7595">Datter te rechte af ewelike</l>
<l>Verhoegt sal sijn al Vranckerike:</l>
<l>Want hem des mach vermeten,</l>
<l>Dat in Vranckerike sijn gheseten</l>
<l>Ende gheboren alselke heeren,</l>
<l n="7600">Die, met alsoe groeter eeren,</l>
<l>Dorsloegen der Duytscher maelgen,</l>
<l>Voor Woeronc, ter hoogher battaelgen,</l>
<l>Daer die partyen waren beide</l>
<l>Die beeste van al kerstenheide;</l>
<l n="7605">Want daer waren beide dese heeren</l>
<l>Van Simpoel, met groeter eeren,</l>
<l>Metten vorsten van den scaren.</l>
<l>Dat hen daer viel, datsi waren</l>
<l>Metten hertoge opten Rijn,</l>
<l n="7610">Te dien wighe, dat sal hen sijn,</l>
<l>Ende na hen al haren geslechte,</l>
<l>Ewelijc lof met allen rechte.</l>
<l>                Hier soe latic nu die tale</l>
<l>Van dien van Simpoel, die wale</l>
<l n="7615">Daer verdienden groeter eeren,</l>
<l>Ende keere voort op die heeren,</l>
<l>Die de hertoghe gheselde</l>
<l><pb n="281"/>Met hem, alsic te voren telde,</l>
<l>Dat was her Rase van Liekerke,</l>
<l n="7620">Ende sijn conroet, die groete werke</l>
<l>Van ridderscape hanteerden daer;</l>
<l>Want die bordene lach soe swaer</l>
<l>Op hen, ende alsoe hart,</l>
<l>Dat her Rase achter wart</l>
<l n="7625">Alsoe verre wert ghedaen,</l>
<l>Dat sceen ochte hi soude onder gaen;</l>
<l>Maer doent alsoe was gescapen,</l>
<l>Baenrotse, riddere, ende knapen,</l>
<l>Die met waren in sijn conroet,</l>
<l n="7630">Daden weringe alsoe groot,</l>
<l>Dat her Rase ende sine baniere</l>
<l>Vercoeverden weder sciere,</l>
<l>Ende alsoe verre boven quamen,</l>
<l>Dat die viande vernamen</l>
<l n="7635">Scade daer bi, ende groot verlies.</l>
<l>Heeren Rasen salmen dies</l>
<l>Ewelike spreken groote</l>
<l>Eere; want van dien conrote</l>
<l>Die beste verre dat was hi:</l>
<l n="7640">Hem stonden oec daer coenlike bi</l>
<l>Sine vromege sonen, met gewout,</l>
<l>Ende sijn neve her Jan Berthout,</l>
<l>Die vore hiet van Berlaer;</l>
<l>Doe men die baenrotse noemde daer,</l>
<l n="7645"><pb n="282"/> Ende van Scors her Jan</l>
<l>Ute Vlaendren, een vromich man,</l>
<l>Ende van Antonge her Woutier:</l>
<l>Want dese hilden soe wijchgier</l>
<l>Altoes onder hare banieren,</l>
<l n="7650">Dat men in enghere manieren</l>
<l>Hare conroet en mochte dor breken.</l>
<l>Ic corte die tale; al constic spreken</l>
<l>Met hondert tongen, en mochte niet</l>
<l>Alsoe eerlike alst es ghesciet,</l>
<l n="7655">Die rechte waerheit daer af tellen;</l>
<l>Want her Rase, ende sijn ghesellen,</l>
<l>Ende sonderlinge dese drie</l>
<l>Baenrotse, ende alle die</l>
<l>Met hem waren, daer hanteerden.</l>
<l n="7660">Eer si die plaetse verweerden,</l>
<l>Ende weder met gewout vercregen;</l>
<l>Want het was te doene ieghen</l>
<l>Die beste die men ye te wighe</l>
<l>Sach comen: ic gheswighe</l>
<l n="7665">Voort ane hier af diere woort,</l>
<l>Ende telle van anderen heeren voort.</l>
<l>                Een vrome riddere ende een stout,</l>
<l>Van Mechelen her Berthout,</l>
<l>Ute Brabant een groot heere,</l>
<l n="7670">Aventuerde hem daer seere</l>
<l>Int vergaderen vanden stride.</l>
<l>Doen hi sach dat met nide</l>
<l>Die viande al ten hertoge creghen,</l>
<l>Woude hi hen met crachte ieghen,</l>
<l n="7675">Van coenheiden ende van trouwen;</l>
<l>Maer hi soude sijn ors houwen</l>
<l><pb n="283"/>Metten sporen, ende riden toe:</l>
<l>Het gheviel hem alsoe doe</l>
<l>Dat sijn ors was alsoe strac,</l>
<l n="7680">Ende soe sterc, dat hi dor brac</l>
<l>Die viande met gheninde,</l>
<l>Ende quam dore ten anderen inde.</l>
<l>Waren doen hondert manne mede</l>
<l>Dore broken, alse hi dede,</l>
<l n="7685">Die hertoge hadde den sege eer</l>
<l>Enen halven dach, ochte meer,</l>
<l>Ghewonnen, eer hine nu wan,</l>
<l>Soe coenlike reet die edele man,</l>
<l>Her Berthout, door die viande;</l>
<l n="7690">Maer diere van sinen lande</l>
<l>Was luttel, die dore quamen</l>
<l>Met hem; doen dat vernamen</l>
<l>Maselendre ende Ruire,</l>
<l>Die buten hilden alsoe ghire,</l>
<l n="7695">Ende wachten na die pride,</l>
<l>Dat een heere van ander side,</l>
<l>Met ghewout quam dore gebraect,</l>
<l>Doen hadden sinen gherne gesaect</l>
<l>Ane hen, ende ghevaen:</l>
<l n="7700">Dat woude hi weder staen</l>
<l>Ridderlike met ghewout.</l>
<l>Dat was den edelen Berthout</l>
<l>Allene te verwerne al te hart;</l>
<l>Nochtan woude hi doen dien art</l>
<l n="7705">Na volghen van den vromen</l>
<l>Ridderen, daer hi af was comen;</l>
<l>Want hi weerde hem soe seere,</l>
<l>Ende soe lange, dat groot eere</l>
<l><pb n="284"/>Sinen gheslechte daer af es bleven;</l>
<l n="7710">Want hine woude hem niet opgeven,</l>
<l>Hine wert eer soe seere gewont,</l>
<l>Dat hire af sterf ter selver stont,</l>
<l>In weringe van grooten daden.</l>
<l>Ewelike te ghenaden</l>
<l n="7715">Moete voortane sijn siele keeren;</l>
<l>Want hi bleef met grooter eeren</l>
<l>Doot, ridderlike ende wale.</l>
<l>Dit es van hem die rechte tale:</l>
<l>Diere af ochte toe anders leggen,</l>
<l n="7720">Die en weten niet wat si seggen.</l>
<l>Een ridder van sinen conrote</l>
<l>Brac met hem dore, die daer groote</l>
<l>Dade dreef, ende groote gheweer;</l>
<l>Want hi was een bacheleer,</l>
<l n="7725">Vromich van den live ende stout,</l>
<l>Die wert ghedrongen met gewout,</l>
<l>Dat hi hem opgaf dore noot;</l>
<l>Maer vanden wonden bleef hi doot</l>
<l>Int ghevancnesse na sciere:</l>
<l n="7730">Her Willem hiet hi van Liere.</l>
<l>En gheen man meer dan die,</l>
<l>Sonder twee seriante oft drie,</l>
<l><pb n="285"/>En volgde heeren Berthoude mede,</l>
<l>Doen hi dat ontmoet dede,</l>
<l n="7735">Daer hi die viande met dor brac;</l>
<l>Want dat ontmoet was soe strac,</l>
<l>Doen her Berthout dor hen leet,</l>
<l>Dat na volgen was onghereet</l>
<l>Den ghenen die met hem waren;</l>
<l n="7740">Want si worden metter scaren,</l>
<l>Die hem ieghen quam, soe seere</l>
<l>Verladen, dat men groote eere</l>
<l>Van hare ghewere tellen mach;</l>
<l>Want si bleven al den dach,</l>
<l n="7745">Nochtan datsi ghemisten</l>
<l>Haers heeren, ende seker wisten</l>
<l>Van sinen mesvalle</l>
<l>In weringe soe coenlike alle,</l>
<l>Datmen nie en sach maniere</l>
<l n="7750">Aen hen, noch aen sine baniere,</l>
<l>Datsi haren heere hadden verloren.</l>
<l>Sint dat yeman wert geboren</l>
<l>En ghesciede nie dat wonder,</l>
<l>Daer die heere was doot oft onder,</l>
<l n="7755">Dan hen sine liede soe seere weerden,</l>
<l>Ende dien strijt soe langhe anteerden,</l>
<l>Alse daer daden clene ende groot.</l>
<l>In heeren Berthouds conroot</l>
<l>Hilden si met gheninde</l>
<l n="7760">Sine baniere toten inde,</l>
<l>Soe sege vri oppenbare,</l>
<l>Dat sceen oft hire selve ware,</l>
<l>Nochtan dat hi was doot.</l>
<l>Alle die ghene die dat conroet</l>
<l n="7765">Hilden alsoe vromelike,</l>
<l>Met rechte sal na hem ewelike</l>
<l>Bliven haer name in grooter eeren.</l>
<l><pb n="286"/>Dies sal men te rechte die heeren,</l>
<l>Die soe nutte daer waren,</l>
<l n="7770">Ende die battaelgen holpen bewaren,</l>
<l>Alle die werelt gheven prijs.</l>
<l>Diere was een her Gielijs</l>
<l>Berthout, des Berthouds oem;</l>
<l>Want hi nam daer toe goem</l>
<l n="7775">Met voresinne, ende met vromicheden,</l>
<l>Dat in ghewere alle beide,</l>
<l>Baniere ende battaelge, bleven,</l>
<l>Doen si heeren Berthouds sijns neven</l>
<l>Misten, daer si aen hoefden souden.</l>
<l n="7780">Her Berthout hadde oec onthouden</l>
<l>Twee baenrrotse met hem daer:</l>
<l>Deen was her Geraert van Rotselaer:</l>
<l>Onder sine baniere waert</l>
<l>Dese battaelge alsoe haert</l>
<l n="7785">Behouden, ende alsoe wale,</l>
<l>Dat hi, na ghewarege tale,</l>
<l>Met vromicheden daer verhaelde,</l>
<l>Daer hi den name met betaelde</l>
<l>Van Rotselaer, die van vromen</l>
<l n="7790">Ridderen ye es heere comen:</l>
<l>Dien volgde hi na op dien dach</l>
<l>Soe eerlike, het saels sijn gewach</l>
<l>Alsoe langhe als die werelt steet;</l>
<l>Want in die perse die men daer leet,</l>
<l n="7795"><pb n="287"/> Want hi dire cunstre een.</l>
<l>Dander baenrots, van den tween</l>
<l>Die met hem hadde her Berthout,</l>
<l>Dat was her Aernout,</l>
<l>Die van Waelheem doen was heere,</l>
<l n="7800">Die die battaelge alsoe seere</l>
<l>Met sinen vromen daden stercte,</l>
<l>Datmen openbare mercte,</l>
<l>Waer dat sine baniere hilt,</l>
<l>Dat daer was soe stercken scilt,</l>
<l n="7805">Datse nieman en sochte</l>
<l>Met stride, hem en dochte</l>
<l>Dat hi ene borch asselgere;</l>
<l>Want die heere van Walheem were,</l>
<l>Ende sine bruedere ende sijn geslechte,</l>
<l n="7810">Hare plaetse, te dien ghevachte,</l>
<l>Ieghen die beste die men vant</l>
<l>Soe eerlike, dat al Brabant</l>
<l>Ewelike sal metten rechte</l>
<l>Dancken van Walheem dien geslechte,</l>
<l n="7815">Ende te vorst selve dien heere</l>
<l>Van Walheem, die groote eere</l>
<l>Daer dien van Brabant beginc,</l>
<l>Daer hi scade af groot ontfinc:</l>
<l>Want sijn sone Godevaert, dien hi dede maken</l>
<l n="7820">Riddere des daegs, bleef tAken</l>
<l>Int wederkeeren doot,</l>
<l>Van dien dat hi te groot</l>
<l>Die perse hadde in dien strijt gedragen.</l>
<l>Hier willic nu voort ghewagen</l>
<l n="7825">Van diere eeren, die daer vercreghen</l>
<l><pb n="288"/>Die heeren diere noch es geswegen.</l>
<l>                Die wapene ende dien edelen name</l>
<l>Van Perweys, daer nie blame</l>
<l>Ter werelt af gehoort en waert,</l>
<l n="7830">Hadde die doot, die niet en spaert.</l>
<l>Langen tijt gheleget neder,</l>
<l>Die worden vore Woerone weder</l>
<l>Van den grave Godeverde</l>
<l>Van Vianen, metten swerde</l>
<l n="7835">Alsoe eerlike, op gerecht,</l>
<l>Datter bi wert verlecht</l>
<l>There van Brabant openbaer:</l>
<l>Want, die grave was daer,</l>
<l>Van Vianen, een van vieren,</l>
<l n="7840">Die opt velt hadden banieren</l>
<l>In des hertogen side,</l>
<l>Die vroemste van den stride,</l>
<l>Ende daer die perse meest op lach,</l>
<l>Sonderlike op dien dach;</l>
<l n="7845">Want sine baniere ende hi</l>
<l>Waren den hertoge dicke bi,</l>
<l>Daer die noot van den stride</l>
<l>Ten swaersten op lach tallen tide.</l>
<l>Die perse ende die groote noot</l>
<l n="7850">Halp die grave, ende sijn conroot,</l>
<l>Den hertoge alsoe weder staen,</l>
<l>Dat in den strijt en wert gedaen</l>
<l>Nie weringe alsoe swaer.</l>
<l>In sijn conroot hadde daer</l>
<l n="7855">Die grave die baniere van Assche,</l>
<l>Daer vrome riddere ende rassche</l>
<l>Van aerde af sijn comen ye;</l>
<l><pb n="289"/>Dire was bi dire banieren drie,</l>
<l>Die haren aerde daden recht;</l>
<l n="7860">Dat een was her Robbrecht</l>
<l>Van Assche, dander her Jan</l>
<l>Sijn oem, een vromich man;</l>
<l>Die derde was hare neve,</l>
<l>Van Morseke her Heinric; ic geve</l>
<l n="7865">Hen van den stride prijs met rechte;</l>
<l>Want haren vromen geslechte</l>
<l>Volgden si daer na wale.</l>
<l>Hier latic van hen die tale,</l>
<l>Ende van den grave van Vianen,</l>
<l n="7870">Ende wille dire bester niet vermanen</l>
<l>Van vromicheiden ende van namen,</l>
<l>Die daer metten hertoge quamen.</l>
<l>                Di eeste es van rechter scout</l>
<l>Sculdich enen riddere stout,</l>
<l n="7875">Diere gout daer wale twee,</l>
<l>Dat in en geen side van der zee</l>
<l>Nie en wert, op ene stat,</l>
<l>Van ridderscape betaelt bat,</l>
<l>Dan si voor Woeronc alle beide</l>
<l n="7880">Betaelden met vromicheiden,</l>
<l>Van Dieste vader ende sone;</l>
<l>Want kinlike ene lange done</l>
<l>Weder stont op hen tween,</l>
<l>Doen die sege in twivele sceen,</l>
<l n="7885">Die strijt al met ghewout;</l>
<l>Want van Dieste her Arnout,</l>
<l><pb n="290"/>Ende sijn sone her Geraert,</l>
<l>Daer aldus die perse op waert</l>
<l>Van den stride wederstaen,</l>
<l n="7890">Hadden hen ieghen, sonder waen,</l>
<l>Die vroemste die mochten sijn.</l>
<l>Daer bi bleef Bastijn</l>
<l>Van Nedermolen die sariant,</l>
<l>Die die baniere in die hant</l>
<l n="7895">Voerde van Diest, doet gesteken.</l>
<l>Doen des seriants moeste gebreken,</l>
<l>Viel die baniere van Diest neder;</l>
<l>Maer die wert op gehouden weder,</l>
<l>Alsoe vromelike ter vaert,</l>
<l n="7900">Dat si doen bleef die standaert</l>
<l>Van Brabant, daer die strijt</l>
<l>Op weder stont, te dire tijt</l>
<l>Dat die hertoge was verladen;</l>
<l>Want doen stonden si in staden</l>
<l n="7905">Dien hertoge haren heere,</l>
<l>Alsoe wel, ende alsoe seere,</l>
<l>Ende alle die van Brabant,</l>
<l>Dat men riddere nie en vant</l>
<l>Van meeren daden, eer noch oec sint,</l>
<l n="7910">Dan daer vader ende kint</l>
<l>Van Dieste waren, alle beide.</l>
<l>Den vader wert sijn gereide</l>
<l>Afgedrongen in die porsse;</l>
<l>Nochtan bleef hi sinen orsse</l>
<l n="7915">Al bloot sittende op den rugge,</l>
<l>Alsoe dapper ende alsoe vlugge,</l>
<l><pb n="291"/>Dat nye man, om die sake</l>
<l>Dat hi sat tonghemake,</l>
<l>In sire viande side,</l>
<l n="7920">Doen hise sochte met stride,</l>
<l>Sijns te sekerre verbeidde;</l>
<l>Want waer den sone die vader leidde</l>
<l>Metten breidele, daer en mochten</l>
<l>Die ghene, die si ane vochten,</l>
<l n="7925">Int dueren niet ieghen staen;</l>
<l>Nochtan waren, sonder waen,</l>
<l>Die ghene, daer si ieghen streden,</l>
<l>Die vroemste die nie ors bescreden,</l>
<l>Al bleven si vore hen onder:</l>
<l n="7930">Daer bi mach men groot wonder</l>
<l>Van dien van Dieste tellen;</l>
<l>Want en constense ghevellen,</l>
<l>Noch met crachte bringen ter erden,</l>
<l>Die beste, die met swerden</l>
<l n="7935">Des daegs opt velt ten stride quamen;</l>
<l>Maer, dat es waer, si namen,</l>
<l>Die van Dieste, scade groot;</l>
<l>Want bi hen bleef haer neve doot,</l>
<l>Een vromich ridder ende een stout,</l>
<l n="7940">Van Zeelleem her Aernout:</l>
<l>Sire sielen hebbe God ghenade!</l>
<l>Hier mede willic die dade</l>
<l>Van dien van Dieste laten bliven;</l>
<l>Want in mochtse niet volscriven</l>
<l n="7945">Alsoe groot alse sise dreven;</l>
<l>Daerbi moetics nu begeven,</l>
<l>Ende keeren voort die tale</l>
<l>Nu op die van Wesemale.</l>
<l><pb n="292"/>                Daer op dien dach waert</l>
<l n="7950">Baenrotse her Geraert</l>
<l>Van Wesemale, die men soude</l>
<l>Te rechte heeten heere van Woude;</l>
<l>Want doen hem dat versceen</l>
<l>Wert hem daer met een scoene leen,</l>
<l n="7955">Van Breda half dat lant.</l>
<l>Daer en was van Brabant</l>
<l>Soe goet van daden, aerm noch rike,</l>
<l>Dese en was wel sine ghelike,</l>
<l>Selve metten lichame;</l>
<l n="7960">Want, soe grooten mesquame</l>
<l>En dogeden nie si vive,</l>
<l>Inden strijt selve metten live,</l>
<l>Diet lijf ontdroegen, alse hi.</l>
<l>Hi hilt heeren Godevaerde bi</l>
<l n="7965">Van Brabant: daer toe togen</l>
<l>Die van Luthsenborch vermogen,</l>
<l>Ghelijc alsic sprac te voren.</l>
<l>Doen horte voort met sporen</l>
<l>Her Gerart van Wesemale;</l>
<l n="7970">Want hi was ghemonteert wale,</l>
<l>Ende ginc coenlike toe dringen</l>
<l>Dien stouten Oesseningen</l>
<l>Alsoe verre met ghevelt,</l>
<l>Dat hem sijn ors wert gevelt.</l>
<l n="7975">Die grave van Luthsenborch vernam</l>
<l>Dat her Geraert neder quam,</l>
<l>Ende riep doen met enen huwe</l>
<l><pb n="293"/>Al in walsche toe: "Tuwe</l>
<l>Chi chevalier die Wesemale!"</l>
<l n="7980">Dat was, na die dietsche tale:</l>
<l>"Doodet den riddere, ter vaert,</l>
<l>Van Wesemale!" Her Geraert</l>
<l>Verweerde hem doe vander doot;</l>
<l>Maer hi stont in grooter noot;</l>
<l n="7985">Want sine banire en volgde hem niet,</l>
<l>Noch nieman dien hire bi liet,</l>
<l>Noch nieman van alden lande:</l>
<l>Dus stont hi onder die viande</l>
<l>Alsoe seere te vernoye.</l>
<l n="7990">Met dien viel Willeme Pipenpoye,</l>
<l>Enen vromen seriant,</l>
<l>Die oec was ute Brabant,</l>
<l>Dat men hem sijn ors velde,</l>
<l>Die tart voort ende gheselde</l>
<l n="7995">Hem aen heeren Geraerde doe.</l>
<l>Met dien quam hen toe</l>
<l>Hulpe van heeren Gielise</l>
<l>Van Busegeem, die van prise</l>
<l>Coenlike halp den strijt dragen:</l>
<l n="8000">Hem wert sijn brueder af geslagen,</l>
<l>Ende sijn ors doot ghesteken.</l>
<l>Doen quam hi te voet gestreken</l>
<l>Met heren Geraerde van Wesemale.</l>
<l>Dese drie stonden alsoe verre wale</l>
<l n="8005">Onder die viande in die porsse,</l>
<l><pb n="294"/>Dat menich man op groote orsse,</l>
<l>Tusschen hen ende tsertoghen</l>
<l>Here, wale vermoghen,</l>
<l>Hilt gescaert al bereet,</l>
<l n="8010">Alsoe dicke ende alsoe breet,</l>
<l>Dat sise niet en mochten siden,</l>
<l>Sine moesten dore hen liden,</l>
<l>Op datsi weder souden keeren.</l>
<l>Daer bi gingen si met eeren</l>
<l n="8015">Hen coenlike daer toe saten,</l>
<l>Datsi maken wouden straten</l>
<l>Metten swerde, ende keeren weder,</l>
<l>Daer si menich ors ter neder</l>
<l>Staken, in haren ontmoete,</l>
<l n="8020">Daer die heeren af te voete</l>
<l>Al meest bleven, in scine,</l>
<l>Alsoe datsi nie sint pine</l>
<l>Den Brabantren en deden.</l>
<l>Aldus gingen voort ende leden</l>
<l n="8025">(Her Geraert ende sine ghesellen,</l>
<l>Met stouten wige ende met fellen,)</l>
<l>Door die beste van Almaengen.</l>
<l>Int wilde wout van Bartaengen,</l>
<l>Van dire felre aventueren</l>
<l n="8030">En sachmen riddere nie vueren</l>
<l>Sinen scilt, met gheninde,</l>
<l>Dor dwout al toten inde,</l>
<l>Soe eerlike ende soe wale,</l>
<l>Alse her Geraert van Wesemale</l>
<l n="8035">Door die viande met crachte leet,</l>
<l>Die hi, beide sterc ende wreet,</l>
<l><pb n="295"/>Ieghen hem vant, ende gram,</l>
<l>Daer hi nochtan dore quam</l>
<l>Weder te dien van Brabant.</l>
<l n="8040">Die riddere ende die sariant,</l>
<l>Die met hem quamen dore, beide,</l>
<l>Daden hem een stout geleide,</l>
<l>Met grooten daden, die si wrachten,</l>
<l>Tote dat sine soe verre brachten</l>
<l n="8045">Dat menne weder vermonteerde.</l>
<l>Hoe hem her Geraert voort weerde,</l>
<l>Ende wat hi vore hadde gedaen,</l>
<l>Dan mochte nieman doen verstaen</l>
<l>Den anderen, dies niet en sach.</l>
<l n="8050">Nu willic voort doen gewach</l>
<l>Sijns brueder sone, dies heeren</l>
<l>Van Wesemale, die met eeren</l>
<l>Die plaetse hilt met ghewere:</l>
<l>Hi was marscalc van den here</l>
<l n="8055">Dies hertogen van Brabant,</l>
<l>Daer die porsse op want</l>
<l>Meest altoes van den stride:</l>
<l>Daer was bi na, tallen tide,</l>
<l>Die marscalc her Aernout</l>
<l n="8060">Van Wesemale, even stout,</l>
<l>Ane den hertoge, in gheselt:</l>
<l>Van welken riddere dat men telt</l>
<l>Dat hi was in die noot</l>
<l>Bi den hertoge, int conroot,</l>
<l n="8065">Doen hi bleef des strijts boven.</l>
<l>Dien en conste men gheloven</l>
<l>Meer van grooter daet niet wale.</l>
<l><pb n="296"/>Diere was her Aert van Wesemale,</l>
<l>Die marscalc, een, met sire banieren,</l>
<l n="8070">Die bi den hertoge, sonder vieren,</l>
<l>In die porsse hilt te wige,</l>
<l>Met grooten daden, dier ic swige:</l>
<l>Want het soude te seere verlingen,</l>
<l>Soude men tellen al sonderlinge.</l>
<l n="8075">Daer bi soe latict varen,</l>
<l>Ende telle van anderen die daer waren.</l>
<l>                Die proefst van Nivele was clerc;</l>
<l>Nochtan ridderlike werc</l>
<l>Behoorde hem wel te doene;</l>
<l n="8080">Want hi was een diere baroene,</l>
<l>Die, ghelijc enen leeken,</l>
<l>Ten stride voerde een bi teeken</l>
<l>Op die wapene van Gaesbeke,</l>
<l>Daer men nye onder gebreke</l>
<l n="8085">En vant van vromen daden,</l>
<l>Eer God te sire ghenaden</l>
<l>Van Gaesbeke heren Heinrike haelde.</l>
<l>Daer bi was recht dat betaelde,</l>
<l>Vore hem, den hoegen name</l>
<l n="8090">Van Gaesbeke, sonder blame,</l>
<l>Die proefst van Nivele, sijn broeder,</l>
<l>Beide van vader ende van moeder,</l>
<l>Eerlike ende wale, alse hi dede;</l>
<l>Want al en hadde hi den zede</l>
<l n="8095">Van wapenen, noch oec van stride,</l>
<l>Hi dede bi hem, in elke side,</l>
<l>Enen stouten riddere houden,</l>
<l>Diene eerlijc brengen souden,</l>
<l><pb n="297"/>Waer hi wesen woude, te rechte,</l>
<l n="8100">Van Dormale heeren Libbrechte</l>
<l>Nam hi, ende heeren Gielise</l>
<l>Van Buseghem, die van prise</l>
<l>Beide twee coene ridders waren:</l>
<l>Die leidden doen, sonder sparen,</l>
<l n="8105">Den proefst ende sijn baniere,</l>
<l>Daert elcken stont soe diere</l>
<l>Dat hi moeste bliven doot</l>
<l>In die perse, oft door noot</l>
<l>Met crachte sijn lijf verweren.</l>
<l n="8110">Daer sach men den proefst hanteren</l>
<l>Den strijt wale, na sinen aert;</l>
<l>Want hi droech alsoe hart</l>
<l>Die perse, eermen zeghe wan,</l>
<l>Al hadde hi geweest een man,</l>
<l n="8115">Hine hadde niet bat striden moghen,</l>
<l>Dier al sijn leven hadde gheplogen</l>
<l>Wapenen ten stride ende ten tornoye.</l>
<l>Van Bruesele Willeme Pypenpoye</l>
<l>Beval men des kints baniere</l>
<l n="8120">Van Gaesbeke, op die maniere</l>
<l>Dat hi geleiden soude daer mede</l>
<l>Ridderen ende knapen, als hi dede,</l>
<l>Die uten lande waren</l>
<l>Van Gaesbeke, ende met varen</l>
<l n="8125">Moesten te Woeronc wart.</l>
<l>Doen die strijt was ghescart</l>
<l>Dede Willem Pypenpoy met crachte</l>
<l>Die Brabanters, die hi daer brachte</l>
<l>Van Gaesbeke, in den strijt keeren,</l>
<l n="8130">Soe verre, dat met groeter eeren</l>
<l><pb n="298"/>Die overhant daer onder namen,</l>
<l>Ghemeinlike alle die quamen</l>
<l>Van Gaesbeke uten lande;</l>
<l>Want, te scadene haer viande</l>
<l n="8135">Wert daer onder, sonder waen,</l>
<l>Beide ghegeven ende ontfaen</l>
<l>Meneghen slach, ende meneghen steke.</l>
<l>Dus waren daer van Gaesbeke</l>
<l>Twee banieren, die beide</l>
<l n="8140">Verchreghen met vromicheide</l>
<l>Van den wighe groete eere:</l>
<l>Daer en was onder ander heere</l>
<l>En geen dan die proefst alleene</l>
<l>Van Nivele, die van sinen leene</l>
<l n="8145">Eerlijc diende ende wale.</l>
<l>Van hem latic hier met die tale.</l>
<l>                Hier nemic nu die woort</l>
<l>Van heeren Diederike voort</l>
<l>Van Waelcort, diemen sal</l>
<l n="8150">Te rechte prisen overal,</l>
<l>Ghelijc dien andren heeren,</l>
<l>Van groeten daden ende van eeren</l>
<l>Die hi, ende sijn conroet,</l>
<l>Alsoe sterc ende alsoe groet</l>
<l n="8155">Hanteerden, onder sijn baniere,</l>
<l>Dat men niet wale sciere</l>
<l>Altemale en mochte vertien</l>
<l>Die groete dade, ende dat gescien</l>
<l>Die her Diederic daer dreef.</l>
<l n="8160">Woutere van Adeghem bleef</l>
<l>Selve te lande, ende dede geven</l>
<l>Enen riddere, hiet her Steven</l>
<l>Van Utre, in sijn geleide</l>
<l><pb n="299"/>Sijn liede ende sijn baniere beide,</l>
<l n="8165">Om dat hise met vueren soude</l>
<l>Daer die hertoghe varen woude.</l>
<l>Heer Steven was daer toe bereet</l>
<l>Ende voer mede daer men street,</l>
<l>Daer hi die baniere vuerde</l>
<l n="8170">Van Adeghem, alsoe langhe als duerde</l>
<l>Den strijt daer oppenbaere,</l>
<l>Soe eerlijc dat niet gheware</l>
<l>En worden die viande,</l>
<l>Aen die baniere, dat te lande</l>
<l n="8175">Die heere van Adeghem was bleven;</l>
<l>Want onder sijn baniere dreven</l>
<l>Her Steven ende sijn conroet</l>
<l>Soe stouten gewere, ende soe groet,</l>
<l>Dat men daer geens heeren</l>
<l n="8180">En ghemeste; want met eeren</l>
<l>Wart daer die baniere zeere</l>
<l>(Van Adeghem sonder den heere,)</l>
<l>Verhoegt, ende oec gedraghen</l>
<l>Soe coenlijc, dat mens sal ghewagen</l>
<l n="8185">Ewelijc te her Stevens eeren.</l>
<l>Nu salic die tale keeren</l>
<l>Voort opten casteleyn</l>
<l>Die daer was van Dalheem,</l>
<l>Heeren Reyniren van Wegeseten,</l>
<l n="8190">Die hem wale mocht vermeten</l>
<l>Dat hi daer hadde een conroet</l>
<l>Bi den besten even groot,</l>
<l>Dat men daer ten stride vant;</l>
<l>Want gemeinlijc die int lant</l>
<l n="8195">Van Dalheem heeft men vonden</l>
<l>Stout ende vromich tallen stonden:</l>
<l><pb n="300"/>Die volgden hem al geheel,</l>
<l>Ende daer toe nochtan een deel</l>
<l>Haspegouwere, die oec sijn</l>
<l n="8200">Vromich ter cure, datsi in scijn</l>
<l>Met werken daden, in dien noet.</l>
<l>Van Haspegouwe bleef daer doot</l>
<l>Van Mulne her Jan,</l>
<l>Die daer ridders name gewan,</l>
<l n="8205">Ierst doen men den strijt bestont.</l>
<l>Anders en wert daer gewont</l>
<l>Van den lande ridder noch knape.</l>
<l>Maer een riddere, hiet die Pape</l>
<l>Van Berne, wert daer ghevaen;</l>
<l n="8210">Nochtan worden daer gedaen</l>
<l>In den strijt van dien conroete</l>
<l>Soe vromege dade, ende soe grote,</l>
<l>Dat mense niet mochte volprisen;</l>
<l>Maer het soude te lanc gerisen</l>
<l n="8215">Soude mense wel toebringhen,</l>
<l>Van alle dien sonderlinghe</l>
<l>Dat men in den strijt dede:</l>
<l>Daer bi soe swighic hier mede</l>
<l>Des casteleins ende siere gesellen,</l>
<l n="8220">Ende sal die yeeste voort tellen.</l>
<l>                Die dese yeeste heeft bescreven,</l>
<l>Al es dies achter bleven</l>
<l>Dat hi beide tot den lesten,</l>
<l>Hier noemic nu enen van den besten</l>
<l n="8225">Die in des hertoghen side</l>
<l>Met banieren was ten stride:</l>
<l>Dat was van Kuc her Jan,</l>
<l><pb n="301"/>Die in den strijt, doe men began,</l>
<l>Comen was in groeter noot:</l>
<l n="8230">Met hem waren in sijn conroet</l>
<l>Twee baenroetse, twee vromege man,</l>
<l>Beide her Jan ende her Jan</l>
<l>Van Ercle, ende van Hoesdinne,</l>
<l>Die beide in dien beghinne</l>
<l n="8235">Waeren oec in selke pine</l>
<l>Comen, dat si in scine</l>
<l>Waenden mede ondergaen;</l>
<l>Dat eerlijc wert wederstaen;</l>
<l>Want het wederbrachte</l>
<l n="8240">Met groeten daden, die hi wrachte,</l>
<l>Van Kuc die vrome riddere, alsoe</l>
<l>Dat menich man onvro</l>
<l>Wert, inder viande side,</l>
<l>Doe die heere van Kuc met stride</l>
<l n="8245">Overhant dus weder nam;</l>
<l>Maer eert alsoe verre quam</l>
<l>Dat hi die plaetse weder wan,</l>
<l>Was bleven gevaen her Jan</l>
<l>Van Hoesdinne, die stoute heere,</l>
<l n="8250">Die hem weerde alsoe seere</l>
<l>Als riddere mochte doen, met stride;</l>
<l>Maer noch doen te dien tide</l>
<l>Reden met soe sterken roten</l>
<l>Die gene, die gerne hadden genoten,</l>
<l n="8255">Maselendere ende Ruire,</l>
<l>Dan si vingen; maer sine baniere,</l>
<l>Al sint dat hi ghevaen was,</l>
<l>Bleef gehouden in den tas</l>
<l><pb n="302"/>Ontploken, met gheninde,</l>
<l n="8260">Eerlije ende wale, toten inde:</l>
<l>Want daer waren bi bleven,</l>
<l>Vromighe ridderen, sinen neven,</l>
<l>Dese hilden met ghewout,</l>
<l>Van der Sclues her Arnout,</l>
<l n="8265">Dire vroemster ridder een</l>
<l>Vanden conroete, dat wale sceen</l>
<l>Aen groete dade, die hi dede;</l>
<l>Maer daer was sijn neve mede</l>
<l>Her Diederic van Hoesdinne,</l>
<l n="8270">Die men te Coelne inne</l>
<l>Vueren moeste, na den strijt</l>
<l>Daer hi sterf in corten tijt;</l>
<l>Want hem corte sijn leven</l>
<l>Vromicheit, die hi gedreven</l>
<l n="8275">Hadde in den strijt, met groeten daden.</l>
<l>Die ziele moet varen te genaden,</l>
<l>Soe dat si hemelrike vercrighe!</l>
<l>Nu hoert voort vanden wighe.</l>
<l>Bi den heere van Kuc bleef</l>
<l n="8280">Met sinen conroete (die daer dreef</l>
<l>Vromeghe dade ende fiere,</l>
<l>Eerlijc onder sijn baniere,)</l>
<l>Die heere van Ercle her Jan,</l>
<l>Van Leiden her Herman,</l>
<l n="8285">Die heere van Steine, her Goeswijn</l>
<l>Die Coe, die alle sijn</l>
<l><pb n="303"/>Vromege ridders ende stout,</l>
<l>Van Herlaer her Arnout,</l>
<l>Ende van Herpen her Alaert,</l>
<l n="8290">Dese waren alle gescaert</l>
<l>In dies heeren conroet</l>
<l>Van Kuc, daer si persse groet</l>
<l>In droegen ende overleden;</l>
<l>Dat si met crachte weder streden</l>
<l n="8295">Soe eerlijc, dat si quamen boven</l>
<l>Des salmense te rechte loven,</l>
<l>Ende boven al te vorst dien heere</l>
<l>Van Kuc, die die eere</l>
<l>Daer gesciede ende dat geval,</l>
<l n="8300">Met vromicheide, dat hi al</l>
<l>Daer vercreech in sine hant</l>
<l>Sijn viande al van Gelrelant,</l>
<l>Ende oec andere vele te sinen wille.</l>
<l>Hier mede swigic al stille</l>
<l n="8305">Heeren Jans van Kuc voortane;</l>
<l>Want al eest dat ic vermane</l>
<l>Dire banieren, ende dire heeren,</l>
<l>Die dien hertoghe met eeren</l>
<l>Sine bataelge holpen verweren,</l>
<l n="8310">Haer doen ende haer anteren</l>
<l>Van dien daden, die si dreven,</l>
<l>Latic nochtan onbescreven;</l>
<l>Want soudement algader scriven</l>
<l>Al liet men die heeren bliven,</l>
<l n="8315">Daer was menich mede</l>
<l>Van dien daden, die hi dede,</l>
<l>Soude men scriven wel alsoe grote</l>
<l><pb n="304"/>Yeeste, als men van Lanselote</l>
<l>Vint, ochte van Perchevalen:</l>
<l n="8320">Daer bi en es diere talen</l>
<l>Om die sake niet begonnen;</l>
<l>Want al woudic, men soude connen,</l>
<l>Dat ic die dade ende tgescien</l>
<l>Volcomelijc mocht vertien,</l>
<l n="8325">Die si daer dreven altemale;</l>
<l>Want ic begonste daer bi die tale</l>
<l>Dat ic noemen woude met namen</l>
<l>Die baenrotsen die van Brabant quamen,</l>
<l>Om dat men daer mede sal</l>
<l n="8330">Na haer doot, overal,</l>
<l>Ewelijc mogen bekinnen</l>
<l>Die ghene, die holpen winnen</l>
<l>Den zeghe voor Woeronc, metter hant,</l>
<l>Den Hertoghe Janne van Brabant;</l>
<l n="8335">Want stouter wich, dan die,</l>
<l>En wert vore gesien nie,</l>
<l>Daer die ystorie af es bleven</l>
<l>In walsche, ofte in dietsche, bescreven;</l>
<l>Want dese heeren niet en mochten</l>
<l n="8340">Alleene hebben zeghe gevochten,</l>
<l>Noch doverhant hebben genomen,</l>
<l>Sine hadden helpe gehadt van vromen</l>
<l>Riddren, die hen in staden</l>
<l>Stonden, soe dat si ontladen</l>
<l n="8345">Worden, eerlijc ende wale:</l>
<l>Daer bi keeric nu die tale</l>
<l>Op selke ridders, die daer waren,</l>
<l>Ende sal haer namen oppenbaren,</l>
<l>Om dat men ewelijc daer bi</l>
<l n="8350">Behouden sal, na hem, datsi</l>
<l><pb n="305"/> Den strijt te Woeronc holpen winnen,</l>
<l>Daer si die perse droegen binnen,</l>
<l>Soe vromelijc ende soe seere,</l>
<l>Dat men niet en mochte die eere</l>
<l n="8355">Van haren groeten daden scriven:</l>
<l>Daer bi latic achter bliven</l>
<l>Meest haer dade ende haer gescien.</l>
<l>Een der ridders was van dien</l>
<l>Her Floreys Berthout,</l>
<l n="8360">Die daer vrome was ende stout,</l>
<l>Dat was des selfs Berthouts broeder,</l>
<l>Beide van vader ende van moeder,</l>
<l>Die in den strijt doot bleef.</l>
<l>Her Floreys Berthout dreef</l>
<l n="8365">Vrome daden daer ten wighe,</l>
<l>Dier ic voort nu geswighe,</l>
<l>Om te cortene die tale.</l>
<l>Dien bastaert van Weesmale,</l>
<l>Den vromen riddere, her Vrancken,</l>
<l n="8370">Sal ewelijc met rechte dancken</l>
<l>Al Brabant van den stride:</l>
<l>Hi hilt bi des hertogen side,</l>
<l>Daer hi halp verweren</l>
<l>Die plaetse, ende den strijt hanteren,</l>
<l n="8375">Soe coenlijc ende soe seere,</l>
<l>Dat sijn dade ende sijn eere,</l>
<l>Dier ic nu af gheswige,</l>
<l>Vele meer was van den wighe</l>
<l>Dusent werven, dan ic telle.</l>
<l n="8380">Van Warfengijs, dan ic telle,</l>
<l>Her Woutier (die alle beide</l>
<l>Hadden in haer geleide</l>
<l>Des hertogen breidel daer),</l>
<l><pb n="306"/>Hi dede daer oppenbaer</l>
<l n="8385">Soe sterc geweer, ende soe groet,</l>
<l>Dat hem nie en quam noot,</l>
<l>Daer hi nochtan in was seere,</l>
<l>Dat hi niet van sinen heere</l>
<l>Den hertoghe gesceeden wert:</l>
<l n="8390">Dus wert hi, ende die bastaert</l>
<l>Van Wesemale, met hoegen moede,</l>
<l>Van tshertoghen breidele hoede.</l>
<l>                Soe coenlike, sonder wincken,</l>
<l>Dat men niet en mocht gedincken,</l>
<l n="8395">Soudemen al haer dade wisen,</l>
<l>Hoe datmense mochte volprisen</l>
<l>Van vromicheiden te vollen seere.</l>
<l>Van Bierbeke die vrome heere,</l>
<l>Her Heinric van Bialanden</l>
<l n="8400">Wederstont van dien vianden</l>
<l>Die perse soe groet, ende soe hart,</l>
<l>Dat hem sijns ors gevelt waert;</l>
<l>Nochtan bleef hi in ghewere;</l>
<l>Want hi was van dien heere</l>
<l n="8405">Van Brabant der vroemster een,</l>
<l>Dat aen sine groete daden sceen,</l>
<l>Vele meer dan ic cont make.</l>
<l>Her Symoen van Geldenake</l>
<l>Dede geweer op dien dach,</l>
<l n="8410">Dat men te rechte sal doen gewach,</l>
<l>Alsoe langhe als die werelt steet,</l>
<l>Van selker persen als hi leet</l>
<l><pb n="307"/>Daer hi al ontstont; nochtan</l>
<l>So en vernam men nie man</l>
<l n="8415">Alsoe ridderlike ontstaen.</l>
<l>Hi ende sijn brueder, her Abraen,</l>
<l>Verhoedden, met groeter eeren,</l>
<l>Daer van Simpoel dire heeren</l>
<l>Breidel, die men hem gaf</l>
<l n="8420">In hoeden, daer si doen af</l>
<l>Ontfinghen sware wonden,</l>
<l>Daer si mede, al ongebonden,</l>
<l>Weringhe daden toten inde,</l>
<l>Tot die strijt al quam ten inde.</l>
<l n="8425">                Her Woutere ende her Alaert</l>
<l>Van Revie, ende her Geraert</l>
<l>De Moer, ende her Masuesijn</l>
<l>Van Redinghen en mochten sijn</l>
<l>Niet verbetert alle viere;</l>
<l n="8430">Want onder sine baniere</l>
<l>Holpen si, metter hant,</l>
<l>Heeren Godevaerde van Brabant</l>
<l>Soe vromelijc den strijt draghen,</l>
<l>Dat men hare dade sal gewaghen</l>
<l n="8435">Alsoe lange als die werelt duert.</l>
<l>En wert nie gheaventuert</l>
<l>Soe scoenen ontmoet, ende soe stout,</l>
<l>Als van Ysche her Arnout</l>
<l>Int vergaderen bestont,</l>
<l n="8440">Als vore die ieeste maket cont.</l>
<l>Men sach oec nie bat,</l>
<l><pb n="308"/>Noch coenliker, te gheere stat,</l>
<l>Riddere inden strijt volstaen,</l>
<l>Dan hi dede, sonder waen,</l>
<l n="8445">Al socht men die werelt omme.</l>
<l>Her Woutere van den Bisdomme,</l>
<l>Dies te voren was gewach,</l>
<l>Verdiende daer, op dien dach,</l>
<l>Voor alle die daer quamen,</l>
<l n="8450">Dat men ewelijc sijns namen</l>
<l>Met rechte sal gedincken;</l>
<l>Want voor sijn sweert moesten doen sincken</l>
<l>Die gene, daer ane in dander side</l>
<l>Al die cracht lach vanden stride;</l>
<l n="8455">Want daer bi wert seere</l>
<l>Verlicht die hertoge sijn heere,</l>
<l>Ende al der Brabantren scare.</l>
<l>Daer moeste oppenbare</l>
<l>Her Rase van Graven, door die noot,</l>
<l n="8460">Doen sijn ors was bleven doot,</l>
<l>Die baniere van Brabant</l>
<l>Laten sinken, uut sire hant;</l>
<l>Maer al wart daer soe hart</l>
<l>Dat hem benomen wart</l>
<l n="8465">Die baniere, te diere tijt,</l>
<l>Hi bleef eerlijc inden strijt</l>
<l>Selve nochtan, als een stout</l>
<l>Riddere, die met ghewout</l>
<l>Toten inde die perse droech.</l>
<l n="8470"><pb n="309"/> Nu wert groet ongevoech</l>
<l>Men noemde met namen mede,</l>
<l>Om die vromicheide die hi dede,</l>
<l>Van Meldert heere Yweine,</l>
<l>Ende her Jan van Hesbeine,</l>
<l n="8475">Die soe stout ende soe vermogen</l>
<l>Was dat in al tshertoghen</l>
<l>Bataelge met si tweeleve</l>
<l>En waren better, dan die selve</l>
<l>Van ridderscape, op dien dach.</l>
<l n="8480">Na waerheit mach men doen gewach,</l>
<l>Dat daer oec groete eere</l>
<l>Ontfinc her Heinric, die heere</l>
<l>Doen was te Boutersheem,</l>
<l>Heren Janne van Womelgheem,</l>
<l n="8485">Dien men oec heet van Liere,</l>
<l>Ende daer toe heeren Reyniere</l>
<l>Van Moriasart. Dese beide</l>
<l>Sal men oec haer vromicheide</l>
<l>Met namen noemen, metten rechte:</l>
<l n="8490">Van Dormale heeren Libbrechte,</l>
<l><pb n="310"/>Ende daer toe heeren Gielise</l>
<l>Van Busegheem: van dien prise,</l>
<l>Die si beide daer begingen,</l>
<l>En mocht men niet cortelinghe</l>
<l n="8495">Die daer vertellen altemale:</l>
<l>Daer bi latic dese tale.</l>
<l>                Die heere van Lintre, her Arnout,</l>
<l>Ende her Jan, een ridder stout,</l>
<l>Van Raetshoven, ende her Jan van Winde,</l>
<l n="8500">Her Heinric van Sittert met geninde,</l>
<l>Ende oec her Daneel van Wanghe</l>
<l>Toende vromicheit ende ange</l>
<l>Alsoe groet, te dien ghevechte,</l>
<l>Dat mens gedincken sal te rechte.</l>
<l n="8505">                Her Symoen een vrome man</l>
<l>Van Quaderebbe, ende her Jan</l>
<l>Van Arscot vanden Scoenhove</l>
<l>Die staen te groeten love:</l>
<l>Soe duet oec her Jan ende her Jan</l>
<l n="8510">(Vanden zege die men daer wan)</l>
<l>Van Lombeke, ende van Ossele,</l>
<l>Het ware onrecht dat men hele</l>
<l><pb n="311"/>Haer namen, sonder vermanen;</l>
<l>Want dien grave van Vianen</l>
<l n="8515">Holpen si die persse dragen</l>
<l>Soe eerlijc, datmens sal gewaghen</l>
<l>Ewelijc, van dies graven prise.</l>
<l>Van A heeren Leonise,</l>
<l>Ende oec heeren Godevaerde</l>
<l n="8520">Van Gotsenhoven, na haer waerde,</l>
<l>Van dien dat hen daer es gesciet</l>
<l>En mochtmense nu volprisen niet.</l>
<l>Daer leet groot ongemac</l>
<l>Her Jan van Dunse, die daer brac</l>
<l n="4525">Sijn been met ongevalle.</l>
<l>Hier met latic die namen alle,</l>
<l>Om te cortene die tale.</l>
<l>Daer deedt oec eerlijc ende wale</l>
<l>Her Arnout vanden Eechove.</l>
<l n="8530">Van dier eeren ende van dien love,</l>
<l>Dien die ridders daer beghingen,</l>
<l>Die genoemt sijn sunderlinge,</l>
<l>Daer af en es hier niet,</l>
<l>Na die daet, die es gesciet,</l>
<l n="8535">Tdusentechste deel bescreven.</l>
<l>Diere es oec vele achter bleven,</l>
<l>Daer ic der namen af geswighe,</l>
<l>Die beter, oft alsoe goet, te wighe</l>
<l>Waren, als die ghene lichte</l>
<l n="8540"><pb n="312"/> Daer ic der namen af berichte.</l>
<l>Daer bi soudic van hem allen,</l>
<l>Dien daer es eere ghevallen,</l>
<l>Gheerne die namen toe bringhen,</l>
<l>Maer het soude te zeere verlinghen;</l>
<l n="8545">Ende daer toe wert onghereet,</l>
<l>By dien dat ic niet en weet</l>
<l>Sunderlinge haer alre namen:</l>
<l>Daer bi en sal hem niemen scamen,</l>
<l>Noch mi des ondanc weten,</l>
<l n="8550">Dat sijns namen es vergheten;</l>
<l>Want en es gheen lachter;</l>
<l>Want, al blijft die name achter,</l>
<l>Men moetse prisen ewelike;</l>
<l>Want daer en was aerm noch rike</l>
<l n="8555">Van Brabant, die ridders name</l>
<l>Hadde, hine hieltene sonder blame;</l>
<l>Want daer en was ridder gheen,</l>
<l>Die soe luttel doende sceen,</l>
<l>Hine deedt nochtan soe wale,</l>
<l n="8560">Al hadt Waleweyn oft Pertsevale</l>
<l>Selve gedaen, metter hant,</l>
<l>Ocht die beste die men vant</l>
<l>Wilen, in sconincs Artuers hof,</l>
<l>Men soude tellen haren lof,</l>
<l n="8565">Onder dander aventueren,</l>
<l>Soe langhe, als die werelt sal dueren.</l>
<l>                Hier mede haddic, nu voort,</l>
<l>Van den ridders diere woort</l>
<l>Altemale ghemaect inde;</l>
<l n="8570">Maer het waer onrecht men en kinde</l>
<l>Die hen ridders daden maken,</l>
<l>Vore den strijt, doen die zaken</l>
<l><pb n="313"/>Den hertoghe, haren heere,</l>
<l>Ende sijn liede, stonden seere</l>
<l n="8575">Ter aventueren daer in schijn;</l>
<l>Want die doen ridders wouden sijn,</l>
<l>Die verboudden al dat heere;</l>
<l>Want daer bi toenden si ghewere</l>
<l>Te doene, eerlijc ende wale;</l>
<l n="8580">Maer daer af latic die tale.</l>
<l>Nu hoert wie daer ridder wart.</l>
<l>                Heinric Bebbeken, Gheraert</l>
<l>Van Ghete, Lodewijc Berthout,</l>
<l>Van Steine Arnout,</l>
<l n="8585">Heinric van Kuc, Willem van Hoerne,</l>
<l><pb n="314"/>Willem van Berregheem, Cole van Doerne,</l>
<l>Oec wert riddere met daer</l>
<l>Jacob doen van Merlaer,</l>
<l>Van Gotsenhoven Goeswijn,</l>
<l n="8590">Dese wouden alle ridders sijn,</l>
<l>Van Heverle, camerlinc,</l>
<l>Ende Godevaert van Waelheem die ontfinc</l>
<l>Mede ridders name daer,</l>
<l>Ende oec Gheraert van Pollaer,</l>
<l n="8595">Ende van Voslaer Gheraert,</l>
<l>Ende oec Lauwereys Volcaert,</l>
<l>Ende Diederic van Herlaer,</l>
<l>Dese worden ridders alle daer,</l>
<l>Ende Willem van Boecstele,</l>
<l n="8600">Heinric van Wilre, ende andere vele,</l>
<l><pb n="315"/>Die vrome waren ende stout,</l>
<l>Van Helbeke Arnout,</l>
<l>Van Quaderebbe Heinric Happaert,</l>
<l>Van Bigaerden Bernaert,</l>
<l n="8605">Jacob van Velpe, ende Herman</l>
<l>Van Bonsbeke, ende daer ghewan</l>
<l>Ridders name oec een sariant,</l>
<l>Die Hughe hiet van Merlant,</l>
<l>Ende van Sorpele Heynman,</l>
<l n="8610">Ende daer toe nochtan</l>
<l>Arnout van Kercheem, ende Jacob</l>
<l>Van Errenberghe, die waren op</l>
<l>Dien dach ridders mede,</l>
<l>Ende menich man, die daer dede</l>
<l n="8615">Sinen dinghen wale recht,</l>
<l>Van Lintre Lambrecht,</l>
<l>Konoy van Grasen, Godevaert van Winde,</l>
<l>Ende andere vele, die ic niet en kinde,</l>
<l>Daer ic der namen af gheswige.</l>
<l n="8620"><pb n="316"/> Alle, die ridders daer ten wige</l>
<l>Wordden sijn, hen es gesciet</l>
<l>(Sijn si ghenoemt ochte niet,)</l>
<l>Soe groeten eere, sonder waen,</l>
<l>Al en hadden si gedaen</l>
<l n="8625">Met wapenen nye meer,</l>
<l>Dan daer gesciede, na noch eer,</l>
<l>Men soude nochtan van dien,</l>
<l>Dat men van hen daer sach gescien,</l>
<l>Tellen met rechte, arme ende rike,</l>
<l n="8630">Voor vrome ridders ewelike.</l>
<l>                Al heeft die ystorie oppenbaer</l>
<l>Van dien, die ridders worden daer,</l>
<l>Bi namen een deel gheseget,</l>
<l>Om groete eere, die gheleget,</l>
<l n="8635">Aen die ordene van ridderscape,</l>
<l>Hi en noemet ghenen knape,</l>
<l>Van alle dien die daer quamen,</l>
<l>Sunderlinghe voort bi namen;</l>
<l>Want soude men toe bringen</l>
<l n="8640">Die groete dade, die si beginghen,</l>
<l>Men moeste achter laten bliven</l>
<l>Licht alsoe goede als men soude scriven;</l>
<l>Want men mochte niet volcomen</l>
<l>Te telne van den vromen</l>
<l n="8645">Daden, die daer hen allen</l>
<l>Sunderlinghe sijn ghevallen;</l>
<l>Want daer was van Brabant</l>
<l>Van vromicheiden menich seriant</l>
<l>Wale te rechte ridders ghenoot:</l>
<l n="8650">Dat sceen wale int conroet</l>
<l>Des hertoghen, haers heeren,</l>
<l>Daer si metter meester eeren</l>
<l><pb n="317"/>In daden dat meeste gheweere,</l>
<l>Dat ye ghedaen wert in heere,</l>
<l n="8655">Ende boven al sunderlinghe</l>
<l>Die van den hertoghe ontfingen</l>
<l>Cleedere, ende sijn knapen waren,</l>
<l>Die toenden altoes, sonder sparen,</l>
<l>Dat si liever sterven wouden,</l>
<l n="8660">Dan si haren heere begheven souden:</l>
<l>Daer bi bleef hi des strijts te boven.</l>
<l>Des mocht hem alsoe wel beloven</l>
<l>Van Brabant her Godevaert;</l>
<l>Want bi hem hilt onvervaert</l>
<l n="8665">Van vromicheit, metter hant,</l>
<l>Ridders ghenoet menich seriant,</l>
<l>Diene niet en hadden begheven,</l>
<l>Om te verliesene haer leven.</l>
<l>Al des selfs mochten wale</l>
<l n="8670">Die ander heeren altemale</l>
<l>Van Brabant hen bedancken;</l>
<l>Want si en hadden daer soe crancken</l>
<l>Seriant, noch soe onghedaen,</l>
<l>Hine was soe stout int wederstaen,</l>
<l n="8675">Weder hi vore oft achter was,</l>
<l>Dat hi halp houden in den tas,</l>
<l>Dat menne niet en mocht door breken;</l>
<l>Want die ghene die slaghe ende steken</l>
<l>Int vorste gaven ende namen,</l>
<l n="8680">Sonder die ghene die achter quamen,</l>
<l>Ende vorwaert wouden dringhen,</l>
<l>En hadden niet moghen volbringen</l>
<l>Die groete persse, die si droegen;</l>
<l>Maer die ghene, die niet en sloegen;</l>
<l n="8685">Ende achter ochte in midden waren,</l>
<l>Ende gerne voort hadden gevaren</l>
<l>Met crachte, die gebeerden,</l>
<l><pb n="318"/>Beide met orssen ende met sweerden,</l>
<l>Dat si liever souden kiesen</l>
<l n="8690">Die dood, dan die plaetse verliesen.</l>
<l>Daer mede hilden si vaste</l>
<l>Die plaetsche, ieghen die stercke gaste</l>
<l>Daer ie strijt op wert ghewonnen;</l>
<l>Want men vant onder der sonnen</l>
<l n="8695">Nye vromer ridders, dan si waren,</l>
<l>Die verre uut, metter meester scaren,</l>
<l>Voor hen moesten onderkeeren.</l>
<l>Daer Brabant te deser eeren</l>
<l>Quam, en sach men nye man wiken,</l>
<l n="8700">Noch van armen noch van riken,</l>
<l>Hine dese daer toe bringhen:</l>
<l>Daer bi en sal men sonderlingen</l>
<l>Ghene seriant bi namen noemen;</l>
<l>Want elc van hem mach hem beroemen,</l>
<l n="8705">Die daer was van Brabant,</l>
<l>Dat hi heelt was, ochte gygant,</l>
<l>Van live, op dien dach wale.</l>
<l>Hier mede latic die tale</l>
<l>Van den stride nu bliven;</l>
<l n="8710">Maer ic sal voort bescriven</l>
<l>Vanden daden, dire men plach,</l>
<l>Al toten avonde op dien dach.</l>
<l>                Die hertoge Jan van Brabant</l>
<l>Keerde, na den strijt, te hant,</l>
<l n="8715">Van den velde, met sire bataelgen</l>
<l>Daer men binnen mochte maelgen.</l>
<l>Wapenrocke, ende brachiren,</l>
<l>Coverturen, ende banieren,</l>
<l>Van een gescoort, ende seere dorhouwen,</l>
<l n="8720"><pb n="319"/> Wel iammerlijc mocht aenschouwen,</l>
<l>Ende al meest bestort met bloede;</l>
<l>Dus keerden si met hoegen moede,</l>
<l>Ende oec metter meester eeren,</l>
<l>Dat men nie van stride sach keeren;</l>
<l n="8725">Want een deel van den besten,</l>
<l>Die in den strijt toten lesten</l>
<l>Volstonden, ende verbeidden,</l>
<l>Die vinghen si, ende leidden</l>
<l>Ghevaen voor Woeronc weder;</l>
<l n="8730">Want si vielen alle neder</l>
<l>Op die plaetche, daer si af quamen,</l>
<l>Voor Woeronc, ende ghingen cramen</l>
<l>Weder, soe si best mochten;</l>
<l>Want, die wile datsi vochten,</l>
<l n="8735">Als die ieeste telt te voren,</l>
<l>Wordden gheroeft ende verloren</l>
<l>Haer waghene, ende haer pauwelioene:</l>
<l>Daer bi moeste menich coene</l>
<l>Riddere, te diere tijt,</l>
<l n="8740">Die moede was worden in den strijt,</l>
<l>Opt blote velt logeren,</l>
<l>Ende sijn bedde doen visieren</l>
<l>Van helmen, ende van platen.</l>
<l>Die hertoge selve was utermaten</l>
<l n="8745">Moede, ende oec ghewont</l>
<l>Alsoe seere, dat hem stont</l>
<l>Van moetheiden daer toe,</l>
<l>Dat hi hem dede leggen doe</l>
<l>In een loge; daer dedi uut tien</l>
<l n="8750">Sijn wapene ende binnen dien</l>
<l>Dat hi waende hebben raste,</l>
<l><pb n="320"/>Gingen sijn liede haer gaste.</l>
<l>Die si brachten ghevaen,</l>
<l>Ontwapenen, ende spannen saen.</l>
<l n="8755">Daer onder wert die grave vonden</l>
<l>Van Gelre, ende ten selven stonden</l>
<l>Heeren Godevaerde van Brabant</l>
<l>Ghegeven, diene metter hant</l>
<l>Leidde toten hertoge voort;</l>
<l n="8760">Maer daer waren luttel woort</l>
<l>Doen tien tide tusschen hem beiden;</l>
<l>Want die hertoge deden leiden</l>
<l>Daer menne beval sinen mannen,</l>
<l>Dien doen vaste daden spannen;</l>
<l n="8765">Want si hildene met crachte</l>
<l>Ten bloeten velde, tot menne brachte</l>
<l>Weder met hen in Brabant.</l>
<l>Die hertoghe dede daer na thant,</l>
<l>Doen hi hadde heeten leiden</l>
<l n="8770">Den grave van Gelre in sekerheiden,</l>
<l>In den Rijn een sceep gewinnen,</l>
<l>Daer hi hem met te Colene binnen</l>
<l>Des selfs dages vueren dede,</l>
<l>Ende den proefst van Aken mede;</l>
<l n="8775">Want si waren beide ghewont,</l>
<l>Alsoe die ieeste vore maket cont.</l>
<l>Daer bi latic nu bliven,</l>
<l>Ende sal voort ane bescriven</l>
<l>Wat die ghene vorwaert dreven,</l>
<l n="8780">Die voor Woeronc doen bleven.</l>
<l>                Die Brabanters alle gemeine,</l>
<l>Rike ende arme, groet ende cleine,</l>
<l>Logeren weder, ende waren blide,</l>
<l><pb n="321"/>Ende dancten Gode van den stride,</l>
<l n="8785">Dat hen daer toe was comen</l>
<l>Dat si doverhant hadden genomen,</l>
<l>Met luttel lieden, in vremden lande,</l>
<l>Iegen die stercke viande,</l>
<l>Verre uut, sonder ghelike,</l>
<l n="8790">Die men vant int dietsche rike.</l>
<l>Daer bi en claegden si niet</l>
<l>Dat hem scade was ghesciet;</l>
<l>Nochtan was haer scade groot;</l>
<l>Want hen waren bleven doot</l>
<l n="8795">Van haren lieden XXX... man,</l>
<l>Ochte meer, ende daer toe nochtan</l>
<l>Ghewont hondert bi ghetale,</l>
<l>Soe seere, dat si niet wale</l>
<l>Int heer en mochten dueren:</l>
<l n="8800">Die moestmen te Colene vueren,</l>
<l>Tot datsi mochten genesen;</l>
<l>Nochtan en was van alle desen</l>
<l>Int heer nie gehoert claghe,</l>
<l>Noch om goet noch om mage;</l>
<l n="8805">Want si waren doen alle</l>
<l>Soe blide, van haren gevalle,</l>
<l>Dat si die scade lieten gewerden,</l>
<l>Ende ghingen doen ter eerden</l>
<l>Haer vriende doen, men hadde gevochten,</l>
<l n="8810">Die si kinlijc vinden mochten;</l>
<l>Maer niet wale en mochtmense kinnen;</l>
<l>Want boeven, die wouden winnen,</l>
<l>Roefdense, eer si waren doot,</l>
<l>Ende haddense alsoe bloot</l>
<l n="8815"><pb n="322"/> Van haren wapenen gemaket,</l>
<l>Datsi lagen alsoe naect</l>
<l>Als si ye worden geboren,</l>
<l>Daer si bleven verloren,</l>
<l>Der groeter heeren lichamen,</l>
<l n="8820">Soe dat mense niet met namen</l>
<l>Kenlike en mochte sunderlinge</l>
<l>(Als hen beteemde) ter eerden bringen;</l>
<l>Want daer waren Iacopine,</l>
<l>Minderbrudere, Augustine,</l>
<l n="8825">Sacbruedere, Carmeliten,</l>
<l>Ende moncke van alderhande abiten,</l>
<l>Die de dode op hoeven,</l>
<l>Ende vuerdense daer sise groeven.</l>
<l>Dese hadden daer al te hant</l>
<l n="8830">Enen here voor enen seriant,</l>
<l>Sonder kinnesse ende vermoeden</l>
<l>Op gehouden; ende doe sise loeden,</l>
<l>Daer bi geviel dien grave</l>
<l>Van Lusselenborch, doe hem ave</l>
<l n="8835">Waren die wapenen, ende her Berthoude,</l>
<l>Ende ander heren (die men soude,</l>
<l>Haddemense bekint, na haer werde</l>
<l>Geleegt hebben inder eerden,)</l>
<l>Datsi ter eerden sijn gedaen</l>
<l n="8840">Metten andren, sonder waen,</l>
<l>Die daer storven inden strijt;</l>
<l>Want des anderdaegs, eer vespertijt,</l>
<l>En bleef daer sonder kerchof</l>
<l>Niemen, dies hebbe God lof!</l>
<l n="8845">Want, daer quam met eender kerren</l>
<l><pb n="323"/>Een brueder, Weernere, die van verren</l>
<l>Uut Overlant was gheboren:</l>
<l>Als een pape was hi bescoren,</l>
<l>Anders en weetic wie hi was:</l>
<l n="8850">Dese vuerde in enen tas,</l>
<l>Opten kerchof te Woeronc,</l>
<l>Alle die hi vant, out ende ionc</l>
<l>Ghemeine, die rike metten armen;</l>
<l>Der zielen moet God ontfarmen</l>
<l n="8855">Ewelijc dor sijn ghenade!</l>
<l>Des swigic vort. Het waer te spade</l>
<l>Eer die Brabantre mochten</l>
<l>Hen saten, die ghevochten</l>
<l>Hadden alle den dach lanc,</l>
<l n="8860">Sonder spise ende sonder dranc,</l>
<l>Al meest met groeter pinen.</l>
<l>Daer bi blies men die bosinen,</l>
<l>Na die maniere ende die wise,</l>
<l>Doen gereet was die spise,</l>
<l n="8865">Dat si eten souden comen.</l>
<l>Daer sachmen menegen vromen</l>
<l>Man, in sijn wambeis al bloet,</l>
<l>Comen te hove sonder sorcoet;</l>
<l>Want, die wile dat men street,</l>
<l n="8870">En bleef hen pauwelyoen noch cleet.</l>
<l>Daer bi saten daer bi een,</l>
<l>Daer die strijt wel ane sceen,</l>
<l>Doen men at met groeten roten,</l>
<l>Vele liede oft si over goten</l>
<l n="8875">Hadden geweest alle met bloede.</l>
<l><pb n="324"/>En wert met hongeregen moede</l>
<l>Nie ghedaen etentijt,</l>
<l>Dan daer gedaen wert na den strijt;</l>
<l>Want daer was, op dien avont,</l>
<l n="8880">Menich man seere gewont,</l>
<l>Ende mede utermaten vele,</l>
<l>Die nochtan alle met spele</l>
<l>Ghebeerden, ocht hen nie pine</l>
<l>En hadde gedeert. Daer was van wine</l>
<l n="8885">Wel gedient, ende spisen ghenoech;</l>
<l>Daer hadde elc sijn gevoech.</l>
<l>Dus scieden si van hove,</l>
<l>Na dien etene, met love,</l>
<l>Te haren logen wert, om raste:</l>
<l n="8890">Want sine vreesden doen gaste</l>
<l>Gheene, die hem mochten deeren,</l>
<l>Si en soudense wel verweeren.</l>
<l>Dus lagen si met ghewout,</l>
<l>Na den strijt alsoe stout,</l>
<l n="8895">Dat, binnen al dien nachte,</l>
<l>Int heer sciltwachte</l>
<l>Noch hoede en wert ghedaen.</l>
<l>Hier mede hebbic doen verstaen,</l>
<l>Ende na die waerheit bescreven</l>
<l n="8900">Dat voer Woeronc wert gedreven,</l>
<l>Al meest op den dach.</l>
<l>Nu willic voort doen gewach</l>
<l>Den sekeren dach, ende den tijt,</l>
<l>Daer op ghevallen es den strijt,</l>
<l n="8905">Om dat men ewelijc overal</l>
<l>Den dach daer af bekinnen sal.</l>
<l>                Die ierste hertoge, die Jan</l>
<l>In Brabant ye hiet, hi verwan</l>
<l><pb n="325"/>Den strijt, daer af sprect dese ieeste,</l>
<l n="8910">Voor sinte Jans Baptisten feeste,</l>
<l>Op den negentiensten dach,</l>
<l>Die doen lach opten saterdach,</l>
<l>Te dien selven tide dat was</l>
<l>Junii nonas,</l>
<l n="8915">Dats vander maent die vijfste dach,</l>
<l>Daer die feeste op gelach,</l>
<l>Die doen die heilege kerke,</l>
<l>Om sijn doegdelike werke,</l>
<l>Van sinte Bonefacius dreef,</l>
<l n="8920">Int selve iaer dat men screef,</l>
<l>Van Gods geboorte tote daer,</l>
<l>Dusent ende CC iaer,</l>
<l>Ende daer toe tachtentich ende achte.</l>
<l>Doen hertoge Jan met crachte</l>
<l n="8925">Den strijt voor Woeronc wan aldus,</l>
<l>Sat brueder Iheronimus,</l>
<l>Die minder brueder was te voren,</l>
<l>Ende na wert cardenael gecoren,</l>
<l>In sijn ierste iaer paeus,</l>
<l n="8930">Ende hiet die vierde Nyclaeus.</l>
<l>Al dese selve gelike</l>
<l>Vint men oec int Roemsche rike</l>
<l>Dat den tijd houdt openbare;</l>
<l>Want binnen dien vijftienden iare</l>
<l n="8935">Voor dien dat dese saken</l>
<l>Bevielen, soe droech tAken,</l>
<l>In sinen conincliken troene,</l>
<l>Die coninc Rodolf sijn ierste croene,</l>
<l>Die grave was te voren</l>
<l n="8940">Van Havecsberge, ende na gecoren</l>
<l><pb n="326"/>Wert van Aelmaengen coninc.</l>
<l>Die merken conste dese dinc,</l>
<l>Tot dat sal die werelt inden,</l>
<l>Mogen sire den dach bi vinden,</l>
<l n="8945">Daer op voor Woeronc wert gestreden,</l>
<l>Ende hoe menich jaer daer af es leden.</l>
<l>Hier met latic nu die tale</l>
<l>Vanden daghe bliven altemale.</l>
<l>AMEN.</l>
</div>
</body>
</text>
</TEI.2>
