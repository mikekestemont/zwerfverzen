<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Jans teesteye</title>
<author>Jan van Boendale</author>
</titleStmt>
<editionStmt>
<edition>F.A. Snellaert (ed.): Nederlandsche gedichten uit de veertiende eeuw van Jan van Boendale, Hein van Aken en anderen. Naar het Oxfordsche handschrift uitgegeven. Brussel, 1869, 137-275.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Jans teesteye"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jan van Boendale"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1390"/></interpGrp>
<interpGrp type="witnessYear_from"><interp value="1390"/></interpGrp>
<interpGrp type="pubYear_to"><interp value="1410"/></interpGrp>
<interpGrp type="witnessYear_to"><interp value="1410"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Jans teesteye</TITEL>
<author>Jan van Boendale</author>
<AARD>Rijm</AARD>
<BRON nr="D14">Oxford, Bodleian Library, Marshall 29</BRON>
<DATUM>1390-1410</DATUM>
<OMVANG>4101 verzen</OMVANG>
<BRON.OPM>Het handschrift telt 102 bladen, per blad 2 kolommen, 49 regels per kolom. Jans teesteye bevindt zich op fol. 24v-45v. De codex bevat achtereenvolgens: Melibeus (fol. 1-22r), Jans teesteye (fol. 24v-45v), Noch meer van wiven (fol. 45v-46r), Van ghevene (fol. 46r-46v), het Boec vander wraken (fol. 48r-78v), Van Maskeroen (fol. 80r-86v), Van Saladijn (fol. 86v-88r), de Tien plaghen ende die tien ghebode (fol. 88v-101r), Noch die tien ghebode (fol. 101r-v) en Noch van Salladine (fol. 101v-102r).</BRON.OPM>
<EDITIE>F.A. Snellaert (ed.): Nederlandsche gedichten uit de veertiende eeuw van Jan van Boendale, Hein van Aken en anderen. Naar het Oxfordsche handschrift uitgegeven. Brussel, 1869, 137-275.</EDITIE>
<STATUS>Kritisch</STATUS>
<BRONMNW>1259 </BRONMNW>
<EDITIE.OPM>De correcties die Snellaert achterin zijn editie opnam (832-833), werden in de tekst verwerkt. De gothische hoofdletter J, in Snellaerts editie zowel gebruikt voor de huidige I als voor J, werd hier steeds als I overgenomen.</EDITIE.OPM>
<BRONNEN>Oxford, Bodleian Library, Marshall 29</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="137"/> JANS TEESTEYE.</head>
<div type="chapter"><head type="chapter">PROLOGHE.</head>
<l>ALLE die ghene die dit werc</l>
<l>Sien / lesen ende horen /</l>
<l>Die gruetic Ian / gheheten Clerc /</l>
<l>Vander Vueren gheboren.</l>
<l n="5">Boendale heetmen mi daer /</l>
<l>Ende wone te Andwerpen nu /</l>
<l>Daer ic ghescreven hebbe menech iaer</l>
<l>Der scepenen brieve / dat segghic u;</l>
<l>Ende sonderlinghe gruetic minen here</l>
<l n="10">Dien ic met herten minne</l>
<l>Om die doghet ende om die ere /</l>
<l>Dats minen here / her Rogiere /</l>
<l>Diemen heet van Leefdale.</l>
<l>Wie dat merket sine maniere</l>
<l n="15">Die machen kinnen wale:</l>
<l>Hoefsch / goedertieren ende midel /</l>
<l>In wandelinghen wel gheraect /</l>
<l><pb n="138"/>Ende van ghenen poenten ydel</l>
<l>Die den goeden man volmaect.</l>
<l n="20">Desen boec sal ic hem senden /</l>
<l>Ende hi sal heten Ians Teesteye.</l>
<l>Mijn teesteye sal hi hier venden;</l>
<l>God gheve dat si hem greye /</l>
<l>Ende mire vrouwen sinen wive /</l>
<l n="25">Vander hogher comst van Cleve /</l>
<l>Wel gheraect ende scone van live /</l>
<l>Daer ic haer prijs om gheve:</l>
<l>Hoefsch / goedertieren ende vroet /</l>
<l>Ombesmet van alre blamen /</l>
<l n="30">Wie bi haer wesen moet /</l>
<l>Moet hem alre dorperheyt scamen.</l>
<l>God en woude oec niet vergheten /</l>
<l>Hine woude met namen sieren dese:</l>
<l>Hoe mochte men scoenre namen weten</l>
<l n="35">Dan Rogier en Angheneese?</l>
<l>Ic houdt daer over dat God onse Here</l>
<l>Deen na den andren sciep /</l>
<l>Beyde in scoenheden ende in eren:</l>
<l>Daer in sijn si even diep.</l>
<l n="40">Oec heeft hen God verleent</l>
<l>Kindere scone ende wel gheleert.</l>
<l>Met rechte sijn si twee vereent;</l>
<l>Want tsamen heefse God gheeert.</l>
<l>Danckens Gode / dats mijn raet /</l>
<l n="45">Die nemen can ende gheven:</l>
<l>So mach bliven dan haer staet</l>
<l>Met eren in lanc leven.</l>
<l>Desen boec die heeft inne</l>
<l><pb n="139"/>Dat tfolc nu es also goet</l>
<l n="50">Alst nye was van beghinne /</l>
<l>Dies menech niet en wilt wesen vroet;</l>
<l>Ende dan voert sal ic u leren</l>
<l>Vanden state alrehande</l>
<l>Des volx / der papen ende der heren</l>
<l n="55">Diemen vendt achter lande;</l>
<l>Ende dan sal volghen sekerlike</l>
<l>Vanden doemsdaghe daer na /</l>
<l>Ende vander bliscap van hemelrike</l>
<l>Ende de druefheyt vander hellen / alsic versta.</l>
<l n="60">God onse Here die late mi</l>
<l>Volbringhen dit also /</l>
<l>Datter in sijn ere si</l>
<l>Ende des volx orboer al daer toe.</l>
<l>Mijn sen en mach niet ledech wesen /</l>
<l n="65">In moet scriven / dichten of lesen;</l>
<l>Want mijn nature hevet so in /</l>
<l>Ende al moyet minen sin</l>
<l>Daer om sone latix niet;</l>
<l>Wantmen in Cathone ghescreven siet /</l>
<l n="70">Dat ledecheyt tallen stonden</l>
<l>Voeden can die sonden;</l>
<l>Ende want dichten es dan</l>
<l>Een sake daer hem een man</l>
<l>Onledech mede maken mach</l>
<l n="75">Vroech ende spade / nacht ende dach /</l>
<l>Ende oec een reyne onlede es.</l>
<l>So willic dichten / des sijt gewes /</l>
<l>Also langhe als mi behoudt dleven</l>
<l>Die ghene diet mi heeft ghegheven /</l>
<l n="80"><pb n="140"/> Ende ict wel vermach van sinne</l>
<l>Daer hi mi behoude inne.</l>
<l>Ende dat willic al gader keren</l>
<l>Inden dienst ende inder eren</l>
<l>Mijns heren Rogiers van Leefdale /</l>
<l n="85">Dien ic gheve alte male</l>
<l>Lijf ende goet / herte ende sin;</l>
<l>Want ic en an hem niet min</l>
<l>Naest Gode / den hoghen vryen /</l>
<l>Ende sijnre liever moeder Marien.</l>
<l n="90">God gheve dat hi niet en vinde hier in</l>
<l>Dat hem wanhaghe in sinen sin;</l>
<l>Want ic hebbe gheweest in vresen</l>
<l>Alsic hem van dien ende van desen</l>
<l>Dichte / ende ict hem soude senden /</l>
<l n="95">Dat hi daer yet mochte venden</l>
<l>Dat buten bescede waer ghemaect;</l>
<l>Want hi is also gheraect</l>
<l>Van sinne / dat ics daer om mi</l>
<l>Te voerder huede / ende oec bi</l>
<l n="100">Want hi mi sulc stont heeft der af</l>
<l>Berespt van dien dat ic hem gaf.</l>
<l>Nu hoert / ic sal u nu vertellen</l>
<l>Hoe dat twee ghesellen</l>
<l>Te gader waren in wandelinghen</l>
<l n="105">Ende spraken van velen dinghen.</l>
<l>Deen antworde op dsanders vragen;</l>
<l>Menegherhande was hare ghewaghen</l>
<l>Van des volx state ende wesen /</l>
<l>Dat meneghen lusten sal te lesen.</l>
<l n="110">Maer alden lieden / dies benic vroet /</l>
<l><pb n="141"/>Ende saelt niet duncken wesen goet /</l>
<l>Dat sijn die nydeghe / dat verstaet /</l>
<l>Ofte die ghene daert ieghen gaet.</l></div>
<div type="chapter"><head type="chapter">Hier seghet Jan dat tfolc nu also goet es alst ye was. Cap. I. </head>
<l>AL tote Andwerpen in die stat</l>
<l n="115">Luste tween ghesellen dat</l>
<l>Si vroech op wouden staen</l>
<l>Ende te velde hen verlochten gaen</l>
<l>Int soetste van den saysoene /</l>
<l>Also ghesellen pleghen te doene.</l>
<l n="120">Deen hiet Ian ende dander Wouter:</l>
<l>Si quamen buten op enen couter</l>
<l>Daer dat coren scone stoet;</l>
<l>Die locht was scone ende goet</l>
<l>Ende die lewerke sanc wale.</l>
<l n="125">Menegherande was hare tale</l>
<l>Die si spraken onder weghen /</l>
<l>Ghelijc alse die liede pleghen</l>
<l>Die te samen sijn int wandren.</l>
<l>Int leste seyde Wouter toten andren:</l>
<l n="130">Lieve Ian / ic biddu dat ghi /</l>
<l>Oft ghi cont / berecht mi</l>
<l>Hoe dat des volx staet</l>
<l>So loes mach sijn ende so quaet /</l>
<l>Ende dat in lanc so quader werdt</l>
<l n="135">Ende in sijn quaetheyt so verherdt /</l>
<l>Ende dat hem nu nieman en scaemt des</l>
<l>Dat hi loes ende onwerdech es /</l>
<l><pb n="142"/>Ende datmen nieman en heet vroet man</l>
<l>Die loesheyt noch scalcheyt niet en can.</l>
<l n="140">Hoe langhe sal dit God ghedoghen</l>
<l>Diet al siet met sinen oghen /</l>
<l>Ende die alle herten binnen kint /</l>
<l>Ende dien verborghen en es twint?</l>
<l>Wouter / in volghe u niet des</l>
<l n="145">Dat tfolc nu argher es</l>
<l>Dant was wilen ere;</l>
<l>Hets ghebetert harde zere</l>
<l>In allen poenten diemen pliet /</l>
<l>Al en dunckes den meneghen niet.</l>
<l n="150">Wouter / ic hore nu wale</l>
<l>Aen u meninghe ende aen u tale</l>
<l>Dat ghijt al loesheyt heet</l>
<l>Daer tfolc met omme gheet /</l>
<l>Ende en maect gheen onderscheet</l>
<l n="155">Tusschen loesheyt ende beheyndecheyt.</l>
<l>Men acht meneghe dinc loesheyt</l>
<l>Daer gheen loesheyt in en leyt;</l>
<l>Want het dunct elken man</l>
<l>Die behendecheyt niet en can /</l>
<l n="160">Dat al valsch si ende baraet</l>
<l>Daer die behendeghe met om gaet.</l>
<l>Het valt dat si twee onderlinghe</l>
<l>Om goet vallen in een ghedinghe /</l>
<l>Ende elc wilt sijn seker des</l>
<l n="165">Dat tscoenste recht sijn es:</l>
<l>Deen es behendech ende mach wale</l>
<l>Gheven ende can oec wel sijn tale /</l>
<l>Ende wint den andren al sijn goet</l>
<l><pb n="143"/>Die niet so rike en was no so vroet /</l>
<l n="170">Noch so behendech als dander man.</l>
<l>Segt / leghet hier valscheyt an?</l>
<l>Neent / also ict bekinne.</l>
<l>Nochtan dunct in sinen sinne</l>
<l>Hem die verliest dat goet /</l>
<l n="175">Datmen hem groet onrecht doet /</l>
<l>Ende loept claghen hier ende daer.</l>
<l>Segt mi / eest daer om waer?</l>
<l>Hi heeft licht vriende ende maghe</l>
<l>Die over den ghenen maken claghe /</l>
<l n="180">Ende tyen hem valscheyt menechfout /</l>
<l>Dies hi lichte en heeft gheen scout.</l>
<l>Dus betijdt men meneghen des</l>
<l>Dies hi harde onsculdech es;</l>
<l>Want die liede dicke in quade vertien</l>
<l n="185">Dat si horen ende sien /</l>
<l>Ende niet de dinc en onderscheden /</l>
<l>Alsise te rechte souden leden.</l>
<l>Hets die meneghe die hem gheneert /</l>
<l>Ende wint dat hi verteert</l>
<l n="190">Behendelike met voer rade /</l>
<l>Ende pijnt daer om vroech ende spade /</l>
<l>Ende alse hi dan te goede es comen</l>
<l>So gaettene dan tfolc verdomen /</l>
<l>Ende doet dan die mere lopen</l>
<l n="195">Dat met perseme of met voercopen</l>
<l>Die goede man sijn goet ghewan /</l>
<l>Dies hi onsculdech es nochtan.</l>
<l>Dit doet al mijn her Nijt /</l>
<l>Die van vore Adams tijt</l>
<l n="200"><pb n="144"/> Inden hemel was verheven /</l>
<l>Daer dingle om moesten sneven;</l>
<l>Entie selve nijt heeft oyt seder</l>
<l>Gheregneert op en neder.</l>
<l>Daer om en dorven wi niet claghen</l>
<l n="205">Dat nu tfolc in onsen daghen</l>
<l>Argher es dant wilen was.</l>
<l>Hets beter nu / gheloeft mi das /</l>
<l>Die de dinc te voren besiet /</l>
<l>Al en dunckes den lieden niet.</l>
</div>
<div type="chapter"><head type="chapter">Hoet comt dat wi die vorders meer prisen dan die nu sijn. C. II. </head>
<l n="210">Ian / ic hebbe u wel verstaen /</l>
<l>Maer ghi wet wel sonder waen</l>
<l>Dat die liede beter waren</l>
<l>Wilen dan nu in onsen jaren /</l>
<l>Ende dat elc andren niet en brac</l>
<l n="215">So wat hi metten monde sprac /</l>
<l>Al hadt gheweest in enen woude</l>
<l>Ende of des plaghen die oude.</l>
<l>Hoe es die werelt dus verkeert?</l>
<l>Ic biddu / dat ghi mi dat leert.</l>
<l n="220">Wouter / ghi bringt nu voert</l>
<l>Een harde ghemeyn woert;</l>
<l>Want vele liede prisen mere</l>
<l>Die liede van wilen ere /</l>
<l>Die si noyt en saghen met oghen /</l>
<l n="225">Dan die si sien met haren oghen.</l>
<l>Ende hoe dat comt / willic u saen</l>
<l><pb n="145"/>Met corten woerden doen verstaen /</l>
<l>Also ment ter waerheyt vint.</l>
<l>Nijt en willes ghedoghen twint</l>
<l n="230">Datmen den mensche prijs gheeft</l>
<l>Binnen den tide dat hi leeft;</l>
<l>Want meest den menschen dunct quaet</l>
<l>Anders leven ende sinen staet /</l>
<l>Al waert goet dat hi dade.</l>
<l n="235">Dander verkeret al in quade /</l>
<l>Om dat nijt niet en can verdraghen</l>
<l>Eens anders doghet / no ghewaghen</l>
<l>Dat wi den vorderen prijs legghen ane /</l>
<l>Dat en es anders niet te verstane</l>
<l n="240">Dan in despijt / dat segghic u /</l>
<l>Der gheenre die leven nu.</l>
<l>Dits recht ghelikenes van dien</l>
<l>Dat wi nu daghelijcs sien</l>
<l>Aen meneghen man / dien in sijn leven</l>
<l n="245">Noyt prijs en was ghegheven /</l>
<l>Maer als hi doet es nochtan</l>
<l>Seeght men / hi was een goet man /</l>
<l>Ende leghet hem ane eneghen prijs /</l>
<l>Ende aldus recht in deser wijs</l>
<l n="250">Prijst men datter vore was;</l>
<l>Want dat volc pleghet nu das</l>
<l>De doghet al te slane van monde</l>
<l>Diermen pleghet in onser stonde.</l>
<l>Aldus Wouter / so segghic u /</l>
<l n="255">Dat tfolc also goet es nu</l>
<l>Alst ye was van beghinne /</l>
<l>Na dat ic mi versinne.</l>
</div>
<div type="chapter"><head type="chapter"><pb n="146"/> <hi rend="italic">Hier proeft Jan de voerseyde dinghen met exemplen. C. III. </hi></head>
<l>IAn / ghi hebt harde wel gheseyt /</l>
<l>Ende dat wel wesen mach waerheyt;</l>
<l n="260">Maer ic biddu dat ghi</l>
<l>Claerlike betoent mi</l>
<l>Met goeden exemplen dat /</l>
<l>So mach ics gheloven te bat.</l>
<l>Wouter / mijn lieve ghebuer /</l>
<l n="265">Dat soude mi werden te suer /</l>
<l>Soudic u des maken in inne</l>
<l>Vander werelt beghinne /</l>
<l>Ende van al dier loser dinc</l>
<l>Daer dat volc met omme ghinc;</l>
<l n="270">Want groet waer mi die arbeyt.</l>
<l>Maer om dat ghijt hebt gheseyt /</l>
<l>Willict u vertrecken dan</l>
<l>So ict alder best can.</l>
<l>God / die was voer alle beghinsel /</l>
<l n="275">Ende sal sijn sonder insel /</l>
<l>Hi maecte also hijt begheerde</l>
<l>Alle die hemele ende die eerde /</l>
<l>Ende daer boven die hoghe trone /</l>
<l>Die hi al vulde scone</l>
<l n="280">Met inglen / die hi daer in dede</l>
<l>Alsoet ghenueghde sire godlijchede;</l>
<l>Ende dinghel dien hi gheheel</l>
<l>Sette int overste voerdeel /</l>
<l>Ende dien hi meest scoenheden gaf /</l>
<l n="285"><pb n="147"/> Ghinc Gode alder yrst af</l>
<l>Ende en danctem niet van desen /</l>
<l>Maer woude Gode ghelijc wesen.</l>
<l>Hier bi moghedi merken dan</l>
<l>Dat die archeyt yrst began</l>
<l n="290">Hier boven in hemelrike</l>
<l>Eer ye mensche quam in ertrike /</l>
<l>Ende dat oec doen in dien tijt</l>
<l>Regneerde mijn her Nijt /</l>
<l>Also hem sijn moeder hiet</l>
<l n="295">Ver Hoverde / dies noch pliet.</l>
<l>Doen warp God die engle onnutte</l>
<l>Inden diepen helschen putte /</l>
<l>Ende maecte Adame ende Yeven dan /</l>
<l>Ende verboet hen opten ban</l>
<l n="300">Dat si van enen boem niet en aten.</l>
<l>Doe quam die viant verwaten</l>
<l>Ende riet hen dat si daer af souden eten /</l>
<l>Ende dede hen voer ware weten</l>
<l>Si souden sijn onsterfelijc</l>
<l n="305">Ende haren God sijn ghelijc.</l>
<l>Dus at dien appel die sot /</l>
<l>Om dat hi waende sijn als God.</l>
<l>Dat dede hem die ghierechede</l>
<l>Ende die hoverde oec mede.</l>
<l n="310">Maer een ghebot en hadde desen man /</l>
<l>Ende dat selve brac hi nochtan.</l>
<l>Hier bi merkic ende versinne</l>
<l>Dat alle quaetheyt van beghinne</l>
<l>Heeft ghestaen met mogentheden /</l>
<l n="315">Niet van ghisteren noch van heden.</l>
<l><pb n="148"/>Nu hoert mi / Wouter / voert spreken:</l>
<l>Nu waren Adam ende Yeve versteken</l>
<l>Uten paradyse beyde</l>
<l>Tote Damas aen die heyde /</l>
<l n="320">Daer si sonen wonnen twee;</l>
<l>Deen was den andren so ghevee</l>
<l>Dat deen / sonder redene cleyn of groet /</l>
<l>Sinen brueder sloech ter doet.</l>
<l>Dese leelike moert ghesciede</l>
<l n="325">Doen niet meer dan .iiij. liede</l>
<l>En waren in die werelt wijt /</l>
<l>Ende daer na doen tfolc was ghedijt</l>
<l>Ende worden harde vele</l>
<l>Vielt in dorpren spele /</l>
<l n="330">Des men niet noemen en mach.</l>
<l>Die best mochte / dede quaden dach</l>
<l>Den andren / ende nam hem sijn goet /</l>
<l>Ende vielen in selken moet</l>
<l>Dat si Gode onsen Here afghinghen</l>
<l n="335">Ende aenbeden andre dinghen /</l>
<l>So dat God int leste wert gram</l>
<l>Ende allen menschen dleven nam /</l>
<l>Sonder si .viij. behilden bleven</l>
<l>Die in die arke henen dreven.</l>
<l n="340">Tfolc dijdde weder ende wies /</l>
<l>Ende en was beter niet een bies</l>
<l>Dan ghi hier vore hebt ghehoert:</l>
<l>Verradenesse / diefte ende moert /</l>
<l>Ende afgode te aenbeden</l>
<l n="345">Hanteerde tfolc in allen steden;</l>
<l>Ia / Iacobs spatriarken kinder</l>
<l><pb n="149"/>Pruefden hen also hinder</l>
<l>Dat si haer brueder wilden bederven</l>
<l>Ende jammerlike doen sterven /</l>
<l n="350">Om dat die vader deen kint</l>
<l>Meer dan hen hadde ghemint.</l>
<l>Ia / die kindre van Ysrael /</l>
<l>Die God leydde also wel</l>
<l>Over die rode Zee hare veerde</l>
<l n="355">So dat hen dwater niet en deerde /</l>
<l>Ende den coninc Pharo / haren viant /</l>
<l>Int selve water verdranc te hant /</l>
<l>Die hen volghde met here groet</l>
<l>Om hen allen te slane doet.</l>
<l n="360">Nochtan dat hen God hier na</l>
<l>Seynde daghelijx manna /</l>
<l>Daer si met leefden in die woestine /</l>
<l>So waest al verloren pine</l>
<l>Ende en bekendens al noch half;</l>
<l n="365">Maer si aenbeedden een calf</l>
<l>Dat si goten van ere</l>
<l>Ende ghinghen af onsen Here /</l>
<l>Die hen al dese gratie hadde ghedaen</l>
<l>Die ghi nu hier hebt verstaen.</l>
<l n="370">Die coninc David dede / sonder waen /</l>
<l>Enen goeden ridder doet slaen /</l>
<l>Om dat hi sijn wijf hebben woude.</l>
<l>Ende of des plaghen die oude</l>
<l>Deen den andren te verbiten /</l>
<l n="375">Wat moeghdi dan verwiten</l>
<l>Den ghenen die leven nu?</l>
<l>Niet een twint / dat segghic u.</l>
<l><pb n="150"/>Nochtan so waren dese</l>
<l>Daer ic u hier af lese</l>
<l n="380">Die beste doe in diere tijt</l>
<l>Die waren inder werelt wijt;</l>
<l>Daer bi moeghdi merken waerlike</l>
<l>Dat si waren harde redelike /</l>
<l>Na dien dat si die beste waren.</l>
<l n="385">Aldus stoet dat volc / te waren /</l>
<l>In onghelove ende in quaetheden voert</l>
<l>Tote Ihesus Christus gheboert /</l>
<l>Waer binnen vele loesheden</l>
<l>Gheviel in allen steden /</l>
<l n="390">Die ic u wel soude vertrecken /</l>
<l>Maer het soude te langhe recken.</l>
<l>Die weten wille die waerheyde</l>
<l>Ga ten Spiegle ende ter Biblen beyde /</l>
<l>Daer vindt hi wonder over al</l>
<l n="395">Van quaetheden sonder ghetal.</l>
<l>Die keyserinne oec Tyerene /</l>
<l>Om dat si woude hebben allene</l>
<l>Die macht vanden keyserrike /</l>
<l>So dede si blenden valschelike</l>
<l n="400">Haren sone Constantine</l>
<l>Ende alle die kindre sine /</l>
<l>Ende deedse in swaren ellenden</l>
<l>Ende in verre landen senden.</l>
<l>Van ere keyserinnen men oec vint</l>
<l n="405">Die te manne nam haer kint /</l>
<l>Om dat si niet en woude dat</l>
<l><pb n="151"/>Een ander quame in haer stat</l>
<l>Die haer theerscap onder ghinghe /</l>
<l>Wat hulpe hier af lanc ghedinge.</l>
<l n="410">Aldus stoet dat volc voer waer</l>
<l>Omtrent .vij. dusent iaer</l>
<l>In onghelove en in onwet /</l>
<l>Ende in alre quaetheyt met.</l>
</div>
<div type="chapter"><head type="chapter">Exemple int Nuwe Testament. C. IV. </head>
<l>NU alst Gode dochte tijt</l>
<l n="415">(Wies name si ghebedijt)</l>
<l>Dat sijn hantghewerke na ende voren</l>
<l>Alte male soude bliven verloren</l>
<l>Ende sijns vergheten hadde algader /</l>
<l>Ontfermes den hemelschen Vader</l>
<l n="420">Ende woude des maken een inde /</l>
<l>So dat hi sinen Sone sinde</l>
<l>Hier neder om te keerne</l>
<l>Donghelove ende te leerne</l>
<l>Den wech ter ewigher salichede /</l>
<l n="425">Daer men te hemelrike comt mede.</l>
<l>Dat was Christus / in waerre dinc /</l>
<l>Die menschelike vorme ontfinc</l>
<l>In Marien der maghet pure</l>
<l>Ieghen loep der naturen.</l>
<l n="430">Dese ghinc predeken openbaer</l>
<l>Dat ghelove al sine iaer /</l>
<l>Ende leerde die salighe ghebode</l>
<l>Daer men mede comt te Gode /</l>
<l>Die ons noch sijn bleven</l>
<l n="435"><pb n="152"/> In dEwangelien bescreven /</l>
<l>Die so fray sijn ende so goet</l>
<l>Datter Christus voer storte sijn bloet /</l>
<l>Ende aen enen cruce starf</l>
<l>Daer hi de macht des viants met verdarf /</l>
<l n="440">Ende die helle scoerde mede</l>
<l>Ende hemelrike ontdede;</l>
<l>Namaels sine Apostelen sande</l>
<l>Predeken van lande te lande /</l>
<l>Die den wech leerden te hemelrike</l>
<l n="445">Ende tfolc bekeerden vromelike;</l>
<l>Ende ye seder in alre tijt</l>
<l>Es dat kersten volc ghedijt</l>
<l>Ende ghebetert spade ende vroe /</l>
<l>Ende nemt in lanc so meer toe</l>
<l n="450">Int ghelove ende in weldaet;</l>
<l>Ende also langhe als ertrijc staet</l>
<l>Salt kersten volc beterende sijn /</l>
<l>Aldus es tghelove mijn.</l>
<l>Ia / Heydene ende Ioden mede</l>
<l n="455">Selen noch vallen aen kerstenhede /</l>
<l>Ende sal een herde ende een coye wesen /</l>
<l>Aldus hebbic ghelesen.</l>
</div>
<div type="chapter"><head type="chapter">Bi wat redenen dat tfolc nu also goet es alst wilen was. C. V. </head>
<l>IAn / nu hebdi mi ghemaect inne</l>
<l>Vander werelt yrst beghinne</l>
<l n="460">Hoe tfolc sijn leven heeft gheleydt</l>
<l>In onghelove ende in quaetheyt /</l>
<l><pb n="153"/>Ende dat van Christus herweert</l>
<l>Tfolc emmer beter weerdt</l>
<l>Int ghelove ende in weldaden.</l>
<l n="465">Nu segt / dat u God berade /</l>
<l>Waer bi so dunct u des</l>
<l>Dat tfolc so zere ghebetert es?</l>
<l>Wouter / wildijt versinnen /</l>
<l>Sone mach men niet bat bekinnen</l>
<l n="470">Den mensche dan aen sine werken.</l>
<l>Men siet tfolc bat gaen ter kerken</l>
<l>Ende te sermone daghelijx nu</l>
<l>Dant noyt dede / dat segghic u /</l>
<l>Ende ten aflaet wert lopen /</l>
<l n="475">Ende oec missen horen met hopen /</l>
<l>En bringhen haer offerande</l>
<l>Met devotien tspriesters hande</l>
<l>Dant hier voermaels ye ghedede.</l>
<l>Aelmoessen gheeft men oec mede</l>
<l n="480">In allen steden wel ter core /</l>
<l>In kerken / ter straten ende ter dore /</l>
<l>Ende kerken in elke stat</l>
<l>Sietmen versieren ende maken bat /</l>
<l>Ende capellen ende nuwe outare</l>
<l n="485">Siet men fonderen hier ende daer;</l>
<l>Nuwe gasthuse ende capellen</l>
<l>Machmen in lanc so meer tellen</l>
<l>Beyde in dorpen ende in steden</l>
<l>Dit duncken mi al salighe seden.</l>
<l n="490">Tfolc en was nie so wel beset</l>
<l>Beyde int ghelove ende in die wet</l>
<l>Alst heden es op desen dach /</l>
<l><pb n="154"/>Danc hebbe God diet al vermach.</l>
<l>Wat eest / Wouter / dat ghi meent?</l>
<l n="495">Tfolc borght nu bat ende leent</l>
<l>Deen den andren / gheloves mie /</l>
<l>Dant hier vormaels dede ye.</l>
<l>Ic sie tfolc poghen over al</l>
<l>Hoet hem met eren gheneren sal</l>
<l n="500">Ende zere sorghen om sijn scouden /</l>
<l>Ende hoet ghelove ende ere sal behouden.</l>
<l>Die ionghe scamen hen vele meer</l>
<l>Dan si daden wilen eer;</l>
<l>Want daden nu die ionghe</l>
<l n="505">In haren yrsten spronghe</l>
<l>Dat si wilen eer daden /</l>
<l>Men soudse blenden ende raden;</l>
<l>Ende alst den volke so staet</l>
<l>Dat te sinen inde wert gaet</l>
<l n="510">Ende hem dunct dat sal sterven /</l>
<l>So gheedt vaste werven</l>
<l>Om biechten ende om tsakerment /</l>
<l>Ende ordineert sijn testament /</l>
<l>Ende sceedt van desen ertrike</l>
<l n="515">Wel ende salichlike.</l>
<l>Dit dunct mi een goet leven;</l>
<l>Maer in u es nijt so verheven /</l>
<l>Ende heeft u ende dandre so verblent</l>
<l>Dat ghi des niet en kent /</l>
<l n="520">Ende doghet ende weldaet so versmoeret /</l>
<l>Maer tsfolx quaetheyt trecti voert /</l>
<l>Ende die versegdi eest yemans lachter;</l>
<l>Maer die doghet lati achter /</l>
<l><pb n="155"/>Dat al toe bringht nidecheyde /</l>
<l n="525">Also ic u hier vore seyde.</l>
</div>
<div type="chapter"><head type="chapter">Waer bi men wilen eer meer marteleren vant dant nu doet. C. VI. </head>
<l>IAn / sider meer dat gi</l>
<l>Emmer wilt bevroeden mi</l>
<l>Dat tfolc nu es also goet</l>
<l>Alst wilen was / so maect mi vroet</l>
<l n="530">Waer om dat tfolc datmen nu vint</l>
<l>Gode also sere niet en mint /</l>
<l>Ende laten hem tormenteren ende vanghen /</l>
<l>Villen / steynen / aen crucen hanghen</l>
<l>Om Gode ende om gherechtichede</l>
<l n="535">Also alst wilen eer dede?</l>
<l>Wouter / des willic u</l>
<l>Met cortene worden berechten nu.</l>
<l>Alse aen vinghen een deel der liede</l>
<l>Kersten ghelove met niede</l>
<l n="540">Doen kerstenheyt yrst began /</l>
<l>Die keyser ende de heren nochtan</l>
<l>Bleven heyden ende quaet /</l>
<l>Ende setten daer na haren raet</l>
<l>Datmen crucen soude ende onthoefden</l>
<l n="545">Die ane Christum gheloefden.</l>
<l>Maer nu so hevet God onse Here</l>
<l>Sine kerken ghehoghet zere /</l>
<l>Ende gheset in sulken vreden</l>
<l>Met so groter moghentheden</l>
<l n="550">Dat beyde heren ende tfolc met</l>
<l><pb n="156"/>Alle gheloven aen Christus wet /</l>
<l>Ende dat oec gheen here en es so coene</l>
<l>Ieghen dat ghelove te doene;</l>
<l>Ende dade hire oec ieghen yet /</l>
<l n="555">Hi moeste hebben swaer verdriet</l>
<l>Ofte sneven swaerlike /</l>
<l>Alse dede keyser Vrederijc</l>
<l>Ende keyser Otte die na hem quam.</l>
<l>Om dat die Kerke op hen was gram</l>
<l n="560">Moesten si sterven in groter scennessen</l>
<l>Ende in swaren ghevanckenessen. /</l>
<l>Waren die keysere noch heden</l>
<l>Van alsulker moghentheden /</l>
<l>Ende so quaet dat si doden wilden</l>
<l n="565">Die ghene die hen aen Christus hilden /</l>
<l>Daer men enen martelare vant</l>
<l>Men vonder dusent int lant;</l>
<l>Want tfolc in sinen ghelove vaster es</l>
<l>Dant ye was / gheloeft mi des;</l>
<l n="570">Maer om datmen nieman en vent</l>
<l>Die de goede doedt ofte torment</l>
<l>Om onse ghelove goet ende claer /</l>
<l>So en werdt gheen martelaer.</l>
</div>
<div type="chapter"><head type="chapter">Waer bi die goede liede nu gheen miraclen en doen also si wilen daden. C. VII. </head>
<l>NU berecht mi / lieve Ian /</l>
<l n="575">Hoe so maeght comen dan /</l>
<l>Na dien dat tfolc es so goet /</l>
<l>Dat en ghene miraclen en doet</l>
<l><pb n="157"/>Gelijc de Santen wilen daden?</l>
<l>Wouter / al sonder beraden</l>
<l n="580">Segghic u met waerheden</l>
<l>Dat noyt Sant mirakel en dede /</l>
<l>Ende dat gheen Sant horen en can</l>
<l>Watmen hem bidt of roept an /</l>
<l>Maer het hoert al onse Here</l>
<l n="585">Die doer sire Santen ere</l>
<l>Die bede doet willechlike</l>
<l>Op dat die bede es salechlike /</l>
<l>Ende die bidt dat hi tien stonden</l>
<l>Es buten hoeft sonden.</l>
<l n="590">Oec willic u dit segghen bloet /</l>
<l>Der mirakelen was noet</l>
<l>Int beghin van kerstenhede /</l>
<l>Want heydene ende ioden mede</l>
<l>Waren also vaste gheset</l>
<l n="595">In haer ghelove ende in hare wet</l>
<l>Dat si niet en wouden bekeren</l>
<l>Om der goeder liede leren /</l>
<l>So dat God wilde toghen</l>
<l>Mirakelen voer haren oghen;</l>
<l n="600">Want si meer den mensche trecken</l>
<l>Ten ghelove ende verwecken</l>
<l>Dan predicatie ofte woert</l>
<l>Ofte yet datmen segghen hoert;</l>
<l>Want daer met toende hi openbaer</l>
<l n="605">Dat hi ghewarech God waer /</l>
<l>Daer si hem om pinen lieten /</l>
<l>In minnen sonder verdrieten /</l>
<l>Ende dat si dan om dat</l>
<l><pb n="158"/>Souden gheloven te bat:</l>
<l n="610">Dits de redene en dbedieden</l>
<l>Dat mirakelen ghescieden.</l>
<l>Wouter / voer waer segghic u</l>
<l>Dat onder dat volc nu</l>
<l>Meer heyligher liede sijn / te waren /</l>
<l n="615">Dant hier voermals ye ghewaren /</l>
<l>Ia die also heylich sijn</l>
<l>Als Sinter Claes of Sinte Augustijn /</l>
<l>Of Sinte Aechte of Sinte Gheetruyt /</l>
<l>Al en eest niet over luyt</l>
<l n="620">Den volcke noch openbare.</l>
<l>Wouter / ic segghe u ware /</l>
<l>Gheloves mi of ghi wilt</l>
<l>Maer nijt heeft so dicken scilt</l>
<l>Dat mene niet en can doerhouwen /</l>
<l n="625">Dat machmen aen den meneghen scouwen.</l>
</div>
<div type="chapter"><head type="chapter">Waer bi den oudren dunct dat tfolc wilen beter was dant nu es. VIII. </head>
<l>NU berecht mi / lieve Ian /</l>
<l>Hoe mach dat comen dan</l>
<l>Dat den oudren dunct das</l>
<l>Dat tfolc beter was</l>
<l n="630">In hare joeght dan nu?</l>
<l>Trouwen / vrient / dat segghic u /</l>
<l>Outheyt ende ioncheyt sijn .ij. dinge</l>
<l>Die altoes twisten onderlinghe;</l>
<l>Want so wat die joeght doet</l>
<l n="635">Dunct quaet den ouden / al wert goet;</l>
<l><pb n="159"/>Want alle yoye ende alle spel</l>
<l>Die hen inder joeght bevielen wel</l>
<l>Dunct hem nu al quaet ghedaen;</l>
<l>Want die joeght es hen vergaen.</l>
<l n="640">Si vergheten dat sijs wilen plaghen</l>
<l>Oec in haren kinschen daghen;</l>
<l>Ende oec om dat die jonghe blijft</l>
<l>In sijnre joeght ende die verdrijft /</l>
<l>So es den ouden altoes ieghen</l>
<l n="645">So wat die jonghe pleghen.</l>
<l>Hier bi dunct den ouden das</l>
<l>Dat tfolc wilen beter was.</l>
</div>
<div type="chapter"><head type="chapter">Waer bi der doetslaghe so vele es. C. IX. </head>
<l>IAn / in dien dat ghi van allen saken</l>
<l>Tfolc wilt so goet maken /</l>
<l n="650">Hoe maeght comen dan</l>
<l>Datmen nu so meneghen man</l>
<l>Doet slaet int ghemeyne /</l>
<l>Ende datmen nu acht so cleyne</l>
<l>Op mans doede hier ende daer /</l>
<l n="655">Des men niet en plach in doude iaer;</l>
<l>Want hadde men hier voertijts verslaghen</l>
<l>Enen man / men hads ghewaghen</l>
<l>Over .xl. milen van daer /</l>
<l>Nu lopes cume eneghe maer.</l>
<l n="660">Wouter / u dunct in uwen moet</l>
<l>Dat elc sede / hi si quaet of goet /</l>
<l>Die in uwen tiden op quam</l>
<l>Datmen des noyt en vernam</l>
<l><pb n="160"/>Dan in desen tiden nu.</l>
<l n="665">Also en eest niet / dat segghic u.</l>
<l>Alle seden ende alle manieren</l>
<l>Die wi nu sien hantieren /</l>
<l>Ende nu op comen hier ende daer /</l>
<l>Sijn verleeght over menech iaer;</l>
<l n="670">Ende alle seden / dat verstaet /</l>
<l>Weder si goet sijn ofte quaet /</l>
<l>Diemen noch op brenghen sal /</l>
<l>Sijn hier voertijts verleeght al.</l>
<l>Men mochte nu niet ghepeynsen dat /</l>
<l n="675">Tfolc en ees hier voertijts al sat</l>
<l>Over meneghen dach te voren /</l>
<l>Eer onse ouder vader wert gheboren.</l>
<l>Dat tfolc nu ghewapent gaet</l>
<l>Ende deen den andren verslaet /</l>
<l n="680">Ende vanden cledren de selsene sneden /</l>
<l>Ende meneghe andre selsene seden</l>
<l>Diermen nu pleeght op desen dach /</l>
<l>Waendi datmen die noyt en sach</l>
<l>Hier voermaels noch noyt eer?</l>
<l n="685">Iaet / Wouter / vele meer;</l>
<l>Want van tide te tide so vertieren</l>
<l>Des volx seden ende manieren.</l>
<l>Wouter / nu hoert mine woert</l>
<l>Die ic u sal segghen voert:</l>
<l n="690">In vechten / in striden noch in doetslaen</l>
<l>So en liggen niet / sonder waen /</l>
<l>Verradenesse / valscheyt no loesheyt /</l>
<l>Maer onghetemperde haestecheyt;</l>
<l>Want heeft mi een man mesdaen /</l>
<l n="695"><pb n="161"/> Ende gae ic dan heymelike staen /</l>
<l>Verholentlike vroech ende spade /</l>
<l>Na sijn ere / sijn lijf / sijn scade /</l>
<l>Dat es vele meerre valschede</l>
<l>Dan of icken selve bestrede</l>
<l n="700">Ende doet sloeghe int openbaer;</l>
<l>Want davonture mochte vallen daer</l>
<l>Dat icker selve bleve met allen /</l>
<l>Also men dicke heeft sien ghevallen.</l>
<l>Wouter / die ghierecheyt der heren</l>
<l n="705">Die doet den volke leren</l>
<l>Doet slaen / roven ende vechten /</l>
<l>Om dat si niet wel en rechten.</l>
<l>Namen si let voer let ende lijf om lijf /</l>
<l>Ende niet en spaerden des mans no wijf /</l>
<l n="710">Ofte dat si meer int lant en quamen</l>
<l>Ende gheen ghelt daer vore en namen /</l>
<l>Het sticht nu menech overmoet</l>
<l>Die hem verlaet op sijn goet /</l>
<l>Hi soude dan vele ghemater sijn.</l>
<l n="715">Aldus es tghelove mijn.</l>
<l>Ende sider dat oec dat ghesciede</l>
<l>Dat de wel gheboren liede</l>
<l>Quade knechte over droeghen /</l>
<l>Die tfolc transeneerden ende sloeghen /</l>
<l n="720">Ende die hilden over hare maghe /</l>
<l>So sijn ghemeerret die doetslaghe;</l>
<l>Want dien knechten dunct wel dat /</l>
<l>Dat sijs ghemint sijn te bat</l>
<l>Van haren riken maghen</l>
<l n="725">Dan ofte sijs niet en plaghen.</l>
<l><pb n="162"/>Alle goede lieden nochtan souden</l>
<l>Quade knechte van hen houden /</l>
<l>Ende segghen hen dat sijs ave quamen</l>
<l>Ware dat sise bi hen vernamen /</l>
<l n="730">Al waren si haer maghe na;</l>
<l>Want si hebben / als ic versta /</l>
<l>Menech gheslechte in groter noet</l>
<l>Bracht met hare quaetheyt groet /</l>
<l>Ende menech gheslechte so ghevelt</l>
<l n="735">Dat nemmermeer hoeft op en helt.</l>
<l>Wouter / nu hoert mi voert /</l>
<l>Ic sal u segghen noch een woert:</l>
<l>Om dat hem theerscap niet en set /</l>
<l>Noch oec ghemeynlijc de liede met /</l>
<l n="740">Te vechtene om theylighe lant /</l>
<l>Dat de Heydene houden in hant /</l>
<l>Ende daer niet wapen en dragen met eren</l>
<l>Om te wrekene de lande ons Heren /</l>
<l>So seyndt hen God so menegherande</l>
<l n="745">Ghevecht ende strijt in haren lande</l>
<l>Dat si sonder doetslaghe</l>
<l>Selden sijn / ende dats Gods plaghe</l>
<l>Dat hise onderlinghe vechten doet /</l>
<l>Om dat si niet setten haren moet</l>
<l n="750">Ten wapenen ende ten ghevechte /</l>
<l>Daer si vechten souden met rechte.</l>
<l>Theylighe lant heeft nu voer waer</l>
<l>Ghestaen meer dan hondert iaer</l>
<l>In de hande der Sarrasine /</l>
<l n="755">Doet van Coenradine</l>
<l>Ghewonnen wert op enen dach</l>
<l><pb n="163"/>Doen dat dietsche heere lach</l>
<l>Voer Damiaten / die stede:</l>
<l>Ie sider hebben si vrede</l>
<l n="760">Ghehadt vanden kerstinen;</l>
<l>Want en wilt nu nieman pinen</l>
<l>Om te winnen theylighe graf /</l>
<l>Daer wi gherecht oer sijn af.</l>
<l>Nochtan sijn wi tallen stonden</l>
<l n="765">Van rechte daer toe ghebonden</l>
<l>Met machte / met goede ende met live;</l>
<l>Ende om dat wijt laten bliven</l>
<l>Of ons no weder daer omme en si /</l>
<l>So es Gods vonnesse daer bi</l>
<l n="770">Ende sine wrake also heet</l>
<l>Dat deen den andren versleet</l>
<l>Hier int lant / ende leven met vresen</l>
<l>Die ghebruedere souden wesen;</l>
<l>Dat si ghinder met groten eren</l>
<l n="775">Vechten souden inden dienst ons Heren /</l>
<l>Dat vechten si hier inden landen</l>
<l>Beyde met scennessen ende met scanden.</l>
<l>Nu hebdi mi horen ghewaghen</l>
<l>Docsune vanden doetslaghen /</l>
<l n="780">So ict best bevroeden can.</l>
<l>Diet bat weet / hi segt dan.</l>
</div>
<div type="chapter"><head type="chapter">Vanden over speelen die redene. C. X. </head>
<l>IAn / ghi wet nochtan wel</l>
<l>Dat keefsdom ende overspel</l>
<l>Ghemeynre sijn nu meer</l>
<l n="785"><pb n="164"/> Dan si waren wilen eer;</l>
<l>Want hen die vrouwen nu niet en scamen</l>
<l>Selker miden ende selker blamen /</l>
<l>Dat wilen grote scande hiet.</l>
<l>Antwordt mi nu yet.</l>
<l n="790">Wouter / het scijnt dat ghi</l>
<l>Gherne soudt begripen mi /</l>
<l>Mochti mi ghevenden bloet;</l>
<l>Maer des en es ghene noet:</l>
<l>Ic can noch meer schermslage /</l>
<l n="795">Al waert te doene noch .iij. daghe.</l>
<l>Nu hoert / Wouter / lieve gheselle /</l>
<l>Ende verstaet dat ic u telle:</l>
<l>Wijfs nature / alse men leest /</l>
<l>Heeft oyt cranc ende broesch gheweest /</l>
<l n="800">Ende onghestadech ende licht</l>
<l>Ende op cranc fondament ghesticht;</l>
<l>Want sint de werelt yrst began /</l>
<l>Na dat ict versinnen can /</l>
<l>Plach men ye der overspele /</l>
<l n="805">Al en wasser niet so vele</l>
<l>Lichte alhier in desen aert /</l>
<l>Eer hier tsfolx so vele waert</l>
<l>In dese stat ende hier omtrent.</l>
<l>In Grieken ende in Orient</l>
<l n="810">Was overspel ghemeyne plaghe</l>
<l>Over .iij<hi rend='sup'>m</hi>. iaer van desen daghe.</l>
<l>Over leest Troyen altemale</l>
<l>Enten Spieghel ystoriale /</l>
<l>Ende siet wat ghi vindt daer inne</l>
<l n="815">Vander vrouwen wankelen sinne.</l>
<l><pb n="165"/>En es phylosophe no poete /</l>
<l>Noch ander meester hine wete</l>
<l>Te segghene vander ontrouwen</l>
<l>Der vrouwen ende der joffrouwen /</l>
<l n="820">Dat si wel te verstane gheven</l>
<l>In haren boeken die si hebben bescreven.</l>
<l>Ghi segt oec vander blamen /</l>
<l>Dats hen die vrouwen niet en scamen.</l>
<l>Die sijnre eren es ontspronghen</l>
<l n="825">Acht te min der liede tonghen;</l>
<l>Maer sijts seker ende gewes</l>
<l>Dat overspel nu ten tiden es</l>
<l>Also grote scande metten goeden /</l>
<l>Metten scamelen ende metten vroeden /</l>
<l n="830">Alst ye was hier te voren.</l>
<l>Al duncket u nu al verloren</l>
<l>Metten ghenen dies nu pleghen /</l>
<l>Hets den goeden altoes ieghen.</l>
<l>Aldus so heeft / dat wet wel /</l>
<l n="835">Oyt gheweest overspel;</l>
<l>Ende meerre sonde / dat verstaet /</l>
<l>Die quaeder sijn ende noch also quaet /</l>
<l>Plachmen wilen noch also vele</l>
<l>Als men nu pleghet ende overspele:</l>
<l n="840">Dus en dorfdijs u niet beclaghen</l>
<l>Dat tfolc argher es in onsen daghen.</l>
</div>
<div type="chapter"><head type="chapter">Vander lantsheren state ende hare ghebreke. C. XI. </head>
<l>IAn / ghi hebt mi wel berecht</l>
<l>Van elken poente op sijn recht</l>
<l><pb n="166"/>Dat ic u wilde vragen /</l>
<l n="845">Maer in hore u niet ghewaghen</l>
<l>Van coninghen ende van lantsheren /</l>
<l>Hoe u dunct dat si hen keren</l>
<l>Ter doghet ende ter gherechtigheyt.</l>
<l>En ware u die arbeyt</l>
<l n="850">Niet te groet / ic soude u vragen</l>
<l>Hoe dat si u behaghen?</l>
<l>Behaghen / Wouter / lieve vrient!</l>
<l>Die heren sijn so ontsient</l>
<l>Dat trouwe / ere ende scamelheyt</l>
<l n="855">Der heren hoven es ontseyt.</l>
<l>Ghierecheyt ende verradenesse mede</l>
<l>Houden daer al die stede;</l>
<l>Want een Iode of een cauwersijn</l>
<l>Soude vele willecomer sijn</l>
<l n="860">Ter heren hove die ghelt vrochte /</l>
<l>Of die lenen of gheven mochte /</l>
<l>Dan een reyn baetseleer sonder blame</l>
<l>Die van Iherusalem quame</l>
<l>Ende theylighe graf hadde ghewonnen</l>
<l n="865">Ende heydenesse hadde al doer ronnen.</l>
<l>Wouter / sider dat heren lieten</l>
<l>De sceemele ende dic verstieten /</l>
<l>Ende haer ere niet en daden vewaren</l>
<l>Hen die vander eren comen waren /</l>
<l n="870">Ende die felle knechte op hieven</l>
<l>Die alle scalcheyt connen brieven /</l>
<l>Die si brenghen ter heren oren /</l>
<l>Ende si daer na wouden horen /</l>
<l>Ende hen dat wijsheyt dochte /</l>
<l n="875"><pb n="167"/> In dien dat ghelt in brochte /</l>
<l>Ende si dat ghelt minden meer</l>
<l>Dan gherechticheyt ende eer /</l>
<l>Ende om ongherecht ghenieten</l>
<l>Gherecht vonnesse achter lieten /</l>
<l n="880">Ende niet en setten hare sinne</l>
<l>Om dat heylighe graf te winne /</l>
<l>Ende wedewen ende wesen</l>
<l>Niet en holpen uter vreesen /</l>
<l>So sijn die heren met allen</l>
<l n="885">Aen der scande strijt ghevallen /</l>
<l>Ende messen ghelucs ende eren.</l>
<l>Nu merct ane alle die heren</l>
<l>Die men in die werelt vendt</l>
<l>Hoese God plaeght ende scendt</l>
<l n="890">Aen macht / aen ere ende aen have /</l>
<l>Weder het si coninc of grave</l>
<l>Die ic u wel noemen soude bloet /</l>
<l>Maer des en es ghene noet.</l>
<l>Roef / cracht ende ghewout /</l>
<l n="895">Dat de heren van rechter scout</l>
<l>Over al souden berechten</l>
<l>Ende scarpelijc daer over rechten</l>
<l>So waer datmense ghevreescht /</l>
<l>Des pleghen si al selve meest.</l>
<l n="900">Nochtan eest leelijc enen rechter</l>
<l>Dat hi nemer es of vechter /</l>
<l>Oft eneghe dinghe selve doet</l>
<l>Daer hi sijn volc af castijen moet.</l>
<l>Ende om dat van ertrike</l>
<l n="905"><pb n="168"/> De heren so cranckelike</l>
<l>Ter eren setten haren sin /</l>
<l>So roekender oec te min</l>
<l>Beyde riddren ende knapen /</l>
<l>Die ter eren ende ten wapen</l>
<l n="910">Haer leven souden keren</l>
<l>Hadden sijs danc vanden heren.</l>
<l>Wouden heren noch ghereyt</l>
<l>Ter eren hen setten ende ter miltheyt /</l>
<l>Ende gheven goet ende onste</l>
<l n="915">Hem diet verdienen conste</l>
<l>Met doegheden ende met vromecheden /</l>
<l>Als Alexander ende Karle deden /</l>
<l>Noch so souden si vinden sciere</l>
<l>Beyde Roelande ende Oliviere /</l>
<l n="920">Ende dat heylighe lant winnen</l>
<l>Daer God leefde ende starf binnen.</l>
<l>Si gheven haer goet ribauden /</l>
<l>Meesteeren ende yrauden /</l>
<l>Om dat si haer ere souden uut draghen</l>
<l n="925">Over al daer si haers ghewaghen /</l>
<l>In elke stad ende in elc hof.</l>
<l>Maer dat dunct mi een cranc lof</l>
<l>Dat knechte ende boeven gheven;</l>
<l>Maer alse een reyn / eersam leven /</l>
<l n="930">Wijsheyt / doeght ende vromecheyt</l>
<l>Den man prijst metter waerheyt /</l>
<l>So es hi gheprijst met eren.</l>
<l>Men darf nieman hueren no leren</l>
<l>Sinen name te brenghene voert</l>
<l n="935">In hof / in dorpe noch in poert /</l>
<l><pb n="169"/>Die goet es/ dats een ghemeyn spreken /</l>
<l>Hine darfs ghenen wisch wt steken;</l>
<l>Want ane den nest es saen vermoedt</l>
<l>Wat vogle datter inne broedt.</l>
<l n="940">God moete die lantsheren</l>
<l>Cortelike also bekeren</l>
<l>Datter in ligghe sijn ere ende sijn lof /</l>
<l>Ende tfolc werde verblijdt daer of.</l>
<l>Nu hebbic dier waerheyt</l>
<l n="945">Vander heren state gheseyt.</l>
</div>
<div type="chapter"><head type="chapter">Hoe lantsheren leven souden ende van haren ghebreken. C. XII. </head>
<l>IAn / nu hebbic u horen spreken</l>
<l>Vander lantsheren ghebreken.</l>
<l>Ende oft si hen setten ter eren /</l>
<l>Ghelijc dat souden doen lantsheren</l>
<l n="950">Die ter doeght wouden becliven /</l>
<l>Wat leven souden si driven?</l>
<l>Wouter / sal ic die waerheyt lesen?</l>
<l>Heren souden scemel wesen</l>
<l>Ende ghestadech in allen leden /</l>
<l n="955">Beyde van sinne ende van seden /</l>
<l>Niet te saen lachen no erre sijn</l>
<l>In enen state / hebben danschijn</l>
<l>Starcmoedech van sinne /</l>
<l>Niet te blide van ghewinne</l>
<l n="960">Noch niet te droeve om verlies:</l>
<l>Die starcmoedeghe pleghen dies;</l>
<l>Want davonture es onghestade /</l>
<l><pb n="170"/>Eest nu ghewin hets morghen scade.</l>
<l>Si selen oec van hen steken</l>
<l n="965">Die ghene die gherne quaet spreken /</l>
<l>Ende den clappere altoes scuwen /</l>
<l>Ende den smekers niet betruwen /</l>
<l>Ende en selen nieman hebben leyt</l>
<l>Die hen gherne haren orber seyt.</l>
<l n="970">Wie dat lachen metten heren</l>
<l>Alsi hen ter sotheyt keren /</l>
<l>Of scade begaen of scande /</l>
<l>Dat sijn alle haer viande /</l>
<l>Op dat sijt bat bevroeden dan hi.</l>
<l n="975">Elc here / wie hi si /</l>
<l>Kere sijn herte van hen /</l>
<l>Ende weghe dan sinen sen</l>
<l>Ane die ghene die hem leren</l>
<l>Te doeghen ende ter eren;</l>
<l n="980">Want die onghetruwe en acht niet</l>
<l>Wat blamen den here ghesciet.</l>
<l>In dien dat hine te hem wert heeft</l>
<l>Ende in vrouden ende in welden leeft /</l>
<l>So prijst hi al sijns heren daet /</l>
<l n="985">Weder dat goet si ofte quaet.</l>
<l>Heren selen altoes mede</l>
<l>Altoes scuwen ghierechede /</l>
<l>En haers volx goet gherinen niet</l>
<l>Voerder dan hem tfonnesse hiet.</l>
<l n="990">Den here es beter min dan tsine /</l>
<l>Ende van sinen volke ghemint te sine /</l>
<l>Dan hi hem vele over name</l>
<l>Ende sinen volke waer onbequame;</l>
<l><pb n="171"/>Want en stont noyt here langhe in machte</l>
<l n="995">Die sijns selfs volc verwrachte.</l>
<l>Die here es een wijs man</l>
<l>Die sijn volc te vriende houden can /</l>
<l>Dat sijn volc lijf / goet ende ere</l>
<l>Altoes set voer sinen here.</l>
<l n="1000">Heren sellen hebben te haren rade</l>
<l>Wise liede ende ghestade /</l>
<l>In goeder manieren behendech</l>
<l>Ende in aengripene ghenendech.</l>
<l>Stoute ende onvervaerde</l>
<l n="1005">Comen van goeden aerde /</l>
<l>Die hoverdech en sijn no fier /</l>
<l>Noch oec onghematelijk ghier /</l>
<l>Ende daer mede selen si tracteren</l>
<l>Hoe si dlant berechten met eren;</l>
<l n="1010">Want die wijsheyt en mach niet sijn smal /</l>
<l>Daer men dlant wel met berechten sal.</l>
<l>Des morghens vroech / alles te voren /</l>
<l>Selen lantsheren misse horen</l>
<l>Met devotien oetmoedelike /</l>
<l n="1015">Ende bidden Gode van hemelrike</l>
<l>Voer haers lants salichede</l>
<l>Ende oec voer hen selven mede /</l>
<l>En Gode dancken / onsen Here /</l>
<l>Dat hise ghecoren heeft ter ere /</l>
<l n="1020">Ende dat sise also moeten draghen</l>
<l>Dat si sijn hulde daer in beiaghen.</l>
<l>Dan selen si ontfaen sciere</l>
<l>Boden ende messeliere</l>
<l>Die brieve ende boetscapen bringhen /</l>
<l n="1025"><pb n="172"/> Ende dan van elken dinghen</l>
<l>Die boden doen te livereren /</l>
<l>Dit voeght wel den lantsheren.</l>
<l>Ende wat si gheloven ofte spreken</l>
<l>Dat en selen si niet breken /</l>
<l n="1030">Ende daer om selen si over sien</l>
<l>Wat si gheloven desen ende dien;</l>
<l>Ende gheen poent / wet wel dat /</l>
<l>Van doeghden en voeghet bat</l>
<l>Lantsheren dan gherechtichede;</l>
<l n="1035">Want si quiten hen daer mede</l>
<l>Van allen saken. Nu wet waer bi</l>
<l>De lantshere yrst ghemaect si:</l>
<l>Dat was / also men vindt bescreven /</l>
<l>Om datmen elken tsine soude gheven;</l>
<l n="1040">Want int beghin van ertrike</l>
<l>Besetten hen tfolc so cranckelike:</l>
<l>Wie best mochte / hi dede pine</l>
<l>Den andren ende nam hem tsine</l>
<l>Met ghewoude ende met crachte /</l>
<l n="1045">So dat noet daer toe brachte</l>
<l>Dat tfolc om dese saken</l>
<l>Enen here moeste maken</l>
<l>Die elken tsine dede gheven;</l>
<l>Dus wert de lantshere yrst verheven</l>
<l n="1050">Ter eren enter hoecheyt /</l>
<l>Ende al om gherechticheyt.</l>
<l>Al ware een here milde ende coene /</l>
<l>Ende so vrome in sinen doen</l>
<l>Dat hi Iherusalem wonne</l>
<l n="1055">Ende al heydenesse dore ronne /</l>
<l><pb n="173"/>En bestoet al niet een vinde</l>
<l>Op dat hi gherechticheyt niet en kinde.</l>
<l>Gherechticheyt es beter allene</l>
<l>Dan dese werelt al ghemene.</l>
<l n="1060">Heren souden altoes sterken</l>
<l>De rechten der heyligher kerken /</l>
<l>Ende houden Gods ghebode /</l>
<l>Want si houdent al van Gode.</l>
<l>Wedewen ende wesen souden si</l>
<l n="1065">Altoes met rechte houden vri /</l>
<l>Ende coepmanne houden vri tallen tiden</l>
<l>Die doer haren lande liden /</l>
<l>Dat hen en ghescien ghene scade;</l>
<l>Ende altoes / vroech ende spade /</l>
<l n="1070">Sal hen int herte binnen biten</l>
<l>Dat ons die Sarrasine verwiten:</l>
<l>Dat si besitten dat heylighe lant</l>
<l>Dat wilen stoet in onser hant /</l>
<l>Ende selen met herten daer na poghen</l>
<l n="1075">Dat te keerne / so si yrst moghen.</l>
<l>Dus selen leven lantsheren</l>
<l>Die comen willen ter eren /</l>
<l>Ende quiten willen hare scout /</l>
<l>So sal hen God wesen hout.</l>
</div>
<div type="chapter"><head type="chapter">Vanden state ende vanden ghebreke der scepenen. C. XIII. </head>
<l n="1080">AY Ian / dat u God moet behoeden /</l>
<l>Mochti mi nu voert bevroeden</l>
<l>Hoe u die heren nu behaghen</l>
<l><pb n="174"/>Die der stat bordene draghen /</l>
<l>Alse scepenen / raetsmanne ende ghesworne.</l>
<l n="1085">Dat lust mi nu wel te hoerne /</l>
<l>Want mi ende andren knechten</l>
<l>Dunct dat sijt qualijc berechten</l>
<l>En ghemeynen orbore niet en aensien /</l>
<l>Maer haers selfs bate voert tien.</l>
<l n="1090">Wouter / de rade vanden steden</l>
<l>Sijn al vol behendecheden /</l>
<l>Ende trecken haer stede also voert</l>
<l>Dat si een stat maken van eenre poert /</l>
<l>Ende copen hen selven also vrij</l>
<l n="1095">Ieghen den here / so dat si</l>
<l>Mechtech sijn en vermoghen /</l>
<l>Ende hebben den heren ontoghen</l>
<l>Hare macht also vele</l>
<l>Dat hen dicke gaet uten spele /</l>
<l n="1100">Ende bi haren rade moeten ghereet</l>
<l>Werken / wien lief / wien leet;</l>
<l>Want volx ende scats hebben si mere</l>
<l>Ende wijsheyden dan die here.</l>
<l>Maer Wouter / sijt seker des /</l>
<l n="1105">Danxstelijcste dinc dat enech es /</l>
<l>Of daer ic af hebbe horen lesen /</l>
<l>Dat dunct mi scependom wesen;</l>
<l>Want si en hebben gheen recht bescreven /</l>
<l>Ende si moeten vonnesse gheven</l>
<l n="1110">Wt haren hoefde na tferlien</l>
<l>Ende tfertrec vanden partyen.</l>
<l>Gaen si dan uter gherechtichede</l>
<l>Om onste / om nijt / om ghichte mede /</l>
<l><pb n="175"/>Si sijn ewelijc verloren /</l>
<l n="1115">Ofte si moeten hen verstoren</l>
<l>Also vele / dat verstaet /</l>
<l>Als hen nam dat vonnesse quaet.</l>
<l>Oec so moet hi beteren mede</l>
<l>Dat hi uter gherechtichede</l>
<l n="1120">Gaen dorste om eneghe sake /</l>
<l>Of God sal sine wrake</l>
<l>Op hem senden hier</l>
<l>Of ghinder int ewelike vier.</l>
<l>Mi woudet boven allen doene</l>
<l n="1125">Hoe dat yeman es so coene</l>
<l>In banc sitten te gaen /</l>
<l>Of daer over te staen</l>
<l>Daermen yeman sal ontgheven</l>
<l>Goet / ere ende leven;</l>
<l n="1130">So misselijc eest als een wijs man seeght</l>
<l>Waer dat recht verborghen leeght.</l>
<l>Nochtan vindt men vele ghiere</l>
<l>Die scependom copen diere</l>
<l>Om tfordeel datmen daer in vindt /</l>
<l n="1135">Maer om gherechtichede twint.</l>
<l>Wouter / wie rijdt ofte loept</l>
<l>Daer hi scependom coept /</l>
<l>Die coept die helle / sijts gewes;</l>
<l>Want van tienen cume een es</l>
<l n="1140">Die recht draghet de waghe /</l>
<l>Vrienscap / nijt / miede of maghe</l>
<l>En treckenen / voer waer gheseyt /</l>
<l>Selc stont uter gherechticheyt;</l>
<l>Want dese makenen so verblindt</l>
<l n="1145"><pb n="176"/> Dat hi trecht niet en kint;</l>
<l>Want die onstege wille dringt so voert</l>
<l>Dat hi dat recht al versmoert.</l>
<l>Hen dunct / si hebbent al verwonnen</l>
<l>Als si scependom ghecrighen connen;</l>
<l n="1150">Hebben si die ere ende tgheniet /</l>
<l>Op die bordene en achten si niet</l>
<l>Diemen so groet ende so swaer</l>
<l>Op die siele laedt daer.</l>
<l>Wouter / ic seggu wel te voren /</l>
<l n="1155">Hi was cume ye gheboren</l>
<l>Die wijs ghenoech was in scependoem:</l>
<l>Al heves die meneghe roem</l>
<l>Dat hi te scependome comen si /</l>
<l>Hem waer vele beter dat hi</l>
<l n="1160">Scape huedde opter heyden;</l>
<l>Want te groter onsalicheyden</l>
<l>Moet men hem hier na vergaen</l>
<l>Daer hi ten ordele sal staen /</l>
<l>Daer men elken meten sal na tfat /</l>
<l n="1165">Daer hi hier op ertrike mede mat;</l>
<l>Dan sal dit grote voerdeel keren</l>
<l>In groten rouwe ende in verseeren /</l>
<l>Ia / eest dat hi ye ghedede</l>
<l>Of riet ieghen gherechtichede;</l>
<l n="1170">Want gherechticheyt ghebiedt opten ban</l>
<l>Datmen tsine gheve elken man.</l>
<l>Wouter / in elken scepene fijn</l>
<l>Moeten dese .iij. poente sijn:</l>
<l>Wijsheyt ende gherechtichede</l>
<l n="1175">Ende rijpheyt van daghen mede /</l>
<l><pb n="177"/>Want die ioeght wilt selden ghedogen</l>
<l>Dat die ionghe wijs wesen moghen.</l>
<l>Den ghieregheden oec / wats ghesciet /</l>
<l>En salmen scepen maken niet;</l>
<l n="1180">Want ghierecheyt heeft met haere moert</l>
<l>Gherechticheyt dicke ghestoert.</l>
<l>Tontide waert hi gheboren</l>
<l>Die te scependom wart ghecoren /</l>
<l>En si dat hijs wel weerdech si /</l>
<l n="1185">Also ghi nu horet segghen mi.</l>
<l>In steden merkic .ij. dinghe</l>
<l>Die mi wanhaghen sonderlinghe:</l>
<l>Dierste dat mi wanhaghet</l>
<l>Dats alse een arm portre claget</l>
<l n="1190">Die ghenen vrient en heeft inden raet /</l>
<l>Datmen hem niet bi en staet /</l>
<l>Noch en berecht in gheliken /</l>
<l>Also men doet den mechteghen riken.</l>
<l>Dander es dat die heren /</l>
<l n="1195">Die de stat wenden ende keren /</l>
<l>In die borse yet steken van dat</l>
<l>Comt of ruert vander stat;</l>
<l>Want alle die bate / nacht ende dach /</l>
<l>Die vander stat comen mach</l>
<l n="1200">Salmen legghen / eest gelt / eest pant /</l>
<l>In sekere ghewaregher hant /</l>
<l>Weder het si cleyne of groet;</l>
<l>Ende alse die stat hevet noet /</l>
<l>Teenen ghemeynen orboer so</l>
<l n="1205">Salmen gaen daer toe</l>
<l>Wijsselijc ende met maten /</l>
<l><pb n="178"/>Ende enen penninc niet quisten laten;</l>
<l>Want al maect men enen man</l>
<l>Scepen of raetsman /</l>
<l n="1210">Der stat goet en es niet sine /</l>
<l>Also goet als een poteuine.</l>
<l>Hem dies niet meer en behoert</l>
<l>Dan den maetsten vander poert;</l>
<l>Want eest groet of cleyne /</l>
<l n="1215">Het es al der stat ghemeyne:</l>
<l>Daer en heeft nieman ane recht /</l>
<l>Out no ionc / here no knecht.</l>
</div>
<div type="chapter"><head type="chapter">Hoe men een stat regeren sal. C. XIV. </head>
<l>DIe ene stat wille regeren</l>
<l>Merke op die oude heren /</l>
<l n="1220">Die Rome wilen teeren brachten</l>
<l>Meer met wijsheden dan met crachten.</l>
<l>Si gheboden sonderlinge</l>
<l>Te houdene dese .ij. dinghe:</l>
<l>Datmen der ghemeynten recht altemale</l>
<l n="1225">Vaste hilde ende wale /</l>
<l>Ende des en spaerden ghenen man</l>
<l>Ende ghemeyn orboer sagen an /</l>
<l>Ende dat arme ende rike met</l>
<l>Smaken souden ghelike wet /</l>
<l n="1230">So dat maechscap noch onste</l>
<l>Gheen recht ghebreken en conste.</l>
<l>Dat ander poent was dat /</l>
<l>Wat baten dat toe quam der stat /</l>
<l>Datmen dat leyde in sekerre stede /</l>
<l n="1235"><pb n="179"/> Der stat altoes te hulpene mede /</l>
<l>Ende dat elc om der stat baten</l>
<l>Sijns selfs orbore moeste laten /</l>
<l>Ende dat beyde / arme ende rike /</l>
<l>Houden moesten ghelike</l>
<l n="1240">Die coren die de stat gheboet.</l>
<l>Ende hier mede maecten si so groet</l>
<l>Die stat van Rome / des gheloeft /</l>
<l>Dat si van ertrike was thoeft /</l>
<l>Ende daer toe hadde onder haer bedwanc</l>
<l n="1245">Alle der werelt ommeganc.</l>
<l>Waert dat nu in desen daghen</l>
<l>Die raetsheren noch des plaghen /</l>
<l>Si souden een dorp van cleynen dinghen</l>
<l>Tot harde groten voerdeel bringhen /</l>
<l n="1250">Si en setten nieman tambochten</l>
<l>Daer hi toe niet en dochte /</l>
<l>Noch si en maecten nieman here</l>
<l>Hi en was wel weert sulker ere;</l>
<l>Want die sinen vrient set hoech</l>
<l n="1255">In heerscap daer hi niet toe en doech /</l>
<l>Hi maecter af dan enen sot /</l>
<l>Ende hi es diene meest bespot.</l>
<l>So wie die oec na ambacht stoet /</l>
<l>Ofte daer om woude gheven goet /</l>
<l n="1260">Hem en mochts werden twent;</l>
<l>Maer die also was ghesent</l>
<l>Dat hi ambacht hadde onwert /</l>
<l>Die moest ontfaen / was hijs weert.</l>
<l>Ende dese en stonden twint no deel</l>
<l n="1265">Na haers selfs bate no voerdeel /</l>
<l><pb n="180"/>Maer na der stat ere ende ghewin</l>
<l>Setten si al haren sin /</l>
<l>Ende om te meerderen den scat</l>
<l>Ende den tresoer vander stat</l>
<l n="1270">Daer si die werelt dwonghen met.</l>
<l>Die ghebode ende die wet</l>
<l>Die de stat te houdene gheboet /</l>
<l>En brac men doer ghenen noet /</l>
<l>Maer die hilden al ghelike</l>
<l n="1275">Beyde die arme ende die rike.</l>
<l>Wie verboert den core bat /</l>
<l>Ic bids u / berecht mi dat /</l>
<l>Dan die ghene diene heeft ghemaect?</l>
<l>Ende eest met recht dat hi smaect</l>
<l n="1280">Die pine die hi heeft gheset:</l>
<l>In vinde ghene gherechter wet.</l>
<l>So wie dat meer aensach</l>
<l>Sijn ghewin ende sijn beiach</l>
<l>Dan die bate vander stede /</l>
<l n="1285">Ochte die ghichten nam mede</l>
<l>Van yemanne cleyne of groet /</l>
<l>Hi wert gheiugeert ter doet;</l>
<l>Want ghierecheyt heeft met hare cracht</l>
<l>Dicke ieghen gherechticheyt ghewracht.</l>
<l n="1290">Dus moesten die raetsmanne leven /</l>
<l>Of si moesten swaerlike sneven.</l>
<l>Nu willic u van allen desen</l>
<l>Fraeye exemple lesen /</l>
<l>Die hier voermaels ghescieden</l>
<l n="1295">Den goeden ouden roemschen lieden.</l>
</div>
<div type="chapter"><head type="chapter"><pb n="181"/> <hi rend="italic">Exemple vanden Romeynen. C. XV. </hi></head>
<l>HOert hier waerheyt claer ende fijn /</l>
<l>Die seker aldus ghesciet sijn:</l>
<l>Die raetghevers / die grote heren /</l>
<l>Die de stat brachten ter eren /</l>
<l n="1300">Die waren arme / wi lesent dus /</l>
<l>Want Licius Valerius /</l>
<l>Die hoeftman te Rome starf /</l>
<l>Hi was so arm ter lester warf</l>
<l>Datmen tghelt ghewan metter bede</l>
<l n="1305">Daer menne met ter erden dede.</l>
<l>Also was Regulus Iulius /</l>
<l>Wi lesen van hem aldus</l>
<l>Dat hi / met orloghe ende met sinne /</l>
<l>Rome brachte te hoghen ghewinne.</l>
<l n="1310">Hi ende sijn wijf ende sijn kinder</l>
<l>En hadden noyt goets meer no minder /</l>
<l>Dan also vele als ene ploech</l>
<l>Winnen mochte int ghevoech.</l>
<l>Sine wouden niet riker sijn van goede;</l>
<l n="1315">Maer in die ere / in die armoede</l>
<l>Hadden si ghenoechte groet /</l>
<l>Ende en ontsaghen ghene doet.</l>
<l>Quincius oec die besat</l>
<l>Drie buender lants te Rome inder stat /</l>
<l n="1320">Die hi begade met sinen handen.</l>
<l>Alse Rome van sinen vianden</l>
<l>Al omme ende omme was beleghen /</l>
<l>Ende si wies en wisten pleghen /</l>
<l><pb n="182"/>Namen si Quincius dan</l>
<l n="1325">Ende maectene haren hooftman;</l>
<l>Ende hi trac wt ten selven male</l>
<l>Ende versloech die viande altemale /</l>
<l>Ende hadde al deere vander poert;</l>
<l>Nochtan bleef hi arme voert.</l>
<l n="1330">Haer ghemeyn tresoer was groet</l>
<l>Die men daer wt leyde ter noet</l>
<l>Om te betren die stede /</l>
<l>Dese waren stout / wijs ende arm mede.</l>
<l>Het gheviel oec enen van desen</l>
<l n="1335">Die tweewerf hoeftmanne was ghewesen /</l>
<l>Dat hi verloes ere ende lant /</l>
<l>Om datmen onder hem vant</l>
<l>Silveren vate tenen stonden</l>
<l>Dat ghewichte van .x. ponden.</l>
<l n="1340">Sine wouden niet om ghewin</l>
<l>Heren sijn / meer no min /</l>
<l>Maer algader om die ere;</l>
<l>Dat was dat si prijsden zere.</l>
<l>Dus gheviel in die oude viten</l>
<l n="1345">Cyracuse / want die Samiten</l>
<l>Seynden hem gout ende groet prosent.</l>
<l>Hi sprac (ende hevet weder ghesent):</l>
<l>"Goet te hebbene en es gheen ere /</l>
<l>Maer u te dwinghene / prisic zere.</l>
<l n="1350">Goet hebben ende dat minnen</l>
<l>En willic over gheen ere kinnen;</l>
<l>Want si sijn wachters vanden goede</l>
<l>Te haers selfs groten armoede /</l>
<l>Want hi dunct mi sere uten kere</l>
<l n="1355"><pb n="183"/> Die dat goet mint voer die ere:</l>
<l>Sine wouden niet ter hoecheyt comen /</l>
<l>En mochte der ghemeynten vromen."</l>
<l>Dat toende wel in sijn doen</l>
<l>Een / hiet Cornelijs Ephyroen /</l>
<l n="1360">Spaengen viel hem te berechten.</l>
<l>Hi seyde: hine dochte niet te vechten /</l>
<l>Daer om ontseyde die herte sine</l>
<l>Beide die ere ende oec die pine.</l>
<l>Sine wouden ghedoghen no min no mere</l>
<l n="1365">Datmen heerscap / ambacht of ere</l>
<l>Hen of haren kinderen gave /</l>
<l>Sine waren werdech wel daer ave /</l>
<l>Ende sine mochtent te rechte wel ontfaen;</l>
<l>Want het sprac Elyus Adriaen /</l>
<l n="1370">Die keyser van Rome ghemaect was</l>
<l>Sijns ondanckens zere / alsic las /</l>
<l>Ende die heren vander stede</l>
<l>Om sinen sone baden si mede</l>
<l>Dat hine Augustus werden liete /</l>
<l n="1375">Ende men hem here ende keyser hiete.</l>
<l>Hi sprac: "Ghi heren laet u ghenoeghen</l>
<l>Dat ic ieghen mijn ghevoeghen</l>
<l>Nu keyser en Augustus ben.</l>
<l>Men sal dit rike gheloven hen</l>
<l n="1380">Dies werdech sijn metten kinde:</l>
<l>Want na dien dat ict bevinde /</l>
<l>Es hi wel tontide gheboren</l>
<l>Die te coninghe werdt ghecoren /</l>
<l>En si dat hijs werdech si.</l>
<l n="1385">Het en es gheen vader vri /</l>
<l><pb n="184"/>Want hi sijn kint verdoert</l>
<l>Diet na werden niene trect voert</l>
<l>Men sal yrstwerf kindere voeden</l>
<l>Ende te lerene gheven den vroeden /</l>
<l n="1390">Ende als si dan wassen in die joeght /</l>
<l>Salmen proeven om haer doeght</l>
<l>Ende of si werdech sijn der eren /</l>
<l>Ende dan haers ondanckens maken heren.</l>
<l>Dus wouden si met gherechticheyden</l>
<l n="1395">Algader haer saken beleyden</l>
<l>Al te Rome inder steden /</l>
<l>Dat si haers selfs niet en versmeden /</l>
<l>Noch haer kindere niene spaerden echt /</l>
<l>Als si daden ieghen trecht.</l>
<l n="1400">Want doen die hoverdeghe Terquijn</l>
<l>Ute Rome moeste verdreven sijn /</l>
<l>Om dat sijn sone die maget vercrechte</l>
<l>Lucressien / van hoghen gheslechte /</l>
<l>Ende Brutus / die raet was vander stat /</l>
<l n="1405">Inder waerheyt verwonnen hadde dat /</l>
<l>Dat sine .ij. sonen ieghen den raet</l>
<l>Viseerden ene valsche daet</l>
<l>Om weder in te bringhene Terquine /</l>
<l>Hine spaerde niet de kindere sine /</l>
<l n="1410">Maer alse een here van Rome der stede /</l>
<l>Hise metten rechte verwinnen dede /</l>
<l>Ende deedse gheesselen daer saen /</l>
<l>Ende elken van hen thoeft af slaen;</l>
<l>Hi vergat te sine haer vader</l>
<l n="1415">Om die gherechticheyt al gader /</l>
<l>Ende om die nutscap vander poer</l>
<l><pb n="185"/>Die si wouden hebben gestoert</l>
<l>Eens gheviel op enen dach</l>
<l>Dat dat roemsch heere lach</l>
<l n="1420">Ieghen die viande ghescaert /</l>
<l>Ende dat daer doen gheboden waert</l>
<l>Dat daer nieman en ware so coene</l>
<l>Op die viande yet te doene</l>
<l>Voer datmen hem een teken gave.</l>
<l n="1425">Torquatus wasser hoeftman ave.</l>
<l>Maer sijn sone / die macht ende moet</l>
<l>Hadde ende om ere te winnen stoet /</l>
<l>En achte des ghebodes niet;</l>
<l>Maer sijn peert hi lopen liet</l>
<l n="1430">Inder viande dicste tas /</l>
<l>Daer die scare starcste was /</l>
<l>Ende doerbrac die scare ter selver stont</l>
<l>Ende quam weder al ghesont.</l>
<l>Ende om dat die vader niet en woude</l>
<l n="1435">Dat enech man verhoren soude</l>
<l>Hare coren ende hare ghebot</l>
<l>Ende menne soude houden over sot /</l>
<l>Liete hijt onberecht bliven</l>
<l>Ende dede sinen sone ontliven /</l>
<l n="1440">Om dat hem nieman om die ere</l>
<l>Ieghen die wet en sette te sere /</l>
<l>Ende om dat elc / neder ende hoghe /</l>
<l>Hem hier bi castien moghe.</l>
<l>Ende met dus ghedanen seden</l>
<l n="1445">Brachten te groter hoecheden</l>
<l>Die stat van Rome die Romeyne /</l>
<l>Die daer te voren was herde cleyne.</l>
<l><pb n="186"/>Hier ane so machmen leren</l>
<l>Hoemen een stat sal regeren /</l>
<l n="1450">Dat si come te groten dinghen /</l>
<l>Ende alle hare viande dwinghen</l>
<l>Ende oec alle hare ommesaten.</l>
<l>Hier mede willic dit laten.</l>
</div>
<div type="chapter"><head type="chapter">Dits van onsen Here. C. XVI. </head>
<l>IAn / wi gheloven algader</l>
<l n="1455">Ane den hemelschen Vader /</l>
<l>Die ghemaect heeft ghemeynlike</l>
<l>Alle die hemele ende ertrike /</l>
<l>Ende al weder ontmaken mach.</l>
<l>Maer in hoerde noyt ghewach</l>
<l n="1460">Dat miere herten ghenoech dede</l>
<l>Vander hogher godhede /</l>
<l>Alse dat .iij. persone ghemene</l>
<l>Wesen moesten emmer ene /</l>
<l>Ende een moeten wesen drie:</l>
<l n="1465">Ic bids u / berechtes mie.</l>
<l>Wouter / wel lieve veynoet /</l>
<l>Dese questie waer alte groet</l>
<l>Den alder besten clerc die</l>
<l>Gheboren wert ter werelt ye;</l>
<l n="1470">Nochtan willic u hier af saen</l>
<l>Mine teestye doen verstaen.</l>
<l>God es so hoghe een wesen</l>
<l>Men caent ghescriven no ghelesen /</l>
<l>Noch met herten bevaen /</l>
<l n="1475">Ende die daer meest na staen</l>
<l><pb n="187"/>Dats alse ofte een blint man scote</l>
<l>Met enen boghe na eenre note /</l>
<l>Die so hoghe stonde inder locht</l>
<l>Datmense niet gheraken en mocht.</l>
<l n="1480">Nochtan grondt daerna menech man /</l>
<l>Maer hare ghene en can</l>
<l>Den steke gheraken also claer /</l>
<l>Deen en gheet al hier / dander al daer /</l>
<l>Ende en houden niet enen pat /</l>
<l n="1485">Alse blinde liede die teenre stat</l>
<l>Gherne te gader gaen souden</l>
<l>Ende den pat niet en connen ghehouden.</l>
<l>Ende daer om oec so discorderen</l>
<l>Vele clerke in hare leren /</l>
<l n="1490">Ende wat dat si spreken daer af</l>
<l>Dat en es al maer een caf;</l>
<l>Want gheen ertsche creature</l>
<l>En mach kennen Gods nature /</l>
<l>Noch dat wesen sijnre godheyt:</l>
<l n="1495">So wat daer yeman af seyt /</l>
<l>Si slaen daerna weder en wey /</l>
<l>Alse een blint man na een ey.</l>
<l>So waer God oec harde neder /</l>
<l>Soude een mensche voert ende weder</l>
<l n="1500">Sijn edel wesen al gronderen;</l>
<l>Want hi es emmer Here der heren /</l>
<l>Die sonder beghin ende eynde leeft /</l>
<l>Ende al van nieute ghemaect heeft.</l>
<l>God en wert nie / des benic bout /</l>
<l n="1505">Van menscheliken oghen aenscout /</l>
<l>Noch oec inden gheeste mede</l>
<l><pb n="188"/>Nader vormen sire godlijchede;</l>
<l>Want die vorme ende die ghedane</l>
<l>En wert noyt ghegheven te verstane</l>
<l n="1510">Ghenen mensche op ertrike</l>
<l>Die nye leefde so heylichlike.</l>
<l>Het es waer / Gods eneghe sone</l>
<l>Hi quam uten hoghen trone /</l>
<l>Ende ontfinc menscheyt aen Marien /</l>
<l n="1515">Dies wi alle moeten lien:</l>
<l>Dien so sachmen gaen ende staen</l>
<l>Op ertrike alse mensche ghedaen /</l>
<l>Maer die vorme sire gotheyt in dien</l>
<l>Bleef nochtan al onghesien;</l>
<l n="1520">In des outaers sacrament</l>
<l>Es hi volmaect ende oec bekent /</l>
<l>Nochtan en sietmer / cleyn no groet /</l>
<l>Ander vormen dan dat broet.</l>
<l>Hemel ende erde / seyt die Scrifture /</l>
<l n="1525">Maecte God in enen ure /</l>
<l>Ende al dat daer toe hoerde</l>
<l>Sciep hi al met enen woerde;</l>
<l>Ende dat onthoudt al sine wijshede /</l>
<l>Staende aldus in enen stede</l>
<l n="1530">Ende sine hoede / vroech ende spade;</l>
<l>Ende wert dat hi sine hoede af dade</l>
<l>Also langhe alse een oghe opslaen /</l>
<l>Het soude al te nieute gaen</l>
<l>Hemel ende erde ghemene /</l>
<l n="1535">Ende dit en es hem pine en ghene.</l>
<l>Hij sit inden oversten chore /</l>
<l>Ende siet hemel ende ertrike dore /</l>
<l><pb n="189"/>Ende al dat daer binnen ghesciet</l>
<l>Hem en es verborghen niet:</l>
<l n="1540">Het es hem algader cont</l>
<l>Elc ghepeyns ende elker herten gront;</l>
<l>Hi es ieghenwerdech over al /</l>
<l>In hemel / in helle / op berch / in dal /</l>
<l>Ende dese heeft hi al / sonder waen</l>
<l n="1545">Altemale omme bevaen;</l>
<l>So groet es hi / gheloeft mi dat /</l>
<l>Nochtan vult hi ghene stat.</l>
<l>Hi es dat overste goet /</l>
<l>Daer ute vloyt als ene bloet</l>
<l n="1550">Alle ghenade ende salichede /</l>
<l>Daer dese werelt staet mede.</l>
<l>Hi verlenet al ende gheeft</l>
<l>Daer die mensche mede leeft /</l>
<l>Ende versietene / spade ende vroe /</l>
<l n="1555">Van dat hem behoert toe /</l>
<l>Na dat sire wijsheyt ghenoeght /</l>
<l>Daer hi elken mensche in voeght:</l>
<l>Vogle / vissche / beesten / tam ende welt /</l>
<l>Alle dese hi onthelt /</l>
<l n="1560">Die goedertierne wise /</l>
<l>Daghelijcs met sire spise.</l>
<l>Int ertrike en es groet no smal /</l>
<l>Hi en hevet ghegheven al;</l>
<l>Ende buten sire hoeden en es niet /</l>
<l n="1565">Boem / cruyt / gras no riet.</l>
<l>Hi es hoefsch ende goedertieren /</l>
<l>En gherecht in allen manieren.</l>
<l>In drien personen es hi</l>
<l><pb n="190"/>Een God ghewarech ende vry;</l>
<l n="1570">Maer hoe dat dese drie een wesen /</l>
<l>Daer na en salmen niet lesen /</l>
<l>Noch hem te nauwe onderwenden des /</l>
<l>Want elken mensche te hoghe es.</l>
<l>Bevelen wijt Goden diet al can /</l>
<l n="1575">Ende elc mensche ghelove dan</l>
<l>Simpeleec / dat prisic meest /</l>
<l>Aen Vader / aen Sone / aen heylich Gheest /</l>
<l>Dat si sijn een ghewarech God.</l>
<l>Diet nauwer besuect / hi es sot;</l>
<l n="1580">Want met simplen ghelove claer</l>
<l>Doen wi Gode ghenoech / dats waer /</l>
<l>Ende diere meest op vereest</l>
<l>Esser blent op alre meest;</l>
<l>Want en hoert niet toe der menscheyt</l>
<l n="1585">Te grondene na die godheyt /</l>
<l>Die nieman begripen en moghe</l>
<l>Hoe diep / hoe wijt si es en hoe hoghe.</l>
<l>Die heeft in sinen lesten stonden</l>
<l>Ghewarech berou van sinen sonden /</l>
<l n="1590">Hi sal comen ter hogher steden;</l>
<l>Ende die van ertrike verscheden</l>
<l>Sonder berou / si moeten ter hellen /</l>
<l>Daer si sonder inde quellen.</l>
<l>Wouter / nu hebbic u gheseyt</l>
<l n="1595">Mijn conde vander godheyt.</l>
<l>Hier mede wanic wel volstaen algader</l>
<l>Voer Gode / den hemelschen Vader /</l>
<l>Die noyt beghin en ghewan /</l>
<l>Noch oec inde hebben ende can</l>
<l n="1600"><pb n="191"/> Wies name si ghebenedijt</l>
<l>Ewelijc in alder tijt. Amen.</l>
</div>
<div type="chapter"><head type="chapter">Dits vander avonturen. C. XVII. </head>
<l>DAvonture / Ian / wats dat /</l>
<l>Dat daer omme keere dat rat /</l>
<l>Den enen op / den andren neder /</l>
<l n="1605">En den sulken heft si op weder /</l>
<l>Oft si dus mach gheven al</l>
<l>Gheval ende ongheval /</l>
<l>Ende alle dinc hier bestiert?</l>
<l>Hoe comt datmen niet en viert</l>
<l n="1610">Haren dach ende houdt haer ghebot?</l>
<l>Wat / es si minder dan God?</l>
<l>Wouter / mi es lief dat ghi</l>
<l>Des nu hebt vermaent mi;</l>
<l>Want mi heeft langhe int herte gesteken</l>
<l n="1615">Dat ic gherne soude spreken</l>
<l>Van avonturen een luttelkijn /</l>
<l>Om some dichters die sijn /</l>
<l>Die asaghen ende tureluren</l>
<l>Dichten vander avonturen /</l>
<l n="1620">Die niegherinc toe en doghen /</l>
<l>Ende die oec niet sijn en moghen</l>
<l>Alse dat si gheven soude</l>
<l>Goet ende quaet / daer si woude /</l>
<l>Den enen hoecheit / ere ende goet /</l>
<l n="1625">Den andren werpen onder voet;</l>
<l>So wat dat si segghen hier af /</l>
<l>Dat en doech niet een caf.</l>
<l><pb n="192"/>Wouter / lieve vrient / nu hoert:</l>
<l>Avonture es maer een woert /</l>
<l n="1630">Dat .ix. littren hevet an /</l>
<l>Die noyt lijf no gheest en ghewan /</l>
<l>Noch noyt nature en ontfinc /</l>
<l>Noch wesen van en gheenre dinc.</l>
<l>Ende oft gheest heeft ende leven</l>
<l n="1635">Ende quaet ende goet can gheven /</l>
<l>Wat cledre draegt si / berecht mi /</l>
<l>Of waer so woent si /</l>
<l>Weder inden hemel of in die locht /</l>
<l>Of onder derde in enen crocht?</l>
<l n="1640">Het sijn al gheviseerde dinghen</l>
<l>Dat si aldus voert bringhen /</l>
<l>Die niet en doghen een caf.</l>
<l>Ende die anders segghen daer af /</l>
<l>Si doen quaet / sijts gewes;</l>
<l n="1645">Want God allene alles machtich es</l>
<l>Te nemene ende oec te ghevene /</l>
<l>Ende doen te stervene ende te levene /</l>
<l>Alsoet sine wijsheyt ordineert /</l>
<l>Diet al houdt ende regneert</l>
<l n="1650">In hemel / op erde ende in de helle:</l>
<l>Hi en heves ghenen gheselle.</l>
<l>Si twee gaen op ene strate</l>
<l>Om een ghewin ende om een bate /</l>
<l>Ende deen valt ende breect sijn been /</l>
<l n="1655">Dander die vindt enen steen</l>
<l>Hi es weert .cc. pont /</l>
<l>Op ene stede / op ene stont.</l>
<l>Waendi dat dit davonture werct?</l>
<l><pb n="193"/>Neen si niet / diet wel merct:</l>
<l n="1660">Het doet al Gods moghenthede /</l>
<l>Die ieghenwerdech es telker stede.</l>
<l>Dese die daer breect sijn been /</l>
<l>En hadde die ghebroken en gheen</l>
<l>Het soude lichte anders sijn vergaen /</l>
<l n="1665">Of lichte soude hi hebben begaen</l>
<l>Meerre mesdaet of meerren toren /</l>
<l>Of sijn ziele mocht hi hebben verloren /</l>
<l>Of hi hads in eneghen stonden</l>
<l>Te voren verdient met sonden.</l>
<l n="1670">Dander die den stene vent /</l>
<l>Daer hi rijcheyt mede wendt /</l>
<l>Dat doet God daer omme:</l>
<l>Lichte soude hi als een domme</l>
<l>Dinghen aengaen of verkiesen /</l>
<l n="1675">Daer hi mede soude verliesen</l>
<l>Siele ende lijf / beyde gader.</l>
<l>Dus verhuedt die hemelsche Vader</l>
<l>Den mensche tallen steden</l>
<l>Nader zielen salicheden.</l>
<l n="1680">Des ghelijc eest als ende als</l>
<l>Van hen die breken den hals</l>
<l>Ofte in watre verdrincken:</l>
<l>Dat doet God / wildijt bedincken /</l>
<l>Dat si hem dan sijn ten naesten /</l>
<l n="1685">Ende dan haelt hise metter haesten.</l>
<l>God maect meneghen armen rike;</l>
<l>Bleve hi arme / hi verlore hemelrike.</l>
<l>God maect meneghen riken mate;</l>
<l>Bleve hi rike / hi vergate</l>
<l n="1690"><pb n="194"/> Gods in sire welden soe /</l>
<l>Hi worde hemelrijx onvroe.</l>
<l>Dus ontfarmt Gode talre uren</l>
<l>Der crancker menscheliker naturen;</l>
<l>Want hijs onse Vader / wi sijn sine kindre /</l>
<l n="1695">Hi ghevet al / meerder ende minder /</l>
<l>Na dat sire wijsheyt dunct / sijts gewes /</l>
<l>Dat elken ter sielen best es.</l>
<l>Die voert bringhen vise vasen</l>
<l>Van avonturen / gaen blasen /</l>
<l n="1700">Si en gheeft noch en leeft niet:</l>
<l>God es diet al versiet /</l>
<l>Wies glorie ende virtute</l>
<l>Nemmermeer en gheet ute.</l>
</div>
<div type="chapter"><head type="chapter">Van drien principalen wetten. C. XVIII. </head>
<l>IAn / ic hebbe mi langhe vermeten</l>
<l n="1705">Dat ic gherne soude weten</l>
<l>Dbesceet ende dbedieden</l>
<l>Van menegher der lieden /</l>
<l>Als heydene sijn ende ioden /</l>
<l>Die wi honde heten ende roden;</l>
<l n="1710">Want mi dunct emmer dat si</l>
<l>Also wel menschen sijn als wi /</l>
<l>Ende oec comen van Adame.</l>
<l>Wanen comt hen die blame</l>
<l>Dat si aen Gode niet en gheloven /</l>
<l n="1715">Diet al houdt onder ende boven /</l>
<l>Ende diet ghemaect heeft al /</l>
<l>Ende alse hi wille ontmaken sal?</l>
<l><pb n="195"/>Wouter / heydene ende ioden met</l>
<l>Elc gheloeft in sine wet</l>
<l n="1720">Dat een gheweldech God leeft /</l>
<l>Die alle dinc ghemaect heeft</l>
<l>In hemel ende in ertrike.</l>
<l>Maer haer gheloven en es niet ghelike /</l>
<l>Als ic u segghen sal hier naer;</l>
<l n="1725">Want si dolen harde swaer:</l>
<l>Maer mi wondert sonderlinghe</l>
<l>Dat ghi in allen dinghen</l>
<l>Also ruyt sijt ende so blent.</l>
<l>Mi dunct ghine wet niet een twent</l>
<l n="1730">Vander nuwer wet noch vander ouden:</l>
<l>Ic hadde u voer vele vroeder ghehouden /</l>
<l>Ende ghi en wet min no mere;</l>
<l>Nochtan ghingdi ter scolen wilen ere /</l>
<l>Ende waert clerc in doude wet.</l>
<l n="1735">Wat mach u hebben meest ghelet?</l>
<l>Ian / teerlinghe ende oec amyen</l>
<l>Dese stieten mi uter clergien /</l>
<l>Ende die ghesellen in die taverne</l>
<l>Dese maecten mi al te sceerne /</l>
<l n="1740">So dat ic luttel dogheden leerde /</l>
<l>Daer ic mi selven met onteerde /</l>
<l>Dat mi leet es / dat segghic u.</l>
<l>Daer om leerdic gherne nu.</l>
<l>Lieve Wouter / achter rouwe</l>
<l n="1745">En es al niet dan eers crouwe.</l>
<l>Salmen van leringhen bate ghewinnen /</l>
<l>Men moets inder ioeght beghinnen.</l>
<l>Maer .iij. poente die ghi noemt</l>
<l><pb n="196"/>Hebben meneghen starken sin verdoemt /</l>
<l n="1750">Ende gheverdt van groter eren;</l>
<l>Want so wie hen daer toe keren</l>
<l>Dat sise oefenen in hare ioeghden /</l>
<l>Sine comen meer te doeghden;</l>
<l>Beyde oude ende ionghe met</l>
<l n="1755">Hebben si dicke ontset.</l>
<l>Ende daer bi radic elken dat hi</l>
<l>Op sijn hoede daer ieghen si.</l>
</div>
<div type="chapter"><head type="chapter">Vander heydene wet. C. XIX. </head>
<l>NU willic u gheven antwoerde /</l>
<l>Op dat ic u nu vraghen hoerde</l>
<l n="1760">Alse van menegherande wet /</l>
<l>Daer hem tfolc toe heeft gheset.</l>
<l>Van wetten / dat wetic wale /</l>
<l>Vindtmen .iij. manieren principale:</l>
<l>Dierste wet die plach te sine</l>
<l n="1765">Ende doudste / dats die wet der heydine /</l>
<l>Die van Adams tide stont / alsict vernam /</l>
<l>Tote onsen vader Abraham /</l>
<l>Ende daer tusschen waren / voer waer /</l>
<l>Omtrent .xxxiij<hi rend='sup'>c</hi>. iaer.</l>
<l n="1770">Ende dese en hadden ander wet en ghene</l>
<l>Dan dat elc andren int ghemene</l>
<l>Doen soude / vroech ende spade /</l>
<l>Also hi woude datmen hem dade.</l>
<l>Ende dese was goet / sonder spel /</l>
<l n="1775">Hadden sise ghehouden wel;</l>
<l>Maer tfolc was so quaet ende so wilt</l>
<l><pb n="197"/>Dats hem luttel aen Gode hilt /</l>
<l>Dat hi hem eens toende wale</l>
<l>Doen ertrike verdranc altemale.</l>
<l n="1780">Dit was dierste wet vanden drien /</l>
<l>Alse ghi hier hebt ghesien.</l>
</div>
<div type="chapter"><head type="chapter">Vander joedscher wet. C. XX. </head>
<l>Dander wet / alsict vernam /</l>
<l>Begonste op desen Abraham /</l>
<l>Die hem yrst besniden dede /</l>
<l n="1785">Sijn kint ende sijn huussche mede /</l>
<l>Ende gheboet al sinen gheslechte</l>
<l>Dat sijt voertane hilden van rechte;</l>
<l>Want hem gheboet onse Here.</l>
<l>Dus hilden voertane mere</l>
<l n="1790">Dbesniden die ioden al te samen /</l>
<l>Alle die van Abraham quamen.</l>
<l>Sint ontfinghen si van Gode</l>
<l>Met Moyses die .x. ghebode /</l>
<l>Ende Moyses boeke hilden si /</l>
<l n="1795">Ende propheten oec daer bi /</l>
<l>Ende oec andre poente daer met</l>
<l>Die hen oec waren gheset /</l>
<l>Die meest bedieden ende leren</l>
<l>Die heylighe toe comst ons Heren /</l>
<l n="1800">Ende die heylighe doet die hi leet /</l>
<l>Om dat Adam inden appel beet</l>
<l>Daer hi tghebot mede brac /</l>
<l>Dat God aen alle menschen wrac.</l>
<l>Dese wet / dat verstaet /</l>
<l n="1805"><pb n="198"/> Dochte den heydenen quaet /</l>
<l>So dat tusschen hen bedies</l>
<l>Groet swaer orloghe wies.</l>
<l>Dese ioedsche wet / des benic vroet /</l>
<l>Was nochtan harde goet</l>
<l n="1810">Ende van onser wet fondament;</l>
<l>Want al datmer inne vent</l>
<l>Es leren ende bedieden</l>
<l>Der dinghen / die na ghescieden</l>
<l>Van Ihesus Cristus gheboert /</l>
<l n="1815">Ende van onsen ghelove voert;</l>
<l>Want die propheten ende die vadre</l>
<l>Hadden gheroepen alle gadre</l>
<l>Meer dan .M. iaer te voren</l>
<l>Dat Cristus soude werden gheboren /</l>
<l n="1820">Der menscheyt verloester /</l>
<l>Ende alder werelt troester.</l>
<l>Dit bediedt die ioedsche wet.</l>
<l>Nochtan waest al om niet gheset:</l>
<l>Si warent selve diene verrieden doe /</l>
<l n="1825">Alsoet haer papen brachten toe.</l>
<l>Ende dese wet stont na Abraham</l>
<l>Drie dusent iaer / alsict vernam /</l>
<l>In goeden state ende in eren /</l>
<l>Also noch die boeke leren.</l>
<l n="1830">Nu hebdi der wette twee /</l>
<l>Die onderlinghe sijn harde ghevee.</l>
</div>
<div type="chapter"><head type="chapter"><pb n="199"/> <hi rend="italic">Vander kerstene wet. C. XX. </hi></head>
<l>NU beghint die kerstene wet vercoren /</l>
<l>Daer Ihesus Cristus om wert gheboren</l>
<l>Van eenre reynre maghet pure /</l>
<l n="1835">Daer hi alle die Scrifture</l>
<l>Mede vervullen woude</l>
<l>Die van hem scriven doude /</l>
<l>Die na Cristus / sonder wanc /</l>
<l>Hadden harde groet verlanc;</l>
<l n="1840">Want si hadden wel vernomen</l>
<l>Dat uten hemele soude comen</l>
<l>Die verloesser der menschede /</l>
<l>Ende der hellen droefhede.</l>
<l>Dus quam Cristus waerlike</l>
<l n="1845">Alse mensche ghedaen in ertrike /</l>
<l>Om dat hi segghen woude / tware /</l>
<l>Ende breken openbare</l>
<l>Alle twivelike saken /</l>
<l>Ende recht ghelove cont maken /</l>
<l n="1850">Ende ons van exemplen leren</l>
<l>Hoe wi Gode souden keren</l>
<l>Met volmaectheden / dat na dien</l>
<l>Des ghelijc en was nie ghesien;</l>
<l>Niet om dat / dat verstaet /</l>
<l n="1855">Om doude ghelove te makene quaet /</l>
<l>Maer om dat hi in allen saken</l>
<l>Die oude wet woude volmaken /</l>
<l>Ende so vervullen in sinen stonden</l>
<l>Datmen gheen ghebrec daer in en vonde;</l>
<l n="1860"><pb n="200"/> Want die de dinc te rechte besiet /</l>
<l>So en was Cristus leven anders niet</l>
<l>Dan exemple ende leringhe mede</l>
<l>Tonser groter salichede;</l>
<l>Ende daer toe nochtan int leste</l>
<l n="1865">So leerde hi ons dat beste:</l>
<l>Dat was dat doepsel / dat verstaet /</l>
<l>Daer men ons mede af dwaet</l>
<l>Die abolghe al tenen gader</l>
<l>Die verdiende onse yrste vader /</l>
<l n="1870">Daer God hemelrike om sloet</l>
<l>Tote dat hi verrees vander doet;</l>
<l>Want daer hi ane den cruce stont</l>
<l>Ende sine side wert ghewont /</l>
<l>Liep daer ute metter spoet</l>
<l n="1875">Beyde water ende bloet.</l>
<l>Vanden watre es ons bleven</l>
<l>Die voute / vinden wi bescreven /</l>
<l>Die ons de erfsonden af dwaen /</l>
<l>Also ic u vore dede verstaen.</l>
<l n="1880">Dat bloet dan / es ghene saghe /</l>
<l>Maect die priester alle daghe</l>
<l>Met sinen woerden opten outare /</l>
<l>Ende sinen lichaem also ware</l>
<l>Alse hi was ter selver warf</l>
<l n="1885">Doen hi aenden cruce starf /</l>
<l>Ende dien hi ons heeft aldus ghelaten</l>
<l>Tonser spisen / tonser baten.</l>
<l>Hier na hi die helle brac /</l>
<l>Daer hi sine vriende wt trac /</l>
<l n="1890"><pb n="201"/> Ende ontsloet hemelrijc saen /</l>
<l>Dat ghesloten hadde ghestaen</l>
<l>Vijf dusent iaer ende mere /</l>
<l>Ende daer in leyde onse Here</l>
<l>Sine vriende alle gader /</l>
<l n="1895">Ende settese ter rechter hant sijns Vader;</l>
<l>Ende sal ten ionxten daghe comen</l>
<l>Alle mensche doemen /</l>
<l>Na hare werken die si dreven</l>
<l>Hier in dit arme leven.</l>
<l n="1900">Aldus so nemen inde</l>
<l>Alle wette / alsict vinde</l>
<l>In die wet die wi hanteren /</l>
<l>Daer die andre in termineren.</l>
<l>Die ioden ende die heydine /</l>
<l n="1905">Elc seghet dat de wet sine</l>
<l>Goet was ende es / ende el en ghene;</l>
<l>Maer die kerstene houdt ghemene</l>
<l>Dat elc van desen was goet</l>
<l>In dien tiden dat si stoet</l>
<l n="1910">In haer macht ende in haer virtuut;</l>
<l>Maer de twee sijn nu wt /</l>
<l>Ende algader worden blint /</l>
<l>Ende in onse wet gheint</l>
<l>In volmaectheden des gheloven /</l>
<l n="1915">Daer sonder men niet daer boven</l>
<l>Ter eweigher waerheyt comen en mach /</l>
<l>Dat God selve es diet al vermach:</l>
<l>Dats onse ghelove / daert al aen staet;</l>
<l>Die anders gheloefde / hi dade quaet.</l>
<l n="1920">Maer heydene no ioden / sonder waen /</l>
<l><pb n="202"/>En sijn noch niet so vergaen /</l>
<l>Daer en sijn wortelen bleven na.</l>
<l>Die heydene / alsic versta /</l>
<l>Sijn noch mechtich ende houden stede;</l>
<l n="1925">Maer der ioden mogenthede</l>
<l>Es vergaen so alte male /</l>
<l>Sine hebben lant / here noch pale /</l>
<l>Sint Cristus quam in ertrike</l>
<l>Te hare destruxien swaerlike /</l>
<l n="1930">Omdat sine niet en wouden kinnen /</l>
<l>Die in hare scrifturen binnen</l>
<l>Hem kinnen mochten ende sien /</l>
<l>Alsoet emmer mochte ghescien;</l>
<l>Nochtan heydene ende ioden met</l>
<l n="1935">Selen noch comen tonser wet /</l>
<l>Alst hem tijt dunct / sijts gewes /</l>
<l>Die alles dinghs mechtich es.</l>
<l>Wouter / dus sijn openbare</l>
<l>Die gheloven comen hare /</l>
<l n="1940">Ende wi sijn nu int leste /</l>
<l>Aldus houdict op mijn beste.</l>
</div>
<div type="chapter"><head type="chapter">Wanen dienstliede ende eygenliede quamen. C. XXII. </head>
<l>IAn / na dien dat wi al gader</l>
<l>Van Adame onsen yrsten vader</l>
<l>Comen sijn / ende waer bi</l>
<l n="1945">Es deen so edel ende so vry /</l>
<l>Ende dander onedel ende eyghen knecht?</l>
<l>Segt / ghebiedt dit naturlijc recht?</l>
<l>Wouter / dedelste man die men nu vindt</l>
<l><pb n="203"/>Dats hi dien God meest mint.</l>
<l n="1950">Maer ic wille u nu berechten</l>
<l>Vanden eyghenen knechten /</l>
<l>Ende vander edelheyt also voert</l>
<l>Die der werelt toe behoert.</l>
<l>Wouter / nu merct ende besiet:</l>
<l n="1955">Wilen doe dat roemsche diet /</l>
<l>Die van Grieken ende van Cartago /</l>
<l>Ende van anderen landen also</l>
<l>Onderlinghe te vechtene plaghen /</l>
<l>Ia vele meer dan in onsen daghen</l>
<l n="1960">(Want orloghen in ouden tiden</l>
<l>En mochten te nieute niet gheliden /</l>
<l>Deen partye en was so ghevelt</l>
<l>Datse meer thoeft op en helt) /</l>
<l>Doen bleef des volx so vele doet</l>
<l n="1965">Datmen maecte doer de noet</l>
<l>Datmen elken vaen soude</l>
<l>Die hem op gheven woude /</l>
<l>So dat tfolc niet te nieute en ghinge;</l>
<l>Ende de ghene die men dus vinghe</l>
<l n="1970">Souden te eyghenen dienste staen</l>
<l>Den ghenen diene hadde ghevaen /</l>
<l>Ende oec al dat van hem quame.</l>
<l>Aldus so quam die blame</l>
<l>Vanden eyghendome yrst toe /</l>
<l n="1975">Ende alse peert of een coe</l>
<l>Mochte mense ter marct leyden.</l>
<l>Ende aldus so besceyden</l>
<l>Dus die oude rechten</l>
<l>Dat yrst begonsten dienstknechten.</l>
<l n="1980"><pb n="204"/> Men vant hier voertijts wilen ere</l>
<l>Der eyghene knechte vele mere;</l>
<l>Maer sider dat die lande</l>
<l>Quamen inder kerstene hande /</l>
<l>Hebbense gheoffert de heren</l>
<l n="1985">Der heyligher Kerken Gode teeren;</l>
<l>Want Cristus / onser alre hoeft /</l>
<l>Daer tkersten volc aen gheloeft /</l>
<l>Heeft ons dat ghebot wt ghegeven</l>
<l>Dat wi alse ghebruedere selen leven /</l>
<l n="1990">Ende elc anderen sal doen / vroech ende spade /</l>
<l>Also hi woude datmen hem dade /</l>
<l>Ende die hem hier houdt voer minder /</l>
<l>Hi sal die meeste wesen ghinder.</l>
</div>
<div type="chapter"><head type="chapter">Welc edelheyt ende onedelheyt es. C. XXIII. </head>
<l>IAn / nu biddic u dat ghi</l>
<l n="1995">Vander edelheyt berecht mi.</l>
<l>In sie nieman edel op ertrike /</l>
<l>Hine si mechtich ende rike;</l>
<l>Hoe / hebben si dedelheyt allene /</l>
<l>Ende dat mate volc en heeft en ghene?</l>
<l n="2000">Selke liede segghen also:</l>
<l>Si quame vander rijcheyt toe.</l>
<l>Wouter / rijcheyt no gheborte mede</l>
<l>En maken ghene edelhede.</l>
<l>Dat Abraham / die goede man /</l>
<l n="2005">Ere ende voerdeel ghewan /</l>
<l>Dan dede rijcheyt no gheboert;</l>
<l>Maer onse Here trackene voert</l>
<l><pb n="205"/>Om sine doeght / om sinen reynen sin /</l>
<l>Daer noyt dorperheyt en quam in /</l>
<l n="2010">So dat hi waert algader</l>
<l>Van .xij. gheslechten vader /</l>
<l>Ende elc gheslechte hadde an</l>
<l>.XII. dusent volcs nochtan.</l>
<l>En dede oec ghene rijchede</l>
<l n="2015">Dat David quam tier hogher stede;</l>
<l>Want het verhieffene onse Here</l>
<l>Te sulken voerdele / te sulker ere /</l>
<l>Dat hi der bester coninghe was een</l>
<l>Daer noyt sonne of mane op scheen.</l>
<l n="2020">Ende dat Karels voerdren scone</l>
<l>Quamen toter vrancscher crone /</l>
<l>Ende dat hi selve moghentlike</l>
<l>Quam toten keyserrike /</l>
<l>Ende al hadde in sine hant</l>
<l n="2025">Sassen ende Spaengen lant /</l>
<l>Dat en brachte toe ander rijchede</l>
<l>Dan doeght ende vromechede.</l>
<l>Godevaert was oec een arm man /</l>
<l>Die de stat van Iherusalem wan</l>
<l n="2030">Ende coninc starf daer binnen.</l>
<l>Henric oec / wildijt bekinnen /</l>
<l>Die van Lutselenborch was grave /</l>
<l>Hadde cleyne rente ende have;</l>
<l>Nochtan onste hem God das</l>
<l n="2035">Dat hi roemsch keyser was.</l>
<l>God woudene selve eren</l>
<l>Om sine doeght ende meren.</l>
<l>Hier bi moghedi merken wale</l>
<l><pb n="206"/>Dat dat es gheveynsde tale /</l>
<l n="2040">Dat edelheyt van Gode comen soude</l>
<l>Die wilen ontspaerden doude.</l>
<l>Een arm man die wint sijn broet /</l>
<l>Om dat hi enen sac draghet op sijn hoet</l>
<l>En es hi tonedelre niet een twint /</l>
<l n="2045">Op dat sijn herte doghet kint</l>
<l>Ende sine sinne houdt clare</l>
<l>Van alre dorperre mare;</l>
<l>Ende eens rijcs vrijs coninx sone /</l>
<l>Die quader seden es ghewone</l>
<l n="2050">Ende van naturen onreyne ghemoet /</l>
<l>Es een dorper / des sijt vroet.</l>
<l>Armheyt en can ontedelen nieman /</l>
<l>Ende rijcheyt en can edelen yeman:</l>
<l>Si moet al uter herten comen.</l>
<l n="2055">Die anders segghen / si hen versoemen.</l>
<l>Ay / Ian / welc sijn die saken</l>
<l>Die den man onedel maken?</l>
<l>Wouter / ghierecheyt ende vrechede /</l>
<l>Felheyt ende onghewarechede /</l>
<l n="2060">Dorper worde gherne leren /</l>
<l>Goede dinghen in arghe keren /</l>
<l>Doeght ende vromecheyt beniden /</l>
<l>Van yemans rampspoede verbliden /</l>
<l>Oneersam in wandelinghen /</l>
<l n="2065">Siet / Wouter / dese dinghen</l>
<l>Ontsetten den man van sire eren /</l>
<l>Ende hoverde noch vele mere;</l>
<l>Want Ovidius spreect aldus:</l>
<l>Inquinat egregyos</l>
<l n="2070"><pb n="207"/> Adjuncta superbia mores;</l>
<l>Dat also vele te segghene es /</l>
<l>Dat hoverde benemen can</l>
<l>Harde edele seden inden man.</l>
<l>Dese poenten / daer si becliven /</l>
<l n="2075">Moeten edelheyt verdriven /</l>
<l>Ende wiese heeft int herte sijn</l>
<l>Dats een recht dorpre fijn.</l>
<l>Wiene droech of wiene wan /</l>
<l>Ic rade u huedt u daer van.</l>
<l n="2080">Ian / van poenten ende van seden</l>
<l>Die behoren ter edelheden</l>
<l>Hoerdic u gherne ghewaghen.</l>
<l>Wouter / een sot soude meer vraghen</l>
<l>Dan .xij. vroede berechten souden /</l>
<l n="2085">Die hem sijns speels volghen woude.</l>
<l>Alle die contrarie van desen</l>
<l>Die ic vore hebbe ghelesen /</l>
<l>Die den mensche onedel maken /</l>
<l>Dat sijn die selve saken</l>
<l n="2090">Die den mensche versieren</l>
<l>Van edelen manieren /</l>
<l>Ende sonderlinghe ghebiedt edelhede</l>
<l>Datmen alle hoefschede</l>
<l>Van vrouwen ende van ioncfrouwen spreke /</l>
<l n="2095">Al hadden si aen hen ghebreke;</l>
<l>Want darghe moeten in elke stat</l>
<l>Der goeder hebben te bat.</l>
<l>So edelen tresoer sijn</l>
<l>Die volmaecte vrouwen fijn.</l>
<l n="2100">Ende alles te voren om ene /</l>
<l><pb n="208"/>Die Ihesum droech van Nazarene /</l>
<l>So salmen ghemeynlijc vrouwen eren</l>
<l>Hare en haren sone teeren;</l>
<l>Ende God selve / na mijn versinnen /</l>
<l n="2105">Mintse al die edelheyt minnen;</l>
<l>Want edelheyt en heeft in hare</l>
<l>Ghene dinc die es onclare /</l>
<l>Of daer sonde of blame aen leghet.</l>
<l>Te rechte es hi gheeert dies pleghet.</l>
<l n="2110">Menech waent / sijt seker des /</l>
<l>Dat hi vanden edelen es /</l>
<l>Of dat hi vanden heren leven leyden can;</l>
<l>Hi esser harde verre van:</l>
<l>En es nieman edel dan die pliet</l>
<l n="2115">Deser poente die ghi hier siet.</l>
<l>Siet / Wouter / na mijn verstaen</l>
<l>Es edelheyt aldus ghedaen.</l>
</div>
<div type="chapter"><head type="chapter">Hier onderspreken hen Jan ende Wouter onder hen beyden. C. XXIV. </head>
<l>IAn / ic vruchte - hets hoghe opten dach -</l>
<l>Dat ic u te langhe houden mach /</l>
<l n="2120">Het es wel hoghe priemtijt /</l>
<l>Ic vruchte ghi hier te langhe sijt /</l>
<l>Ghi hebt aen u werke yet te doene.</l>
<l>Wouter / toter hogher noene</l>
<l>Willic mijns selfs nu vergheten /</l>
<l n="2125">In mach niet wel vroech eten /</l>
<l>Ic wille mi verwandelen gaen;</l>
<l>Nochtan so sal ons harde saen /</l>
<l><pb n="209"/>Dunct mi / dat sonneschijn verhitten.</l>
<l>Ian / so laet ons neder sitten</l>
<l n="2130">Onder desen sconen bome</l>
<l>Dat ons die sonne niet en become /</l>
<l>De locht es hier harde goet;</l>
<l>Want ic u noch vraghen moet /</l>
<l>Waert dats u niet en verdrote.</l>
<l n="2135">Iaet / Wouter / ene cote</l>
<l>Mi en verdrietes min no mere;</l>
<l>Want alsic enen andren lere /</l>
<l>So leric mi selven mede.</l>
<l>Oec eest grote salichede</l>
<l n="2140">Datmen den tijt onledech make</l>
<l>Met goeder leere / met goeder sprake /</l>
<l>Dat ons smenschen viant niet en vende</l>
<l>Ledech hier in desen ellende /</l>
<l>Maer werkende in Gods wijngaert /</l>
<l n="2145">Also ons die Scrifture verclaert.</l>
<l>Nu sit neder ende vraeght dan /</l>
<l>Ic berechty so ic best can.</l>
</div>
<div type="chapter"><head type="chapter">Van menegherande state des volx. C. XXV. </head>
<l>IAn / tfolx leven es menegherande</l>
<l>Al over al achter lande /</l>
<l n="2150">Ende leydt menechsens sine vite</l>
<l>In harde menegherande abite /</l>
<l>Om te comene salechlike</l>
<l>Ten eweghen love van hemelrike.</l>
<l>Selc draeght grawe / selc swart / selc wit;</l>
<l n="2155">Selc es heremite ende en ontbit</l>
<l><pb n="210"/>Nemmermeer spise die wel smaect /</l>
<l>Ende gaet verdroeght ende verspaect</l>
<l>Ende selc set hem inden staet</l>
<l>Dat hi broet bidden gaet /</l>
<l n="2160">Ende wilt daer in verdienen lone;</l>
<l>Selc die predect langhe sermone /</l>
<l>Ende wilt daer mede den volke leren</l>
<l>Hoe si hen te Gode selen keren;</l>
<l>Selc sijn canonke ende papen;</l>
<l n="2165">Selc gheneert hem met comenscapen /</l>
<l>Dat hem sere werdt te sueren;</l>
<l>Want si hen dicke avonturen</l>
<l>Om te ghenerene haer lijf</l>
<l>Ende haer kindre ende haer wijf;</l>
<l n="2170">Selc wint coren ende andre vrochte;</l>
<l>Selc pleeght andre ambachte /</l>
<l>Ende leghet in huwelijc ghebonden /</l>
<l>Ende sorghet in allen stonden</l>
<l>Hoe hi hem sal gheneren</l>
<l n="2175">Ende winnen dat hi sal verteren.</l>
<l>Ian / welc van allen desen</l>
<l>Dunct u dbeste leven wesen /</l>
<l>Gode met te dienen ghewarechlike</l>
<l>Ende om te comene te hemelrike?</l>
<l n="2180">Wouter / in alle desen die ghi noemt</l>
<l>En blijft so vele volx niet verdoemt /</l>
<l>Also der gheenre / diet wille merken /</l>
<l>Die tgoet hanteren der heyligher kerken</l>
<l>Die hem niet regeren no en houden</l>
<l n="2185">Also si te rechte doen souden.</l>
<l>Si en sijn niet allene ghebonden</l>
<l><pb n="211"/>Te biddene voer haers selfs sonden /</l>
<l>Maer voer hen die hebben ghegeven</l>
<l>Daelmoesene daer si bi leven;</l>
<l n="2190">Si eten ende drincken / vroech ende spade /</l>
<l>Tsfolx sonden ende hare mesdade</l>
<l>Te haren verdriete ewelike /</l>
<l>Die hen niet en houden salichlike.</l>
</div>
<div type="chapter"><head type="chapter">Van groter doeght des priesterscaeps ende des maghedoems. C. XXVI. </head>
<l>SIet / Wouter / in allen cleden</l>
<l n="2195">Machmen goet leven leden:</l>
<l>In bont / in gruen / in roet / in blaeu /</l>
<l>Also wel als in wit of in graeu;</l>
<l>Die cappe en maect niet den monc /</l>
<l>Noch die mutse den canonc;</l>
<l n="2200">In wide caprune no in inghe mede</l>
<l>En leghet ghene salichede.</l>
<l>Maer so wie in weerlijc abijt</l>
<l>Willen leyden haren tijt /</l>
<l>Ende ontrecken haren lichame</l>
<l n="2205">Van sonden ende van blame /</l>
<l>Verdienen loens vele mere</l>
<l>Dan monke ofte clusenere</l>
<l>Die uter werelt sijn ghetoghen /</l>
<l>Ende die sien noch horen en moghen</l>
<l n="2210">Dinc en ghene diese wect</l>
<l>Ten sonden of van Gode trect /</l>
<l>Ende oec wt allen sorghen sijn ghespleten</l>
<l>Daermen Gods met mach vergheten.</l>
<l><pb n="212"/>Maer die Scrifture prijst sonderlinghe</l>
<l n="2215">Van state van levene .ij. dinghe:</l>
<l>Dierste es priesterscap / dander maghedoem /</l>
<l>Diese can draghen sonder roem.</l>
<l>Priesterscap prijst men om tgone</l>
<l>Dat Cristus / die Gods Sone /</l>
<l n="2220">Dierste priester was bekent</l>
<l>Die ye maecte sacrament /</l>
<l>Ende dat alle priesters voert</l>
<l>Van hem houden die vijf woert /</l>
<l>Ende om dat si maken volcomelike</l>
<l n="2225">Den lichame Gods van hemelrike /</l>
<l>Die hen ghemaect heeft ende ontmaken sal /</l>
<l>Des nieman int ghetal</l>
<l>Vanden inglen macht en heeft.</l>
<l>Ende om dat die priester vergheeft</l>
<l n="2230">Die sonden / dit sijn .iij. saken waer bi</l>
<l>Dat priesterscap gheprijst si;</l>
<l>Ende dese saken sijn groet ende scone /</l>
<l>Ende spruten wt Cristum den Gods Sone;</l>
<l>Want voer Cristum te ghenen stonden</l>
<l n="2235">En mochte noyt mensche vergeven sonden /</l>
<l>Noch Gods lichame sacreren:</l>
<l>Wi moghen hem wel dancken der eren.</l>
<l>Den maeghdoem prijst oec die Scrifture /</l>
<l>Om dat ene maghet pure</l>
<l n="2240">Gode droech sonder blame</l>
<l>In haren edelen lichame</l>
<l>Boven der naturen aert /</l>
<l>Dat voer noch na ghesien en waert;</l>
<l>Want hadde edelre yet gheweest</l>
<l n="2245"><pb n="213"/> Dan maghedoem / also men leest /</l>
<l>God boven al te voren</l>
<l>Hadder af willen sijn gheboren;</l>
<l>Ende want hi dan van hare quam</l>
<l>Die ons deeweghe pine benam</l>
<l n="2250">Ende verloeste die menschede /</l>
<l>Die helle brac / dien hemel ontdede /</l>
<l>So moeten wi maghedoem prisen;</l>
<l>Ende oec in alre wisen</l>
<l>Moeten wi die heylige maget eren /</l>
<l n="2255">Die moeder es Ons Liefs Heren /</l>
<l>Ende die des oec heeft verdient</l>
<l>Dat God es worden onse vrient /</l>
<l>Die meer was dan .vj<hi rend='sup'>m</hi>. iaer</l>
<l>Des menschen viant herde swaer /</l>
<l n="2260">So dat sine porte besloten stoet</l>
<l>Beyde ieghen quaet ende ieghen goet.</l>
<l>Ende al noch alre daghe ghelike</l>
<l>Versoent si ons herde vriendelike</l>
<l>Voere haren Sone / ende bejaeght ons pardoen</l>
<l n="2265">Also wi ieghen Hem mesdoen;</l>
<l>Want si en laet nieman onverloest</l>
<l>Die in hare set sinen troest /</l>
<l>Si es ons ghereet in alre tijt:</l>
<l>Des moet si sijn ghebenedijt.</l>
<l n="2270">Nu hebbic u die sake ghewijst</l>
<l>Waer om maghedoem es gheprijst /</l>
<l>Ende oec priesterscap mede</l>
<l>Na den staet der gheestelijchede.</l>
</div>
<div type="chapter"><head type="chapter"><pb n="214"/> <hi rend="italic">Vanden groten orbore die comt vanden Coepman ende vanden Ackerman. C. XXVII </hi></head>
<l>ENde also twee dinghe</l>
<l n="2275">Gheprijst sijn sonderlinghe</l>
<l>In dat gheestelike leven /</l>
<l>Also selen wi prijs gheven</l>
<l>Tween poenten verre te voren /</l>
<l>Die der werelt toe behoren:</l>
<l n="2280">Dat sijn dackerman ende de coepman;</l>
<l>Want sonder dese so en can</l>
<l>Die werelt al niet ghestaen /</l>
<l>Want dat volc soude saen</l>
<l>Van breken al bederven /</l>
<l n="2285">Ende oec van hongher sterven.</l>
<l>Die ackerman moet winnen al</l>
<l>Daer dat volc bi leven sal /</l>
<l>Ende breect met sire pinen</l>
<l>Lant / heyden ende woestinen /</l>
<l n="2290">Ende wint coren / wijn ende vrochte /</l>
<l>Daer sonder niet en mochte</l>
<l>Die werelt .ij. iaer gedueren;</l>
<l>Want alle creaturen /</l>
<l>Menschen / beesten / ionc ende out /</l>
<l n="2295">Nemen daer af haer onthout.</l>
<l>Oec voeden si opden lande</l>
<l>Quec ende beesten menegherande /</l>
<l>Scape / verkene / perde / coye ende vee</l>
<l>Hoendre / ganse / deen min dander mee /</l>
<l n="2300">Daer tsfolx lijftocht ane steet</l>
<l><pb n="215"/>En daer ons af comt / God weet /</l>
<l>Dat goede suvel dat wi verteren /</l>
<l>Dies nieman en mach ontberen /</l>
<l>Boter / kase ende eyere mede.</l>
<l n="2305">Proeft / en es dit niet waerhede?</l>
<l>Dese bate ende dit voerdeel</l>
<l>Comt vanden lantman gheheel;</l>
<l>Selve ontbijt hijs cume nochtan</l>
<l>Een goet morseel die lantman;</l>
<l n="2310">Dbeste verteren al die vremde.</l>
<l>Si draghens cume een goet hemde;</l>
<l>Nochtan pijnt hire om even vaste /</l>
<l>Nacht no dach en heeft hi raste.</l>
<l>Nu siet ende merct dan wel</l>
<l n="2315">Of dat lant winnen es spel /</l>
<l>Diet al wint / voedt ende bout /</l>
<l>Daer hem tfolc mede onthoudt.</l>
<l>Nu hebdi verstaen dbedieden</l>
<l>Wat ons leghet aen dackerliede.</l>
<l n="2320">Nu hoert den groten orbore dan</l>
<l>Die ons leghet aen den coepman /</l>
<l>Die dat goet coept ende vercoept /</l>
<l>Ende alle die werelt dore loept.</l>
<l>Hem en es zee te diepe no te lanc /</l>
<l n="2325">Noch lant te hoghe no te stranc</l>
<l>Tote inden .iiij. werelt hoeken /</l>
<l>Hi en willet varen besoeken /</l>
<l>Ende coept dies hi vindt daer /</l>
<l>Ende vueret verre elwaer</l>
<l n="2330">Daer mens niet vinden en mochte</l>
<l>Waert dat hijs daer niet en brochte /</l>
<l><pb n="216"/>Dies menech soude hebben noet</l>
<l>Ende van breken bliven doet.</l>
<l>Waer hi verneemt enech lant</l>
<l n="2335">Daer coren diere es ofte ghewant /</l>
<l>Goet van ghewichte of ander goet /</l>
<l>Daerwert vaert hi metter spoet /</l>
<l>Ende soccoerst dat lant haestelike</l>
<l>Vanden goede dieft hadde breke:</l>
<l n="2340">Hi halet goet daer ment windt</l>
<l>Ende vueret daer mens niet en vindt.</l>
<l>Aldus deylt hi ghelike</l>
<l>Dat goet in ertrike</l>
<l>Van lande te lande / weder ende voert</l>
<l n="2345">Oest en west / suut ende noert /</l>
<l>Ende avontuert om dit bedrijf</l>
<l>Beyde ziele ende lijf /</l>
<l>Ende ghedoghet menech coude</l>
<l>Ende oec hitte menechfoude /</l>
<l n="2350">Ende inder zee meneghen vaer;</l>
<l>Ende sulc stont blijft hi daer</l>
<l>Alte male metten goede /</l>
<l>Ende alse hijs minst es op sijn hoede</l>
<l>Comen rovers of quade lantsheren /</l>
<l n="2355">Diene altemale onteren</l>
<l>Ende nemen hem al dat hi heeft:</l>
<l>Dan mach hem rouwen dat hi leeft.</l>
<l>Nochtan en laet hijs daer om niet /</l>
<l>Al es hem dit ongheval ghesciet /</l>
<l n="2360">Hine wilt weder henen sonder verdrach /</l>
<l><pb n="217"/>Gheschie dats gheschien mach.</l>
<l>Maer dats te claghene alles boven /</l>
<l>Dat lantsheren laten roven</l>
<l>Den coepman in enegher tijt /</l>
<l n="2365">Die doer haer lant lijdt;</l>
<l>Want si daer om sijn lantsheren /</l>
<l>Dat si foertsen selen weren</l>
<l>Ende elken tsine doen gheven /</l>
<l>Alsic u voere hebbe bescreven.</l>
<l n="2370">Daer om was een goet man</l>
<l>Die edele hertoghe Ian /</l>
<l>Die yrst so hiet in Brabant:</l>
<l>Hine hadde nye so groten viant /</l>
<l>Sine liede en mochten sonder hoede</l>
<l n="2375">Ende sonder vreese met haren goede</l>
<l>In sinen lande riden ende gaen /</l>
<l>Tort yeman die hem hadde mesdaen!</l>
<l>Daer om onste hem God der eren</l>
<l>Dat hi was een here der heren /</l>
<l n="2380">Ende sine viande dwanc over al /</l>
<l>So dat sijn name bliven sal</l>
<l>Emmermeer in ertrike.</l>
<l>God gheve hem sijn hemelrike!</l>
<l>Nu hebdi verstaen die nuthede</l>
<l n="2385">Van ackerman ende van coepman mede /</l>
<l>Welcs leven men mochte ontberen niet.</l>
<l>Daer bi merct ende besiet:</l>
<l>En es cardinael / bisscop no monc</l>
<l>Lantshere / ridder noch canonc /</l>
<l n="2390">Ertrike en souder ontberen bat</l>
<l>Dan diere .ij. gheloeft mi dat.</l>
<l><pb n="218"/>Dit es waer dat ic u scrive;</l>
<l>Want dat ertrike blijft te live /</l>
<l>Dats naest Gode bi desen tween;</l>
<l n="2395">In weet beter en gheen</l>
<l>Te ghemeynen orbore alle der liede.</l>
<l>Hier mede latic dit bediede.</l>
</div>
<div type="chapter"><head type="chapter">Vanden levene daer men mede comen mach ter zalichheden. C. XXVIII. </head>
<l>IAn / wat leven salmen leyden</l>
<l>Mede te comene ter salicheyden</l>
<l n="2400">Ende ten hoghen lone van hemelrike?</l>
<l>Wouter / harde lichtelike</l>
<l>Mach die mensche verdienen des</l>
<l>Dat hemelrike sijn es /</l>
<l>Die de gratie heeft te Gode.</l>
<l n="2405">Men houde de .X. ghebode /</l>
<l>Ende men leve van weken te weken</l>
<l>Also men tsondaeghs hoert spreken</l>
<l>Den prochiepape / ende ghebieden</l>
<l>Inder kerken den lieden.</l>
<l n="2410">Ende dat elc / spade ende vroe /</l>
<l>Sinen evenkersten doe</l>
<l>Also hi woude datmen hem dade /</l>
<l>Hier met vindt hi ghenade</l>
<l>Voer Ons Heren aenschijn.</l>
<l n="2415">Helpe Ian! hoe mochte dit sijn?</l>
<l>Minderbrueder ende Iacopine /</l>
<l>Die meesters sijn in divine /</l>
<l>Si schinen dat si weten algader</l>
<l><pb n="219"/>Die verholenheyt des Vader /</l>
<l n="2420">Ende maken ons den wech so swaer</l>
<l>Dat cume yeman mach comen daer /</l>
<l>So meneghen grindel starc ter core</l>
<l>Scieten si voer die dore.</l>
<l>Wouter / ic spreke als Iacob sprac:</l>
<l n="2425">Ic woude de ghene die so strac</l>
<l>Den wech maken ende so inghe /</l>
<l>Dat si poertiers sonderlinghe</l>
<l>Ter hellen worden ghesat</l>
<l>Si souden so nauwe houden tgat</l>
<l n="2430">Daer en soude nieman comen in /</l>
<l>Dat mach elc merken in sinen sin /</l>
<l>Na dien dat si hemelrike</l>
<l>Sluten also starkelike.</l>
<l>Wouter / dats mijn ghelove claer:</l>
<l n="2435">En es gheen sondare also swaer</l>
<l>Hem en rouwen dicke sijn sonden /</l>
<l>Ende oec in meneghen stonden</l>
<l>Doet hi sonde met groter vreesen;</l>
<l>Want dat mochte qualike wesen</l>
<l n="2440">Daer naturlike verstannesse es binnen</l>
<l>En doet hem dicke hare sonden kinnen;</l>
<l>Ende oec en es nieman also quaet</l>
<l>Hi en doet selcstont weldaet /</l>
<l>Of hi en hevet eneghe doghet an /</l>
<l n="2445">Waer bi dat hem God an</l>
<l>Sijnre gracien vele te bat /</l>
<l>Ende houdt hem emmer te staden dat.</l>
<l>Mijn ghelove es dat Onse Here</l>
<l>Den mensche mint also sere</l>
<l n="2450"><pb n="220"/> Dat hi ocsuyn suect / nacht ende dach /</l>
<l>Hoe dat hine behouden mach /</l>
<l>Ende elken mensche / es hi traghe of haest /</l>
<l>Haelt hi als hi hem es naest.</l>
<l>Oec seghet een wijs man aldus /</l>
<l n="2455">Diemen heet Cesarius:</l>
<l>Kennen wi onse sonden ende weten</l>
<l>So heefter God al vergheten.</l>
<l>Aldus so suect Onse Here</l>
<l>Altoes ocsuyn ende kere</l>
<l n="2460">Hoe hi den sondare mach behouden /</l>
<l>Ende leghet in so menegher vouden</l>
<l>Datment ghesegghen niet en mochte;</l>
<l>Want hi ons harde diere cochte</l>
<l>Met sijns selfs heylighe doet.</l>
<l n="2465">Sine ontfermherticheyt es so groet</l>
<l>Datse nieman ghegronden en can;</l>
<l>Maer daer op en soude nieman</l>
<l>Dencken / diere op dade te mere</l>
<l>Hi bleve verloren emmermere.</l>
<l n="2470">Vaste ghelove ende hope goet</l>
<l>Selen wi draghen in onsen moet /</l>
<l>Ende Gode betruwen boven al</l>
<l>Dat Hi ons ontfermen sal;</l>
<l>Ende alse wi hebben mesdaen /</l>
<l n="2475">Selen wijs rouwe te hant ontfaen /</l>
<l>Ende sal ons van herten wesen leet /</l>
<l>Ende selen te beteren sijn ghereet</l>
<l>Met ons prochiaens rade /</l>
<l>So vinden wi emmer ghenade</l>
<l n="2480">Voer die heylighe oghen Ons Heren.</l>
<l><pb n="221"/>Lieve kindere / wat mach ic u leren /</l>
<l>God kent wel ende es gewes</l>
<l>Dat menschelike nature cranc es</l>
<l>Ende van naturen gherne sneeft /</l>
<l n="2485">Ende als men dan berouwe heeft</l>
<l>So verghevet God ter vaert /</l>
<l>Ghelijc ic u vore hebbe verclaert.</l>
<l>Wi en moghen alle niet sijn</l>
<l>Volmaect alse die inglen sijn /</l>
<l n="2490">Of Sinte Peter / oft Sinte Ian.</l>
<l>Ic rade wel elken man</l>
<l>Dat hi hem huede van sonden /</l>
<l>Ende dat hi peynse tallen stonden</l>
<l>Dat die doet naect ende naect</l>
<l n="2495">Weder men slaept ofte waect /</l>
<l>Ende een ure niet stille en steet.</l>
<l>Die tijt gheet vaste ende gheet</l>
<l>Tote eens levens eynde.</l>
<l>Ende so scheedt hi van desen elleynde</l>
<l n="2500">Met bitterheyden harde groet.</l>
<l>Wat bitterheyden es hier vore de doet</l>
<l>Hi en werdt ghehoert no ghesien /</l>
<l>Ende haer en mach nieman ontsien.</l>
<l>Alle blijscap en ghenuechlijchede /</l>
<l n="2505">Rijcheyt / ere ende voerdeel mede</l>
<l>Diemen te deser werelt mint /</l>
<l>Werdt in deser bitterheyt gheint /</l>
<l>Ende wi weten stat / ure / no dach</l>
<l>Waer ons dat ghevallen mach /</l>
<l n="2510">Weder int water of opter heyden.</l>
<l>God late ons goets tijts verbeyden!</l>
<l><pb n="222"/>Hi es vroet die hem also beleydt</l>
<l>Dat hi des tijts coenlike verbeydt.</l>
<l>Ian / God die moets lonen u</l>
<l n="2515">Dat ghi mi hebt vertroest nu;</l>
<l>Want ic hielt over waerhede</l>
<l>Dat die honderste van kerstenhede</l>
<l>Daer niet comen en ware /</l>
<l>So dat ic was in groten vare</l>
<l n="2520">Ende in wanhopen te menegher uren;</l>
<l>Want dese lereers der Scrifturen</l>
<l>Sluten so vaste die dore</l>
<l>Met so meneghen slotel daer vore /</l>
<l>Dat schijnt dat nieman werdech en waer</l>
<l n="2535">Met sijnre verdienten te comene daer.</l>
<l>Wouter / dat es emmer waer:</l>
<l>Onse verdiente en mochte ons daer</l>
<l>Niet bringhen / hoe groot si si;</l>
<l>Maer Onse Here / ghelove mi /</l>
<l n="2530">Mids sijnre groter goedertierenheyt /</l>
<l>Heeft dat hoghe rike bereyt</l>
<l>Ter menschen behoef / daer met allen</l>
<l>Die inglen wt sijn ghevallen /</l>
<l>Die scone ende die verweende chore /</l>
<l n="2535">Daer sijn de mensche af recht ore.</l>
<l>Wi en hebben hier erve no stede;</l>
<l>Maer onse vaderlike erfelijchede /</l>
<l>Daer men regneert emmermere /</l>
<l>Es hier boven met Onsen Here /</l>
<l n="2540">Ende metten heylighen inglen fijn /</l>
<l>Daer wi allen toe ghenoedt sijn /</l>
<l>Daer noch tijt en lijdt noch iaer.</l>
<l>Salech sijn si die comen daer!</l>
</div>
<div type="chapter"><head type="chapter"><pb n="223"/> <hi rend="italic">Vanden .X. gheboden. C. XXIX. </hi></head>
<l>IAn / ic hoerde wel dat ghi</l>
<l n="2545">Van .X. gheboden seydt mi.</l>
<l>Welc sijn die .X. ghebode?</l>
<l>Dat leert mi / ic bidts u om Gode.</l>
<l>Wouter / hoe hebdi u beset</l>
<l>Dat ghi die .X. ghebode niet en wet /</l>
<l n="2550">Ende ghi so vele aesaghen</l>
<l>Vertrecken cont ende ghewaghen?</l>
<l>Hets wonder dat u yet verholen es:</l>
<l>Ghi cont so wel vraghen dies ende des /</l>
<l>Ghi slacht hem die tallen stonden</l>
<l n="2555">Alle dinc willen ondergronden</l>
<l>Ende al vernemen / op ende neder /</l>
<l>Dat ghesciet voert ende weder;</l>
<l>Nochtan en leren si nemmermere</l>
<l>Daer ane leghet doghet ofte ere /</l>
<l n="2560">Maer bliven ghetelt metten knechten.</l>
<l>Nochtan willen sijt al berechten</l>
<l>Ende lachteren ende blameren /</l>
<l>Eest van knapen / eest van heren;</l>
<l>Maer sine connen hen selven niet</l>
<l n="2565">Wel berechten / wat haers ghesciet.</l>
<l>Wouter / de .X. ghebode willic u</l>
<l>Met corten worden overlopen nu:</l>
<l>Elc mensche die sal</l>
<l>Gode minnen boven al /</l>
<l n="2570">Ende sinen evenkersten / dies benic vroet /</l>
<l>Ghelijc dat hi hem selven doet.</l>
<l><pb n="224"/>Ende God name in gheenre stont</l>
<l>Te vergheefs nemen inden mont.</l>
<l>Vieren die heylighe daghe Ons Heren.</l>
<l n="2575">Vader ende moeder altoes eren.</l>
<l>Anderre wive onderwenden niet /</l>
<l>Ende oec niet stelen / wats ghesciet.</l>
<l>Nieman doden noch verslaen.</l>
<l>Gheen valsche orconde doen verstaen.</l>
<l n="2580">Anders mans wijf begheren twint</l>
<l>Noch anders goet. Also men vint</l>
<l>In dEwangelie / soe sijn dese</l>
<l>Tiene ghebode die ic u lese.</l>
</div>
<div type="chapter"><head type="chapter">Vanden .VI. hoeft sonden. C. XXX. </head>
<l>NU willic u te hant vermonden</l>
<l n="2585">Al hier die .VII. hoeft sonden:</l>
<l>Hoverde / oncuusheyt / nidecheyt /</l>
<l>Vrecheyt / manslacht / gramscap / gulsecheyt.</l>
<l>Ute desen zevenen allene</l>
<l>Spruten alle hartheden ghemene /</l>
<l n="2590">Maer hoverde ende gierecheyt sijn</l>
<l>Van hen allen dquaetste fenijn;</l>
<l>Want alle quaetheyt daer wt springt /</l>
<l>Ende es met nidecheden gheminght.</l>
<l>Ende die de twee heeft inden sen</l>
<l n="2595">Draghet den derden over hem;</l>
<l>Ende hi die den nijt draeght /</l>
<l>Hi werdt daer selve af gheknaeght:</l>
<l>Men derf hem niet meer vloeke gheven</l>
<l>Dan datmen hem bidt om lanc leven;</l>
<l n="2600"><pb n="225"/> Want so die nideghe langher leeft /</l>
<l>So hi meer sijns onwillen heeft;</l>
<l>Aldus so en wedt sijn torment</l>
<l>Niegherinc nemmermeer gheent</l>
<l>Voer sine doet noch daer naer.</l>
<l n="2605">Dat ic u segghe dat es waer.</l>
<l>Ende des es hi wel weert /</l>
<l>Om dat hem in sijn herte deert</l>
<l>Dat enen andren goet ghesciet /</l>
<l>Dat hem en cost no en scaedt niet /</l>
<l n="2610">Noch noyt hem gheen arch en dede.</l>
<l>In sie gheen meerre onsalichede.</l>
<l>Ende dese nijt es bina</l>
<l>Al ghemeyne / alsic versta /</l>
<l>In alle dese werelt wijt /</l>
<l n="2615">Ende heeft gheweest in alder tijt</l>
<l>Vanden yrsten beghinne /</l>
<l>Alsic u voer gaf te kinne.</l>
<l>Ende dat es swaer elken man /</l>
<l>Dat nieman gheweten en can</l>
<l n="2620">Wie hem nijt draghet ofte en doet</l>
<l>Alse hi es in voerspoet /</l>
<l>Hoe vrient datmen hem schijnt;</l>
<l>Want dats om niet ghepijnt.</l>
<l>Wie in voerspoede of in ghelucke steet /</l>
<l n="2625">Hi heeft niders meer dan hi weet /</l>
<l>Die sijn vriende schinen nochtan.</l>
<l>Daer om seget een wijs man:</l>
<l>Hoedt u meer ieghen vrients nijt</l>
<l>Dan voer viants laghe talre tijt.</l>
</div>
<div type="chapter"><head type="chapter">   <pb n="226"/> <hi rend="italic">Vander wive selsenheyt ende dat si sijn onder den man. C.XXXI. </hi></head>
<l n="2630">IAn / ic hebbe menech woert</l>
<l>Vander wive selsenheyt ghehoert.</l>
<l>Ic bidde u / op dats u niet en verdriet /</l>
<l>Dat ghi mi daer af wilt segghene yet;</l>
<l>Want vele meesters van haren seden</l>
<l n="2635">Scriven grote selsenheden.</l>
<l>Wouter / daer af willic u dan</l>
<l>Segghen een luttel / so ic best can.</l>
<l>Dwijf es van naturen loes /</l>
<l>Vrecke ende ghierech altoes /</l>
<l n="2640">Onvreedsam ende onghestadech /</l>
<l>Wrakelech ende onghenadech</l>
<l>Over den ghenen dien si haet.</l>
<l>Haer hoverde es onghemaet /</l>
<l>Ende die can si qualike so besluten</l>
<l n="2645">Men wertere gheware van buten;</l>
<l>Ende meneghen wive dunct des</l>
<l>Dat hare ghelike niet en es /</l>
<l>Ende wilt gheeert sijn / vroech ende spade /</l>
<l>Ende als men haer des niet en dade /</l>
<l n="2650">Dat soude haer duncken grote smade.</l>
<l>Van sinne sijn si onghestade /</l>
<l>Ende haer lachen ende haer gheween</l>
<l>Dat leghet beyde bi een.</l>
<l>Kijnsch sijn si ende ongheleert /</l>
<l n="2655">Ende met haren worden saen ghekeert /</l>
<l>Ende saen gheloven si datmen hen seyt;</l>
<l><pb n="227"/>Daer om es den wiven ontseyt</l>
<l>Te comene tot vroeden rade /</l>
<l>Beyde in hoven ende in stade:</l>
<l n="2660">Hare ghetughe en heeft macht enghene /</l>
<l>Ende si en mach oec niet allene</l>
<l>Nieman vermomboren / also die wet</l>
<l>Ende dlantrecht heeft gheset;</l>
<l>Ende prelatye oec mede /</l>
<l n="2665">Om hare onghewarechede.</l>
<l>Ridderscap ende priesterscap met /</l>
<l>Dese sijn hen beyde ontset.</l>
<l>Gherne vernemen si vele /</l>
<l>Eest in ernste of in spele /</l>
<l n="2670">Weder het si quaet of goet /</l>
<l>Ende onlanghe / des sijt vroet /</l>
<l>Helen sijt si en segghent voert /</l>
<l>Al waert een diefte of een moert.</l>
<l>Daer om en sal hem nieman bevelen</l>
<l n="2675">Dinghen diemen wille helen;</l>
<l>Want daer af groet verdriet</l>
<l>Menech werven es ghesciet /</l>
<l>Om datmen wiven gaf te verstane</l>
<l>Heymelijcheyt daer macht lach ane.</l>
<l n="2680">Dwijf begheert oec sonderlinghe</l>
<l>Scoenheyt boven alle dinghe /</l>
<l>Ende daer toe grote sierhede</l>
<l>Beyde om thoeft ende om die lede /</l>
<l>Ende daer op verheft si haer sere</l>
<l n="2685">Ende wilt beter sijn vele mere</l>
<l>Als si die sierheyt heeft an /</l>
<l>Dan doe si thuus sat ende span.</l>
<l><pb n="228"/>Dat wijf boven al scoenheyt begheert:</l>
<l>Dat moghedi merken / want si smeert</l>
<l n="2690">Haer aenschijn ende hare ghedane</l>
<l>Anders dan God maecte daer ane /</l>
<l>Ende maken hoerne twee</l>
<l>Ghelijc enen stommen vee /</l>
<l>Ende enen sleyp na haren ganc /</l>
<l n="2695">Oft waer een steert / .ij. ellen lanc.</l>
<l>Dits wonder boven alle saken</l>
<l>Dat aenschijn aldus maken /</l>
<l>Beestelike vorme aen haren lichame /</l>
<l>Menscheliker naturen te blame.</l>
<l n="2700">Dwijf heeft oec te meneghen stonden</l>
<l>Harde scalke rade vonden /</l>
<l>Maer sine weet niet wel al</l>
<l>Hoe dat sise vervolghen sal;</l>
<l>Want si en blijft niet in enen ghedachte</l>
<l n="2705">Tfierendeel van eenre nachte.</l>
<l>Ende sonderlinghe es si blide dan</l>
<l>Als si bedrieghen mach den man;</l>
<l>Ende hoe si hogher es in state ghekeert</l>
<l>Soe si meer daer in glorieert /</l>
<l n="2710">Ende daer na set si sere hare /</l>
<l>Alsoet wel schijnt hier ende dare;</l>
<l>Want die wijste die ye hadden leven</l>
<l>Daden si swaerlike sneven</l>
<l>In scennessen ende in swaren sonden /</l>
<l n="2715">Alst noch doen in onsen stonden.</l>
<l>Maer dats iammer / sonder verdrach /</l>
<l>Dat enech bose wijf mach</l>
<l><pb n="229"/>Eneghen goeden man also verleyden</l>
<l>Ute sire beschedenheyden /</l>
<l n="2720">Dat hi lijf / ziele / ere ende goet</l>
<l>Om haren wille verliesen moet.</l>
</div>
<div type="chapter"><head type="chapter">Noch vanden wiven. C. XXXII. </head>
<l>ALle die meesters / te waren /</l>
<l>Die vore onsen tiden waren /</l>
<l>Die scrifturen in boeken legghen /</l>
<l n="2725">Si scriven alle ende segghen</l>
<l>Vander wive onghestadechede /</l>
<l>Ende van hare onghetruwecheyt mede;</l>
<l>Ende oec seget een meester van hem dat</l>
<l>Si es allene reyne die nyeman bat.</l>
<l n="2730">Menech man oec / dat verstaet /</l>
<l>Spreect van eens anders wive quaet /</l>
<l>Die swighen soude ende en spreken niet</l>
<l>Wiste hi wat hi thuus liet;</l>
<l>Want menech man wilt seker sijn</l>
<l n="2735">Dat sijn wijf es reyne en fijn /</l>
<l>Die luttel weet vander mare</l>
<l>Die heymelike loept van hare.</l>
<l>Daer om en sal nemmermere</l>
<l>Man sijn wijf prisen te sere;</l>
<l n="2740">Want men harde nauwe heelt</l>
<l>Sulke spele die men speelt.</l>
<l>Dat es wel een ghelukkech man</l>
<l>Die een wijf wel dwinghen can /</l>
<l>Dat si vreedsam / vroet si ende reyne:</l>
<l n="2745">Van honderden esser cume eyne</l>
<l><pb n="230"/>Die dese .iij. poenten heeft wel.</l>
<l>Het dunct meneghen man spel</l>
<l>Een wijf te nemene metter wet:</l>
<l>Hi es meer in davonture gheset</l>
<l n="2750">Dan die over zee vaert striden.</l>
<l>Dien arbeyt mach hi gheliden /</l>
<l>Ende mach daer ere hebben ave;</l>
<l>Maer valt sijn wijf ongave /</l>
<l>So valt hi in vernoye groet</l>
<l n="2755">Tote datse sceedt de doet.</l>
<l>Wilt hise oec met allen laten /</l>
<l>So willene die papen verwaten /</l>
<l>Ende segghen sijn ziele es verloren.</l>
<l>Neemt hise weder so heeft hi toren /</l>
<l n="2760">Ende verliest sijn ziele ende sijn lijf /</l>
<l>Ende blijft daer toe een keytijf</l>
<l>Al sijn leven / hoe dat gaet /</l>
<l>Ende en weet sijns ghenen raet.</l>
<l>Maer ic segghe dat sekerlike:</l>
<l n="2765">Wie dat es in huwelike</l>
<l>Ende verduldechlike goet ende quaet</l>
<l>Nemt dat hem over gaet /</l>
<l>Dat hi loens bejaghet mere</l>
<l>Dan een monc of een clusenere;</l>
<l n="2770">Want des nachts so sijn si</l>
<l>Doch van castimente vry /</l>
<l>Maer die man werdt ghecastijt</l>
<l>Nacht ende dach / in alre tijt;</l>
<l>Sine penitentie duert vaste</l>
<l n="2775">Nacht ende dach / sonder raste.</l>
<l>Nochtan soude dwijf altoes staen</l>
<l><pb n="231"/>Tote smans dienste / sonder waen /</l>
<l>En hem onderdanech sijn met trouwen</l>
<l>(Dat es trecht van goeden vrouwen) /</l>
<l n="2780">Ende met haren live sijn ghereet</l>
<l>Alse men tijt ende stede weet:</l>
<l>Dan es hare ghene onnere /</l>
<l>Want hijs hare voeght ende hare here.</l>
<l>Ende daer bi so moet die man</l>
<l n="2785">Altoes vore wesen dan</l>
<l>Als men dat werke werken sal /</l>
<l>Daer bi steet die werelt al /</l>
<l>Dat behoert ten huwelike /</l>
<l>Dien God maecte van hemelrike /</l>
<l n="2790">Daermen die werelt meerret mede</l>
<l>Nader menscheliker naturen sede.</l>
<l>Ende wie so dat anders dade /</l>
<l>Wrachte jeghen der naturen rade /</l>
<l>Dies hem God belghet / sonder wanc /</l>
<l n="2795">Want hire .ij. stede om verdranc.</l>
<l>Dat die vrouwe tsmans dienstwijf es /</l>
<l>Moghedi daer ane sijn gewes</l>
<l>Dat si draghende blijft dat kint</l>
<l>Dat de man selve wint /</l>
<l n="2800">Ende beydt haers tijts met vresen groet /</l>
<l>In avonturen vander doet;</l>
<l>Ende alst ter werelt heeft sijn leven /</l>
<l>Moet si hem sijn voetsel gheven /</l>
<l>Ende blijft in hare hoeden mede</l>
<l n="2805">Met sorghen ende met arbede</l>
<l>Tote dat hem ghehelpen can.</l>
<l><pb n="232"/>Alles des so es die man</l>
<l>Van rechte quite ende ontladen /</l>
<l>Ende dat wijf si moet draghen</l>
<l n="2810">Die sorghe ende den last allene</l>
<l>Vanden kinde groet ende clene.</l>
<l>Die man hi es sekerlike</l>
<l>Here ende voeght van ertrike /</l>
<l>Ende heeft al in sijn bedwanc</l>
<l n="2815">Deser werelt ommeganc.</l>
<l>Ende datter in es / quaet ende goet /</l>
<l>Es al onder des mans voet;</l>
<l>Ende alle creaturen vlien</l>
<l>Den man / want sine alle ontsien:</l>
<l n="2820">Van sinen aensichte hem ververen</l>
<l>Wolve / leewe / serpente / beren.</l>
<l>God heeft den man ghegheven</l>
<l>Grote gracie in dit leven /</l>
<l>Wijsheyt / coenheyt ende starchede /</l>
<l n="2825">Daer si die werelt houden mede:</l>
<l>Dese .iij. te samen en heeft</l>
<l>Ghene creature die leeft</l>
<l>Dan die man / sijt seker des /</l>
<l>Die allene voeght der werelt es /</l>
<l n="2830">Ende edel boven alle dinghen</l>
<l>Die ter werelt ye lijf ontfinghen.</l>
<l>Dat toende God harde wale</l>
<l>Doen hi in Marien zale</l>
<l>Mans vorme nam an /</l>
<l n="2835">Daer hi den viant mede verwan.</l>
</div>
<div type="chapter"><head type="chapter"><pb n="233"/> <hi rend="italic">Een exempel vanden wiven. C. XXXIII. </hi></head>
<l>   WOuter / ic hebbe segghen horen</l>
<l>Dat een coninc hier te voren</l>
<l>Maercolve ontboet dat hi quame</l>
<l>Te sinen hove / ende met hem name</l>
<l n="2840">Sinen vrient ende sinen viant /</l>
<l>Ende hi met hem die brachte te hant.</l>
<l>Maercolf nam tier selver stont</l>
<l>Sijn wijf ende sinen hont /</l>
<l>Ende ghinc ties coninx hove waert.</l>
<l n="2845">Te sinen wive sprac hi op die vaert:</l>
<l>"Hertelike lieve vriendinne /</l>
<l>Ghi wet wel dat ic u minne</l>
<l>Boven al dat ye lijf ontfinc /</l>
<l>Ic moetu een heymelike dinc</l>
<l n="2850">Segghen die mi es ghesciet /</l>
<l>Maer ghine moghes versegghen niet</l>
<l>Om ghene sake / om ghene noet;</l>
<l>Want wist die coninc / ic waer doet."</l>
<l>Dwijf zwoer bi groten eden</l>
<l n="2855">Dat si haer liever bleve ghesceden</l>
<l>Wt hemelrike teweghen daghen</l>
<l>Dan sijs een woert soude gewaghen.</l>
<l>"Lieve minne / sprac hi / ic segt u dan:</l>
<l>Ic vermoerde enen man</l>
<l n="2860">In dese weke op ene stont /</l>
<l>Daer ic aen wan .CCC. pont /</l>
<l>Ende ic barchene met haesten doe</l>
<l>Onder onse bedde int bedstroe.</l>
<l><pb n="234"/>Aldus hebben wi tgoede ghelt.</l>
<l n="2865">Nu siet dat ghi ons niet en melt</l>
<l>Aen mijn lijf no aen mijn ere."</l>
<l>"Maercolf / mi verwondert zere</l>
<l>Dat ghi so luttel betrout mi;</l>
<l>Ic storve mi liever dan ghi /</l>
<l n="2870">Dat wetti selve harde wale."</l>
<l>Hier mede lieten si die tale /</l>
<l>Ende quamen in sconinx hof mettien;</l>
<l>Ende alsene die coninc heeft versien /</l>
<l>Hiet hine willecome saen /</l>
<l n="2875">Ende vraghede hem of hi hadde ghedaen</l>
<l>Also als hi hem beval?</l>
<l>"Here / sprac hi / ja ic al:</l>
<l>Hier es mijn vrient ende mijn viant mede."</l>
<l>"Hier af moetic die waerhede</l>
<l n="2880">Weten /" sprac die coninc.</l>
<l>"Here / sprac Maercolf / dese dinc</l>
<l>Willic u tonen nu ter stat:"</l>
<l>Ende gaf sinen wive enen plat</l>
<l>In haer aenschijn also wel</l>
<l n="2885">Dat si bina ter erden vel.</l>
<l>Doen riep si lude: "Ay mi! ay mi!</l>
<l>Dese mordenare / hoe slaet hi mi?</l>
<l>Here coninc /" sprac si / "sekerleke</l>
<l>Hi vermoerde in dese weke</l>
<l n="2890">Enen man om sijn ghelt /</l>
<l>Dien ghi noch vinden selt</l>
<l>Thuus onder sijn bedstroe /</l>
<l>Hi lies mi seker selve also.</l>
<l>Die galgaert heeft verdient dat</l>
<l n="2895"><pb n="235"/> Ghine settet op een rat;</l>
<l>Hi heves langhe verdient wale."</l>
<l>Doen die coninc hoerde dese tale /</l>
<l>Loech hi ende sweech nochtan;</l>
<l>Ende Maercolf / die wise man /</l>
<l n="2900">Riep sinen hont daer hi stoet /</l>
<l>Ende sloech hem af enen voet.</l>
<l>Doen riep hine weder saen /</l>
<l>Ende hi quam te hem ghegaen</l>
<l>Oetmoedeliker vele mere</l>
<l n="2905">Dan hi gheploghen hadde ere.</l>
<l>"Here coninc / sprac Maercolf mettien /</l>
<l>Nu hebdi ghehoert ende ghesien</l>
<l>Minen vrient ende minen viant.</l>
<l>Nu merct wel al te hant</l>
<l n="2910">Dat mijn viant es mijn wijf /</l>
<l>Die mi woude doen nemen tlijf</l>
<l>Om enen slach dien ic haer gaf;</l>
<l>Ende minen hont sloeghic af</l>
<l>Van sinen live een let /</l>
<l n="2915">Nochtan es hi mijn vrient bet</l>
<l>Dan hi ye was te voren /</l>
<l>Also ghi sien moghet ende horen."</l>
<l>Die coninc seyde: "Maercolf / ghi</l>
<l>Hebbet wel betoent mi</l>
<l n="2920">Metten werken al bloet</l>
<l>Die dinghen daer ic u om ontboet:</l>
<l>Ic sie dat nieman en sal</l>
<l>Sinen wive ontdecken al</l>
<l>Sine heymelijcheyt daer macht aen leyt /</l>
<l n="2925">Dit houdic wel over waerheyt."</l>
<l><pb n="236"/>Dus toende Maercolf den coninc daer</l>
<l>Dat sijn wijf sijn viant waer.</l>
</div>
<div type="chapter"><head type="chapter">Noch meer vander manne viande. C. XXXIV. </head>
<l>NOch heeft die man der viande mere /</l>
<l>Daer hi nochtan harde zere</l>
<l n="2930">Siele ende lijf om avontuert /</l>
<l>Ende dat sijn leven dicke besuert.</l>
<l>Dat sijn sine kindre / wildijt verstaen;</l>
<l>Want van dies maels dat si verstennesse haen /</l>
<l>So ontrecken si hem dat sine</l>
<l n="2935">Ende doen hem meneghe pine /</l>
<l>Toren ende scade / alsict bevroede.</l>
<l>Es die man rike van goede /</l>
<l>Ende en gheeft hi hem niet ghenoech</l>
<l>Dat si willen na haer ghevoech /</l>
<l n="2940">So begheren si sine doet</l>
<l>Met verlanghen harde groet /</l>
<l>Ende peynsen dicke in haren moet:</l>
<l>Hoe langhe sal ons dit goet</l>
<l>Vore draghen dese oude /</l>
<l n="2945">Dat onse goet wesen soude?</l>
<l>Al ongheluc moets ons verlaten.</l>
<l>Het schijnt dat si nieman en haten</l>
<l>Also sere als diese heeft ghewonnen;</l>
<l>Want si hem sijns levens veronnen.</l>
<l n="2950">Ghestaedt oec davonture des</l>
<l>Dat die vader arm es</l>
<l>Ende hem selven niet gheneren en can /</l>
<l>So en es onder der sonnen man</l>
<l><pb n="237"/>Dies si hem scamen mere /</l>
<l n="2955">Ende het dunct hen grote onnere</l>
<l>Dat si hebben alsulken vader /</l>
<l>Si souden sijns alle tenengader</l>
<l>Loechenen / consten si.</l>
<l>Merct of dit waer si:</l>
<l n="2960">Aldus dunct mi sekerlike.</l>
<l>Es die man arm of rike /</l>
<l>Hi es met sinen kindren onweert;</l>
<l>Want die yemans doet begheert /</l>
<l>Dats sijn viant / hoe dat veert.</l>
<l n="2965">Daer om es hi hanghens weert</l>
<l>Die siele ende lijf avontuert al</l>
<l>Om goet / daer hi mede sal</l>
<l>Kijndre of maghe maken rike;</l>
<l>Soe vele bestaedt mens qualike /</l>
<l n="2970">Ende so luttel heves die siele te bat.</l>
<l>Elc prueve bi hem selven dat.</l>
</div>
<div type="chapter"><head type="chapter">Vanden goeden wiven. C. XXXV. </head>
<l>IAn / mi wondert sekerlike</l>
<l>Dat ghi aldus fellike</l>
<l>Spreect toten vrouwen weert.</l>
<l n="2975">Het schijnt ghi hebtse onweert.</l>
<l>Men seyt ghemeynlike nochtan /</l>
<l>Dat van rechte elc man</l>
<l>Vrouwen prisen ende eren sal /</l>
<l>Waer hi comt al over al.</l>
<l n="2980">Wouter / wat ic u lere /</l>
<l>Ghi blijft altoes in enen kere /</l>
<l><pb n="238"/>Even dul ende even blent /</l>
<l>Ghine verstaet noch en leert twent.</l>
<l>Suldi yet verstaen of inhalen /</l>
<l n="2985">Dat moetmen u tallen malen</l>
<l>Knuwen / also men pleghet</l>
<l>Den kinde dat in die wieghe leghet.</l>
<l>Woudi die waerheyt verstaen in trouwen /</l>
<l>So en seydic u niet van vrouwen</l>
<l n="2990">Maer van wiven / sijts gewes /</l>
<l>Ende wet dat groet ondersceet es</l>
<l>Tusschen den vrouwen ende den wiven /</l>
<l>Alsic u hier na sal bescriven /</l>
<l>Op dat ghijt wel verstaen wilt.</l>
<l n="2995">Maer u sin heeft so harden scilt /</l>
<l>Dattene cume enech man</l>
<l>Met worden yet doerhouwen can.</l>
<l>Nochtan wildi altoes callen</l>
<l>Ende bevroedt sijn van allen;</l>
<l n="3000">Ende om dat ghi sijt so ruyt /</l>
<l>Sal ic u segghen over luyt</l>
<l>Die dinc / ende bat verclaren</l>
<l>Dan si vore verclaert waren.</l>
<l>Wouter / en verstaet niet dat</l>
<l n="3005">Men hebbe in menegher stat</l>
<l>Goede vrouwen oec vonden /</l>
<l>Ende doet noch te desen stonden.</l>
<l>Maer mijn meyninghe es groet ende cleyne</l>
<l>Op die broesheyt / die God ghemeyne</l>
<l n="3010">Gaf der wijsseliker naturen</l>
<l>Boven allen creaturen;</l>
<l>Want ghemeyne nature der wijflijcheyt</l>
<l><pb n="239"/>Es al gheneyght ter broescheyt;</l>
<l>Maer diere minst toe es gheset</l>
<l n="3015">Hi mach hem hoeden te bet;</l>
<l>Ende die hem also wel bevroeden</l>
<l>Dat si met voersienegher hoeden</l>
<l>Haer ingheborne nature verdriven /</l>
<l>Ende in vremde nature becliven</l>
<l n="3020">Daer si mede staende bliven</l>
<l>In eren ende in reynen live /</l>
<l>Si sijn wel weert dat mense crone</l>
<l>Ende lone metten hoechsten lone /</l>
<l>Ende hem en moghen alle die leven</l>
<l n="3025">Niet te vollen prijs ghegheven;</l>
<l>Want si hebben met crancker macht</l>
<l>Ghedaen vele meere cracht</l>
<l>Dan ofte een man allene</l>
<l>Verwonne een borch ghemaect van stene /</l>
<l n="3030">Alse Salomon seghet / die wise.</l>
<l>Oec seghet een ander meester van prise /</l>
<l>Dat de ufeninghe der saken</l>
<l>Een ander nature can maken.</l>
<l>Ende diere vrouwen vindtmen vele</l>
<l n="3035">Die in erenste no in spele</l>
<l>Niet en daden dat hem mestoede;</l>
<l>Want haer voersieneghe hoede</l>
<l>Heeftse in sulker doeght gheset /</l>
<l>Datse alle archeyt in hare belet.</l>
<l n="3040">Ende der goeder vrouwen leven</l>
<l>Dat es also sere verheven</l>
<l>Datment cume can ghesegghen /</l>
<l>Ofte in scrifturen ghelegghen:</l>
<l><pb n="240"/>Si es sierheyt ende ornament</l>
<l n="3045">Haers mans waer mense vent /</l>
<l>Ende sijn tresoer ende sijn scat /</l>
<l>Ende waer si es in elke stat</l>
<l>Es si van sire eren een hoede.</l>
<l>Van sinen live / van sinen goede</l>
<l n="3050">Draghet si trouwe harde groet /</l>
<l>Ende es ghetrouwe toter doet.</l>
<l>De goede vrouwe es dicke vroet /</l>
<l>Haer raet die es gherne goet</l>
<l>Ende es altoes eersam mede;</l>
<l n="3055">Gherne so houdt si in vreden</l>
<l>Haren man waer si can;</l>
<l>Ende alse te vernoye es haer man /</l>
<l>Troest sine met soeten worden soe</l>
<l>Dat hi blive werdt ende vroe /</l>
<l n="3060">Ende hi verliest sorghe ende pine.</l>
<l>Si es recht een medecine</l>
<l>Haers mans van allen quaden saken</l>
<l>Diene droeve mochten maken.</l>
<l>Verdient hi oec bi sire scoude</l>
<l n="3065">Dat menne daerom scelden soude /</l>
<l>Dat seghet si hem so suetelike</l>
<l>Dat hijs hem al heymelike</l>
<l>Te bat huedt altoes voert an /</l>
<l>Op dat hi doghet hevet an.</l>
<l n="3070">Goede vrouwen men niet en soude</l>
<l>Gheliken silvere no goude /</l>
<l>Noch purperen pelnen no saffieren /</l>
<l>Noch ghenen ghesteynte so diere /</l>
<l>Noch al den goeden ghemeynlike</l>
<l n="3075"><pb n="241"/> Diemen vindt in ertrike /</l>
<l>So edel ende so vol trouwen</l>
<l>Sijn die gherechte vrouwen /</l>
<l>Sijn si rike / sijn si mate.</l>
<l>Maer dat dunct mi grote onmate</l>
<l n="3080">Dat die quade wive vol blamen</l>
<l>Hebben moeten vrouwen namen:</l>
<l>Al waren si coninghinnen /</l>
<l>Men soudere niet tellen binnen.</l>
<l>Hets waer / alle vrouwen sijn wive /</l>
<l n="3085">Na die vorme van haren live;</l>
<l>Maer alle wive en sijn vrouwen niet /</l>
<l>Na die seden diemen aen hem siet.</l>
<l>Someghe liede berechten</l>
<l>Ende blameren mijn dichten /</l>
<l n="3090">Daer ic segghe ofte scrive</l>
<l>Vander broesheyt der wive /</l>
<l>Ende wanen dat ic allene</l>
<l>Die goede metten quaden mene.</l>
<l>In peynses nye cleyn no groet.</l>
<l n="3095">Mine meyninghe es al bloet</l>
<l>Op die ghemeyne broeschede</l>
<l>Der naturen der wijffelijchede;</l>
<l>Dies en selen die goede niet mecken /</l>
<l>Noch aen haren lachter trecken.</l>
<l n="3100">Die goede vrouwen sijn vol eren /</l>
<l>Ende die hem anders keren</l>
<l>Hebben blame / spade ende vroech /</l>
<l>Ende diere es meer dan ghenoech.</l>
<l>Ende die hier jeghen steken /</l>
<l n="3105">Ic segghe u dat si wederspreken</l>
<l><pb n="242"/>Die goede oude vroede /</l>
<l>Die al wisten tquade ende tgoede /</l>
<l>Beyde Socrates ende Plato /</l>
<l>Demonstanes ende Catho /</l>
<l n="3110">Salomon ende Ovidius /</l>
<l>Seneca ende Oratius /</l>
<l>Ende oec menech ander die ic nu</l>
<l>Niet ghenoemen en can u /</l>
<l>Die alle leren ende scriven</l>
<l n="3115">Die ghebreke vanden wiven /</l>
<l>Ende van hare broescher naturen</l>
<l>Boven andren creaturen.</l>
<l>Dits haer meyninghe diet wel verstaet:</l>
<l>Vanden goeden seyden si noyt quaet</l>
<l n="3120">Dan op die ghemeyne broescheyt;</l>
<l>Ende die anders hier toe seyt /</l>
<l>Hi mesdoet harde sere /</l>
<l>Ende mindert oec daer met sijn ere;</l>
<l>Want dat die oude wise spraken</l>
<l n="3125">Dat en mach nieman loghen maken;</l>
<l>Want hets gheauctoriseert</l>
<l>Ende onder die vroede gheviseert.</l>
<l>So wie anders seghet of gaet</l>
<l>Dan hier vore ghescreven staet /</l>
<l n="3130">Hi wederseghet die oude vroede.</l>
<l>Elc sijs wel op sijn hoede /</l>
<l>Ende prise goede vrouwen / dats mijn raet /</l>
<l>Ende oec de ghene die sijn quaet</l>
<l>En can hi niet ghemaken goet /</l>
<l n="3135">En si dat God selve doet.</l>
<l>Watmen leert of watmen seyt /</l>
<l>God weet al die waerheyt.</l>
</div>
<div type="chapter"><head type="chapter"><pb n="243"/> <hi rend="italic">Vander papen state ende ghebreken. C. XXXVI. </hi></head>
<l>IAn / nu hebdi mi gheseyt</l>
<l>Van vele dinghen die waerheyt /</l>
<l n="3140">Dies ic noyt en hebbe gheweten;</l>
<l>Maer bina haddic vergheten</l>
<l>Te vraghene van den heren</l>
<l>Die de kerken regeren /</l>
<l>Paeuse / bisscope ende ander prelate.</l>
<l n="3145">Hoe dunct u van haren state /</l>
<l>Ende dander paepscap also mede</l>
<l>Dat behoert ten kerstenhede?</l>
<l>Want vele liede segghen sekerlike</l>
<l>Dat si hem bewaren cranckelike.</l>
<l n="3150">Wouter / soudic die waerheyt spreken</l>
<l>Al wt vander papen ghebreken /</l>
<l>Si souden mi vermaledien;</l>
<l>Want si souden mi betyen</l>
<l>Dat ic onghelove brachte voert /</l>
<l n="3155">Ende souden verkeren mine woert;</l>
<l>Want si hebben de wet bescreven</l>
<l>Die si den volke wt gheven /</l>
<l>Ende si tonen statuten ende ander saken</l>
<l>Hem selven alder houdst te maken</l>
<l n="3160">Ende al meest den volke jeghen;</l>
<l>Al eest dat sijs selve niet en pleghen;</l>
<l>Sine mesdoen daer niet an /</l>
<l>Maer tfolc doen si daer om inden ban.</l>
<l>Si houden nijt ende ghierechede /</l>
<l n="3165">Ende die volght hem altoes mede;</l>
<l><pb n="244"/>Want inder prelaten hove</l>
<l>En es nieman van love /</l>
<l>Noch oec weert noch willecome</l>
<l>Hine brenghe ghewin ende vrome.</l>
<l n="3170">Men derf te haren hove niet keren</l>
<l>Om dinghen of om impetreren /</l>
<l>Men brenghe mede die florine /</l>
<l>Anders eest al verloren pine;</l>
<l>Want trecht moet daer sneven</l>
<l n="3175">Eest datmen niet en mach gheven /</l>
<l>Ende onrecht dat ghelt bringht</l>
<l>Heeft sinen wille saen ghedinght/</l>
<l>Haer provenden vercopen si toe /</l>
<l>Oft waer een peert of een coe;</l>
<l n="3180">Maer om doeght ende om goet leven</l>
<l>Sie ic selden provenden gheven.</l>
<l>Symonie es nochtan</l>
<l>Een ghebot daer de ban</l>
<l>Swaerre op legghet / sijts ghewes /</l>
<l n="3185">Dan op enech ghebot dat es.</l>
<l>Si leren tfolc ende castien</l>
<l>Van sonden ende van heresien /</l>
<l>Maer si en doens selve twint.</l>
<l>Nochtan datmen ghescreven vint</l>
<l n="3190">Dat al haer leven ende al haer kere</l>
<l>Volghen soude haerre lere /</l>
<l>So dat haer leven soude sijn</l>
<l>Een raye ende een sonneschijn /</l>
<l>Die dleke volc soude leyden</l>
<l n="3195">Toter ewegher salicheyden.</l>
<l>Maer nu can men aen hem ghemercken</l>
<l><pb n="245"/>Luttel dogheden in haren werken;</l>
<l>Want dat paepscap heeft verloren</l>
<l>Die seden die toe behoren</l>
<l n="3200">Der gherechter gheestelijchede.</l>
<l>Proeft of dit es waerhede.</l>
<l>In gane / in stane / in oefeninghen</l>
<l>Ende allen wandelinghen /</l>
<l>In clederen ende in haren abyte /</l>
<l n="3205">So dunct mi al hare vyte</l>
<l>Den leken volke al ghelijc /</l>
<l>Sonder in dien namelijc</l>
<l>Dat tpaepscap noch gheen strijpt en droech.</l>
<l>Nochtan ghebrekes luttel ghenoech.</l>
<l n="3210">Ic siese persemen ende voercopen /</l>
<l>Van tavernen te tavernen lopen /</l>
<l>Dansen / reyen in rivelen /</l>
<l>Ende alle yedele spele spelen /</l>
<l>Dobbelen / wedden ende sweren /</l>
<l n="3215">Ende met scalcheden hem gheneren /</l>
<l>Ghelijc den leken lieden</l>
<l>Dien sijt souden verbieden.</l>
<l>Traghe sijn si / alsict merke /</l>
<l>Ten ghetiden in die kerke /</l>
<l n="3220">En si datmen daer deylt ghelt /</l>
<l>Dan gaen si derwaert alden telt.</l>
<l>Maer si bliven onlanghe daer /</l>
<l>Sine maken hem saen elwaer</l>
<l>Daer men drinct ende hoveert /</l>
<l n="3225">Vrouwen spreect ende bagineert.</l>
<l>In die kerke sijn si node langhe</l>
<l>Ten ghelese ende ten ghesanghe /</l>
<l><pb n="246"/>Ia si / wildijt verstaen /</l>
<l>Die de meeste renten ontfaen /</l>
<l n="3230">Sitten daer ende sien al omme /</l>
<l>Ende swighen stille alse stomme /</l>
<l>Ende staen vanden boeke bat achter.</l>
<l>Songhen si / het dochte hem lachter;</l>
<l>Maer si sitten daer ende bronken:</l>
<l n="3235">Luttel ghebrekes si en ronken.</l>
<l>Maer die vicarise allene</l>
<l>Ende die capellane / die clene</l>
<l>Gheprovent sijn ende cranc /</l>
<l>Die moeten der kerken sanc</l>
<l n="3240">Ende die pine algader draghen</l>
<l>Beyde bi nachte ende bi daghe /</l>
<l>Ofte men soudse corrigeren</l>
<l>Ende uter kerken keren.</l>
<l>Maer die met voglen ende met honden</l>
<l n="3245">Iaghen ende beeten tallen stonden /</l>
<l>Ende haer kerke selden houden /</l>
<l>Die bliven al onbescouden.</l>
<l>Dits niet ghelijc / sijts gewes:</l>
<l>Meest heeft / meest sculdech es.</l>
</div>
<div type="chapter"><head type="chapter">Vanden state ende ghebreke der abden ende der abdissen. C. XXXVII. </head>
<l n="3250">DIe cloestre ende die prelate mede /</l>
<l>Die in alle verweenthede</l>
<l>Die der werelt toe behoert</l>
<l>So vervult sijn ende versmoert /</l>
<l>Dat si niet en connen gheweten</l>
<l n="3255"><pb n="247"/> Wat si drincken moghen of eten /</l>
<l>Ende hebben haer cameren sonderlinghe</l>
<l>Daer si in houden haer wandelinghe /</l>
<l>Ende des convents goet verteren /</l>
<l>Ende hoechelike daer met hoveren</l>
<l n="3260">Met haren vrienden ende met maghen /</l>
<l>Dan sittet convent ende knaghen</l>
<l>Een ey of enen vulen harinc.</l>
<l>Dat en es niet ghelike dinc.</l>
<l>Cranc wermoes / case een luttelkijn</l>
<l n="3265">Cranc bier hebben si ende haer wijn</l>
<l>Die sal sijn vander crancster foren.</l>
<l>Den abt en dunckes niet mere verloren</l>
<l>Dan dat tconvent mach verteren;</l>
<l>Maer selve hebben si haer kelneren</l>
<l n="3270">Wel bewaert met goeden wine /</l>
<l>Den besten die comt vanden Rine:</l>
<l>Dies drincken si vol haer butseel.</l>
<l>Aldus doen si cranc ghedeel</l>
<l>Haren convent / des sijt gewes /</l>
<l n="3275">Dies tgoet altemale es.</l>
<l>Ende dat convent verdient bat</l>
<l>Die provende / wet wel dat /</l>
<l>Dat alle den laste moet draghen /</l>
<l>Beyde bi nachte ende bi daghe /</l>
<l n="3280">In lesene / in singhene / in vroech opstaen /</l>
<l>Alse die der reglen sijn onderdaen /</l>
<l>Daer dat goet om es ghegheven</l>
<l>Daer si alle gader bi leven.</l>
<l>En es sabds niet allene /</l>
<l n="3285">Maer het es al tsconvents ghemene.</l>
<l><pb n="248"/>Die abdt die soude altoes sijn</l>
<l>In sijnre moncke aenschijn</l>
<l>Ten dormtre / ten reeftre ende ten chore /</l>
<l>So dat si sien mochten ende horen</l>
<l n="3290">Haers abds volmaecte seden</l>
<l>Van dogheden ende van oetmoedecheden /</l>
<l>Ende na dan volghen sinen state.</l>
<l>Aldus souden doen prelate.</l>
<l>Doen God Onse Here waerlike</l>
<l n="3295">Met sinen jongheren ghinc op ertrike /</l>
<l>En hadde hi camer no spise allene /</l>
<l>Maer het was al ghemene</l>
<l>Dat si hadden / vroech ende spade /</l>
<l>Ende sijn lere ende sijn predicade</l>
<l n="3300">Was ghereet met sueten woerden</l>
<l>Van dinghen die ter zielen hoerden.</l>
<l>Hine scheen niet der andre here /</l>
<l>Maer haer knecht scheen hi mere /</l>
<l>Ende te dienene was hi ghereyt /</l>
<l n="3305">Also hi in dEwangelie seyt.</l>
<l>Maer des selfs si nu missen</l>
<l>Beyde die abde ende die abdissen /</l>
<l>Die verteren nacht ende dach</l>
<l>So watmen den convente afbreken mach.</l>
<l n="3310">Ic vruchte dat hem God harde swaer</l>
<l>Ten ordele sal verwiten / daer</l>
<l>Hi elken loen sal gheven</l>
<l>Van dat hi hier heeft bedreven.</l>
</div>
<div type="chapter"><head type="chapter"><pb n="249"/> <hi rend="italic">Vander biddender ordenen. C. XXXVIII. </hi></head>
<l>WOuter / van desen mendicanten</l>
<l n="3315">Moetic u een luttel ranten</l>
<l>Alse minderbrueder ende jacopine /</l>
<l>Witte brueder ende augustine /</l>
<l>Die lopen weder ende voert</l>
<l>Prediken Ons Heren woert</l>
<l n="3320">Den leeken volke openbare.</l>
<l>Ic vruchte dat si al dware</l>
<l>Niet en segghen ende en leren /</l>
<l>Daer sise biechten ende absolveren;</l>
<l>Want si vleyende ende volghende sijn</l>
<l n="3325">Hem die hem gheeft broet ende wijn.</l>
<l>Bedi si moeten leven</l>
<l>Van datmen hem sal gheven /</l>
<l>Daer groet perijl in leghet /</l>
<l>Als ons een wijs man seghet:</l>
<l n="3330">Wie arm es ende niet en heeft /</l>
<l>Ende met goeder spisen gherne leeft /</l>
<l>Ende aen bidden leghet sijn lijfnere /</l>
<l>Die moet sijn een smeker sere;</l>
<l>Ende wie smeect / also wi lesen /</l>
<l n="3335">En mach niet gherecht wesen;</l>
<l>Ende den ongherechten moetmen scuwen /</l>
<l>Ende den smeker niet betruwen /</l>
<l>Also alse die wise segghen</l>
<l>Die scrifturen in boeken legghen.</l>
<l n="3340"><pb n="250"/> Hoverde / ghierecheyt ende nijt</l>
<l>Vindic in gheestelijc abijt</l>
<l>Vele meer / sijts gewes /</l>
<l>Dan in enech volc dat es /</l>
<l>Ende oec luxurie bedect /</l>
<l n="3345">Daer der vele mede es bevlect.</l>
</div>
<div type="chapter"><head type="chapter">Hier berespt Wouter Janne van sinen worden. C. XXXIX. </head>
<l>IAn / dits wonder dat ic hore.</l>
<l>Ghi seyt int beghin hier vore /</l>
<l>Dat dat volc nu beter ware</l>
<l>Dant ye was: dits contrare;</l>
<l n="3350">Want van wat state wi spreken /</l>
<l>Ghi vinder in grote ghebreken /</l>
<l>Ende aldus en volghedi niet wale</l>
<l>Uwer redenen ende uwer tale.</l>
<l>Wouter / een peert of een rent</l>
<l n="3355">Die en sijn niet so blent</l>
<l>Van sinne alse ghi sijt.</l>
<l>Men moet u in alre tijt</l>
<l>Al dat knuwen datmen u seyt /</l>
<l>Alse den kinde dat in de wieghe leyt.</l>
<l n="3360">Ic seyde vore / ende ic lye noch des /</l>
<l>Dat tfolc nu also goet es /</l>
<l>Of beter / dat ic nu sye /</l>
<l>Dant hier vormaels was ye;</l>
<l>Maer niet en makic u vroet</l>
<l n="3365">Dat tfolc es altemale goet.</l>
<l>Men heeft in allen stonden</l>
<l><pb n="251"/>Beyde goede ende quade vonden /</l>
<l>Also men doet noch heden daghes.</l>
<l>Maer die meyninghe mijn ghewages</l>
<l n="3370">Dat dat volc van ertrike</l>
<l>Also goet es ghemeynlike /</l>
<l>Ia dleeke volc alst ye ghewas.</l>
<l>Der vermetic mi wel das /</l>
<l>Datmen nu meest trouwen siet</l>
<l n="3375">Int ghemeyne weerlike diet /</l>
<l>Dat sinen arbeyt daghelijx verteert</l>
<l>Ende met sinen acker hem gheneert /</l>
<l>Ofte van lande te lande rent</l>
<l>Ende met comenscape went /</l>
<l n="3380">Des die meneghe te bat heeft</l>
<l>Ia al dies die werelt leeft</l>
<l>Steet naest Gode bi desen /</l>
<l>Dat willic wel ter waerheyt lesen;</l>
<l>Ia sal trouwe staende bliven /</l>
<l n="3385">Dat sal bi desen .ij. becliven.</l>
<l>En es paeus / bisscop no pape /</l>
<l>Lantshere / riddere no knape /</l>
<l>Selen si haer leven hier ontdraghen /</l>
<l>Dese twee en moetent bejaghen.</l>
<l n="3390">Oec behoren si ghemeynlike</l>
<l>Ten edelen goeden huwelike /</l>
<l>Dien God / die voersieneghe wise /</l>
<l>Yerst maecte inden paradise.</l>
<l>Dits doerdene daert al aen steet</l>
<l n="3395">Dat der werelt ane gheet /</l>
<l>Ende daer men trouwen meest aen vent.</l>
<l>Belghe hem die wille / in achts twent:</l>
<l><pb n="252"/>Dat sijn lantsheren ende prelate</l>
<l>Daer ic mi minst trouwen toe verlate /</l>
<l n="3400">Ende volc van gheesteliken abite;</l>
<l>Want si houden verkeert haer vite.</l>
<l>Dat doet al nijt ende ghierechede /</l>
<l>Also ic hier vore seyde.</l>
<l>Du leec man en ontsie di niet /</l>
<l n="3405">Dat paepscap en es sekerre niet</l>
<l>Hemelrijx dan du bes:</l>
<l>Die best leeft best es.</l>
<l>Al predect tpaepscap Gods woert /</l>
<l>Ende haer theologie bringht voert /</l>
<l n="3410">Ende du sits daer voer hare voete /</l>
<l>Du best lichte also soete</l>
<l>Ende also weert voer danscijn Ons Heren /</l>
<l>Als si sijn die di leren;</l>
<l>Want clergye sonder goet leven</l>
<l n="3415">En can ghene salecheyt gheven.</l>
<l>Hets beter een doghet allene</l>
<l>Dan alle phylosophye ghemene.</l>
<l>Al eest oec dat si di biechten</l>
<l>Ende dine ziele verlichten /</l>
<l n="3420">Ende van dinen sonden ontladen daer /</l>
<l>Du best lichte also claer /</l>
<l>Oft claerre voer Gode dan hi</l>
<l>Die daer absolveert di.</l>
<l>Al bestu in Scrifturen blent /</l>
<l n="3425">Daer om en twivele niet een twent.</l>
<l>Dijn simpel ghelove clare</l>
<l>Es voer Gode also mare</l>
<l><pb n="253"/>Alse eens clercs / des benic wijs /</l>
<l>Die .xxx. iaer lach te Parijs.</l>
<l n="3430">Cristus sprac liefliker mee</l>
<l>Ieghen dwijfken van Cananee:</l>
<l>U ghelove becomt mi bat</l>
<l>Dan der papen / gheloeft mi dat;</l>
<l>Want al sijn scelden ende sijn horeest</l>
<l n="3435">Hadde hi op die papen meest /</l>
<l>Ende die berespte hi met harder tale;</l>
<l>Maer dat wijfken bequam hem wale</l>
<l>Die hi opten putte vant /</l>
<l>Ende si gheloefde aen hem te hant.</l>
<l n="3440">Maer wat miraculen Cristus dede /</l>
<l>Die papen bleven in hare quaethede.</l>
<l>Hore mi nu / dorpman /</l>
<l>Ende legt hier dinen sin an.</l>
<l>Du die leves op dinen acker /</l>
<l n="3445">Ende te dinen labore best wacker /</l>
<l>Du best also seker / sijts gewes /</l>
<l>Alse paeus ofte bisscop es /</l>
<l>Lantsheren ofte ander papen /</l>
<l>Die altoes plucken ende rapen</l>
<l n="3450">Dine pine ende dinen arbeyt /</l>
<l>Daer du om storts dijn sweyt;</l>
<l>So spreken si aldus:</l>
<l>Iste est rusticus;</l>
<l>Men neme hem dat hijs heeft /</l>
<l n="3455">Het es scade dat hi leeft.</l>
<l>So tijdt men hem tferwoede an /</l>
<l>Ende so moet die onsculdeghe man</l>
<l>Verliesen daer sijn goet /</l>
<l><pb n="254"/>Weder hijt verboert of en doet.</l>
<l n="3460">So duncket hen ghewonnen al;</l>
<l>Maer om datter na volghen sal</l>
<l>En peynsen si twint no dele:</l>
<l>Si houden hen aen dierste morsele /</l>
<l>Daer si haer siele mede verworghen;</l>
<l n="3465">Want nieman en heeft ghenen morghen.</l>
<l>Du volre / wever / coepman /</l>
<l>Scoenmaker / cledermaker / stierman /</l>
<l>Ende alle die arbeyds pleghen /</l>
<l>Die hier vanden minsten sijn gheweghen</l>
<l n="3470">Ende met pinen wint u brodekijn /</l>
<l>Ghi selt ghinder vanden meesten sijn /</l>
<l>Ende vele meerre / dat wetic wale /</l>
<l>Dan deken / prelate ofte officiale /</l>
<l>Die u versmaden ofte verdrucken /</l>
<l n="3475">Ende u goedeken hier afplucken /</l>
<l>Ende dat uwe verteren in welden /</l>
<l>Ende in hoverden daer si in helden.</l>
<l>Sijt verduldech / u en sal niet ghebreken /</l>
<l>God sal u harde wel wreken</l>
<l n="3480">Ghinder in deewelike vier.</l>
<l>Ende wet dat u vernoye hier</l>
<l>Cort es ende verganckelijc /</l>
<l>Ende ghinder u vrouwe ewelijc /</l>
<l>Die nemmermeer inde en heeft /</l>
<l n="3485">Op dat ghi wel hebt gheleeft.</l>
<l>Sijt alle verduldech ende doet wale /</l>
<l>Hemelrijc es u altemale.</l>
<l>Ghi leeke liede ghemeynlike</l>
<l>Die sit inden edelen huwelike /</l>
<l n="3490"><pb n="255"/> Ende u met redenen gheneert /</l>
<l>Of uwes selfs renten verteert /</l>
<l>Ghi sijt met Gode lief ende weert;</l>
<l>Want al ertrike / hoe dat veert /</l>
<l>Moet bi u staen sonderlinghe /</l>
<l n="3495">Of die werelt die verginghe.</l>
<l>Ende oec machmen in u scouwen</l>
<l>Meer dogheden ende trouwen /</l>
<l>Ende Gode vruchten ende eren</l>
<l>Dan in prelaten of in lantsheren.</l>
<l n="3500">Ende sal trouwe staende bliven /</l>
<l>Dat suldi meest toe driven.</l>
</div>
<div type="chapter"><head type="chapter">Vanden papen noch meer. C. XL. </head>
<l>WOuter / nu swijcht al stille /</l>
<l>Ic sal u meer segghen dan ic had wille</l>
<l>Vander papen ghierechede /</l>
<l n="3505">Ende van haerre nidecheyt mede.</l>
<l>Waert noch te ghesciene ende moghelike</l>
<l>Dat die Gods Sone van hemelrike</l>
<l>In ertrike comen soude</l>
<l>Om te quitene onse scoude /</l>
<l n="3510">Also hi eens heeft ghedaen /</l>
<l>Ende hijs niet en mochte ontgaen /</l>
<l>Ende die Heylighen ende die Propheten</l>
<l>In haren boeken daden weten /</l>
<l>So dat tpaepscap seker waer van dien</l>
<l n="3515">Dat emmer moeste ghescien /</l>
<l>Ende hi dan quame alst sine al ware /</l>
<l>Ende ghinghe predeken hare entare /</l>
<l><pb n="256"/>Ghelijc als hi wilen dede /</l>
<l>Ende hi van haerre ghebreckelijchede</l>
<l n="3520">Die papen berespte / vroech ende spade /</l>
<l>Ende hi met sire predicade</l>
<l>Dat volc trocke te hem waert /</l>
<l>Noch so souden si ter vaert</l>
<l>Cristumme de doet beraden /</l>
<l n="3525">Also die scriven ende die phareseeuse daden.</l>
<l>Die vule quade roden /</l>
<l>Die papen waren der Yoden</l>
<l>Si bekenden wel waerlike</l>
<l>Dat hi comen soude van hemelrike /</l>
<l n="3530">Ende van eenre maghet werden gheboren /</l>
<l>Ende hi die helle soude storen /</l>
<l>Ende menschelike nature vertroesten</l>
<l>Ende vander ewigher doet verloesten /</l>
<l>Ende ons ontdoen deeweghe leven;</l>
<l n="3535">Want si haddent al bescreven /</l>
<l>Ende noch hebben / te waren /</l>
<l>Van alden propheten die ye waren /</l>
<l>Die alle scriven ende leren</l>
<l>Die heylighe toecomst Ons Heren /</l>
<l n="3540">Meer dan .M. jaer te voren</l>
<l>Eer dat Cristus waert gheboren.</l>
<l>Oec saghen si die wondre mede /</l>
<l>Die Cristus op ertrike dede /</l>
<l>Hoe hi den laserschen ghenas</l>
<l n="3545">Ende siende maecte die blijnt was /</l>
<l>Die blijnt quam vander moeder sijn /</l>
<l>Ende vanden water maecte wijn /</l>
<l>Ende Lazaruse dat leven gaf</l>
<l><pb n="257"/>Daer menech Yode stont om tgraf /</l>
<l n="3550">Die gheweest hadde .iiij. daghe doet.</l>
<l>Oec saghen si die wondre groet</l>
<l>Die God Onse Here toghede</l>
<l>Doe sine menscheyt doghede</l>
<l>In sire bitterre pinen /</l>
<l n="3555">Hoe die sonne liet haer schinen</l>
<l>Ende doe steene cloven ontwee /</l>
<l>Die erde bevede noch mee /</l>
<l>Die cortine die inden tempel hinc</l>
<l>Scoerde ontwee om dese dinc.</l>
<l n="3560">Heydene meesters / die tier wilen</l>
<l>Van daer woenden .CC. milen /</l>
<l>Bekenden wel tier selver uren</l>
<l>Dat die meester doghede der naturen;</l>
<l>Want si mochtent merken ende weten</l>
<l n="3565">Aen delemente ende aen de planeten /</l>
<l>Daer men wonder aen mochte sien /</l>
<l>Dat vore noch na en mochte gheschien.</l>
<l>Nochtan en consten dese dinghen</l>
<l>Die papen daer toe niet bringhen /</l>
<l n="3570">Dat si yet wouden lyen das</l>
<l>Dat Cristus ghewarech God was;</l>
<l>Maer haren hat met felre ghedachte</l>
<l>Sloeghen si met al hare machte</l>
<l>Opten onnoselen Cristomme /</l>
<l n="3575">Ende dat was al daer omme</l>
<l>Dat hi hem haer hartheyde</l>
<l>Openbaer berespte ende seyde /</l>
<l>Ende si oec gheware worden das</l>
<l>Dat tfolc aen Cristomme las /</l>
<l n="3580"><pb n="258"/> Ende hare offerande ende hare ere</l>
<l>Daer af minderde sere /</l>
<l>Ende si ghemisten vanden vordelen</l>
<l>Ende vanden goeden morselen</l>
<l>Die si hadden te voren</l>
<l n="3585">Ende vielen in sulken toren</l>
<l>Ende in so overdadeghen nijt /</l>
<l>Dat si sonder respijt</l>
<l>Met haren valscheyden groet</l>
<l>Cristum brachten ter doet /</l>
<l n="3590">Dat nye mensche op ertrike</l>
<l>Doet en starf so bitterlike.</l>
<l>Ende si wel wisten nochtan</l>
<l>Dat Cristus was een heylich man /</l>
<l>Ende dat een puer mensche niet hadde moghen</l>
<l n="3595">Alsulke doet noch wonder toghen;</l>
<l>Nochtan en bescoet algader niet.</l>
<l>Nu merct dan ende besiet;</l>
<l>Of Cristus noch hier neder quame</l>
<l>Ende den papen tfordele name /</l>
<l n="3600">Ende hem openbaer seyde</l>
<l>Hare ghebreke ende archeyde /</l>
<l>Ende hem de waerheyt twint en hale /</l>
<l>Ende dat volke altemale</l>
<l>Vanden papen woude keren</l>
<l n="3605">Ende hem houden aen Cristus leren /</l>
<l>So dat den papen met allen</l>
<l>Ere ende weerde begonste ontfallen /</l>
<l>Ende si dan saghen met</l>
<l><pb n="259"/>Dat te nieute soude gaen haer wet /</l>
<l n="3610">Souden si daer noch yet na staen</l>
<l>Dat sine anderwerf daden vaen?</l>
<l>Ic vruchte jaesi sekerlike.</l>
<l>Daer om radic u ghemeynlike</l>
<l>Dat ghi niet en siet op haer dade /</l>
<l n="3615">Maer aen hare predecade</l>
<l>Die si doen int ghemene /</l>
<l>Daer ane houdt u allene.</l>
<l>Nochtan dolen si som ghenoech /</l>
<l>Ende segghen meer of min dan int ghevoech;</l>
<l n="3620">Want sijs selve niet en connen vinden</l>
<l>Dat si den volke willen ontbinden /</l>
<l>Alse Iacob / die dichter hoghe /</l>
<l>Spreect in sijn dyaloghe.</l>
<l>God spreect oec selve voer ware</l>
<l n="3625">In dEwangelie openbare:</l>
<l>Dat si doen des en doet niet /</l>
<l>Maer dat si predeken des pliet.</l>
<l>Ende oec seghet Hi int ghemene:</l>
<l>Huedt u jeghen die ghene</l>
<l n="3630">Die hem in scapene cledre tonen /</l>
<l>Dat si u niene verleyden noch honen;</l>
<l>Want hoe si hem van buten doen kinnen /</l>
<l>Si sijn gripende wolve van binnen.</l>
<l>Dit spreect God meest opten abite /</l>
<l n="3635">Ghemaect na gheesteliker vite /</l>
<l>Daer meneghe grote boesheyt</l>
<l>Dicke onder gheborghen leyt.</l>
<l>Die papen oec / dat verstaet /</l>
<l>Prisen den volke dat aflaet;</l>
<l n="3640"><pb n="260"/> Maer men siet se selden lopen</l>
<l>Yegherinc om aflaet te copen /</l>
<l>Ghelijc dat die leke liede</l>
<l>Dat aflaet halen ende gheven miede.</l>
<l>Ende oec heeft groet wonder mi</l>
<l n="3645">Bi wat saken dat het si /</l>
<l>Niet en sitten si int sermoen /</l>
<l>Ghelijc dat leke liede doen;</l>
<l>Nochtan datmen vele papen vint</l>
<l>In Scrifturen harde blint /</l>
<l n="3650">Die luttel verstaen die dinghen</l>
<l>Die si lesen ofte singhen /</l>
<l>Soe dat hem also groet noet ware</l>
<l>Alse den leeken te comene dare /</l>
<l>Om te lerene den hemelschen pat.</l>
<l n="3655">Ende dus scuwen si al dat</l>
<l>Dat si den leken volke raden</l>
<l>Mede te comene te ghenaden.</l>
<l>Si en prisen dienst noch ere</l>
<l>Die men doet Onsen Here /</l>
<l n="3660">En si dat sire winnen ane.</l>
<l>Anders doen si ons te verstane</l>
<l>Dat es jeghen der kerken recht /</l>
<l>Dit vinden wi nu ende echt.</l>
<l>Es die kerke ghebroken ofte ontdect /</l>
<l n="3665">Of wat dinghen dat daer in ghebrect /</l>
<l>Eest clocke / boeke ofte outer laken /</l>
<l>Kelc / ornament ofte ander saken /</l>
<l>Sine gaven daer niet toe een mite;</l>
<l>Maer si willen sijn quite</l>
<l n="3670"><pb n="261"/> Van allen coste / dies benic vroet /</l>
<l>Daer men Gods dienst mede doet.</l>
<l>Dit en sijn gheen goede exemple.</l>
<l>Si horen ten huse vanden temple /</l>
<l>Maer si en sijn Gode gheen aelmoesene sculdech;</l>
<l n="3675">Dies benic harde onverduldech</l>
<l>Dat si gheven aldus van hen keren /</l>
<l>Al over al ten dienste Ons Heren.</l>
<l>Ic ontsie mi des / sonder waen /</l>
<l>Dat over hem noch wt sal gaen /</l>
<l n="3680">Ende dats noet sal sijn sere</l>
<l>Dat het God met plaghen kere;</l>
<l>Want hets gheseyt van ouden daghen</l>
<l>Datmen noch sal die papen jaghen /</l>
<l>Ende die kerke doghen sal /</l>
<l n="3685">Ende bider papen ghebreke al /</l>
<l>So dat paeus ende cardinale /</l>
<l>Bisscoppen ende tpaepscap altemale</l>
<l>Haer crunen selen decken doer den vaer /</l>
<l>Ende hen berghen hier ende daer</l>
<l n="3690">Ofte tfolc soudse verslaen;</l>
<l>Ende dan sal kerstenheyt staen</l>
<l>In so groten vernoye / dat voer dien</l>
<l>Dies ghelike nye en waert ghesien.</l>
<l>Ende die dan Gode minnen</l>
<l n="3695">Selen so drueve sijn van sinne /</l>
<l>Dat si Gode met erenste groet</l>
<l>Selen bidden om die doet.</l>
<l>Dit vernoye ende dit mesfal</l>
<l>Sal bi den papen comen al /</l>
<l n="3700">Omdat God sal willen dat si</l>
<l><pb n="262"/>Hem corrigeren ende beteren hier bi /</l>
<l>Bi deser plaghen / bi desen bedwanghe.</l>
<l>Maer en sal niet dueren langhe</l>
<l>Si en selen te payse comen weder</l>
<l n="3705">Ende haer ghierecheyt legghen neder /</l>
<l>Ende andre onnutte seden</l>
<l>Ende hem bat hueden dan si deden /</l>
<l>Ende men sal hem meer eren doen</l>
<l>Dan noyt te voren was gheploen.</l>
<l n="3710">Aldus hebbic horen lyen</l>
<l>Someghen prophetien.</l>
<l>Ende daerna sal ene ghemeyne vaert</l>
<l>Comen ten heylighen lande waert /</l>
<l>Ende dat selen winnen scone ende wale</l>
<l n="3715">Die kerstene van Orientale /</l>
<l>Ende grote plaghe ende pine</l>
<l>Selen hebben die Sarrasine.</l>
<l>Ende daer na sal comen Antkerst /</l>
<l>Ende sal segghen dat hi es Kerst /</l>
<l n="3720">Ende sal wonder doen in vele wisen /</l>
<l>Ende hi sal verborghen dinghen bewisen /</l>
<l>Ende aen hem selen sonder te beydene</l>
<l>Vallen vele Yoden ende heydene /</l>
<l>Ende selen wel wanen dat hi</l>
<l n="3725">Cristus / die Gods Sone / si;</l>
<l>Maer alsi gheware werden des</l>
<l>Dat hi een valsch prophete es /</l>
<l>So selen si ghelijc met allen</l>
<l>Ane der kerstene wet vallen.</l>
<l n="3730">Dan sal kerstenheyt hebben joye /</l>
<l>Dan sal een herde sijn ende een coye /</l>
<l><pb n="263"/>Alse Cristus selve doet verstaen;</l>
<l>Ende hier na sal comen saen</l>
<l>Die eyselike doemsdach</l>
<l n="3735">Die elc mensche wel vresen mach /</l>
<l>Daer God elken loen sal gheven</l>
<l>Na dat hi hier heeft bedreven</l>
<l>In deser armer werelt hier:</l>
<l>Den quaden in dat ewighe vier.</l>
<l n="3740">Daer en sal helpen gheen spreken /</l>
<l>No gheen dreyghen / no gheen smeken /</l>
<l>Men saels daer twint om legghen.</l>
<l>Toten goeden sal God segghen:</l>
<l>Comt ghi ghebenedide algader</l>
<l n="3745">In dat rike mijns Vader /</l>
<l>Dat u bereet es ghemeynlike</l>
<l>Vanden beghinne van ertrike.</l>
</div>
<div type="chapter"><head type="chapter">Wat leven tpaepscap houden soude. XLI. </head>
<l>NU so segt mi / lieve her Ian /</l>
<l>Wat leven souden si leyden dan</l>
<l n="3750">Die papen / dien so vele ghebreect</l>
<l>Dat ghise aldus sere verspreect?</l>
<l>Si hebben u yegherinc qualijc ghedient.</l>
<l>Ghi scijnt so cleyne sijn haer vrient /</l>
<l>Dat toendi in u redene wel.</l>
<l n="3755">Twaren! Wouter / dat es spel.</l>
<l>Ic ben haer vrient / hoe dat gheet;</l>
<l>Maer dat si mesdoen dats mi leet</l>
<l>Die ghene diet ghelove souden</l>
<l>Ende die wet staende houden /</l>
<l n="3760"><pb n="264"/> Ende Cristus vicarise mede</l>
<l>Gheset in sine heylighe stede /</l>
<l>Dat die met sonden sijn ghebonden</l>
<l>Die vergheven die sonden /</l>
<l>Ende die sondaren absolveren moghen /</l>
<l n="3765">Dat dunctmi qualijc voeghen.</l>
<l>Wouter / papen souden wesen</l>
<l>Al puer / vol der Gods vresen /</l>
<l>Oetmoedech ende ghestadech /</l>
<l>Ontfermhertich ende ghenadech /</l>
<l n="3770">Waerwoerdech in hare spraken /</l>
<l>Ende gherecht in allen saken /</l>
<l>Ende souden altoes selve hanteren</l>
<l>Dat si den volke sermoneren /</l>
<l>So dat beyde wijf ende man</l>
<l n="3775">Goede exemple namen daer an.</l>
<l>Sonderlinghe reyne van live /</l>
<l>Want haer wet verbiedt hem wive;</l>
<l>Ghemate van drancke ende van ate /</l>
<l>Scoppen noch scheren opte strate /</l>
<l n="3780">Simple wandelinghe ende abite /</l>
<l>In vreesen leyden haren tijt /</l>
<l>Ende der kerken goet vroech no spade</l>
<l>Niet verteren in overdade /</l>
<l>Noch oec ontsparen / om dat si</l>
<l n="3785">Haer maghe selen goeden daer bi;</l>
<l>Want Cristus vaderlike goet /</l>
<l>Daer hi om storte sijn bloet /</l>
<l>Dats over haer noetdorft blijft /</l>
<l>Als ons een goet man bescrijft /</l>
<l n="3790">Dats der armer recht ghedeel /</l>
<l><pb n="265"/>Of men soudt keren al gheheel</l>
<l>In meerdernessen der eren</l>
<l>Ende des diensts Ons Heren.</l>
<l>So souden si in hare dinc</l>
<l n="3795">Den wech gaen dien Cristus ghinc /</l>
<l>Ende leyden sijn leven fijn;</l>
<l>Want si sine iongheren sijn</l>
<l>Die gaen souden sinen pas /</l>
<l>Want hi dierste priester was</l>
<l n="3800">Daer na si hen hier souden</l>
<l>Regeren ende houden.</l>
<l>Dat hoechste dinc dat enech es</l>
<l>Dats priesterscap / sijts gewes;</l>
<l>Want piesters in waerre saken</l>
<l n="3805">Den ghenen moghen maken</l>
<l>Die hen selven ghemaect heeft /</l>
<l>Ende daer toe algader dat leeft.</l>
<l>Des Onse Vrouwe no dingle fijn</l>
<l>En gheen mechtich en sijn</l>
<l n="3810">Dat vermach die priester allene</l>
<l>Met dinghen harde clene /</l>
<l>Dat es met woerden vive.</l>
<l>Ay priesters / lede keytive /</l>
<l>Hier op so soudi dincken</l>
<l n="3815">Alse ghi in etene ende in drincken /</l>
<l>In hoverden ende in overtuldecheyden</l>
<l>In vrecheyden ende in ghierecheyden /</l>
<l>Ende in oncuuscheyden sit /</l>
<l>Daer ghi u leven in verslit.</l>
<l n="3820">Legt af den ghiereghen name</l>
<l>Ende uwer vulre oncuyscher blame /</l>
<l><pb n="266"/>Ende gaet den wech dien Cristus heeft ghegaen /</l>
<l>Of ghi sult onlanghe staen</l>
<l>In rasten ende in eren /</l>
<l n="3825">Als ons die prophetien leren.</l>
<l>Wouter / dusdanen leven souden</l>
<l>Met rechte die priesters houden /</l>
<l>Die leven wouden in eren /</l>
<l>Ende behouden die hulde Ons Heren.</l>
</div>
<div type="chapter"><head type="chapter">Vander vreeslijcheyt des ordeels. C. XLII. </head>
<l n="3830">LIeve kindre / nu verstaet /</l>
<l>Want dit ons allen anegaet /</l>
<l>Dit sal die dach wesen</l>
<l>Van groten anxte ende van vresen /</l>
<l>Van gramscape ende van bitterheyden /</l>
<l n="3835">Dies wi allen moeten ontbeyden.</l>
<l>Daer sal die gherechte rechter staen.</l>
<l>Die woerde die wt Hem selen gaen</l>
<l>Selen die herten doersniden /</l>
<l>Ghelijc dat sweert / in beyden siden /</l>
<l n="3840">Ende daer sal hi oec toghen</l>
<l>Voer allen menschen oghen /</l>
<l>Tonsen verwite / sine wonden</l>
<l>Die hi ontfinc voer onse sonden /</l>
<l>Metten vreesliken aensichte /</l>
<l n="3845">Ende elken sal gheven ghichte</l>
<l>Van dat hi hier heeft bedreven.</l>
<l>Die ingle selen beven /</l>
<l>Ende die heylighen selen daer</l>
<l>Cume dorren spreken van vaer;</l>
<l n="3850"><pb n="267"/> Ende Onse Vrouwe / sijts gewes /</l>
<l>Die des rechters moeder es /</l>
<l>Sal in groten anxte staen.</l>
<l>Wat selen dan anevaen</l>
<l>Arme sondaren / alse dese</l>
<l n="3855">Anxte selen hebben ende vreese?</l>
<l>Want wi en selen nerghen</l>
<l>Ghewiken connen noch ons gheberghen /</l>
<l>Wi moeten allen openbaer</l>
<l>Voer sijn aenschijn staen daer /</l>
<l n="3860">Ende al ghescreven voer ons hoet</l>
<l>Onse werken cleyn ende groet /</l>
<l>Alse een dief als ende als</l>
<l>Die proveetse heeft opten hals.</l>
<l>Hoe drueffelijc selen si dan sceyden</l>
<l n="3865">De ghene die de duvele leyden</l>
<l>Van daer selen inder hellen /</l>
<l>Daer si ewelijc selen quellen /</l>
<l>Ende ghescheden sijn van allen troeste /</l>
<l>Ende van hopen van verloeste!</l>
<l n="3870">Wat peynsen wi / arme keytive /</l>
<l>Die ons in desen corten live</l>
<l>So sere verheffen tallen uren /</l>
<l>Daer wi so onlanghe in duren?</l>
<l>En es nieman seker teser stont</l>
<l n="3875">Of hi leven sal tavont /</l>
<l>Of waer sijn ziele sal raste ontfaen</l>
<l>Also langhe als een oghe opslaen /</l>
<l>Alse hi scheedt van desen live.</l>
<l>Laet ons dan / arme keytive /</l>
<l n="3880">Hier op altoes letten</l>
<l><pb n="268"/>Ende desen dach voer oghen setten /</l>
<l>Ofte wi mids der groter vresen</l>
<l>Yet te beter mochten wesen.</l>
</div>
<div type="chapter"><head type="chapter">Wat die mensche es, ende vander bitterheyt der hellen, ende vander zuetecheyt des hemelrijcs. C. XLIII. </head>
<l>DIe hem wel bepeynsen woude</l>
<l n="3885">Wanen hi quam ende waer hi soude /</l>
<l>Ende hoe cranc hi es creature</l>
<l>In die menschelike nature /</l>
<l>Ende daer om dencken tallen stonden /</l>
<l>Hi soude hem te bat hueden van sonden.</l>
<l n="3890">Nu denct / mensche / wat waerstu dan</l>
<l>Eer dat di dijn vader wan /</l>
<l>Ende hoedanech waerstu ghedaen</l>
<l>Doe di dijn moeder hadde ontfaen /</l>
<l>Daer die .ij. vule bloede te samen</l>
<l n="3895">Inder moeder lichame quamen?</l>
<l>Ghevoedt waerstu inder moeder dijn</l>
<l>Met bloede onweert alse fenijn /</l>
<l>Met wee in groter onsuverhede.</l>
<l>Daer comstu op de werelt mede:</l>
<l n="3900">Alle bliscap es di diere /</l>
<l>Weenen ende screyen es dine maniere /</l>
<l>Dat mist ende al dat quaet</l>
<l>Dat van dinen live gaet</l>
<l>Maecstu onder dijns selfs lijf /</l>
<l n="3905">So cranc bestu ende so keytijf!</l>
<l>Dijn lichame en es anders niet</l>
<l>Dan een sac / diet wel besiet /</l>
<l><pb n="269"/>Vulnessen al vol ghetoghen /</l>
<l>Al schijnstu scoen voer den oghen.</l>
<l n="3910">Du best binnen vleesch ende bloet /</l>
<l>Dat een corre noch werden moet /</l>
<l>Stinckende / vule ende onreyne /</l>
<l>Ende der worme spise ghemeyne.</l>
<l>Hoe du verhefs den lichame dijn /</l>
<l n="3915">Nochtan moet emmer vleesch sijn</l>
<l>Dat ter werelt quam naect /</l>
<l>Van vulre materien ghemaect.</l>
<l>Merket in dijns herten gronde</l>
<l>Wat du laets gaen wt dinen monde /</l>
<l n="3920">Wt dinen nase / wt dinen oren /</l>
<l>Ende wt alle den gaten die behoren</l>
<l>Te dinen live / boven ende beneden /</l>
<l>Hoese alle sijn vol vulecheden</l>
<l>Dat niet vulre en mochte sijn /</l>
<l n="3925">Ia vulre en es gheen swijn.</l>
<l>In droefheden waerstu gheboren /</l>
<l>Ende al dijn leven hebstu toren /</l>
<l>Anxt / pine ende sorghe groot /</l>
<l>Ende daer na smaecstu die bitter doot /</l>
<l n="3930">Ende beste spise der wormen dan:</l>
<l>Des en mach ontgaen gheen man.</l>
<l>Waertoe versierstu di soe sere</l>
<l>Om der werelt lof ende ere /</l>
<l>Ende di in soe corten daghen</l>
<l n="3935">De worme eten selen ende knaghen?</l>
<l>Du en maex dine siele niet scone</l>
<l>Met goeden werken / alse crone</l>
<l>Voor Gode te draghene in hemelrike /</l>
<l><pb n="270"/>Ende voor dingle ghemeynlike.</l>
<l n="3940">Twy heefstu dine ziele ommare /</l>
<l>Ende sets dijn vleesch boven hare?</l>
<l>Daer es ver Redene seer ontsient /</l>
<l>Daer die vrouwe der diernen dient.</l>
<l>.I. ziele es beter / dat weet wale /</l>
<l n="3945">Dan dese werelt altemale.</l>
<l>Dat toonde die Here der waerheyt /</l>
<l>Die ute den trone der Drievoldicheyt</l>
<l>Van sinen Vader hier neder quam</l>
<l>Ende menschelike vorme aen nam /</l>
<l n="3950">Ende daer hi hongher doghede ende coude /</l>
<l>Dorste ende smade menichfoude /</l>
<l>Ende aen enen cruce sterf /</l>
<l>Ende offerde tier selver werf</l>
<l>Sine ziele vriendelike</l>
<l n="3955">Sinen Vader van hemelrike /</l>
<l>Alse een lam zwighende stille /</l>
<l>Ende al om der zielen wille.</l>
<l>Of Cristus dan sonder letten</l>
<l>Sine ziele voor de dine sette /</l>
<l n="3960">Twy gheefstuse dan / onwise /</l>
<l>Om dinc van soe cleynen prise?</l>
<l>Dijn ziele es doch ewelike /</l>
<l>Ende dijn lichaem es sterfelike</l>
<l>Ende sal in asschen keren /</l>
<l n="3965">Dien du doeste soe vele eren.</l>
<l>Du singhes nu herde sere /</l>
<l>Ende peins om goet ende om ere;</l>
<l>Du beste eer avont doot /</l>
<l>Dijn ziele vaert in groter noot /</l>
<l n="3970"><pb n="271"/> Ende dijn lijf / dattu heefs soe weert /</l>
<l>Wert vanden wormen verteert.</l>
<l>Waer souden wise nu vinden</l>
<l>Die de werelt soe sere minden /</l>
<l>Ende die wi in corten daghen</l>
<l n="3975">Met ons wandelen saghen?</l>
<l>Van hem en es ander worme</l>
<l>Bleven dan asschen ende worme.</l>
<l>Si waren menschen als ghi sijt /</l>
<l>Ende leiden haren tijt</l>
<l n="3980">Met sierheden ende weelden groot /</l>
<l>Ende op .j. ure warense doot /</l>
<l>Ende tfleesch es der wormen ghichte</l>
<l>Ende die ziele der hellen lichte.</l>
<l>Cume es van hem memorie.</l>
<l n="3985">Wat helpt hem nu haer ydel glorie /</l>
<l>Macht / meyseniede / weeldich leven /</l>
<l>Dat si te deser werelt dreven?</l>
<l>Waer es haer lachen ende haer spel?</l>
<l>Waer es haer hoverde / haer nijt fel?</l>
<l n="3990">Van selker blisscap dusdaen droefheyt!</l>
<l>Van selker weelden dusdane onsalicheyt!</l>
<l>Sijt voorsienich wel van dien /</l>
<l>Al dit selve mach di gheschien;</l>
<l>Want du best / te waren /</l>
<l n="3995">Alsoe wel mensche als dese waren.</l>
<l>Du best mensche ghemaect van eerden /</l>
<l>Ende eerde saltu noch weerden</l>
<l>Als comt dijn leste dach /</l>
<l>Die marghen lichte wesen mach.</l>
<l n="4000"><pb n="272"/> Du moets emmer sterven / dats claer /</l>
<l>Mar du en weets hoe ofte waer;</l>
<l>Mar die doot / weet wel dat /</l>
<l>Verbeyt dijns in elke stat.</l>
<l>Bestu vroet / soe seldi mede</l>
<l n="4005">Haers verbeiden in elke stede.</l>
<l>Volchstu den vleesche dijn /</l>
<l>Int vleesch saltu ghepijnt sijn.</l>
<l>Begheertstu behagelheyt ende sierhede</l>
<l>Den lichaem te sierene mede /</l>
<l n="4010">Du salt voor dat ornament</l>
<l>Hebben bi al omtrent</l>
<l>Worme ende ghefenijnde slecken</l>
<l>Die dijn lijf sellen bedecken;</l>
<l>Want die gherechticheyt Ons Heren</l>
<l n="4015">En mach anders niet leren:</l>
<l>Si moet gherecht vonnesse gheven</l>
<l>Nae dat verdient onse leven.</l>
<l>Die de werelt meer minnen</l>
<l>Dan Gode in al haren sinnen /</l>
<l n="4020">Ende die ghenuecheit versmaden</l>
<l>Om haer kele die si versaden /</l>
<l>Ende die reynicheit van live</l>
<l>Om quade ghenuechte van wive /</l>
<l>Ende der ghiericheyt altoes volghen</l>
<l n="4025">Ende op mate sijn verbolghen /</l>
<l>Die selen alle / te waren /</l>
<l>Metten duvelen ter hellen varen.</l>
<l>Wat rouwen sel daer wesen!</l>
<l>Wat jammer ende wat groter vresen</l>
<l n="4030"><pb n="273"/> Daer men dan die quade al</l>
<l>Vanden goeden scheyden sal /</l>
<l>Ende vanden bescouwene Ons Heren /</l>
<l>Ende inder duvelen macht sal keren</l>
<l>Met hem in dat ewighe vier /</l>
<l n="4035">Daert es alsoe onghehier</l>
<l>Buten hopen van allen goede</l>
<l>Inder eweliker gloede!</l>
<l>Want die zielen die pinen daer</l>
<l>En hebben nemmermeer ruste / dats waer;</l>
<l n="4040">Ende wat pinen datsi doghen</l>
<l>Nochtan si niet sterven en moghen /</l>
<l>Ende nae dat haer mesdaet es groet</l>
<l>Heeft elke pine inder noot.</l>
<l>Men sal daer anders horen niet</l>
<l n="4045">Dan wenen / criten ende groot verdriet /</l>
<l>Suchten ende gheslach van handen /</l>
<l>Ende crijselinghe van tanden /</l>
<l>Ende alle maniere van rouwen;</l>
<l>Ende oec salmen daer scouwen</l>
<l n="4050">Eyselike worme ende menich serpent /</l>
<l>Die daer crupen selen omtrent</l>
<l>Ongherust / in allen stonden /</l>
<l>Door haer kele ende door haer monden /</l>
<l>Ende die onsalichlike aenschijn</l>
<l n="4055">Die niet eyseliker en mochten sijn.</l>
<l>Dus moeten alle sielen sekerlike</l>
<l>In die helle oft in hemelrike.</l>
<l>Nu kiesen wi dat een vanden tween:</l>
<l>Of in die helle den langhen ween /</l>
<l n="4060">Of in hemelrike emmermere</l>
<l><pb n="274"/>Blide te sine met Onsen Here.</l>
<l>Goet ende quaet / voorwaer gheseit /</l>
<l>Sijn beidegader voor ons gheleit /</l>
<l>Ende te dien wi willen moghen wi</l>
<l n="4065">Die hant steken met wille vri.</l>
<l>Slaen wise aen tquade / wi moghen vresen</l>
<l>Die tormente die ic hebbe ghelesen;</l>
<l>Slaen wise aen tgoede / wi vinden</l>
<l>Deeweghe blisscap sonder inden /</l>
<l n="4070">Dats Gode sien ende met Hem leven /</l>
<l>Met Hem / in Hem / sonder sneven;</l>
<l>Want die Hem heeft hi heeft al /</l>
<l>Goet ende vroude sonder ghetal.</l>
<l>Hi es dat overste goet /</l>
<l n="4075">Daert al bi steet ende oyt stoet.</l>
<l>Daer es die overste salichede</l>
<l>Entie overste bliscap mede /</l>
<l>Vryheit ende caritate gherecht</l>
<l>Ende eweghe sekerheit ghehecht.</l>
<l n="4080">Daer es ghenuechte ende scoenheit met /</l>
<l>Ende al in ewicheiden gheset.</l>
<l>Daer es vrede ende claerheit /</l>
<l>Suetheit / minne / eendrachticheit /</l>
<l>Ewelijc leven ende raste fijn /</l>
<l n="4085">Des nemmermeer eynde en sal sijn /</l>
<l>Daer nemmermeer nacht en luuct /</l>
<l>Ende elc sijns Heren wille ghebruuct.</l>
<l>Bidden wi den Here alder heren /</l>
<l>Dat Hi ons alsoe moete keren</l>
<l n="4090">Wt allen fauten ende ghebreken /</l>
<l>Beide die papen ende die leken /</l>
<l><pb n="275"/>Dat wi moeten werden gheselt</l>
<l>Metten ghenen die ghetelt</l>
<l>Selen sijn ter saligher scaren /</l>
<l n="4095">Soe dat wi tsamen moeten varen</l>
<l>Ter blijsscap die niet en vergheet /</l>
<l>Die Hi den salighen heeft ghereet /</l>
<l>Die noyt ore en hoorde no oghe en sach /</l>
<l>Noch gheen herte overpeinsen en mach.</l>
<l n="4100">Des onne ons ende gheve sijn volleest</l>
<l>Die Vader / die Sone / die Heilighe Gheest.</l>
</div>
</body>
</text>
</TEI.2>
