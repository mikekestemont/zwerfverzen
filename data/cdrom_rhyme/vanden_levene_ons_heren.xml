<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Vanden levene ons heren</title>
<author>Onbekend</author>
</titleStmt>
<editionStmt>
<edition>W.H. Beuken (ed.): Vanden levene ons heren. Zwolle, 1968. 2 dln.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Vanden levene ons heren"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1438"/></interpGrp>
<interpGrp type="witnessYear_from"><interp value="1438"/></interpGrp>
<interpGrp type="pubYear_to"><interp value="1438"/></interpGrp>
<interpGrp type="witnessYear_to"><interp value="1438"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Vanden levene ons heren</TITEL>
<author>Onbekend</author>
<AARD>Rijm</AARD>
<BRON nr="D47">Utrecht, Universiteitsbibliotheek, Cat. 1329</BRON>
<DATUM>1438</DATUM>
<OMVANG>4937 verzen</OMVANG>
<BRON.OPM>Papieren handschrift, 66 bladen (1+66+1); fol. 1-38 bevat rijmtekst (Vanden levene ons heren en de eerste 567 verzen van Dboec vanden houte), fol. 39-66 proza (de proloog en de eerste elf legenden van de Legenda aurea, in de vertaling van de zgn. 'bijbelvertaler van 1360'); bij de rijmteksten 2 kolommen van 37-38 regels, bij het prozagedeelte 1 kolom van 39-42 regels. Vanden levene ons heren bevindt zich op fol. 133v.</BRON.OPM>
<EDITIE>W.H. Beuken (ed.): Vanden levene ons heren. Zwolle, 1968. 2 dln.</EDITIE>
<STATUS>Diplomatisch</STATUS>
<BRONMNW>852 (andere editie)</BRONMNW>
<EDITIE.OPM>De editeur gebruikt op de plaatsen waar de lombarden niet ingevuld werden de representant (indien aanwezig) als eerste letter van het woord in kwestie; in dergelijke gevallen begint het vers steeds met een kleine letter en is pas de tweede letter een kapitaal. In tegenstelling met het handschrift, wordt in de editie en in de hieronder opgenomen tekst, steeds een regel opengelaten v&#x00F3;&#x00F3;r een vers dat met een lombarde begint (of had moeten beginnen). De aanvullingen van de ontbrekende tekst die door Beuken voorgesteld worden, zijn hier tussen [] in de tekst ingevoegd.</EDITIE.OPM>
<BRONNEN>Vanden levene ons heren is overgeleverd in een volledig handschrift en in een aantal fragmenten, afkomstig van negen verschillende handschriften. De volledige tekst is te vinden in: - <x nr=D47>Utrecht, Universiteitsbibliotheek, Cat. 1329</x>
 Voor de vroegste fragmenten, te vinden in het dertiende-eeuwse <hi rend="italic">Rijmboek van Oudenaarde</hi> of de <hi rend="italic">Enaamse codex</hi> (editie in <hi rend="italic">Corpus Gysseling II. Deel 1. Fragmenten</hi>) zie: - <x nr=D56>Oudenaarde, Stadsbibliotheek 5576 (fragm.)</x>
 Voor verdere informatie over fragmenten en handschrift, zie de editie Beuken 1968, dl. I, 5-6 en N. Geirnaert (m.m.v. D. Geirnaert): 'Membra disiecta Brugensia I. Fragmenten van "Vanden levene ons heren"' en id.: 'Membra disiecta Brugensia II. Fragmenten in het fonds "Adornes en Jeruzalem"'. In: <hi rend="italic">Handelingen van de Koninklijke Zuidnederlandse Maatschappij voor taal-, letterkunde en geschiedenis</hi> 36 (1982), 119-127 en 37 (1983), 87-99.</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="9"/> VAN[D]EN LEUENE ONS HEREN</head>
<l><milestone unit="fol" n="1ra"/> [D]icke ghesciet [da]t [een groet scat]</l>
<l>Besloten leit in een cleyn [vat]</l>
<l>Dese [boe]c dat es een cleyn v[at]</l>
<l>Die vroetheit binnen dats .j. groet scat</l>
<l n="5">Meneghe rime soe es ghemae[c]t</l>
<l>Die ter zielen luttel smaect</l>
<l>Van battalien ende van minnen</l>
<l>Van meneghen die wi niet kinnen</l>
<l>Van roelande ende van oliuiere</l>
<l n="10">Van alexandre ende van ogiere</l>
<l>Van walewaine ende van sire macht</l>
<l>Hoe hi weder ieghen sine viande vacht</l>
<l>Van digenen hoe hi siin lijf</l>
<l>Tormente omme een scone wijf</l>
<l n="15">Van pyramuse hoe hi siin leuen</l>
<l>Omme minne verloes dats al gescreuen</l>
<l>Kinder dus varense ende ledichede</l>
<l>Dijt lesen lachteren hem daer mede</l>
<l>Sonden mesprisen ende dorperhede</l>
<l n="20">Om horen truffe ende ledichede</l>
<l>Dire sen an leyt eest wijf eest man</l>
<l>Hi es sot daer es niet vroetheit an</l>
<l>Dit bliuet ende dit es al bleuen</l>
<l>Dit es boerde al eest gescreuen</l>
<l n="25">Dit es meer d[a]n niet dit bliuet al</l>
<l>Neemt roeken an dat ic seggen sal</l>
<l><pb n="10"/>Dats prijs recht ende houeschede</l>
<l>Sen te legghene an waerhede</l>
<l>Dats wat daer dese boec af begint</l>
<l n="30">Soe leert alle moeder ende kint</l>
<l>Dat es vanden heylighen kerste</l>
<l>Die ons gheue sine verste</l>
<l>Dat wy beteren onse sonden</l>
<l>Dat wy soete ende sachte [v]onden</l>
<l n="35"><milestone unit="fol" n="1rb"/> [Ons her]en gheborte [ende] sine d[oet]</l>
<l>E[nde di]e passie ende [di]e [n]oot</l>
<l>[Wi]llic met due[t]s[cen] [waerd]en seggen</l>
<l>Ende mine ghe[d]achte [ane] [leg]g[en]</l>
<l>Al lesen papen in lati[ne]</l>
<l n="40">Sine gheborte ende de passie s[ine]</l>
<l>Nochtan leec volc ne can niet w[ale]</l>
<l>Verstaen wel die latijnsche tale</l>
<l>Bedie willicse in diesche leeren</l>
<l>Den volke dat wel sal eeren</l>
<l n="45">Onsen here van hemelrike</l>
<l>Diet pensen wet dat manlike</l>
<l>Hoort die bliscap van paradijs</l>
<l>Hen es inder werelt pape so wijs</l>
<l>Die bescriuen mochte ochte ver[tell]en</l>
<l n="50">Die bliscap gods ende sire [g]e[se]llen</l>
<l>Daer nes seer no daer nes ro[uwe]</l>
<l>Daer es emmer wa[er]heit ende t[rouwe]</l>
<l>Daer es emmer bliscap ende s[anc]</l>
<l>Daer es altoes sulken gheclanc</l>
<l n="55">Violetten lielien rosen ende acoley[e]n</l>
<l>Bloeyen daer altoes als die in [meye]</l>
<l>Altoes botten daer d[ie r]osen</l>
<l>Dits waer wat mach d[aer nosen]</l>
<l>Die daer sijn sijn emmer bl[ide]</l>
<l n="60">Si singhen hogheleke haer g[etide]</l>
<l>Si sing[h]en minl[ike a]ldus</l>
<l>Sa[nct]us sanctus sanctus domi[nus]</l>
<l><pb n="11"/>Die daer sijn sijn emmer boude</l>
<l>Hen ne deert no hitte no coud[e]</l>
<l n="65">Daer es mey ende somer emmermeer</l>
<l>Daer en es siecheit no strijt no seer</l>
<l>Waert waer dat wi alle kinden</l>
<l>Die bliscap die daer es sonder inde</l>
<l>Die ledichede soude wi l[a]ten</l>
<l n="70">Van deser werelt ende haten</l>
<l>Alle die clerke die nv sijn</l>
<l><milestone unit="fol" n="1va"/> [Die] scriuen connen die[sch oft lat]ijn</l>
<l>[N]e moch[t]en niet ghescriue[n die d]uecht</l>
<l>Van [den] paradyse ende die iuech[t]</l>
<l n="75">[Die heyligen] hadden dit lijf onwert</l>
<l>Si sijn nv daer hen niet en deert</l>
<l>Sie lieten kinder ende wijf</l>
<l>Doer gode offerden sie haer lijf</l>
<l>Men brietse men soet haer leede</l>
<l n="80">Hier cochten sie langhe bliscap mede</l>
<l>Men trac die tande wt haren monde</l>
<l>[H]ier omme storuen sie sonder sonde</l>
<l>Soe dat daer na volgden die darme</l>
<l>Men trac haer borste men trac haer arme</l>
<l n="85">Men deden lachter ende wee</l>
<l>Men voer met hen als met enen vee</l>
<l>[I]n derre manieren in derre wijs</l>
<l>Cochten sie dat paradijs</l>
<l>Elke onser neme hier exempel an</l>
<l n="90">Pape leec wijf ende man</l>
<l>Versie wi ons so verre te voren</l>
<l>Dat wi niet ne sijn techterst verloren</l>
<l>Waken wi soe in goeden dinghen</l>
<l>Dat wi metten inghelen singhen</l>
<l n="95">Sanctus sanctus dominus</l>
<l>Dat gheue ons sanctus spiritus</l>
<l>SElen wy dragen bont ende grau</l>
<l>Ende ons sieren als enen pau</l>
<l><pb n="12"/>Ende die arme sal siin in selc bedwanc</l>
<l n="100">Dat hi ne sal hebben spel no sanc</l>
<l>Sal die rike hebben al dat hi geert</l>
<l>Ende cume weten wat hem deert</l>
<l>Ende darme kaytijf ende verract</l>
<l>Dorstich hongherich ende nact</l>
<l n="105">Dat .j. weent ende dander lacht</l>
<l>Deen weeldich ende dander onmacht</l>
<l>Dat es onwet dat ne sit niet wel</l>
<l>Dat es een onghedeelt spel</l>
<l><milestone unit="fol" n="1vb"/> Van eerden sijn wi all[e] comen</l>
<l n="110">Wi[e]s mochten wi ons dan [beroem]en</l>
<l>Ter eerden selen wi alle varen</l>
<l>Wel hem die vaert ter ho[gh]er scaren</l>
<l>Doe houeschede ende swijch stille</l>
<l>Hoert wat desen boec segghen wille</l>
<l n="115">Die dit pensde tierst ende screef dit werc</l>
<l>God gheue hem raste hi was clerc</l>
<l>Omme dat wi alle siin in sonden</l>
<l>Hebbic ghesocht ende hebbe vonden</l>
<l>Die gheborte van enen man</l>
<l n="120">Die alle sonden vergheuen can</l>
<l>Alse god vanden hemel onse vader</l>
<l>Sine creaturen sach algader</l>
<l>Ter hellen varen die hi ghemaecte</l>
<l>Datse die helle alg[a]der sacte</l>
<l n="125">Als hi dit sach hi riep gabriel</l>
<l>Hore na my ende make di snel</l>
<l>Ene boedscap willic laden dy</l>
<l>Die ic di segge nv hore na my</l>
<l>Ic maecte den eersten man adame</l>
<l n="130">Ende deerste wijf yve was haer name</l>
<l>Met enen appel braken si mijn gebot</l>
<l>Sie waenden beide wesen god</l>
<l>Als ict wiste si waren ondaen</l>
<l>Uten paradyse werpicse saen</l>
<l n="135">Daer ne can hen ghehulpen seluer no gout</l>
<l><pb n="13"/>Het becoept menich sonder scout</l>
<l>Sie waren ries si waren sot</l>
<l>Dat sie braken mijn ghebot</l>
<l>Sint dat dat was ne was noeyt man</l>
<l n="140">Alsoe verre als ict verkinnen can</l>
<l>No moeyses no abraham</l>
<l>Die binnen den paradyse quam</l>
<l>Noch steet die porte al beloken</l>
<l>Van paradyse ende oec besloten</l>
<l n="145">Alle die siin gheboren tote noch</l>
<l><milestone unit="fol" n="2ra"/> T[er o]nreynder hellen ginc haer woch</l>
<l>Be[di]e [d]at ic die beteren can</l>
<l>Willic werden ander man</l>
<l>Gabriel antwerde doet uwen wille</l>
<l n="150">Al v volc heeft die onreyne hille</l>
<l>Vare dan mijn inghel gabriel</l>
<l>Doet mine boetscap ende wes snel</l>
<l>Ter stat die hetet nazareth</l>
<l>Oppenbaert daer ene nuwe wet</l>
<l n="155">Ene joncfrouwe saltu vinden da[er]</l>
<l>Die maria heet ic seggu waer</l>
<l>Quedse inden name mijn</l>
<l>Segt ic wille van hare geboren sijn</l>
<l>Dus salic mine creaturen</l>
<l n="160">Quiten daer si es inder hellen suere</l>
<l>Gabriel hi ne lette niet</l>
<l>Hi dede dat hem sijn meester hiet</l>
<l>Hi voer ter stat van nazareth</l>
<l>Hi seide al dat hem was geset</l>
<l n="165">Vant hi marien ten venstren staen</l>
<l>Vant hise achter straten gaen</l>
<l>Vant hise in plaetsen vant hise int spel</l>
<l>Neen hi niet die maecht pensde al el</l>
<l>Hi vantse in eenre verholene stat</l>
<l n="170">Daer sie allene besloten in sat</l>
<l>Daer sie allene daghelike</l>
<l>Aenbede gode van hemelrike</l>
<l>Voer marien stont die bode</l>
<l><pb n="14"/>Gabriel. hi quam van gode</l>
<l n="175">Hi seide god houde v maria maecht</l>
<l>Sijt in hoghen ende niet en claecht</l>
<l>Maria voer alle vrouwen vercoren</l>
<l>Een kint sal werden van .v. geboren</l>
<l>Het es die bloeme gi sijt die doren</l>
<l n="180">Het sal quiten die siin verloren</l>
<l>Het sal wesen de here dijn</l>
<l><milestone unit="fol" n="2rb"/> Ihesus es de name sijn</l>
<l>Als die ioncfrouwe maria dat vernam</l>
<l>Haer wonderde wanen dat groeten quam</l>
<l n="185">Si wert veruaert sere ontdaen</l>
<l>Te haer seluen quam si weder saen</l>
<l>Maria antwerde en can versien</l>
<l>In welker wijs dat mochte gescien</l>
<l>Dat ene maghet soude draghen kint</l>
<l n="190">Die noeyt ne was van manne bekint</l>
<l>Minen magedom heb ic ghelouet</l>
<l>Den hoghen god hier af es voghet</l>
<l>Inne hoerde noeyt in boeke lesen</l>
<l>In welker wijs het mochte wesen</l>
<l n="195">Hoe mochte gescien dat. scone bode</l>
<l>Ic hebt ghelouet den hogen gode</l>
<l>Dat ic met manne niet ne sal mesdoen</l>
<l>Dies my gewaghen si mesdoen</l>
<l>Gabriel antwerde maecht hoert na my</l>
<l n="200">Die mogende god hi es by dy</l>
<l>Sijn heileghe gheest sal in di sijn</l>
<l>Dus sal comen de sone sijn</l>
<l>Maria wes hoghelijc ende blide</l>
<l>Voer alle wijf ghebenedide</l>
<l n="205">Dat seggic dat saltu sien</l>
<l>Du sult maecht bliuen het sal [gescien]</l>
<l>Maria antwerde scone bode</l>
<l>Ic weet wel dattu coms van gode</l>
<l>Dattu segs dat moete ges[ci]en</l>
<l n="210">Dat ic maecht bliue dat moe[tic] sien</l>
<l>Tote nv was hi die vader mij[n]</l>
<l><pb n="15"/>Voert meer benic die moeder sijn</l>
<l>Heylich vader heylich god</l>
<l>Doet van my al diin gebod</l>
<l n="215">Gabriel die bode scone</l>
<l>Voer op weder ten hoghen trone</l>
<l>Die heilighe gheest quam in hare saen</l>
<l>Maria bleef met kinde beuaen</l>
<l>Maria dancte dicke gode</l>
<l n="220">Sie hielt wel alle sijn gebode</l>
<l><milestone unit="fol" n="2va"/> Maria seit nv willic saen</l>
<l>Te lizabetten mire nichten gaen</l>
<l>Hare vertellen mine bliscap</l>
<l>Die my god sende ende sine boetscap</l>
<l n="225">Alse te elizabetten quam</l>
<l>Die comst hen beiden wel bequam</l>
<l>Maria seide nichte god houde dy</l>
<l>Ic bringhe den heyligen kerst in my</l>
<l>Elizabeth antwerde sijt willecome</l>
<l n="230">Dit en seggic niet doer eneghen roeme</l>
<l>Tkint binnen my dat keert hem nv</l>
<l>Als ghi hier comt dat seggic .v.</l>
<l>Dat kint dat was baptista johan</l>
<l>Dien elizabeth droech van haren man</l>
<l n="235">Vroech bekinde hi sinen god</l>
<l>Tilic dede hi sijn ghebod</l>
<l>Daer maria ende elizabeth</l>
<l>Waren daer die heylige kerst met</l>
<l>Deen en haet den anderen niet</l>
<l n="240">Sie seiden dat hen was gesciet</l>
<l>Als maria hadde ghedaen</l>
<l>Te nazareth ghinc sie saen</l>
<l>Alsie quam te haerre stat</l>
<l>Hare wert emmer in lanc so bat</l>
<l n="245">Hare lichame wies het wert mare</l>
<l>Si was vervaert het wert mare</l>
<l>Want wijf die kint sonder man drecht</l>
<l>Dat mense steende was ghesecht</l>
<l><pb n="16"/>Daer omme was marien dan</l>
<l n="250">Ioseph gegeuen tenen man</l>
<l>Dat sie te sekerre soude gaen</l>
<l>Metten kinde dat si hadde beuaen</l>
<l>Omme dat sie ginc sonder lachter</l>
<l>De maecht droech tkint vele te sachter</l>
<l n="255">Louet gode die wel versiet</l>
<l>Alle dinc eer sie ghesciet</l>
<l>Ioseph wert serich ende verveert</l>
<l>Ene sake es die hi herde geert</l>
<l><milestone unit="fol" n="2vb"/> Van wien sijn wijf maria draecht</l>
<l n="260">Die hi suver wiste ende maecht</l>
<l>Hoe si mochte draghen kint</l>
<l>Die noeyt ne was met manne bekint</l>
<l>Hi wildese laten stillekine</l>
<l>Dat waren die gedachten sine</l>
<l n="265">Maer god onse here diet al versiet</l>
<l>Als hi dat pensde hine saen beriet</l>
<l>Hi riep sinen inghel gabriel</l>
<l>Doet noch mine boetscap wel</l>
<l>Daer neder te iosephe vare saen</l>
<l n="270">Mindere den rouwe die hi heeft ontfaen</l>
<l>Gabriel dede siin ghebod</l>
<l>Hine dorst laten want hi was god</l>
<l>Te iosephe quam hi hier te dale</l>
<l>Ende sprac te hem dit was sine tale</l>
<l n="275">Ic ben te dy ghesent van gode</l>
<l>Ioseph seit hi ic ben bode</l>
<l>Hets gabriel dat gi hier hort</l>
<l>Merct wat ic v segghe vort</l>
<l>Uwen rouwe ende v groet seer</l>
<l n="280">Willic menderen in lanc so meer</l>
<l>Den rouwe dien gi draecht so groot</l>
<l>Sal meneghen ledeghen vander doot</l>
<l>Hets waer dat maria kint draghet</l>
<l>Nochtan sal si emmer bliuen maghet</l>
<l n="285">Propheten hebben dit ghelesen</l>
<l>Tkint sal noch coninc wesen</l>
<l>Moeyses ysaias ezechiel</l>
<l>Screuen in hare boeke wel</l>
<l>Dat een kint soude sijn gheboren</l>
<l n="290"><pb n="17"/> Dat quiten soude die sijn verloren</l>
<l>Ioseph het was ter goedertijt</l>
<l>Hoghelijc ende blide sijt</l>
<l>Dat maria dijn wijf was vercoren</l>
<l>Dat die dracht van hare sal sijn geboren</l>
<l n="295">Met goeder herten eere dijn wijf</l>
<l>Voert meer als dijns selfs lijf</l>
<l><milestone unit="fol" n="3ra"/> Onderhorich soe wes hare</l>
<l>Wies haer behoeft neemt grote ware</l>
<l>God heeft van siere moeder di geset</l>
<l n="300">Tachterwaerne dat es die wet</l>
<l>Daer wijf met kinde gheet bevaen</l>
<l>Dat hare wille saen si ghedaen</l>
<l>Gabriel niet meer hi voer inwech</l>
<l>Ten hoghen trone dat was sijn wech</l>
<l n="305">Ioseph bleef marien goet</l>
<l>Hondertwerf custe hi haren voet</l>
<l>Saen nakede die negende maent</l>
<l>Dat maria gheligghen waent</l>
<l>   DIe keyser augustus tenen tide</l>
<l n="310">Daer hi sat hoghelijc ende blide</l>
<l>Hi dat in sinen rade vant</l>
<l>Dat hi soude gaderen al sijn lant</l>
<l>Hi ontboot wijf ende man</l>
<l>Alsoe verre alse hi ghereyken can</l>
<l n="315">Te bethlehem binnen diere poort</l>
<l>Al tfolc dat te sinen rike hoort</l>
<l>Dat was sijn sin ende sijn ghepens</l>
<l>Dat sie gouden haren chens</l>
<l>Ende oec diere comen niet en woude</l>
<l n="320">Hi gaue .ij. marc van roden goude</l>
<l>Ioseph ende maria worden veruaert</l>
<l>Ende ginghen te bethleem waert</l>
<l>Ioseph was out ende maria cranc</l>
<l>Hen docht die wech herde lanc</l>
<l n="325">Op enen esel maria reet</l>
<l>Ioseph al te voet gheet</l>
<l>Alse joseph reet maria ginc</l>
<l>Die heylighe ghest was inden rinc</l>
<l><pb n="18"/>Alsie te bethleem quamen in die stat</l>
<l n="330">Si waren beyde moede ende mat</l>
<l>Si hadden beyde al een ghepens</l>
<l>Si ghingen ledeghen haren chens</l>
<l><milestone unit="fol" n="3rb"/> Tfolc gaderde die perse wert groe[t].</l>
<l>Daer was diere wijn ende broet</l>
<l n="335">Die herberghen diere. groot waest verdoen</l>
<l>Wat heetti armen lieden doen</l>
<l>Ioseph ende maria sweghen stille</l>
<l>Sine hadden niet al haren wille</l>
<l>Si riepen anden hoghen god</l>
<l n="340">Dat hise beriede ende sijn ghebod</l>
<l>Sine wilden niet trecken ter tauernen</l>
<l>Noch ten husen met posternen</l>
<l>Dat harer dracht yet mochte deeren</l>
<l>Uter persen dat sie gheeren</l>
<l n="345">Inde plaetse stont een huseken cranc</l>
<l>Dat ne was no wijt no lanc</l>
<l>Het was ontdect het was ontlat</l>
<l>Dat huseken hadde wel menich gat</l>
<l>Daer ne was no weech no venstre no dore</l>
<l n="350">Inde side no achter no vore</l>
<l>Daer ne woende noeyt niemen in</l>
<l>Hagheldet snuwet vielet nat</l>
<l>Diere was in hi hadts te bat</l>
<l>Dit palaeys hadde kerst vercoren</l>
<l n="355">Daer hi binnen woude sijn gheboren</l>
<l>Ioseph scuulde daer dien seluen nacht</l>
<l>Maria die soete wile wacht</l>
<l>Want sie ghinc groot op haren dach</l>
<l>In dat huus snachs sie ghelach</l>
<l n="360">No met rouwen no met seere</l>
<l>Ghelach onse vrouwe van onsen here</l>
<l>Maer dat ne gesciede no sint no eer</l>
<l>Daer wijf gelach daer ne was groet seer</l>
<l>Marien vele bat te moede was</l>
<l n="365">Dan daer die scijnt in een claer gelas</l>
<l><pb n="19"/>Marien was alsoe te moede</l>
<l>Als dat hem rust een die es moede</l>
<l>Dat ware onrecht hadse gehadt onsachte</l>
<l>Daer si onsen here van hemel brachte</l>
<l n="370">Elc voghel heeft sinen nest</l>
<l>Beyde wilt ende tam daer hi in rest</l>
<l><milestone unit="fol" n="3va"/> Maer de godsone de heylighe kerst</l>
<l>Ne weet [n]iet waer hi des eerst nachts rest</l>
<l>Ioseph tsau[.]ns hadde gesacht</l>
<l n="375">Eene crebbe sinen esel ende ghemact</l>
<l>Daer wert gheboren in dat suete kint</l>
<l>Soe soete gheborte no eer no sint</l>
<l>Daert in de crebbe geboren lach</l>
<l>Die esel vernam ende versach</l>
<l n="380">Dat het was ene saleghe dracht</l>
<l>Dat daer gheboren wert inder nacht</l>
<l>Die esel liet daer siin eten staen</l>
<l>Ende viel in knieghebede saen</l>
<l>By bethleem inder seluer nacht</l>
<l n="385">Waren herden daer elc siin vee wacht</l>
<l>Die soe grote claerheyt alle sien</l>
<l>Dat sie van vruchten alle wilden vlien</l>
<l>Soe grote claerheit elc om hem sach</l>
<l>Dat elc van vare in onmacht lach</l>
<l n="390">Vreese ende wonder elken man</l>
<l>Tot datse die inghel vertroesten quam</l>
<l>Die inghel seide ne vruchte niet</l>
<l>U allen es vele wel ghesciet</l>
<l>Hoghelijc weest ende lacht</l>
<l n="395">Bliscap es gheboren in deser nacht</l>
<l>Te bethleem binnen der stat</l>
<l>Daer loept alle ne sijt niet lat</l>
<l>In ene crebbe leit daer gheboren</l>
<l>Een kint. ne waert ghi waert verloren</l>
<l n="400">By hem en es no smerte no galle</l>
<l>Dat aenbeet daer loept alle</l>
<l>Alle die sijn ende nv leuen</l>
<l><pb n="20"/>Selen noch voer dat kint beuen</l>
<l>Het heeft oec in sire ghewelt</l>
<l n="405">Al die werelt ende al dat wilt</l>
<l>Het es coninc van hemelrike</l>
<l>Het weet de ghedachte van yegelike</l>
<l>Het es god gheweldich here</l>
<l>Dien kinde doet alle lof ende ere</l>
<l n="410">Dit sprac een inghel een geselscap</l>
<l><milestone unit="fol" n="3vb"/> Songhen inden hemel grote bliscap</l>
<l>Die inghele songen ene stemme also</l>
<l>Gloria in exelsis deo</l>
<l>Te bethleem liepen die herden</l>
<l>Hoghelijc blide ende met werden</l>
<l>Sie vonden tkint siere moeder met</l>
<l>Tkint weende het dede al die wet</l>
<l>Sie custen die crebbe daer tkint in lach</l>
<l>Elc der herden soe hi eerst mach</l>
<l n="420">Van groter bliscap weenden si alle</l>
<l>Sie aenbeden tkint sonder galle</l>
<l>Sie keerden saen te haren vee</l>
<l>Hen was saechte hen was niet wee</l>
<l>Sie saghen tkint te haren wille</l>
<l n="425">Dat breken sal donreyne hille</l>
<l>Sine helens niet si maectent maer</l>
<l>Dat tkint gheboren waer daer</l>
<l>Dat noch soude hebben sinen wille</l>
<l>Van al den ghenen die waren in die hille</l>
<l n="430">Merct hier grote oetmoedichede</l>
<l>Die onse here in siere gheborten dede</l>
<l>Dat hi den herden openbaerde wel</l>
<l>Sine gheboerte eer yemen el</l>
<l>MAria lach daer soete ende saechte</l>
<l n="435">xl. daghe ende xl. nachte</l>
<l>Sine wilde niet op staen ieghen wet</l>
<l>Vi. weken liggende was gheset</l>
<l>Alsi gheleghen hadde haren termt</l>
<l>Haer kint ghebaet ende ghewermt</l>
<l n="440"><pb n="21"/> Vanden lande die wet si gheert</l>
<l>Si droech haer kint ten tempel wert</l>
<l>Dat was recht dat was die wet</l>
<l>In dien tide den lande gheset</l>
<l>Daer een rike vrouwe ter kerken ginc</l>
<l n="445">Dat sie offerde scaep of also goede dinc</l>
<l>Dat was gheset den armen alle</l>
<l>Twee tordelduuen sonder galle</l>
<l>Onse bere ne merct niet wat men gheeft</l>
<l>Maer hi merct hoe vele men heeft</l>
<l n="450">Maria was oetmoedich niet rike</l>
<l><milestone unit="fol" n="4ra"/> Sie dede na darme een ghelike</l>
<l>Sie offerde .ij. duuen met haren kinde</l>
<l>Die doetmoedeghe god wel kinde</l>
<l>Binnen der stat was een out man</l>
<l n="455">Symeon inden tempel dan</l>
<l>Hi was al blent hi ne sach twint</l>
<l>Maer hem ghesciede dat hi sach sint</l>
<l>Hi bat ende vleude daghelike</l>
<l>Gode onsen here van hemelrike</l>
<l n="460">Dat hi nemmer inder noet</l>
<l>Ware. dat hi moeste sien sijn doet</l>
<l>Hine moeste sien marien kint</l>
<l>Met sinen oghen ende bekint</l>
<l>Hi ontfinc dat kint in sinen arme</l>
<l n="465">Hi seyde kint mijns ontfaerme</l>
<l>Dat dy moeten sien mijn oghen</l>
<l>Ende bekinnen oec dy moghen</l>
<l>Hi droech tkint ten outare wert</l>
<l>Hi sach te hant dat hi gert</l>
<l n="470">Hi seide kint gheweldich god</l>
<l>Nu steruic alst es dijn ghebot</l>
<l>Ic bebbe ghesien te minen wille</l>
<l>Die nv rouen sal de lede hille</l>
<l>Ende du maria moeder blide</l>
<l n="475">Du sals noch sien in enen tide</l>
<l>Van desen kinde maecht ende joncfrouwe</l>
<l>Wel groet seer ende bitteren rouwe</l>
<l><pb n="22"/>DRie coninge woenden in orient</l>
<l>Deen den anderen wel ghehent</l>
<l n="480">Ane sterren sie alle wijs</l>
<l>Als noeyt clerc binnen parijs</l>
<l>Eenwerf in ere auonstont</l>
<l>Een clare sterre anden hemel stont</l>
<l>Die noeyt eer was ghesien</l>
<l n="485">Sie wonderden wat mochte gescien</l>
<l>Die sterre die daer so scone sceen</l>
<l><milestone unit="fol" n="4rb"/> Sie pensden wat sie m[oc]ht[e] meen</l>
<l>Sie lasen op ende n[edere]</l>
<l>Ter sterren si keerden wedere</l>
<l n="490">Een coninc vant ende las</l>
<l>Wat dat scone boekiin was</l>
<l>Hi ghinc te sinen ghesellen</l>
<l>Wat die sterre meende vertellen</l>
<l>Hi seide ghesellen weset blide</l>
<l n="495">Die sterre die daer licht claer ende wide</l>
<l>Sie wijst ons tkint dat es geboren</l>
<l>Dat quiten sal die sijn verloren</l>
<l>Een ghepens hadden sie saen</l>
<l>Sie wouden tkint hersoeken gaen</l>
<l n="500">Sie namen scat ende staf</l>
<l>God selue hen de ghedachte gaf</l>
<l>Sine letten niet sie gingen wech</l>
<l>Die sterre wijsden haren wech</l>
<l>Die sterre leiddese al daer sie gaen</l>
<l n="505">By bethleem quamen sie saen</l>
<l>Alse inden lande quamen daer</l>
<l>Sie ne heeldens niet si maectent maer</l>
<l>Si ne hadden ghene vrocht</l>
<l>Si seiden de zake diese daer hadde brocht</l>
<l n="510">Si vraegden waer tkint geboren w[as]</l>
<l>Daer haer gheselle dboeken aue las</l>
<l>Een kint so ware int lant geboren</l>
<l>Dat quiten soude die siin verloren</l>
<l>Dat soude hebben te sinen wille</l>
<l n="515">Al dese werelt ende de hille</l>
<l><pb n="23"/>HErodes was coninc in diere stont</l>
<l>Gierech ende wreet fel als .j. hont</l>
<l>Van dien kinde hoerde hi niemare</l>
<l>Hi wert in vruchte ende in vare</l>
<l n="520">Hi ontriet dat hijt mochte sien</l>
<l>Alst lichte mochte gescien</l>
<l>Dat hijt soude hebben in sijn hant</l>
<l>Al sijn volc ende al sijn lant</l>
<l>Hi ontboet die coninge alle drie</l>
<l n="525"><milestone unit="fol" n="4va"/> [Die peel]grime waren. te hem quamen sie</l>
<l>Hi s[eide] heren willecome sijt</l>
<l>Dat ic vraghe ghi my belijt</l>
<l>Ouer al dit lant so maecti mare</l>
<l>Dat een kint es en weet ware</l>
<l n="530">Gheboren. dat coninc sal sijn</l>
<l>Segt waer ende hebt de hulde mijn</l>
<l>Sie antwerden here ne belgt v niet</l>
<l>Hets gheboren het es ghesciet</l>
<l>Tkint sal noch hebben in sine hant</l>
<l n="535">Al dese werelt ende al .v. lant</l>
<l>Als herodes vernam dese tale</l>
<l>Hem was wee hi geliet hem wale</l>
<l>Hi seide ghi heren dese boedscap</l>
<l>Heeft my toe bracht grote bliscap</l>
<l n="540">Miin herte es clarre dan .j. gelas</l>
<l>Blider hogheliker dant noeyt was</l>
<l>Om tkint dat nuwelinge es geboren</l>
<l>Ic hebt ghemint ic hebt vercoren</l>
<l>So blide benic heren al te hant</l>
<l n="545">Inne liete niet om al mijn lant</l>
<l>Inne soude tkint soeken al te voet</l>
<l>Ende hem offeren haue ende goet</l>
<l>Maer ghi heren selt alle drie saen</l>
<l>Tierst dit kint besoeken gaen</l>
<l n="550">Tkint dat coninc sal wesen noch</l>
<l>Ghi sijt ghereet ende op uwen woch</l>
<l>Ende als ghi vonden hebt dat kint</l>
<l><pb n="24"/>Dat gi soe vleuet ende mint</l>
<l>Ghi selt keeren ouer my</l>
<l n="555">Ende segghen waert gheboren sy</l>
<l>Sie ne saghen in hem niet sijn boeshede</l>
<l>No sine ghedachte no sine felhede</l>
<l>Si seiden here dit dunct ons goet</l>
<l>Dat gy segt oft gijt voldoet</l>
<l n="560">SI namen orlof si gingen saen</l>
<l>Si sagen die sterre voer lien staen</l>
<l><milestone unit="fol" n="4vb"/> Si droeghen offerande si waren bout</l>
<l>Mirre wieroec ende gout</l>
<l>Sie daden dachuaert alle drie sachte</l>
<l n="565">Elc die clare sterre wachte</l>
<l>Daer si alle drie bleuen vernacht</l>
<l>Die sterre stont al dien nacht</l>
<l>Waest vroech waest spade waest middach</l>
<l>Elc die sterre claer scinen sach</l>
<l n="570">Si quamen die sterre ghinc voert</l>
<l>Tote bethleem in die poert</l>
<l>Alse die sterre daer quam si stont al stille</l>
<l>Sie wisten wat sie meynen wille</l>
<l>Sie ghingen int huus daer die sterre op stont</l>
<l n="575">Si vonden enen saleghen vont</l>
<l>Marien ende haer lieue kint</l>
<l>Dat si ghesocht hadden ende gemint</l>
<l>Elc ontploec doen siin vat</l>
<l>Ende offerden daer enen scat</l>
<l n="580">Mirre wieroec ende gout</l>
<l>Si aenbedden tkint menichfout</l>
<l>Dat kint was god ende here</l>
<l>Si weenden van bliscapen sere</l>
<l>Dat gout betekent gheweldicheit</l>
<l n="585">Ende dat wieroec sijn godlijcheit</l>
<l>Die myrre meende sijn menschelijchede</l>
<l>Elc wel blide siin offerande dede</l>
<l>Als die offerande was gh[ed]aen</l>
<l>Si wilden te lande keeren saen</l>
<l n="590"><pb n="25"/> Si namen orlof ant suete kint</l>
<l>Ende aen marien diet hadde gemint</l>
<l>Si gingen wech doen seiden die heren</l>
<l>Ouer herodesse moeten wi keren</l>
<l>Gaen wi hem seggen onse vaert</l>
<l n="595">Ende houde wi redene ende onse waert</l>
<l>Hi groette ons wale hi nes niet f[e]l</l>
<l>Make wine blide soe doe wi wel</l>
<l>Gaen wi ghesellen te hem dats recht</l>
<l>Ne ga wire niet wi hebbens plecht</l>
<l n="600">Segge wi hem waert es gheboren</l>
<l>Tkint hi seide hi hadt vercoren</l>
<l><milestone unit="fol" n="5ra"/> Hine liet noch niet om al sijn goet</l>
<l>Hine soudt hersoeken al te voet</l>
<l>Kere wi te hem. hijs een goet man</l>
<l n="605">Si seiden gherne gawi dan</l>
<l>Alsi gaen souden van hen was ghehoert</l>
<l>Een inghel seide ne gaet niet voert</l>
<l>Ouer herodesse niet en gaet</l>
<l>Hi peinst boesheit ende quaet</l>
<l n="610">Wisti die boesheit die hi dinct</l>
<l>Ghi liet den wech ende een anderen ginct</l>
<l>Ouer herodesse ne keert niet</l>
<l>Sine boedscap scuet ende vliet</l>
<l>Sie seiden alle drie .v. wil ghesciet</l>
<l n="615">Wy ne weten smans gedachte niet</l>
<l>Sie keerden al een andren woch</l>
<l>Herodesse ne spraken si niet noch</l>
<l>Louet gode die soe wel versiet</l>
<l>Alle dinc eer sie ghesciet</l>
<l n="620">HErodes die was fel ende wreet</l>
<l>Dat die coninghe merden was hem leet</l>
<l>Alse die coninghe merden ouer tijt</l>
<l>Dies hadde hi harde groten nijt</l>
<l>Hi pensde op hi pensde te dale</l>
<l n="625">Hem was wee ende niet wale</l>
<l>Hi verwoedde hi wert ontdaen</l>
<l><pb n="26"/>Dat hem die coninghe waren ontgaen</l>
<l>Die hem souden hebben bracht</l>
<l>Boedscap van dien kinde die hi wacht</l>
<l n="630">Hoe hijt mochte verslaen</l>
<l>Ende andere felheit peinsde hi saen</l>
<l>Hi pensde in sinen fellen sin</l>
<l>Dat hi van tween jaren ofte min</l>
<l>Alle die kinder soude doen vaen</l>
<l n="635">Die waren in sijn rike ende doen slaen</l>
<l>In sinen fellen sin hi dit dinct</l>
<l>Mochte hi verslaen marien kint</l>
<l>Dat coninc soude siin in sijn lant</l>
<l><milestone unit="fol" n="5rb"/> Dat het soude bliuen in sijn hant</l>
<l n="640">Sot ghepens soe hadde die man</l>
<l>Gyerich. wreet. fel. ende tyr[a]n</l>
<l>Die marien sone wilde verslaen</l>
<l>Sonder welken niet ne ware gedaen</l>
<l>GOd van hemele diet al versiet</l>
<l n="645">Dacht alle euele eert gesciet</l>
<l>Sende sinen inghel al met nachte</l>
<l>Daer joseph sliep soete ende sachte</l>
<l>Dinghel seide joseph slaepstu vrient</l>
<l>Die gode hefs soe wel gedient</l>
<l n="650">My sent te dy de alweldege god</l>
<l>Hoer na my doe sijn gebod</l>
<l>Herodes die coninc wreet ende fel</l>
<l>Penst ene sake no goet no wel</l>
<l>Hi penst om niet ende dinct</l>
<l n="655">Te verslane marien kint</l>
<l>Hi heeft gehoert papen lesen</l>
<l>Vanden kinde dat noch soude wesen</l>
<l>Coninc ende here ouer al sijn lant</l>
<l>Hier omme dit quaet gepens hi vant</l>
<l n="660">Alle weghe neemt dat zoete kint</l>
<l>Ende siere moeder diet heeft gemint</l>
<l>Vliet tegypten ende scuwet dat lant</l>
<l>Dat v niet en ghereike herodes hant</l>
<l>Dat die dief herodes si doot</l>
<l n="665">Doet dat ic segge het wille got</l>
<l><pb n="27"/>Die heylighe inghel ne seide meer</l>
<l>Hi voer danen hi was comen eer</l>
<l>Ioseph pensde in sine ghedachte</l>
<l>Dat hi hoerde in diere nachte</l>
<l n="670">Dat pensde joseph in sinen moet</l>
<l>Dat daer was die inghel goet</l>
<l>Ioseph pensde in sinen sinne</l>
<l>Du ne heefs ander ors dan dijn eselinne</l>
<l>Nem tkint ende sire moeder met</l>
<l n="675">Hise beide op deselinne set</l>
<l>Ioseph tote marien seide</l>
<l>Wine hebben breidel no gereyde</l>
<l><milestone unit="fol" n="5va"/> Doen wi dbeste dat wi moghen</l>
<l>Want hen ne mach niet wel doghen</l>
<l n="680">Maria nam haer lieue kint</l>
<l>In haren scoet dat si hadde gemint</l>
<l>Ioseph ginc hi dede sine machte</l>
<l>Sie ruumden dlant te middernachte</l>
<l>Si en letten niet sie voeren wech</l>
<l n="685">Sie scuden alden rechten wech</l>
<l>Sie voeren cromp si daden wel</l>
<l>Dat si nie en gemoetten herodes den fel</l>
<l>Al dat si vten lande vlien</l>
<l>Sie ontraden al dat si horen ende sien</l>
<l n="690">Tot dat si quamen int verre lant</l>
<l>Tegypten daer se god selue sant</l>
<l>dIe duvel wacht nacht ende dach</l>
<l>Hoe hi elken bedriegen mach</l>
<l>Hine begaf herodesse niet</l>
<l n="695">Den coninc hi dede dat hi hem riet</l>
<l>Hi ontboet sine felle knapen</l>
<l>Die in siin rike saten</l>
<l>Hi dede smeden ende maken</l>
<l>Elken tyran een scarp wapen</l>
<l n="700">Pyken kniue coluen ende swert</l>
<l>Hi seide gaet te bethleem wert</l>
<l>Binnen der stat ende al omtrent</l>
<l>So waer ghi die kinder vent</l>
<l>Die twee jaer hebben ofte min</l>
<l n="705"><pb n="28"/> Wel soe merct in vwen sin</l>
<l>Dat moetti doen die kinder vaet</l>
<l>Die kinder alle te steen doot slaet</l>
<l>Om .j. kint dat ic hebbe vercoren</l>
<l>Dat nieuwelinghe te bethleem es geboren</l>
<l n="710">Ic ontrade dat het coninc mochte sijn</l>
<l>Doet dit ende hebt die hulde mijn</l>
<l>Si antwerden sine dorstent laten</l>
<l>In siin rike sie alle saten</l>
<l>Here dit selen wy doen oft ghijt gebiet</l>
<l n="715">Al waert meerre dinc dat gy ons hiet</l>
<l>Si namen wapen ende sweert</l>
<l><milestone unit="fol" n="5vb"/> Si gingen te bethleem wert</l>
<l>Al omtrent ende binnen der port</l>
<l>Also verre als sijn rike hort</l>
<l n="720">Si mercten wel in haren sin</l>
<l>Kinder van tween jaren ofte min</l>
<l>Daer tkint by siere moeder lach</l>
<l>Noeyt man soe groten iammer en sach</l>
<l>Si namen haer sweert haer scerpe knijf</l>
<l n="725">Si namen hen haer ionghe lijf</l>
<l>Daer tkint soech siere moeder borst</l>
<l>Doerden hongher dorden dorst</l>
<l>Si trockense af onsuuerlike</l>
<l>Si doeddense vele iammerlike</l>
<l n="730">Alse sijn swert trac herodes die fel</l>
<l>Tkint loech ende waende dat waer spel</l>
<l>Daer tkint sach blicken tscarpe swert</l>
<l>Tkint loech ten mordenare wert</l>
<l>Sie versloegen der kinder in derre wijs</l>
<l n="735">Ach aerme hoe lettel es die prijs</l>
<l>Daer starc man toghet selken sin</l>
<l>Op tkint van ij. jaren ofte min</l>
<l>Soe groten iammer ne sach nie man</l>
<l>No sint no eer so daer was dan</l>
<l n="740">Daer die moeder sach hare vrucht</l>
<l>Verslaen. so ne dorste niet geuen enen su[cht]</l>
<l>De kinder ne mochten spreken no gaen</l>
<l><pb n="29"/>Die herodes dede verslaen</l>
<l>Met rechte heten si onnoseline</l>
<l n="745">Die so doechden der doot pine</l>
<l>Int bloet daerse herodes dede verslaen</l>
<l>Worden sie kerstijn ghedaen</l>
<l>Met rechte hebbense ons heren hulde</l>
<l>Die om hem doot bleuen sonder sculde</l>
<l n="750">Si ne waren noyt besmet met wiue</l>
<l>Kinder van soe ionghen liue</l>
<l>Hondertdusent verloren daer haer leuen</l>
<l>Ende .xl. dit es ghescreuen</l>
<l>God die es goet wrekere</l>
<l n="755"><milestone unit="fol" n="6ra"/> Al nes hi niet vele sprekere</l>
<l>Hi merct wel in sinen brief</l>
<l>Die ondaet die dede herodes die dief</l>
<l>Anxt ende seer. ende vernoey. ende rouwe</l>
<l>Gedogede siin lijf om sine ontrouwe</l>
<l n="760">Nochtan ne wilde hi sceden niet</l>
<l>Vanden duuel diet hem riet</l>
<l>Siin lijf dat wert venijns al wl</l>
<l>Hi wert verwoet hi wert al dul</l>
<l>Sine lichame wlet ende al sijn lijf</l>
<l n="765">Hem te verslane hi neemt enen knijf</l>
<l>Sijn adem wert bitter emmermeer</l>
<l>Als galle dat was lettel seer</l>
<l>Dit leuen haddi toter doot</l>
<l>Met rechte doechde hi dese noot</l>
<l n="770">Binnen hem ne was bliscap no spel</l>
<l>Hi was emmer rouwich ende fel</l>
<l>Soe groot torment ne sach nie man</l>
<l>Soe siin lijf gedoechde dan</l>
<l>Selc wile hi riep selc wile hi swech</l>
<l n="775">Siin hoet hurti dicke an de wech</l>
<l><pb n="30"/>Selc wile hi stont selc wile hi sat</l>
<l>Quaet te doene ne wert hi nemmer sat</l>
<l>Singhen bornen als een vier</l>
<l>Hi was gruwelec als een dier</l>
<l n="780">Hine mochte eten no drinken niet</l>
<l>Siin herte soet hem ende briet</l>
<l>Alse herodes vernam ende sach</l>
<l>Dat naken soude siin indach</l>
<l>Sine cnapen in sijn rike hi sant</l>
<l n="785">Te manene die hoechste in sijn lant</l>
<l>Sonder redene ende sonder sake</l>
<l>Vinc hi sine man donreyne drake</l>
<l>Hi beneet verde ende haette recht</l>
<l>Hine wilde niet steruen sonder gevecht</l>
<l n="790">Binnen dien dat dus soude gescien</l>
<l><milestone unit="fol" n="6rb"/> God die duecht ende euel can vers[i]en</l>
<l>Gaf hem de gadoot daer hi sat</l>
<l>Grote bliscap was om dat</l>
<l>Als hi dus was doot donreyne dief</l>
<l n="795">Meneghen waest bequame ende lief</l>
<l>Alsoe alse lesen clerke</l>
<l>Hi hadde loen na sine werke</l>
<l>Daer en was rouwich no wijf no man</l>
<l>Daer sie groeuen dien fellen man</l>
<l n="800">Maer blide dat hi was verloren</l>
<l>Archelaus wert coninc vercoren</l>
<l><pb n="31"/>Herodes was int quade volmaect</l>
<l>Archelaus in dogeden volmaect</l>
<l>Maria was noch met haren kinde</l>
<l n="805">Dat si met harer herten minde</l>
<l>In egypten in dat allendeghe lant</l>
<l>Daerse gabriel hadde ghesant</l>
<l>Tere stont hoerde joseph soete ende sachte</l>
<l>Eene stemme die hi hoepte ende wachte</l>
<l n="810">Dat was gabriel die bode scone</l>
<l>Dien hem god sende vanden trone</l>
<l>Gabriel seide joseph doet mijn gebod</l>
<l>Te di sent my dalweldeghe god</l>
<l>Ghereide dy kere weder in dijn lant</l>
<l n="815">Dune darfs niet ontsien herodes hant</l>
<l>Hore van gode dese boedscap</l>
<l>Die al den lande es grote bliscap</l>
<l>Herodes es doot gods viant</l>
<l>Die al siin volc verslant</l>
<l n="820">Sijn volc es blide het heeft recht</l>
<l>Nu ne saelt hebben strijt no gevecht</l>
<l>Met rechte es bliscap in sijn lant</l>
<l>Dat hi doot es die vinc ende bant</l>
<l>Ioseph keerde te lande saen</l>
<l n="825">De ghene die gods sone wilden verslaen</l>
<l>Ic segghe di hi ne slaet nemmermeer</l>
<l>Hi es in tormente dats lettel seer</l>
<l>Alse dinghel dit hadde geseit</l>
<l><milestone unit="fol" n="6va"/> Ioseph ontwecket al daer hi leyt</l>
<l n="830"><pb n="32"/> Dat en was niet wonder hi wert blide</l>
<l>Want hi vernam marien lide</l>
<l>Hi gereide hem met bliden sinne</l>
<l>Ioseph brinct voert siin eselinne</l>
<l>Maria reet met haren kinde</l>
<l n="835">In haren aerm dat si seere minde</l>
<l>Si porden van egypten sachte</l>
<l>Met claren daghe ende niet met nachte</l>
<l>Si namen orlof an hare vrient</l>
<l>Diese gegroet hadden ende ghedient</l>
<l n="840">Sie voeren wech als sie moede waren</l>
<l>Sie rusten hem al daer si waren</l>
<l>So wat joseph ende maria dede</l>
<l>Die gods sone was emmer mede</l>
<l>Den wech dien si hadden cromp gegaen</l>
<l n="845">Dien lieten si nv al stille staen</l>
<l>Met verden ende al ongevaen</l>
<l>Quamen sie te nazareth saen</l>
<l>Alse sie thuus quamen daer</l>
<l>Het wert in die stat den volke maer</l>
<l n="850">Menich hietse willecome siin</l>
<l>Men brachte hen broet ende wiin</l>
<l><pb n="33"/>Sie hielden beide stillekine wet</l>
<l>Die de godsoene hen hadde geset</l>
<l>Al was ioseph marien man</l>
<l n="855">Hi en hadde van hare noyt scout nochtan</l>
<l>Sie haetten rijcheit roem ende prijs</l>
<l>Die elken verret tparadijs</l>
<l>Dat en was niet wonder si waren vroet</l>
<l>Haer gheselscap was herde goet</l>
<l n="860">Sat maria ghincse ochte stoet</l>
<l>Sie custe dicke haers kindes voet</l>
<l>Daer sijt inden weghe leidde ofte nam</l>
<l>Soe lanc soe meer tkint haer bequam</l>
<l>Alst kint weende haer was onsachte</l>
<l n="865">Sie sweghet minlike soete ende sachte</l>
<l><milestone unit="fol" n="6vb"/> Alst kint hadde hongher ofte dorst</l>
<l>Sie gaf hem haer ghebenedide borst</l>
<l>Sine cleder waren altoes wit</l>
<l>Nieuwe gedweghen groet recht was dit</l>
<l n="870">Siin bat ne was no heet no cout</l>
<l>Met rechte was tkint sire moeder hout</l>
<l><pb n="34"/>Maria herde wel dies wachte</l>
<l>Dat sine wieghe was scone ende sachte</l>
<l>At sie dranc sie al dat sie dede</l>
<l n="875">Haer oghen volgden den kinde mede</l>
<l>Groete vrienscap was marien met</l>
<l>Haren kinde dat was die wet</l>
<l>Si seide dicke kint heb lof ende ere</l>
<l>Dat kint was siere moeder here</l>
<l n="880">Alst kint groet was dat mochte gaen</l>
<l>Het en was niet wonder liet wies seer saen</l>
<l>Het ginc spelen het dede kinschede</l>
<l>Maria was hem emmer mede</l>
<l>Daert metten kindren spelen ginc</l>
<l n="885">Ne gheen soe scone was inden rinc</l>
<l>Als sine kinschede was vergaen</l>
<l>Dat hem sijn moeder hiet was ghedaen</l>
<l>Hi hadde .ij. jaer hine scaemdem niet</l>
<l>Hi dede dat hem siin moeder hiet</l>
<l n="890">Hi ginc om borne ende nam den pot</l>
<l>Deten te makene dit dede god</l>
<l>Hi diende sire moeder sonder daengier</l>
<l>Hi haelde hout hi maecte tvier</l>
<l><pb n="35"/>Hi ne was ouermoedich no fier</l>
<l n="895">Sine grote duecht merct alle hier</l>
<l>Hine ginc nie wt sire moeder doren</l>
<l>Hin hadde orlof ghesocht te voren</l>
<l>Tkint het hadde goeden sede</l>
<l>Tilic het dede oetmoedichede</l>
<l n="900">Hier ane souden kinder leeren</l>
<l>Si souden vader ende moeder eeren</l>
<l>God hi was gheweldich here</l>
<l><milestone unit="fol" n="7ra"/> Nochtan dede hi siere moeder ere</l>
<l>Hi was god het was groet recht</l>
<l n="905">Hi haette strijt ende ghevecht</l>
<l>Hi minde trouwe waerheit ende verde</l>
<l>Hier was tkint der werelt herde</l>
<l>Hi was oemoedich hi en was niet bout</l>
<l>Hi hadde onwert seluer ende gout</l>
<l n="910">Binnen hem en was gene ouerdaet</l>
<l>Maer mate trouwe ende raet</l>
<l>Hi conste fransoeys dietsch ende latijn</l>
<l>Ende alle talen die nv sijn</l>
<l>Sine duecht en gheseidic nemmermeer</l>
<l n="915">Sijn genoet en was no sint no eer</l>
<l>Wat hi doen soude hi wist saen</l>
<l>Al dat hi pensde het was gedaen</l>
<l>Alle die papen die nv sijn</l>
<l>Die scriuen connen int latijn</l>
<l n="920">Si en mochten niet scriuen die duecht</l>
<l>Die onse here hadde in sire iuecht</l>
<l>ALse god in sijn dertich iaer ginc</l>
<l>Hoert hier een saleghe dinc</l>
<l>Hi brachte op ene nuwe wet</l>
<l n="925"><pb n="36"/> Die noch ons allen es gheset</l>
<l>Dats doepsele ende kerstinhede</l>
<l>Dat was een die salichste sede</l>
<l>Die noyt eer noch wert vercoren</l>
<l>Want en waert niet wy bleuen verloren</l>
<l n="930">Onse here quam tot baptisten johan</l>
<l>Dien hi minde voer alle man</l>
<l>Hi seide ic wille ende mane</l>
<l>Dattu my doeps in de flume iordane</l>
<l>Ihan van bliscapen weende</l>
<l n="935">Hi hadde wonder wat hi meende</l>
<l>Hi stoet van vruchte en beeft</l>
<l>Ihan onsen here antwerde gheeft</l>
<l>Ic ben v. knecht ghy sijt mijn here</l>
<l>Hoe mochtic .v. dan doen dese ere</l>
<l n="940">Onse here jhanne antworde gheeft</l>
<l>Alsoe als dauid gescreuen heeft</l>
<l><milestone unit="fol" n="7rb"/> Ihan ic ben gheboren om dat ic wille</l>
<l>Breken rouen donreyne hille</l>
<l>Ic wille my doepen om dat ic sal</l>
<l n="945">Selue tvolc behouden al</l>
<l>Dies my wille wernen hi es sot</l>
<l>Voer al die werelt ga mijn gebot</l>
<l>Ihan doept my ic hebt vercoren</l>
<l>Ic segt di het en sal niemen sijn geboren</l>
<l n="950">Hine si ghedoept inden name mijn</l>
<l>Hi en sal ewelijc in die helle sijn</l>
<l>Ians doepsele sal maken vri</l>
<l>Elken die in sduuels dienste si</l>
<l>Bedie doepe my al benic god</l>
<l n="955">Ende veruulle miin gebod</l>
<l>sEnte jhan nam onsen here</l>
<l>Hi dede sijn gebod dat was sijn ere</l>
<l>Inde flume van joerdane hine leide alrerst</l>
<l>Dus doepte jan den heiligen kerst</l>
<l n="960"><pb n="37"/> Als onse here kerstyn was gedaen</l>
<l>Hi viel in kniegebede saen</l>
<l>Daer hi lach hi weende tranen</l>
<l>Ionghe ende oude houder hem ane</l>
<l>Daer hi weende ende lach</l>
<l n="965">Al tvolc dat daer was hoerde ende sach</l>
<l>Eene witte duue vlieghen op hem al daer</l>
<l>Dat was die heilege geest ouer</l>
<l>Die witte duue sanc een stemme aldus</l>
<l>Hic est meus dilectus filius</l>
<l n="970">Dat meint. hier es die sone die ic minne</l>
<l>Hi es vercoren in minen sinne</l>
<l>Desen ghehoert hoert sine tale</l>
<l>Die siin gebot doet hi doet wale</l>
<l>Die witte duue si en seide nemeer</l>
<l n="975">Sie voer denen si was comen eer</l>
<l>Onse here stont op al daer hi lach</l>
<l>Dit was in enen disendach</l>
<l>Sander daechs hi ne lette niet</l>
<l>Onse here die weet al dat gesciet</l>
<l n="980">Hi trac besiden in ene woestine</l>
<l><milestone unit="fol" n="7va"/> Met hem was die moeder sine</l>
<l>Viertich daghe ende viertich nachte</l>
<l>Vaste onse here te dier tijt sachte</l>
<l>Dat hi ne beet no ats no drancs</l>
<l n="985">Dat was siin wille dat was sijns dancs</l>
<l>Alse die xl. daghe waren leden dan</l>
<l>Soe hongherde hem want hi was man</l>
<l>De duuel als hi den hongher sach</l>
<l>Wilde hine bedrieghen al dat hi mach</l>
<l n="990">Die duuel achter onsen here staet</l>
<l>Hi seide man du does een arm gelaet</l>
<l>Ochte du god best so make broet</l>
<l>Van desen stenen dijn hongher es groet</l>
<l>Ocht du groten hongher heefs</l>
<l n="995">Make desen steen broet daer du by leefs</l>
<l><pb n="38"/>Onse here den duuel antworde gheeft</l>
<l>Also als die boec gescreuen heeft</l>
<l>Niet allene met brode leeft die man</l>
<l>Die duuel antwerde waer mede dan</l>
<l n="1000">God seide aet ende dranc sal bliuen saen</l>
<l>Maer mine waert en sal niet vergaen</l>
<l>Hoert wonder wies onse here gehinct</l>
<l>Den duuel die dus op hem dinct</l>
<l>Hi nam onsen here hi voerdene woghe</l>
<l n="1005">Op enen tor droech hine hoghe</l>
<l>God was hoghe de duuel te dale</l>
<l>Die duuel seide dese tale</l>
<l>Bestu god dat salic zien</l>
<l>Valstu dine sal dan niet messcien</l>
<l n="1010">Bestu god so late di vallen</l>
<l>Blijfstu gesont du hefs ons allen</l>
<l>Late dy vallen het en es maer spel</l>
<l>Dine inghele selen di onthouden wel</l>
<l>Man doetstu dat ic segghe dy</l>
<l n="1015">Tfolc sal dy minnen ende haten my</l>
<l>Waerstu god du daets dat ic di segge</l>
<l>So scone tale ic voer dy legge</l>
<l><milestone unit="fol" n="7vb"/> Maer ic weet wel dattu lieges</l>
<l>Dune does maer. dattu tfolc bedrieges</l>
<l n="1020">God antwerde vele zoete</l>
<l>Den duuel diene dus tierst begroete</l>
<l>Ic ben dijn here du best mijn knecht</l>
<l>Du en saels my niet proeuen dats recht</l>
<l>Du en saels niet proeuen dinen god</l>
<l n="1025">Maer vleien ende doen sijn gebod</l>
<l>Als du dit penses du waers sot</l>
<l>Dattu souts proeuen dinen god</l>
<l>Vare van my ic heet di saen</l>
<l>Werde te nieute het was ghedaen</l>
<l n="1030">Merct hier grote oetmoedichede</l>
<l>Die onse here vanden hemele dede</l>
<l>Dat hi den duuel ghehinde dan</l>
<l>Hem te proeuen als enen anderen man</l>
<l><pb n="39"/>HOert wat onse here dede te hant</l>
<l n="1035">Hi ginc castien ouer al siin lant</l>
<l>Hi brac donwet die was geset</l>
<l>Ende dede die besondichde van hare wet</l>
<l>Hi toende hem saen der werelt al</l>
<l>In derre wijs dat ic .v. segghen sal</l>
<l n="1040">Daer men kermesse oft brulocht dede</l>
<l>Daer vele volcs was daer was hi mede</l>
<l>Bedi quam hi daer vele volcs was</l>
<l>Om dat hi daer castide ende las</l>
<l>Wie hi was ende wat hi wilde</l>
<l n="1045">Hi meneghen van sinen sonden stilde</l>
<l>Hen was niemen in soe grote mesdaet</l>
<l>Maer stont hijs af ende sochte raet</l>
<l>Hine vergaf hem sine mesdaet dan</l>
<l>Dus bekeerde hi menegen man</l>
<l n="1050">xij. ghesellen ginghen met hem</l>
<l>Tote dat hi quam te iherulem</l>
<l>Elken wijsde hi ende leerde</l>
<l>Hoe hi donwetteghe bekeerde</l>
<l>Hi gaf hen sin hi makese wijs</l>
<l n="1055">Si gauen meneghen dat paradijs</l>
<l><milestone unit="fol" n="8ra"/> Hare ghewerke ende hare tale</l>
<l>Bekeerde meneghen sondeghen wale</l>
<l>Teer stont geuiel gode onsen here</l>
<l>Ende sinen iongheren die hem daden ere</l>
<l n="1060">Dat sie quamen in eere stat gevaren</l>
<l>Daer vele ioden gegadert waren</l>
<l>Onse here seide den joden ose wet</l>
<l>Die ons noch heden es gheset</l>
<l>Die ioden wederseidenne al</l>
<l n="1065">Alsoe als ic v segghen sal</l>
<l>Hi seide so vele hi seide so wel</l>
<l>Den ioden. die wreet waren ende fel</l>
<l>Dat sie waren alle in vare</l>
<l>Sie seiden dat gokelie ware</l>
<l n="1070">Onse here seide wel hi ne swech niet stille</l>
<l>Si saghen op hem met wreden wille</l>
<l><pb n="40"/>Soe hi meer dede so hi meer seide</l>
<l>Elc vanden ioden niet op hem leide</l>
<l>Alle die sieke die waren int lant</l>
<l n="1075">Die gheloue hadden ganste hi te hant</l>
<l>Die cropele waren. blent oft doue</l>
<l>Ganste hi te hant hadden si gheloue</l>
<l>Menegen doden dede hi leuen</l>
<l>Blende sien. dit es ghescreuen</l>
<l n="1080">Meneghe miracle dede dan</l>
<l>Die ic alle gesegghen niet en can</l>
<l>Alsoe langhe als dese werelt sal staen</l>
<l>Die miraclen die dan waren gedaen</l>
<l>Ende god doet ende sint ende eer</l>
<l n="1085">Men salre af lesen emmermeer</l>
<l>Als onse here dese vertuut hadde gedaen</l>
<l>Die ioden gingen te rade saen</l>
<l>Soe valsch ende soe gebose</l>
<l>Sie maecten onder hen grote nose</l>
<l n="1090">Sie hadden onwert sine waert</l>
<l>Sine tale. sine werke. sine vaert</l>
<l><milestone unit="fol" n="8rb"/> Sie seiden wie es dese man die dit doet</l>
<l>Sine tale en dunct ons niet goet</l>
<l>Wy ontraden hi moghe verkeren</l>
<l n="1095">Ons volc met sire talen ende oflteren</l>
<l>Wedersegghen wi sine tale</l>
<l>Dat sie ons niet en verkere so doe wi wale</l>
<l>Si seiden wanen comt dese man</l>
<l>Die dus onse volc bedrieghen can</l>
<l n="1100">Doe sprac .j. iode heren hort na my</l>
<l>Hoert wanen hi comt ende wie hi sy</l>
<l>Hi wille ons allen doen verstaen</l>
<l>Met miraculen die hi heeft gedaen</l>
<l>Dat hi god selue es</l>
<l n="1105">Hets min dan niet jc seg .v. wie hi es</l>
<l>Dese ioseph was sijn vader</l>
<l>Een arm cranc man si horden algader</l>
<l>Hi hadden van marien sinen wiue</l>
<l><pb n="41"/>Sie geneerden hem beide met armen liue</l>
<l n="1110">Wanen comt hem dit gheval</l>
<l>Dat hi heeft dese gracie ouer al</l>
<l>Tfolc dat wijst hi ende leert</l>
<l>Ic weet wel dat hijt al verkeert</l>
<l>Doe sprac .j. iode ghi segt wale</l>
<l n="1115">Hoert mine redene ende mine tale</l>
<l>Wy sijn joden wel gheboren</l>
<l>Van hoghen gheslachte sijn wi vercoren</l>
<l>Wet geselscap heb wi ghesworen</l>
<l>Breke wijt nu. wi sijn verloren</l>
<l n="1120">Selen wi gheloeuen desen man</l>
<l>Die al tfolc begoclen can</l>
<l>All sine tale an sijn ghebot</l>
<l>Newy. maer anden hoghen god</l>
<l>Dat god dede onsen vorderen ere</l>
<l n="1125">Hi quitese alle van groten sere</l>
<l>Van sconincx pharaons knechten</l>
<l>In sine heruaert in sine gevechten</l>
<l>Wille god hi quite ons van hem</l>
<l>Hi brachte ons tote iherusalem</l>
<l n="1130"><milestone unit="fol" n="8va"/> Die leuer zee ontploec iegen ons</l>
<l>Alse ons iaghede there pharaons</l>
<l>Hy maecte ons wech sachte ende zoete</l>
<l>Wy leden die zee met droghen voete</l>
<l>Als wi die zee leden waren</l>
<l n="1135">Al there dat na ons quam gevaren</l>
<l>Die zee loec weder het verdranc</l>
<l>Daer en was niemen hi en versanc</l>
<l>Nu si wi so quite ende vri</l>
<l>Dat hier en es keyser no coninc bi</l>
<l n="1140">Die ons mogen gedvingen yet</l>
<l>Seggic waer merct alle ende siet</l>
<l>Moeyses gaf ons dese wet</l>
<l>Die ons allen es gheset</l>
<l>Die hem god screef ende gaf</l>
<l n="1145">Nemmer en selen wiere sceden af</l>
<l>Wat waent dese quade man</l>
<l>Waent hi onse wet breken dan</l>
<l><pb n="42"/>Neen hi niet hi pijnt om niet</l>
<l>Also langhe als onser sal wesen iet</l>
<l n="1150">Onse here god hi hoerde al toe</l>
<l>Dat hem die ioden seiden doe</l>
<l>Haer tale hi wel gemerct heeft</l>
<l>Hen allen hi antwerde gheeft</l>
<l>Ghi sijt onwettich ghi sijt verloren</l>
<l n="1155">Ghi hebt v seluen al versuoren</l>
<l>Ter quader tijt waerdi geboren</l>
<l>Donreine hille heeft v vercoren</l>
<l>Ghi hebt onwert mine tale</l>
<l>Ende mine ghewerke gi en doet niet wale</l>
<l n="1160">Ghi sijt bitter als ene galle</l>
<l>Sduuels kinder sidi alle</l>
<l>De duuel heeft v allen gesact</l>
<l>Om hem peinsdi ende waect</l>
<l>Ic die v. ghesciep ende makede</l>
<l n="1165">Mi sceldi triwant ende verrakede</l>
<l>Om v dedic miracle scone</l>
<l>Ic quite v van pharaone</l>
<l>Ic dedu doecht ic dedu eere</l>
<l><milestone unit="fol" n="8vb"/> Ic ledichde v van groten seere</l>
<l n="1170">Ic dede doer v. miraclen groet</l>
<l>Ic gaf v planteyt wijn ende broet</l>
<l>Gi loghenet mijns gi begaeft mi al</l>
<l>In diere wijs ic v segghen sal</l>
<l>Uwer negheen es gheboren</l>
<l n="1175">Hine hebbe enen afgod vercoren</l>
<l>Dien gi vleiet dien gi minnet</l>
<l>Dat gi noyt vwen god en bekinnet</l>
<l>Ghi hebt onwert gode ende sine wet</l>
<l>Elc aenbeet sinen mamet</l>
<l n="1180">In dese manieren in derre wijs</l>
<l>Sidi verstoten van paradijs</l>
<l>Haddi ghehouden wel die wet</l>
<l>Die moeyses v hadde gheset</l>
<l>Haddi ghevleyet gode den vader</l>
<l n="1185">Soe waerdi salich alle gader</l>
<l><pb n="43"/>Ghi en daet des niet maer uwen wille</l>
<l>Daer omme seldi in donreyne hille</l>
<l>Nu es comen marien sone</l>
<l>Donwet te brekene ende wet te doene</l>
<l n="1190">Sine wet es heilich ende goet</l>
<l>Salich den ghenen diese doet</l>
<l>Ic ben marien sone got</l>
<l>Ic wille v seggen miin ghebot</l>
<l>Miin gebot ende mine tale</l>
<l n="1195">Wel hem dise hoert ende houdet wale</l>
<l>Hen es niemen die sijn geboren</l>
<l>Die my onwert hine sy verloren</l>
<l>Die houdet die gebode mijn</l>
<l>Hi sal int paradijs sijn</l>
<l n="1200">Hout mine ghebode soe doedi wale</l>
<l>Ic segge v nv hoert mine tale</l>
<l>Die v vernoey ofte euel doet</l>
<l>Ne haettene niet maer doet hem goet</l>
<l>Die v nidet ofte haet</l>
<l n="1205">Vergheuet hem dat es mijn raet</l>
<l>Mint v viande alle in gode</l>
<l>Houdet wet ende mine gebode</l>
<l><milestone unit="fol" n="9ra"/> Mint uwen evenkerstijn inden name mijn</l>
<l>So selen v v mesdade vergeuen sijn</l>
<l n="1210">Eeret moeder ende vader</l>
<l>Weest oemoedich al gader</l>
<l>Morwe herte hebt op die arme</l>
<l>Daer ghise siet v haers ontfarme</l>
<l>Haue rijcheit hebt onwert</l>
<l n="1215">Daghelijc broet dat bidt ende begert</l>
<l>Weset suuer ende reene</l>
<l>Ne geert niet het en si duwe allene</l>
<l>Ne verraet ne ghenen man</l>
<l>Scuwet vermesamheit ende ban</l>
<l n="1220">Vleiet die papen eert die clerke</l>
<l>Vroech ende spade sijt inde kerke</l>
<l>Ghehoert uwen pape eer yemen el</l>
<l>Doet dat hi seit soe doedi wel</l>
<l>Sine tale dat siin mijn gebode</l>
<l n="1225"><pb n="44"/> Dat hi seit dat comt van gode</l>
<l>Vellet euel ende strijt</l>
<l>Ouer al daer ghi sijt</l>
<l>Scuwet ommate ende ouerdaet</l>
<l>Die es becommert gheeft hem raet</l>
<l n="1230">Mint trouwe ende waerheit in alle tijt</l>
<l>Sachte soete oetmoedich sijt</l>
<l>Mint mijn ghebot hort mine tale</l>
<l>Doet dat ic segghe so doedi wale</l>
<l>Die doet dat ic hebbe gheseit</l>
<l n="1235">Ende diet in sijn herte leit</l>
<l>Eest man ofte eest wijf</l>
<l>Hi es vroet ende hi es wijs</l>
<l>Hi sal int hoghe paradijs</l>
<l>Hebben dat euwelike lijf</l>
<l n="1240">Ic ben v god ic ben v here</l>
<l>Mi seldi gheuen lof ende ere</l>
<l>Bedi so quamic onder v</l>
<l>Donwet te brekene die gi hout nv</l>
<l><milestone unit="fol" n="9rb"/> aLs ihesus dit sermoen hadde ged[aen]</l>
<l n="1245">.V<hi rend='sup'>m</hi>. joden sonder waen</l>
<l>Weenden hare sonden allegader</l>
<l>Sie bekeerden hem te gode onsen vader</l>
<l>Si liepen alle tonsen here</l>
<l>Si riepen god hebbe lof ende are</l>
<l n="1250">Dine gewerke ende dine tale</l>
<l>Willen wi houden gerne wale</l>
<l>Sie vielen op ons heren voete</l>
<l>Sie aenbedene minlijc ende soete</l>
<l>Al sijn gebod dat dochte hen goet</l>
<l n="1255">Elc sine wet hout ende doet</l>
<l>Onse here antwerde vele soete</l>
<l>Den ioden die laghen op sine voete</l>
<l>U mesdade siin vergeuen .v.</l>
<l>Laet donwet die gi houdt nv</l>
<l n="1260">aNder ioden waren daer</l>
<l><pb n="45"/>Als si dit saghen si hadden vaer</l>
<l>Die niet en geloefden onsen here</l>
<l>Si waren in vruchten ende in sere</l>
<l>Dat si saghen hare wet</l>
<l n="1265">Te broken ende achter geset</l>
<l>Sie stonden serech ende ondaen</l>
<l>Dat hare afgode waren vergaen</l>
<l>Sie sien hare wet te broken al</l>
<l>Sie ontraden dat maumet bliuen sal</l>
<l n="1270">Sie stonden alle serech ende veruaert</l>
<l>Dat hare afgode sijn onwaert</l>
<l>Sie hadden saen alle ene gedachte</l>
<l>Elc onsen here spiedde ende wachte</l>
<l>In welker wijs sine mogen vaen</l>
<l n="1275">Verraden houden ende verslaen</l>
<l>In meneger manieren in meneger wijs</l>
<l>Wachten sie gode van paradijs</l>
<l>Hoe hi mochte sijn verraden doch</l>
<l>Het was om niet die wile en was niet noch</l>
<l n="1280"><milestone unit="fol" n="9va"/> Langhen tijt hadden dese noese</l>
<l>Die valsche ioden ende die gebose</l>
<l>Dat sine en mochten betrapen niet</l>
<l>Onse here die weet al dat gesciet</l>
<l>Sie seiden die waren fel ende bout</l>
<l n="1285">Het soude doen seluer ende gout</l>
<l>Dat marien sone soude verslaen</l>
<l>Die al haer afgode hadde ontaen</l>
<l>Sine letten niet maer al te hant</l>
<l>Alle die ioden die waren int lant</l>
<l n="1290">Gaderden hem in enen raet</l>
<l><pb n="46"/>Die was fel geboese ende quaet</l>
<l>Een out iode seide heren hort mine tale</l>
<l>Versie wi ons soe doe wi wale</l>
<l>Wat selen wi doen waer selen wi varen</l>
<l n="1295">Wine connen ons versien noch bewaren</l>
<l>Dese man hi doet al dat hi wilt</l>
<l>Hi heeft ons afgode al gestilt</l>
<l>Ghehinge wijs langer wi sijn ontset</l>
<l>Hi verkeert ons hi brect onse wet</l>
<l n="1300">Wy selen verraden ende vaen</l>
<l>Daer na selen wine te steen doot slaen</l>
<l>Ghedoghe wi langher dese daet</l>
<l>Ende sine gewerke dats niet mijn raet</l>
<l>Ghedoghe wi langer dat hi doet</l>
<l n="1305">Wy ne hebben nember ere no goet</l>
<l>Doen sprac .i. iode hiet cayphas</l>
<l>Die hen hare wet spelde ende las</l>
<l>Hi was haer biscop ende haer vader</l>
<l>An hem gheloefdense alle gader</l>
<l n="1310">Hi seide kinder hoert mine tale</l>
<l>Ic ben .v. biscop nv merket wale</l>
<l>Dat ic te mettenen eenwerf was</l>
<l>Daer vandic in enen boec ende las</l>
<l>Dat een man om sijn volc steruen moet</l>
<l n="1315">Ic wane het es dese die miraclen doet</l>
<l><pb n="47"/>Ic wane oec dat hi es gheboren</l>
<l><milestone unit="fol" n="9vb"/> Die steruen sal om die sijn verloren</l>
<l>Sint ic dit gescreuen sach</l>
<l>Merct dit kinder wat het wesen mach</l>
<l n="1320">Ic was in vruchte ende in vare</l>
<l>Ic ne wilt nochtan niet maken mare</l>
<l>Alse die biscop dit hadde geseit</l>
<l>Elc iode niet op jhesuse leit</l>
<l>Hoe sine emmer moghen vaen</l>
<l n="1325">In welker wijs ende moghen slaen</l>
<l>pAeschen naecte dat hoge getide</l>
<l>Dat al die ioden waren blide</l>
<l>Die ioden hadden in hare wet</l>
<l>En tsaterdaechs paeschen geset</l>
<l n="1330">Die wile naechte het moeste wesen</l>
<l>Verwlt dat men hadde gescreuen</l>
<l>God die van marien was geboren</l>
<l>Steruen soude om die waren verloren</l>
<l>Iherusalem ginc hi versien</l>
<l n="1335">Nochtan wiste hi wat soude gescien</l>
<l>Om ons wilde hi storten sijn bloet</l>
<l>Onse here weet al dat men doet</l>
<l>Daer hi hersochte iherusalem</l>
<l>xij. sire iongheren gingen met hem</l>
<l n="1340">Daer sie quamen in enen dale</l>
<l><pb n="48"/>Onse here sprac te hen dese tale</l>
<l>Ghi heren seit hi hoert na my</l>
<l>Hoert mine tale merct wat sie si</l>
<l>Ic hebbe v. lief gi sijt mijn vrient</l>
<l n="1345">Mi hebdi harde wel ghedient</l>
<l>En weset niet rouwich maer weset blide</l>
<l>Wi moeten sceden in corten tide</l>
<l>Iherusalem ga wi versien</l>
<l>Ic seg .v. wat nv daer sal gescien</l>
<l n="1350">Donwettege volc dat niet ne vroet</l>
<l>Dat trouwe. no wet. no waerheit ne hoet</l>
<l>Dat sijn die ioden wreet ende fel</l>
<l>Mi te verslane sin geren niet el</l>
<l><milestone unit="fol" n="10ra"/> My selen sie verraden saen</l>
<l n="1355">Mi selen sie houden ende vaen</l>
<l>Mi selen sie geselen ende slaen</l>
<l>Mi selen sie crucen sonder waen</l>
<l>Mi selen sie dorne setten op mijn hoeft</l>
<l>Mi selen sie onwerden des mi geloeft</l>
<l n="1360">Mi selen sie spuwen in minen mont</l>
<l>Mi selen sie onwerden als enen hont</l>
<l>Anxt. seer. vernoy. ende rouwe</l>
<l>Salic dogen om mine trouwe</l>
<l>Ic moet laten daer mijn leuen</l>
<l n="1365">An den cruce het es ghescreuen</l>
<l><pb n="49"/>oNse here god hine seide nemmeer</l>
<l>Sine iongeren hadden alle seer</l>
<l>Si waren rouwich si waren in vrochte</l>
<l>Si pensden hoe dit wesen mochte</l>
<l n="1370">Peter sijn getrouwe vrient</l>
<l>Die hem voer alle best hadde gedient</l>
<l>Daer hi van rouwen staet ende beeft</l>
<l>Ihesuse hi aldus antwoerde gheeft</l>
<l>Here gi segt uwen wille</l>
<l n="1375">Mine ghesellen swigen al stille</l>
<l>Wy wilden dat dit noch te seggen ware</l>
<l>Dat gi hier nv maect so mare</l>
<l>Ghi sijt soete ende sachte</l>
<l>Bedi seldi doen al v ghedachte</l>
<l n="1380">Dat gi gheseit hebt tote nv</l>
<l>Wi wilden dats berouwen moeste v</l>
<l>Ghi sijt een so scone man</l>
<l>Wat ghedachten hebdi dan</l>
<l>Wildi. ghi leuet emmermeer</l>
<l n="1385">Waer omme gadi dan in dit seer</l>
<l>Onse here antwerde peter dine tale</l>
<l>Es kinscheit groet dat dunct mi wale</l>
<l>Dune wets niet al dat ghesciet</l>
<l>Noch minen wille ne wetstu niet</l>
<l n="1390"><pb n="50"/><milestone unit="fol" n="10rb"/> Du segs berouwen moets my</l>
<l>Berouwes mi ic segghe dy</l>
<l>Al de werelt die ware verloren</l>
<l>Die noit was ende es gheboren</l>
<l>Als onse here dit sprac tote hem</l>
<l n="1395">Hi ginc tote bi iherusalem</l>
<l>Tote bethanie oetmoedelike</l>
<l>Dit was voer paescen ene weke</l>
<l>dAer quam maria magdalene</l>
<l>So besondicht wijf ne was ne gene</l>
<l n="1400">Daer onse here predicte ende las</l>
<l>In symons huus daer hi geherbercht was</l>
<l>Sie croep onder stoel ende onder banc</l>
<l>Tonsen here dat sie ghedranc</l>
<l>Sie croep met handen ende met voeten</l>
<l n="1405">Onsen here sie wilde anegroeten</l>
<l>Doen sie tons heren voeten quam</l>
<l>Eene busse dat sie nam</l>
<l>In die busse was salue soete</l>
<l>Sie bat van haren sonden boete</l>
<l n="1410"><pb n="51"/> Sie droghese na met haren hare</l>
<l>Van haren sonden was sie in vare</l>
<l>Sie riep god ghehore my</l>
<l>Hoer mine sonden ic segse dy</l>
<l>Ic ben een besondichste wijf</l>
<l n="1415">Die nie ter werelt ontfinc lijf</l>
<l>Sie beweende hare sonden sere</l>
<l>Sie riep genade gheweldich here</l>
<l>Ghenade ghenade god ende man</l>
<l>Dune ghehors mi wat salic dan</l>
<l n="1420">Sie dwoech met tranen ons heren voete</l>
<l>Vele minlic ende soete</l>
<l>Ghenade ghenade gheweldich here</l>
<l>Mine sonden rouwen mi sere</l>
<l>Het en was nie man gheboren</l>
<l n="1425">Mochtic. hine ware met mi verloren</l>
<l>Ic nie dien man met oghen ne sach</l>
<l>Mochtic volbringhen hine met mi lach</l>
<l><milestone unit="fol" n="10va"/> Ghenade ghenade geweldich here</l>
<l><pb n="52"/>Mine sonden rouwen mi sere</l>
<l n="1430">Ic was behaghel ongemate fier</l>
<l>In mi was prijs roem ende dangier</l>
<l>Ic hadde onwert oemoedichede</l>
<l>In mi was alle ledichede</l>
<l>Genade genade geweldich here</l>
<l n="1435">Mine sonden rouwen mi sere</l>
<l>Inne horde misse no getide</l>
<l>Ic was in ledicheden blide</l>
<l>Ic hadde onwert dijn gebot</l>
<l>Ende dijn gewerken al waerstu god</l>
<l n="1440">Genade genade geweldich here</l>
<l>Mine sonden rouwen mi sere</l>
<l>Here mine sonden rouwen mi</l>
<l>Ic wilre afstaen dat seggic di</l>
<l>Inne mochte di geseggen niet</l>
<l n="1445">Algader dat mi de werelt riet</l>
<l>Genade genade geweldich here</l>
<l>Mine sonden rouwen mi sere</l>
<l>Du seits het en es niemen in die mesdaet</l>
<l>Maer staet hijs af ende suect raet</l>
<l n="1450"><pb n="53"/> Hine si quite comt hi te di</l>
<l>Of dit waer es ghehore mi</l>
<l>gOd onse here hi hoerde al toe</l>
<l>Ten sonden die maria seide doe</l>
<l>Hi wiste haer herte hi horde haer tale</l>
<l n="1455">Haer ghedachte bequam hem wale</l>
<l>Met bliden oghen hise aensach</l>
<l>Hi hiefse op daer sie op sine voete lach</l>
<l>Dit sach symeon die was sijn wert</l>
<l>Hem wondres harde hi hadt onwert</l>
<l n="1460">Symeon seide siet wonder siet</l>
<l>Wiste dese man al dat ghesciet</l>
<l>Wiste hi des wijfs mesdaet wale</l>
<l>Hine soude niet horen hare tale</l>
<l>Des wijfs sonden sijn so groot</l>
<l n="1465">Hen es niemen leuende no doot</l>
<l><milestone unit="fol" n="10vb"/> Wiste hi de sonden die si heeft gedaen</l>
<l>Dat hise haer vergaue so saen</l>
<l>Onse here keerde hem te symoene wert</l>
<l>Ende sprac minlike hi was sijn wert</l>
<l n="1470"><pb n="54"/> Symon seit hi du heefs messeit</l>
<l>Van desen wiue die op mi screit</l>
<l>Omme dit wijf so vragic di</l>
<l>Ene sake symon antwerde mi</l>
<l>Ofte .ij. mans sculdich waren scout</l>
<l n="1475">Ende sie ne hadden siluer no gout</l>
<l>Deen .lx. penninge sculdich ware</l>
<l>Dander v<hi rend='sup'>c</hi>. van seluer sware</l>
<l>Den genen diemen sculdich ware dese haue</l>
<l>Of hijt hen beiden dan vergaue</l>
<l n="1480">Welc hare soude meer verlieuen den man</l>
<l>Die hen die scout vergheuen hadde dan</l>
<l>Symon seit here of ghijt gebiet</l>
<l>Den genen dien hi meer hauen verliet</l>
<l>Symon seit god du hefs waer geseit</l>
<l n="1485">Dese besondichde die op mi screit</l>
<l>So ic haer meer verlate ic segge di</l>
<l>So sie meer sal vleien mi</l>
<l>Ic ben god marien sone</l>
<l>Ic ben ghereet ghenade te doene</l>
<l n="1490">Die van sinen sonden gaet te rade</l>
<l>Ende op mi met herten roept genade</l>
<l>Ende in berouwenesse sy</l>
<l><pb n="55"/>Ic horse gherne dat seggic dy</l>
<l>Maria seit god houds di ane mi</l>
<l n="1495">Dine sonden sijn vergeuen di</l>
<l>Van dinen sonden wiltu staen</l>
<l>Bedie sijn sie di vergeuen saen</l>
<l>Diin berouwenesse es groot</l>
<l>Bedien ghehordic di inder noot</l>
<l n="1500">Maria sciet in hoghen ende blide</l>
<l>Van gode dien si haer sonden belide</l>
<l>Dies auons herbergede god aldaer</l>
<l>In symons huus ic segge .v. waer</l>
<l>Smorghens vroech waest palmsondach</l>
<l n="1505"><milestone unit="fol" n="11ra"/> Onse here gereit hem so hi ierst mach</l>
<l>Xij. jongeren ginghen met hem</l>
<l>Hi leidese tote iherusalem</l>
<l>Hi ginc hen vroetheit al geuende</l>
<l>Nochtan ghinc hi al beuende</l>
<l n="1510">aLse onse here quam tote oliueten</l>
<l>Een berch was alsoe geheten</l>
<l>Tween jongeren hi dese tale seide</l>
<l>Die hi vercoren hadde beide</l>
<l>Gaet alle beide en luttel voert</l>
<l n="1515">Te iherusalem binnen der poert</l>
<l>Eene eselinne seldi venden daer</l>
<l>Haer voelin met ic seggu waer</l>
<l>Ontbentse ende brincse tote mi</l>
<l>Dat ic v segge ic wille dat si</l>
<l n="1520"><pb n="56"/> Segt het geboet v god</l>
<l>Die iongeren doen beide sijn gebod</l>
<l>Sine waren traghe no lat</l>
<l>Si liepen stappans in die stat</l>
<l>Sie daden dat hen was beuolen</l>
<l n="1525">Sie vonden deselinne ende haer volen</l>
<l>Deselinne stont daer ember gereet</l>
<l>Soe wie sose hebben mochte hi reet</l>
<l>Sie was der werelt al gemene</l>
<l>Sie hadde .v<hi rend='sup'>c</hi>. heren allene</l>
<l n="1530">Hort hier grote oetmoedichede</l>
<l>Die onse here van hemel dede</l>
<l>Dat hi soegedaen vee ontboet</l>
<l>Wilde hi dies waer hem lettel noet</l>
<l>Sine iongheren brachten tote hem</l>
<l n="1535">Deselinne van iherusalem</l>
<l>Ende seiden here oft ghijt gebiet</l>
<l>Ghedaen hebwi dat gi ons hiet</l>
<l>Onse here hine scaemde hem niet</l>
<l>Deselinne hi sadelen niet ne liet</l>
<l n="1540">Hine wilde stegereep breidel no spore</l>
<l>No ghereide no voerboech vore</l>
<l><milestone unit="fol" n="11rb"/> Hy ne wilde hernasch no diere gesmid[e]</l>
<l>Peller sindael goutbort no side</l>
<l>Hi hadde onwert roem ende prijs</l>
<l n="1545">Hi was vader van paradijs</l>
<l>Sine iongeren gingen tenen rade</l>
<l>Sie namen haer cleder haer gewade</l>
<l>Sie leidense stappans onder hem</l>
<l>Dus voer onse here tot iherusalem</l>
<l n="1550">aLse tfolc in die stat vernam</l>
<l>Dat daer die gods sone gereden quam</l>
<l>Hem quam iegen groet ende clene</l>
<l>Ionge ende oude alle gemene</l>
<l>Ionge ende oude wijf ende man</l>
<l n="1555">Namen hare cleder dan</l>
<l>Ende worpense midden den rinc</l>
<l><pb n="57"/>Daer deselinne daer god op reet ginc</l>
<l>Sie volgden processie viere ende viere</l>
<l>Sie spleten risere van oliuiere</l>
<l n="1560">Die doen bloeiden in dien tide</l>
<l>Sie worpense onder deselinne blide</l>
<l>Doe dus ons here daer was ontfaen</l>
<l>Ende dese processie was ghedaen</l>
<l>Al tfolc dat daer gegadert was</l>
<l n="1565">Sanc met hoger stemmen ende las</l>
<l>Willecome geweldich here ende man</l>
<l>Dit riep elc kint al daer het ran</l>
<l>Sie songen alle die daer waren</l>
<l>Maer god die daer quam gevaren</l>
<l n="1570">Weende vele sere al dat hi mach</l>
<l>Alse hi die stat binnen sach</l>
<l>Doe hi voerden tempel quam</l>
<l>So groten rouwe dat hi daer nam</l>
<l>Dat siin herte waende scoren</l>
<l n="1575">Als hem die sorghe quam te voren</l>
<l>Doe hire in quam hem hadde onwert</l>
<l>Dat hi daer cramen sach in gespert</l>
<l>Dat men daer in cochte ende vercochte</l>
<l>Onsen here dat groot onwet dochte</l>
<l n="1580">Dat waren ioden die geboose</l>
<l>Die inden tempel maecten noose</l>
<l><milestone unit="fol" n="11va"/> Sie vercochten daer in broet ende wijn</l>
<l>Sie waren onwettich ende noch sijn</l>
<l>Gi heren seit god hier es mesdaen</l>
<l n="1585">Ic segdu al soudi mi vaen</l>
<l>Dit huus soudi met rechte eeren</l>
<l>Hier in soudi alle leeren</l>
<l>Hoe gi v sout te mi bekeren</l>
<l>Hier in soudi v weldade meerren</l>
<l n="1590">Hier in soudemen aenbeden mi</l>
<l>Elc man die in sonden si</l>
<l>Het soude v moederkerke sijn</l>
<l>Daer gi in vercoept broed ende wijn</l>
<l>Nu eest worden een tauerne</l>
<l n="1595">Al vol van scoppe ende van scerne</l>
<l><pb n="58"/>Daer binnen sceldi ende liecht</l>
<l>Daer gi meneghen in bedriecht</l>
<l>Wie was die tierst began</l>
<l>Dat dit soude sijn een coephuus dan</l>
<l n="1600">Ghine vroet niet wel gi sijt verraect</l>
<l>Dat gi vanden temple een coephus maect</l>
<l>Doe hi dit seide si saghen op hem</l>
<l>Soe vreselike die waren daer in</l>
<l>Want sie waren alle veruert</l>
<l n="1605">Sie togen bisiden alle wtwert</l>
<l>Hi liet wt sinen oghen gaen</l>
<l>Eene claerheit op hen allen saen</l>
<l>Daer ionge ende oude wijf ende man</l>
<l>Ruumden den tempel stappans dan</l>
<l n="1610">Doe quamen cropele ende blende</l>
<l>Daer quam die moede metten kinde</l>
<l>Crancke sieke stomme ende doue</l>
<l>Hi gansese daer dies hadden geloue</l>
<l>Dit was in palmsondaghe gesciet</l>
<l n="1615">Als tsauons quam hi en blefer niet</l>
<l>Hi ginc te betanien van iherusalem</l>
<l>Sine iongeren keerden alle met hem</l>
<l><milestone unit="fol" n="11vb"/> Sanderdaechs waest maendach</l>
<l>Onse here gereit hem so hi ierst mach</l>
<l n="1620">Hi kerde weder ten tempel wert</l>
<l>Metten ioden hi disputeren begert</l>
<l>Alse hi ten temple quam gegaen</l>
<l>Sine herte waent clieuen saen</l>
<l>Dies hi daer in die selue weke</l>
<l n="1625">Moeste sijn gepassijt iammerleke</l>
<l>Als hi den tempel binnen sach</l>
<l>Ay herte seit hi ay lase o wach</l>
<l>Herte dattu hier deluen salt</l>
<l>Al sijn bloet dat hem verwalt</l>
<l n="1630">Ay suete herte wat sal dijns sijn</l>
<l>Hoe sal siin die passie dijn</l>
<l>Du salt anden cruce saen</l>
<l>Scoren clieuen sonder waen</l>
<l><pb n="59"/>Herte mochstu spreken als .j. man</l>
<l n="1635">Hoe herde soutstu claghen dan</l>
<l>Dine passie ende dinen noot</l>
<l>Die in corten tide sal wesen groot</l>
<l>Onse here vant ioden vele gereet</l>
<l>Die op hem waren fel ende wret</l>
<l n="1640">Die geselscap hadden gesworen</l>
<l>Sie leiden hem menich exemple te voren</l>
<l>Sie seiden ghemeenlike alle dan</l>
<l>Segge ons dat wi di vraghen man</l>
<l>Wanen comt di dit geual</l>
<l n="1645">Dattu dese gratie hefs ouer al</l>
<l>Segge ons dine voere ende dine vaert</l>
<l>By wien sijn dese miraclen oppenbaert</l>
<l>By wien sijn dese miraclen groet</l>
<l>Du does enen opstaen die was doet</l>
<l n="1650">Ende enen sien die noeyt en sach</l>
<l>Wy wonderen hoe dit sijn mach</l>
<l>Du does die cropele rechte gaen</l>
<l>Alle sieke ganstu saen</l>
<l>Du does man al dinen wille</l>
<l n="1655">Segt ons bi wien. en swighe niet stille</l>
<l><milestone unit="fol" n="12ra"/> oNse here antwerde ic segge .v.</l>
<l>Al dat gi hier mi vraget nv</l>
<l>Mine gracie ende mijn geual</l>
<l>Willic baren ouer al</l>
<l n="1660">Mine ghewerke ende mine daet</l>
<l>Dats waerheit trouwe oemoet raet</l>
<l>Alle mine saken ende mine gebode</l>
<l>comen van mi ende van gode</l>
<l>Ic ben god marien sone</l>
<l n="1665">Ic ben gereet genade te doene</l>
<l>Ic ganse sieke. blende ende doeue</l>
<l>Dies met herten hebben geloeue</l>
<l>Trouwe ende wet dat es mijn wille</l>
<l>Di mi onwert sal in die hille</l>
<l n="1670">Die mi vleiet hi es vroet ende wijs</l>
<l><pb n="60"/>Hi sal met mi int paradijs</l>
<l>Als onse here gesproken heeft</l>
<l>Ende den ioden antwoerde gheeft</l>
<l>Stappans eer hi danen geet</l>
<l n="1675">Sie brachten hem een wijf geleet</l>
<l>Die ioden ende seiden met enen monde</l>
<l>Man dit wijf es vonden in sonden</l>
<l>Wi hebbense vonden in hoerdoeme</l>
<l>Onse wet gebiet dat mense verdoeme</l>
<l n="1680">Moeyses hi maect ons mare</l>
<l>Daer dus een wijf vonden ware</l>
<l>Die in hordoeme ware gevaen</l>
<l>Dat mense soude stenen saen</l>
<l>Wat segdi man van derre dinc</l>
<l n="1685">Vanden wiue die staet inden rinc</l>
<l>Selen wise stenen alset es geset</l>
<l>Dat wise stenen gebiet onse wet</l>
<l>oNse here antwerde wale des</l>
<l>Ende sprac so wie sonder sonde hier es</l>
<l n="1690">Hi worp den eersten steen op dat wijf</l>
<l>Ende dus stene haer sondich lijf</l>
<l>Als hi dit seide si waren verueert</l>
<l>Sie togen gemeenlike udewert</l>
<l>Sie lieten dat wijf allene staen</l>
<l n="1695"><milestone unit="fol" n="12rb"/> Die sie in hordoeme hadden geuaen</l>
<l>Daer omme scieden si alle en woch</l>
<l><pb n="61"/>Dat daer ne was niemen hi en ware doch</l>
<l>Met sonden beseit ende beuaen</l>
<l>Hier omme togense udewert saen</l>
<l n="1700">Onse here seide wijf waer sijn sie geuaren</l>
<l>Die iegen di ende mi hier waren</l>
<l>Si voeren wech seise oft gi gebiet</l>
<l>Als gi den steen op mi worpen hiet</l>
<l>Si waren met sonden alle besmet</l>
<l n="1705">Al geboet mi te stenene haer wet</l>
<l>Wijf seit god wes vorwert meer reyne</l>
<l>Ne wes meer met manne gemeyne</l>
<l>Dine sonden siin vergeuen di</l>
<l>Hout mijn gebot ende vleie mi</l>
<l n="1710">Onse here daer te bliuene niet en geert</l>
<l>Hi keerde te bethanien wert</l>
<l>Daer hi herbergde ende lach</l>
<l>Sanderdaechs waest disendach</l>
<l>dEs disendaechs god onse here</l>
<l n="1715">Met iongeren die hem daden ere</l>
<l>Keerde weder ten temple binnen</l>
<l>Daer nauwen raet die ioden hadden inne</l>
<l>In welker wijs het mochte gescien</l>
<l>Ende siet alle mochten sien</l>
<l n="1720">Hoe ihesus mochte verslegen sijn</l>
<l>Dit hadde elc iode int herte sijn</l>
<l>Het en mochte vertellen tonghe</l>
<l><pb n="62"/>Hoe die ioden oude ende ionge</l>
<l>Pensden ihesum te verslane saen</l>
<l n="1725">Sie quamen tote hem gegaen</l>
<l>Sie seiden man segge ons waer</l>
<l>Wi willent weten oppenbaer</l>
<l>Bestu god en hels ons niet</l>
<l>Soe weetstu man al dat gesciet</l>
<l n="1730">Ic ben seit hi god ic maect v maer</l>
<l>Ic ben gods sone ic segge v waer</l>
<l>Ic ben v here en hels v ni[et]</l>
<l>Ic weet uwen raet ende [al dat gesci]et</l>
<l><milestone unit="fol" n="12va"/> Sie antwerden wine roeken wat gi segt</l>
<l n="1735">Noch wat talen gi voer ons legt</l>
<l>Cume wetti half dat gesciet</l>
<l>Wi gheloeuen v vele men dan niet</l>
<l>God seide grote redene hen</l>
<l>Nochtan sie geloefdenne in lanc so men</l>
<l n="1740">Elc iode seide al sijn macht</l>
<l>Dit duerde tote in die donker nacht</l>
<l>dEs gonsdaechs judas hine liets niet</l>
<l>Also als hem die duuel riet</l>
<l>Stappans als hi gesach den dach</l>
<l n="1745">Merct hi hoe hi ihesum verraden mach</l>
<l>Al sijn ghepens al sijn gedachte</l>
<l>Dat was dat hi poechde ende wachte</l>
<l>Hoe sijn mester mach wesen doet</l>
<l>Merct hier giericheide groet</l>
<l n="1750">Ten ioden ginc donwettege iudas</l>
<l>Die een der .xij. apostolen was</l>
<l>Heren seit hi hort na my</l>
<l><pb n="63"/>Dat ic v segghe merct wat si</l>
<l>Wat salic hebben wat sals sijn</l>
<l n="1755">Ocht ic v leuere den mester mijn</l>
<l>Ocht ic v goede pennewerde doe</l>
<l>Wildi spade wildi vroe</l>
<l>Wat salic penninge hebben</l>
<l>Ochtic v heme geleueren can</l>
<l n="1760">Gi heren ochtic uwen wille</l>
<l>Van desen man volbringe stille</l>
<l>Wat wildi dan geuen mi</l>
<l>Ofte hi bi mi verraden si</l>
<l>Dit seide iudas dien ioden bout</l>
<l n="1765">geloefden hem siluer ende gout</l>
<l>Dertich penninge seluerijn</l>
<l>Ochte hi verriede den mester sijn</l>
<l>Donwettege ioden wreet ende fel</l>
<l>Seiden iudas gi segt wel</l>
<l n="1770">[Jud]as dat vinden wi in onsen rade</l>
<l>[Wij]st ons den man morgen auont spade</l>
<l><milestone unit="fol" n="12vb"/> dOen quam die witte donderdach</l>
<l>Onse here stont op daer hi snachs lach</l>
<l>Sine iongeren hi gegadert heeft</l>
<l n="1775">Soete tale hi hen allen segt</l>
<l>Kinder seit hi gaet bat voert</l>
<l>Omtrent ende binnen der poert</l>
<l>Kinder seit hi hoert na mi</l>
<l>Dat ic v segge ic wille dat si</l>
<l n="1780">Coept ons spise ende niet te vele</l>
<l>Suect ons ene reyne sele</l>
<l>Daer wi tauont ons in resten</l>
<l>Sonder striden ende vechten</l>
<l>Daer gi tauont in paeschen et</l>
<l n="1785">Ende ic met v dat es de wet</l>
<l>Sie daden alle sinen wille</l>
<l>Si gingen in die stat ende swegen stille</l>
<l>Elc cochte spise daer hise vant</l>
<l><pb n="64"/>Ende gereidense al te hant</l>
<l n="1790">Alst inden auont quam wel spade</l>
<l>Tonsen here quamen sie te rade</l>
<l>Here weltijt wildi eten gaen</l>
<l>Onse here seit als gi wilt saen</l>
<l>Sie gingen stappans sine letten niet</l>
<l n="1795">Sie daden dat hen haer mester hiet</l>
<l>Sie rechten die tafele kersen daer op</l>
<l>Broet scotelen ende enen cop</l>
<l>Alse midden hare werscap saten</l>
<l>Daer sie gemeenlike in paescen aten</l>
<l n="1800">Onse here seide ene tale te hen</l>
<l>Daer elc toe dede sinen sen</l>
<l>Kinder seit hi ic ben v vrient</l>
<l>Mi hebdi vele wel gedient</l>
<l>Ic hebbe v lief ende gemint</l>
<l n="1805">Maer uwer een es sduuels kint</l>
<l>Hi es vermesamt ende verloren</l>
<l>Hem ware beter ne ware hi geboren</l>
<l>Hi et met mi hi lacht hi spelt</l>
<l><milestone unit="fol" n="13ra"/> Sine gedachte hi wel mi helt</l>
<l n="1810">Ic segt hem ic wist vele eer</l>
<l>Eer hi nie gepensde dit seer</l>
<l>Hi es vreisam ende fel</l>
<l>Mi te verradene es hi snel</l>
<l>Die wile vruchtic ende wachte</l>
<l n="1815">Die vrede gaet wt in derre nachte</l>
<l>Hi es ewelike verloren</l>
<l>Donreyne hille heeft hi vercoren</l>
<l>Hi es onwettich ende versuoren</l>
<l>Hem waer beter ne waer hi geboren</l>
<l n="1820">Hi sal mi verraden saen</l>
<l>Den ioden. die mi selen slaen</l>
<l>Mi selense geselen ende vaen</l>
<l>Mijn lijf salre in sijn verdaen</l>
<l>Onse here en seide niet meer</l>
<l n="1825">Sine iongeren hadden alle seer</l>
<l>Elc stont op ende seide benix iet</l>
<l>Onse here seide negi niet</l>
<l>Elc wiste wel dat hijs quite was</l>
<l><pb n="65"/>Sonder allene donwettege iudas</l>
<l n="1830">Hi seide techterst here benict dan</l>
<l>Onse here antwerde dat segstu man</l>
<l>Iudas seit hi du ets met mi</l>
<l>Ic sal verraden sijn van di</l>
<l>Dijn verradenesse dat es groet</l>
<l n="1835">Du saltre om hebben die bitter doet</l>
<l>Onse here nam een broet te hant</l>
<l>Ende seinet met siere heiliger hant</l>
<l>Kinder seit hi neemt alle nv</l>
<l>Van desen brode dat seggic .v.</l>
<l n="1840">Et dit broet al sonder vaer</l>
<l>Het es mijn vlesch ic segge .v. waer</l>
<l>Hi nam den cop daer na te hant</l>
<l>In sine gebenedide rechte hant</l>
<l>Kinder seit hi dits mijn bloet</l>
<l n="1845">Drinct et dit willic dat gi doet</l>
<l><milestone unit="fol" n="13rb"/> Alse ghedroncken hadden daer af</l>
<l>Eene soppe hi elken gaf</l>
<l>Ende oec ene soppe ontfinc iudas</l>
<l>Die soppe sine verdoemnesse was</l>
<l n="1850">Dit es mijn vlesch seit hi ende mijn bloet</l>
<l>Ic wille dat gi dese wise doet</l>
<l>Ende doese inden name</l>
<l>Dus sal messe gesongen sijn</l>
<l>Dat was deerste wile die noyt was</l>
<l n="1855">Dat men messe sanc ofte las</l>
<l>Die dach was ter goeder tijt</l>
<l>Salich heilich gebenedijt</l>
<l>Als dit was ghesciet ende gedaen</l>
<l>Sie stonden op vander tafelen saen</l>
<l n="1860">Sine waren niet sat in scine</l>
<l>Noch droncken oec van wine</l>
<l>Onse here hi dede wale</l>
<l>Hi nam .j becken ende ene dwale</l>
<l><pb n="66"/>Kinder seit hi sit te ringhe nv</l>
<l n="1865">Dat ic wille doen gedoeget v</l>
<l>Hi nam claer water al te hant</l>
<l>Ende goet int becken met siere hant</l>
<l>Hi dwoech haer voete met bliden wille</l>
<l>Oetmoedelike si swegen stille</l>
<l n="1870">Alse hi te peters voeten quam</l>
<l>Ende als hise in sine hande nam</l>
<l>Peter beuede ende was verveert</l>
<l>Here seit hi trect achterwert</l>
<l>Gi sijt onse here wi sijn v knechte</l>
<l n="1875">Gi en selt onse voete niet dwaen met rechte</l>
<l>Van v gi sijt so salich here</l>
<l>Ne selen wi niet ontfaen dese ere</l>
<l>Hoe soudi comen te dwaen onse voete</l>
<l>Ghi sijt so minlic ende so soete</l>
<l n="1880">Wildi oec aengaen uwen wille</l>
<l>Doet v gebod ic swighe al stille</l>
<l>Gi sijt so wetende ende soe vroet</l>
<l>Ic weet wel dat gijt doet om goet</l>
<l><milestone unit="fol" n="13va"/> Peter seit hi ne duoegicse niet dy</l>
<l n="1885">Du en souds niet hebben lof met my</l>
<l>Ghedoech di peter ende suich al stille</l>
<l>Laet mi volbringhen minen wille</l>
<l>Here seit peter ic ben ghestilt</l>
<l>Doet van mi al dat gi wilt</l>
<l n="1890">Ocht gi wilt dwaet met mijn houet</l>
<l>Al dat gi mi doet ic louet</l>
<l>Doen seide onse here gi sijt mijn vrient</l>
<l>Kinder seit hi ic hebbe .v. gedient</l>
<l>Ic hebbe geduegen uwe voete</l>
<l n="1895">Oetmoedelic ende soete</l>
<l>Dit boekin hebbic v gegeuen</l>
<l>Also lange als gi sult leuen</l>
<l><pb n="67"/>Seldi dus doen dies hebben noot</l>
<l>V loen daer af sal wesen groot</l>
<l n="1900">Maer enen scedic buten v</l>
<l>Ghiereghe iudas dat bestu</l>
<l>Als iudas dit horde ende sach</l>
<l>Hi geet bi siden so hi ierst mach</l>
<l>Hi ginc ten ioden al met nachte</l>
<l n="1905">Als hise vant hem was vele sachte</l>
<l>onse here bleef daer ende sine vrient</l>
<l>Dien hi hadde stappans gedient</l>
<l>Hi seide hen allen soete tale</l>
<l>Hi nam orlof scone ende wale</l>
<l n="1910">Kinder seit hi lieue vrient</l>
<l>Wetti twi ic v hebbe gedient</l>
<l>Waer omme ginic v voete dwaen</l>
<l>Dat willic v segghen saen</l>
<l>Ghi heet mi meester ende here</l>
<l n="1915">Gi segt wel gi doet mi ere</l>
<l>Ic hebbe gedient v allen hier</l>
<l>Oetmoedelike sonder dangier</l>
<l>Dus willic dat gi onderlinghe</l>
<l>Sijt in plaetsen sijt in ringhe</l>
<l n="1920">Weest oetmoedich ende gevriende</l>
<l><milestone unit="fol" n="13vb"/> Bedie waest dat ic v diende</l>
<l>Al dat ic segge dats waerhede</l>
<l>Ic seggu wats oetmoedichede</l>
<l>Oetmoedichede dat es .j. rijs</l>
<l n="1925">Dat elken leet int paradijs</l>
<l>Oetmoet es .i. vrouwe alre docht</l>
<l>Soe wiese hout in siere iocht</l>
<l>Minen vrede dien geuic v</l>
<l>Dien hout ember ende nv</l>
<l n="1930">Ic ben verde trouwe ende raet</l>
<l>Verde beuelt al ouerdaet</l>
<l>In dese maniere in derre wijs</l>
<l>Sermoende onse here van paradijs</l>
<l>Sinen iongeren die waren daer</l>
<l n="1935">Al dat hi seide dat was waer</l>
<l><pb n="68"/>kInder seit god hort na mi</l>
<l>Wy moeten sceden ic ende gi</l>
<l>Het en sal nemmer daghen so saen</l>
<l>Men sal mi tiersten hebben geuaen</l>
<l n="1940">Gi selt siin in groten sere</l>
<l>Als men mi veet ic ben v here</l>
<l>Men sal mi vernoey doen ende wee</l>
<l>Dan seldi sceden als vee</l>
<l>Dit sprac ihesus si waren in rouwe</l>
<l n="1945">Binnen hen allen soe was trouwe</l>
<l>Peter stont op met groten sere</l>
<l>Ende antwerde dus onsen here</l>
<l>Here sidi verraden ofte geuaen</l>
<l>Ic sal met v sin ofte gaen</l>
<l n="1950">Ghi sijt mijn here ic ben v wert</l>
<l>Des en treckic niet achterwert</l>
<l>Peter seit god hoghe tale du hefs</l>
<l>Ic weet wattu geseit hier hefs</l>
<l>Du best nv met dire talen bout</l>
<l n="1955">Du salt tierst vlien als men mi hout</l>
<l>Peter seit hi houstu ane mi</l>
<l>Ghescien sal dat ic segge di</l>
<l><milestone unit="fol" n="14ra"/> Eer te nacht die hane singen sal</l>
<l>Du sals gelogent hebben al</l>
<l n="1960">Mijns .iij. werf eer middernacht</l>
<l>Ia peter dien men wacht</l>
<l>Dijn mont sal liegen dijn herte niet</l>
<l>Peter ic weet al dat gesciet</l>
<l>Die doet es bitter die haer mach ontgaen</l>
<l n="1965">Bedi saltu mijns lochenen saen</l>
<l>Peter antwert hoe mochte dit sijn</l>
<l>Ic en weens niet in die herte mijn</l>
<l>Dat ic uwes lochene in derre nacht</l>
<l>Soe minnic v met al miere cracht</l>
<l n="1970">Peter seit god en ontsiet v niet</l>
<l>Elc vrucht die doet daer hise siet</l>
<l>Peter gi en selt met mi niet gaen</l>
<l>Daer men mi sal leiden saen</l>
<l><pb n="69"/>ONse here viel in kniegebede dan</l>
<l n="1975">Hi vruchte sijn doet want hi was man</l>
<l>Daer hi bedde al daer hi lach</l>
<l>Onse here weende al dat hi mach</l>
<l>Daer hi ieghen deerde leit</l>
<l>Vele jammerlike dat hi screit</l>
<l n="1980">Daer hi lach op derde sie beuede</l>
<l>Ende cloef voer hem. dit was sine bede</l>
<l>Vader seit hi vanden trone</l>
<l>Die mi sendes vele scone</l>
<l>Ane die macht van hemelrike</l>
<l n="1985">Om te quitene arme ende rike</l>
<l>Vader seit hi du best mijn here</l>
<l>Ic ben beuaen met groten sere</l>
<l>Mijn herte cliuet mijn anxt es groet</l>
<l>Ic vruchte die bitterlike doet</l>
<l n="1990">Ocht wesen mach so quite mi</l>
<l>Van deser noet des biddic di</l>
<l>Hen was nie man no wijf</l>
<l>Die in dese werelt ontfinc lijf</l>
<l>Hi en vruchte passie ende doet</l>
<l n="1995">Anxt torment vernoey ende noet</l>
<l><milestone unit="fol" n="14rb"/> Vader want dit waer es</l>
<l>Hen es niet wonder al vruchtic des</l>
<l>Al vruchtic mine passie dan</l>
<l>Ic ben vleeschelijc als .j. ander man</l>
<l n="2000">Verre mi die bitter doet</l>
<l>Quite mi van deser noet</l>
<l>Soe seggic ochte het es versien</l>
<l>Ochte het nemmer mochte gescien</l>
<l>En maechs niet wesen here no sijn</l>
<l n="2005">So moete gescien den wille dijn</l>
<l>En mach niet wesen iegen di</l>
<l>Al dijn gebod gescie van mi</l>
<l>Nu moete sijn van mi dijn wille</l>
<l>Ne mags niet sijn ic swighe al stille</l>
<l n="2010">Dinen wille ende dijn gebod</l>
<l>Willic doen want du best god</l>
<l>Dat si v condich alle gader</l>
<l>Dat hi es here ende vader</l>
<l><pb n="70"/>Maer daer omme ontraet hi de doet dan</l>
<l n="2015">Dies hi was vleeschelijc als .j. man</l>
<l>DOe sprac onse here toter doet</l>
<l>Al was hi man sijn anxt was groet</l>
<l>Ay doet die niemen en spaers</l>
<l>Die ouer bosche ende water vaers</l>
<l n="2020">Ay torment ay bitter doet</l>
<l>Du does miere herten wenen bloet</l>
<l>Anxt ende seer vernoey rouwe ende noet</l>
<l>Es in mi. mine passie sal sijn groet</l>
<l>Ay doet dune spaers coninc no graue</l>
<l n="2025">Al es hi rike al heeft hi haue</l>
<l>No jonc no out no wijf no man</l>
<l>Ay bitter doet wat sal ic dan</l>
<l>Ay doet. twi heefstu mi gemint</l>
<l>Ia ne benic god marien kint</l>
<l n="2030">Ay doet ic ben in de gewout dijn</l>
<l>Wat salic doen wat sals siin</l>
<l>Ay doet. du heefs al dattu welt</l>
<l>Du heefs mi in diere gewelt</l>
<l>Al wasic van marien geboren</l>
<l n="2035">Doet. van dan heefstu mi vercoren</l>
<l><milestone unit="fol" n="14va"/> Ay bitter doet hoe du best fel</l>
<l>Doet en quaet och doet en wel</l>
<l>Het moet tusschen dine hande gaen</l>
<l>Ay bitter doet soe moetic selue saen</l>
<l n="2040">Onse here van hemele en seide nemeer</l>
<l>So langhe lach hi daer in dat seer</l>
<l>Dattene tcoude gemestert heuet</l>
<l>Dat al siin lijf van couden beuet</l>
<l>Te sinen iongeren ginc hi te hant</l>
<l n="2045">Slapende alle dat hise vant</l>
<l>Sonder bedde ende al ontdect</l>
<l>Oetmoedelike dat hise wect</l>
<l>Kinder seit hi staet alle op</l>
<l>Hier comt iudas ende maect sijn spot</l>
<l n="2050">Hier comen de viande mijn</l>
<l><pb n="71"/>Hoe wee mach mi te moede sijn</l>
<l>Met walmen ende met lanternen</l>
<l>My te soekene dat si geren</l>
<l>Sie bringhen glaiuen ende swert</l>
<l n="2055">Met rechte es mijn herte veruert</l>
<l>Deen troest den anderen mi te vane</l>
<l>Iudas troestese alle mi te slane</l>
<l>Het en es niet om die verdiente mijn</l>
<l>Maer het es om dat moet sijn</l>
<l n="2060">Hoe moegdi rusten ende slapen</l>
<l>Daer hier comt dus menich gewapent</l>
<l>Mi te slane ic ben v here</l>
<l>Gi sout met mi sijn in allen sere</l>
<l>Stappans daer hi dit heeft geseit</l>
<l n="2065">Elc spranc op al daer hi leit</l>
<l>Ende seiden here of ghijt gebiet</l>
<l>Al lagen wi hier wi en sliepen niet</l>
<l>Maer wi hadden geweent so sere</l>
<l>Om vwen torment soete here</l>
<l n="2070">Dat ons allen die vaec hadde beuaen</l>
<l>Daer om moesten wi liggen gaen</l>
<l>Iudas quam die ioden met</l>
<l>Sine hilden no trouwe no wet</l>
<l>Si hielden geselscap alle wale</l>
<l n="2075">Doe sprac iudas dese tale</l>
<l><milestone unit="fol" n="14vb"/> Heren seit hi hoert na my</l>
<l>Elc uere van hem seluen sy</l>
<l>Hout v te gadere wi selen saen</l>
<l>Te minen mester comen gegaen</l>
<l n="2080">Dien wi alle willen vaen</l>
<l>Als wi selen ende slaen</l>
<l>Ic salne cussen hort na mi</l>
<l>Dien ic cusse dat es hi</l>
<l>Dien gi nidet alle ende haet</l>
<l n="2085">Dien man vaet bent ende slaet</l>
<l>Dien toenet scone ghelaet</l>
<l>Dien machmen doen alle quaet</l>
<l>O iudas quade man</l>
<l>Hoe fellen ghedachte hadstu dan</l>
<l n="2090">Als du souds verraden gaen</l>
<l><pb n="72"/>Dinen mester ende slaen</l>
<l>O iudas vele sondich lijf</l>
<l>So caytijf ne was nie man no wijf</l>
<l>Wat hadde dijn mester di mesdaen</l>
<l n="2095">Dattune verrieds dat men ginge slaen</l>
<l>O iudas vermalendide</l>
<l>Hoe mach dine ziele wesen blide</l>
<l>Dattu marien sone verrieds</l>
<l>Ende in sinen sere van hem scieds</l>
<l n="2100">Du waers onwerder dan .j. hont</l>
<l>Als du cusses dijns mesters mont</l>
<l>O iudas vermalendijt caytijf</l>
<l>Hoe onwettich was dijn lijf</l>
<l>Dattu met cussene dinen here</l>
<l n="2105">Verrieds ende brachs in desen sere</l>
<l>O iudas quade leckere</l>
<l>Fel onwert gierich treckere</l>
<l>Hoe dorstu nie wesen soe bout</l>
<l>Dattu dinen here verrieds om gout</l>
<l n="2110">O judas du daeds dinen wille</l>
<l>Daer omme berrenstu in donreine hille</l>
<l>Du tormentes daer wel iammerlike</l>
<l>Met rechte bestu daer ewelike</l>
<l>Die caytijf hine lette niet</l>
<l n="2115"><milestone unit="fol" n="15ra"/> Also als hem de duuel riet</l>
<l>Hi quam gaende ende maecte sijn spod</l>
<l>Ende custe. ende quedde sinen god</l>
<l>Toten ioden seide hi dan</l>
<l>Dit es mijn mester dit es de man</l>
<l n="2120">Dien wi hebben tote nv gesocht</l>
<l>Desen heb ic v vercocht</l>
<l>Ne lettet niet maer al te hant</l>
<l>Slater ane ghemeenlike ve hant</l>
<l>Sijt in hogen en ontsiet v niet</l>
<l n="2125">Staet al stille ende niet en vliet</l>
<l>Hi es sachte man dat wetic wel</l>
<l>Hi en es suer. no wreet. no fel</l>
<l>Ic weet wel al sinen sede</l>
<l><pb n="73"/>In hem so es oetmoedichede</l>
<l n="2130">Wat stadi heren alle stille</l>
<l>Gaet na hem doet uwen wille</l>
<l>Neemtene bentene ende vaet</l>
<l>Leitene daer gine te steen doet slaet</l>
<l>Ia en waest niet geloeft ocht icken .v. gaue</l>
<l n="2135">Dat ic dan hadde mine haue</l>
<l>Ia hebdine doet al v gebod</l>
<l>Dit es die man dien hem maect god</l>
<l>ONse here van hemele hi stoet veruert</l>
<l>Iegen de ioden hi hem niet en wert</l>
<l n="2140">Maer suchte ende seit aylas</l>
<l>En mocht niet bleuen sijn iudas</l>
<l>Ic en moeste verraden sijn van di</l>
<l>Waeromme cussestu dan mi</l>
<l>Iudas en antwerde hem doe niet</l>
<l n="2145">Maer duers op sinen here hi siet</l>
<l>Ende pensde mochte sijn doet dese man</l>
<l>Soe haddic .xxx. penninghe dan</l>
<l>DIe ioden quamen al te hant</l>
<l>Ende sloegen gemeinlike hare hant</l>
<l n="2150"><milestone unit="fol" n="15rb"/> Ane onsen here van paradijs</l>
<l>Sijn herte wert couder dan .j. ijs</l>
<l>Sie trockene alle wel iammerlike</l>
<l>Sie stietene sere onsuuerlike</l>
<l>Daer en was negeen al dat hi mach</l>
<l n="2155">Hine gaf onsen here stoet ofte slach</l>
<l>Sie onwerden alle gode onsen here</l>
<l>Sie geselden sijn vlesch vele sere</l>
<l>Dat sine herte spou bloet</l>
<l>Soe wee was hem al docht hem goet</l>
<l n="2160">Sie spouwen hem in sinen mont</l>
<l>Sie husten op hem als ware .j. hont</l>
<l>Sie maectene seer ende ongesont</l>
<l><pb n="74"/>Daer hi tusschen hen allen stont</l>
<l>Sie voerden hem weder alst ware .j. dief</l>
<l n="2165">Elc sloech op hem ende hief</l>
<l>Ende haer cnapen die waren daer</l>
<l>Sloegen haer hande in sijn haer</l>
<l>Sinen iongeren was vele wee</l>
<l>Sie scieden alle alst ware vee</l>
<l n="2170">Alsoe alst god hen hadde geseit</l>
<l>Elc daer hi vloe vele sere screit</l>
<l>Sie waren in anxte ende in noet</l>
<l>Elc ontsach die bitter doet</l>
<l>Hi hadt geseit sie waren veruert</l>
<l n="2175">Met hen droeghen sie oec .ij. svert</l>
<l>aLse sente peter sach tgheuecht</l>
<l>Dat sijn here dogede sonder recht</l>
<l>Sonder verdiente ende sonder plecht</l>
<l>Hem was wee want hi was sijn knecht</l>
<l n="2180">Als hi daer quam hi trac .j. suert</l>
<l>Hem iammerde sere hi hadt onwert</l>
<l>Ende sloech malcuse enen knecht</l>
<l>De rechte ore af hi hadde recht</l>
<l>Daer men tormente sere</l>
<l n="2185">Iammerlike gode onsen here</l>
<l>Peter hi hadde grote onwerde</l>
<l>Dies knechs daer hi metten suerde</l>
<l><milestone unit="fol" n="15va"/> Dien seluen knecht enen slach gaf</l>
<l>So dat sine ore vloech af</l>
<l n="2190">Onse here keerde hem te petren wert</l>
<l><pb n="75"/>Peter seit hi nemt v swert</l>
<l>Ende steket weder in die sceet</l>
<l>Sleestu meer het es mi leet</l>
<l>So wie seit hi met swerde sleet</l>
<l n="2195">Ochte speelt ochte diere mede geet</l>
<l>Hi sal met swerden sijn leuen</l>
<l>Verliesen. peter het es gescreuen</l>
<l>Peter seit hi haddic gewilt</l>
<l>Ic hadde dese ioden saen gestilt</l>
<l n="2200">Sonder wapen ende sonder swert</l>
<l>Haddic mi vele saen verwert</l>
<l>Peter ic hadde sonder waen</l>
<l>xij. scaren ingelen saen</l>
<l>Die iegen dese ioden souden sijn</l>
<l n="2205">Inden troest ende in de hulde mijn</l>
<l>Onse here nam die ore vanden knecht</l>
<l>Die peter af sloech int geuecht</l>
<l>Daer die knape voer hem stont</l>
<l>Ende settese hem ane al gesont</l>
<l n="2210">Als dese vertuut was gesciet</l>
<l>Die ioden en lietens hier omme niet</l>
<l>Si namen alle gode onsen here</l>
<l>Die was in anxte ende in sere</l>
<l>Ende togenne saen ins bisscops sele</l>
<l n="2215">Daer vant hi viande herde vele</l>
<l>Als hi daer quam te hant</l>
<l>Si riepen alle dese es triwant</l>
<l><pb n="76"/>PEter quam achter gegaen</l>
<l>Daermen sinen here leidde geuaen</l>
<l n="2220">Nochtan trac hi dicke achterwert</l>
<l>Daermen niet en hi was veruert</l>
<l>Ter seelen quam hi gegaen vore</l>
<l>Daer stoet .j. wijf ende hilt de dore</l>
<l>Si sachene saen hi werts geware</l>
<l n="2225"><milestone unit="fol" n="15vb"/> Sie quam te hem hi was in vare</l>
<l>Man seise ic weet wel sonder waen</l>
<l>Dat ic di sach gisteren gaen</l>
<l>Metten man die hier es gevaen</l>
<l>Sietmen di man men sal di vaen</l>
<l n="2230">Segge mi man ne hels mi niet nv</l>
<l>Wat sochstu hier wanen bestu</l>
<l>Bestu leec ocht bestu pape</l>
<l>Neen du best dies mans knape</l>
<l>Peter antwerde den wiue dan</l>
<l n="2235">Inne bekinde nie desen man</l>
<l>Met hem so en benic niet gewone</l>
<l>Oec hebbic lettel met hem te doene</l>
<l>Waric oec des mans knecht</l>
<l>Ic soude node comen in dit geuecht</l>
<l n="2240">Peter eenwerf gelochent heeft</l>
<l>Als hi des antwerde gheeft</l>
<l>Sijns mesters die was sijn here</l>
<l>Het was cout peteren vroes sere</l>
<l><pb n="77"/>Daer wermden hem der ioden vele</l>
<l n="2245">Peter sach vier in midden die sele</l>
<l>Al was hi serich ende veruert</l>
<l>Nochtan ginc hi ten viere wert</l>
<l>Daer hi biden viere staet</l>
<l>Hem dochte datmen riep vaet</l>
<l n="2250">Hi durkede als die besculdicht was</l>
<l>Al vroes hem hi sweette als .j. das</l>
<l>Een out iode quam te petren saen</l>
<l>Daer hi stont vollic gegaen</l>
<l>Ende riep man du dunckes mi dul</l>
<l n="2255">Du dunckes mi riesheiden al vul</l>
<l>In di soe es groet ouerdaet</l>
<l>Inne sie die wile dat men di vaet</l>
<l>Een man so es geuaen hier</l>
<l>Die triwant es ende pantenier</l>
<l n="2260">Hi liegt ons allen hi maect sijn spod</l>
<l>Hi seget hi es coninc ende god</l>
<l>Wi weten wel bi diere gelaet</l>
<l><milestone unit="fol" n="16ra"/> Ende oec bi dire talen ende daet</l>
<l>Dattu sijn geselle best</l>
<l n="2265">Dies mans die seit hi es kerst</l>
<l>Bedie dat wi dit weten wel</l>
<l>Ende dit waer es hen es niet spel</l>
<l>Sietmen di hier staen ende gaen</l>
<l>Men sal di houden ende slaen</l>
<l n="2270">Peter herde daer iegen swert</l>
<l>Dat hi en wilt no hi en geert</l>
<l><pb n="78"/>Niet te wetene van desen man</l>
<l>Dien hem die ioden seiden an</l>
<l>Here seit peter gi en wet wat gi segt</l>
<l n="2275">No wat talen gi voer mi legt</l>
<l>Inne bekinne desen man niet</l>
<l>Ic en roec oec wat hem gesciet</l>
<l>Als peter dese antwerde gheeft</l>
<l>Twewerf hi ghelochent heeft</l>
<l n="2280">Het en leed niet .j. halue wile dan</l>
<l>So quam geloepen een ander man</l>
<l>Ende riep knape wat staestu hier</l>
<l>Spijsdi desen pantenier</l>
<l>Dien wi met rechte hebben geuaen</l>
<l n="2285">Die onse afgode heeft ontdaen</l>
<l>Du best ries sagemen di hier</l>
<l>Men worpedi stappans in een vier</l>
<l>Peter wederseide hem al</l>
<l>Ende seide ic en wille no en sal</l>
<l n="2290">Desen geloeuen die hem maect god</l>
<l>An sine tale no an sijn gebod</l>
<l>Als peter dese antwerde gheeft</l>
<l>Driewerf hi gelochent heeft</l>
<l>Als dit gesciede en was niet lanc</l>
<l n="2295">Stappans daer na die hane sanc</l>
<l>Als die hane gesonghen hadde dan</l>
<l>Peter was een serich man</l>
<l>Hi begonde te wenen bitterlike</l>
<l><pb n="79"/><milestone unit="fol" n="16rb"/> Ende bepensde hem serichlike</l>
<l n="2300">Wat siin mester hadde geseit</l>
<l>Wat talen hi voer hem hadde geleit</l>
<l>Eer nemmermeer quame dat songe de hane</l>
<l>Hi soude driwerf sonder wane</l>
<l>Sijns lochenen ende sinen name</l>
<l n="2305">Eer nemmermeer middernacht quame</l>
<l>Ay lace seit peter sondich lijf</l>
<l>Dat ic verwonnen ben caitijf</l>
<l>Ic was deerste die seide boude</l>
<l>Dat ic siins lochenen niet en soude</l>
<l n="2310">Nv benic deerste dies gelochent heeft</l>
<l>Al siin lijf van rouwen beeft</l>
<l>Hi weende als een serich man</l>
<l>Dat hijs gelochent hadde dan</l>
<l>nV keren wi weder tonsen here</l>
<l n="2315">Die al dit was in groten sere</l>
<l>Hoe men lachtert ende sleet</l>
<l>Hoe men in groten rouwe leet</l>
<l>Men brachtene ten bisscop in die seele</l>
<l>Daer vant hi siere viande vele</l>
<l n="2320">Die bisscop seide tonsen here dan</l>
<l>Wanen bestu segt mi man</l>
<l>Ic hebbe gehort van di seggen vele</l>
<l>Dies ic di vrage niet en hele</l>
<l><pb n="80"/>Ic bidde di gherne dattu mi lijs</l>
<l n="2325">Wanen du coms ende wie gi sijs</l>
<l>Du heefs miraclen vele gedaen</l>
<l>By wien doedise segt mi saen</l>
<l>By wien doetstu al dit lant</l>
<l>Al verkeren te dijnre hant</l>
<l n="2330">Ane di so houden hem berge ende dale</l>
<l>Dat doen dine werke ende dine tale</l>
<l>By wien eest dat sie volgen di</l>
<l>Inne wilt niet versten segt mi</l>
<l>oNse here antwerde. mine tale</l>
<l n="2335">Ende mine werken weten wale</l>
<l>Die mi hebben gesien ende gehort</l>
<l><milestone unit="fol" n="16va"/> Wie die siin doetse comen voert</l>
<l>Eer dwaert quam wt sinen monde</l>
<l>Een onwert knecht by hem stonde</l>
<l n="2340">Gaf hem in sinen hals enen slach</l>
<l>Dat hi en horde no en sach</l>
<l>Man seit die knecht du en best niet wijs</l>
<l>Dattu souts in derre wijs</l>
<l>Antwerde gheuen onsen here</l>
<l n="2345">Doe quamen ioden groet ende clene</l>
<l>Out ende jonc al gemene</l>
<l>Si togen onsen here alst ware .j. dief</l>
<l>Elc iode sloech op hem ende hief</l>
<l>Sie daden hem onsachte ende lede</l>
<l n="2350"><pb n="81"/> Sie decten sine ogen met enen clede</l>
<l>Hi wijcte hi was saechte als .j. lamp</l>
<l>In hem en was felheit no scamp</l>
<l>Doe sloech een iode onsen here</l>
<l>In sinen hals onsachte sere</l>
<l n="2355">Als hine sloech hi seide dan</l>
<l>Wie sloech di gerade man</l>
<l>Doe quam een ander iode gegaen</l>
<l>Tonsen here die was geuaen</l>
<l>Ende decte hem thoeft als hine sloech</l>
<l n="2360">Als hine geslegen hadde hi loech</l>
<l>Ende seide geraetstu sonder waen</l>
<l>Wie di sloech ic late di gaen</l>
<l>Onse here was oemoedich ende soete</l>
<l>Hi wijcte tot op diere ioden voete</l>
<l n="2365">Ende gedoechde oetmoedelike</l>
<l>Al dat men hem doet in die weke</l>
<l>Hoe sere arende hi onse mesdaet</l>
<l>Daer menne aldus sere slaet</l>
<l>Dit doechde hi al om onsen wille</l>
<l n="2370">Onse here die roefde donreine hille</l>
<l>Hoe onsachte was hem te moede</l>
<l>Hoe sere mochte sijn lijf wesen moede</l>
<l>Daer elc iode op hem vacht</l>
<l>Dit was al in goeden vrinacht</l>
<l n="2375"><pb n="82"/><milestone unit="fol" n="16vb"/> aLset dach was in goeden vriendaghe</l>
<l>Die ioden brachten manne ende maghe</l>
<l>Ende gingen alle in enen raet</l>
<l>Die gebose was ende quaet</l>
<l>Haer raet was in welker wijs</l>
<l n="2380">Sie onsen here van paradijs</l>
<l>Mochten tormenten toter doot</l>
<l>Die beuaen was in groter noet</l>
<l>pYlatus was in dien tide</l>
<l>In dat lant breet ende wide</l>
<l n="2385">Skeysers van rome was hi man</l>
<l>Diet hem beuolen hadde dan</l>
<l>Die ioden quamen te pylatus gegaen</l>
<l>Onse here met hen die was geuaen</l>
<l>Si seiden here siet hier den man</l>
<l n="2390">Die god wilt sijn maer hi en can</l>
<l>Die bringt in werringen al ons lant</l>
<l>Hi heeft verkeert die rijcste tsire hant</l>
<l>Hi heeft gedaen al dat hi wilt</l>
<l>Hi heeft onse afgode al gestilt</l>
<l n="2395">Hi heeft te broken al onse wet</l>
<l>Bi hem es bleuen maumet</l>
<l>Hi seit wonder hi seit hi es god</l>
<l>Hets men dan niet hi maect sijn spod</l>
<l>Wy leueren v hem al te hant</l>
<l n="2400">Ja en sidi rechtere in dit lant</l>
<l><pb n="83"/>Here doet van hem al v gebod</l>
<l>Hi mocht dat sijn hi seit hi es god</l>
<l>Iudas donwettege hi was met</l>
<l>Dine vercocht hadde iegen wet</l>
<l n="2405">Hi wert vael als ene longe</l>
<l>Hi seide hort alle out ende ionge</l>
<l>Desen man vercochtic v</l>
<l>Dien gi hier hout geuaen nv</l>
<l>Daer mede maecti alle v spod</l>
<l n="2410">Gi mesdoet hi es gewarich god</l>
<l>Hi es v here hi es v vader</l>
<l>Hem soudi vleien allegader</l>
<l>Hi es v god hi es v here</l>
<l><milestone unit="fol" n="17ra"/> Hem soudi doen lof ende ere</l>
<l n="2415">Vwer alre mesdaet es vele groet</l>
<l>Dat gine tormentet toter doet</l>
<l>Het was onwet het was onrecht</l>
<l>Dat ickene v vercochte ic was sijn knecht</l>
<l>Hi was mijn mester hi was mijn here</l>
<l n="2420">Al brachtickene in groten sere</l>
<l>Die penninge die gi mi gaeft dan</l>
<l>Als ic v vercochte desen man</l>
<l>Om niet neemse weder alle</l>
<l>Dese penninghe met getale</l>
<l n="2425">Nu wetic wel ic dede quaet</l>
<l>Dat ic verriet dien gi hier slaet</l>
<l><pb n="84"/>Dien gi hier dief ende triwant scelt</l>
<l>Hi en ees niet nemt weder v gelt</l>
<l>Ne wildijs oec niet ontfaen</l>
<l n="2430">Ic worpt voer vwe voete saen</l>
<l>Die duuel die wel bedriegen can</l>
<l>Out ende jonc wijf ende man</l>
<l>Hi was de ghene diet mi riet</l>
<l>Van desen die weet al dat gesciet</l>
<l n="2435">Hi es soe wijs hi es so vroet</l>
<l>Hi weet wel wat elc man penst ende doet</l>
<l>Hi weet alle dinc eer si gesciet</l>
<l>Ic bade genade maer het ware om niet</l>
<l>Die ioden antwerden iudase saen</l>
<l n="2440">O iudas gi sijt al ontdaen</l>
<l>O iudas wat eest. wats v gesciet</l>
<l>Al dat gi segt hets om niet</l>
<l>Wat talen segdi ende lijt</l>
<l>Wy wanen alle dat gi dronken sijt</l>
<l n="2445">O iudas gi dunct ons al ontleert</l>
<l>Metten anderen sidi oec verkeert</l>
<l>Gi segt dese man dat hi es god</l>
<l>Noch wanen wi dat gi maect v spod</l>
<l>Wi weten wel dat hi heeft .v.</l>
<l n="2450">Begokelt in corten tide nv</l>
<l><milestone unit="fol" n="17rb"/> Iudas gi sijt ries ende sod</l>
<l>Dat gi dorret seggen dat hi es god</l>
<l>Eest oec waer dat hi es v here</l>
<l>Waer omme brachtine in desen sere</l>
<l n="2455">Ocht gijt brouwet drinket allene</l>
<l>Met ons en sijt nemmer ghemene</l>
<l>Die haue daer gine oec omme verriet</l>
<l><pb n="85"/>Daer gi mede wort gemiet</l>
<l>Ghi wilt weder geuen dat ghelt</l>
<l n="2460">Wy en willens niet no gi en selt</l>
<l>Iudas of gi quaet brouwet so drinct</l>
<l>Met rechte drinct hi quaet die quaet minct</l>
<l>Wi en onderwinden ons uwes niet</l>
<l>Wy en roeken oec wat v es gesciet</l>
<l n="2465">ALs iudas donwettighe dit sach</l>
<l>Hi en weet wat hi doen mach</l>
<l>Maer hi nam die haue al te hant</l>
<l>In sine onwerdighe hant</l>
<l>Voer der ioden voete dat hise leide</l>
<l n="2470">Penninghe gelijc hort wat hi seide</l>
<l>Ocht gi die haue en wilt niet</l>
<l>Waer sie voer v voete leit nv siet</l>
<l>Die ioden namen te hant dat ghelt</l>
<l>Ende cochten een gemene velt</l>
<l n="2475">Daer men elken daghelike</l>
<l>Binnen grauet arme ende rike</l>
<l>Die peelgrime sijn ende comen daer</l>
<l>Thilich graf versoeken ic seggu waer</l>
<l>Donwerdige iudas donwettege man</l>
<l n="2480">Die vermaledide sciet van hem dan</l>
<l>Ende nam een zeel in sine hant</l>
<l>Ende verhinc hem seluen al te hant</l>
<l>Desen loen hadde hi daer af</l>
<l>Daer hi sinen here den ioden gaf</l>
<l n="2485">Of hi quaet brau hi allene drinct</l>
<l>Dus loent die duuel die quaet minct</l>
<l>Dus loent die duuel mannelike</l>
<l><milestone unit="fol" n="17va"/> Es hi ionc out arm ofte rike</l>
<l>Die hanghen alle aen sinen raet</l>
<l n="2490">Sijn loen hi es emmer quaet</l>
<l>Binnen dien dat dit was gesciet</l>
<l>Die ioden en lietens hier omme niet</l>
<l>Sie tormenten gode onsen here</l>
<l>Sie leiddene te pylatuse met groten sere</l>
<l n="2495">Daer waren ioden groet ende clene</l>
<l><pb n="86"/>Sie leddene te pylatuse algemene</l>
<l>Here pylatus gi sijt in dit lant</l>
<l>Vogt ende rechtere hets in v hant</l>
<l>Dats hier sede ende recht</l>
<l n="2500">Daermen vint man ofte knecht</l>
<l>Die boesheit driuet oft onwet iaget</l>
<l>Datmen v ouer hem claghet</l>
<l>Daer ghi die waerheit prouen mocht</l>
<l>Dat gine verdoet en siin vocht</l>
<l n="2505">Dat seggen wi om desen pantenier</l>
<l>Dien wi gevaen houden hier</l>
<l>Hi seit hi es onser alre god</l>
<l>Met ons allen maect hi sijn spod</l>
<l>Al seit hi ons sine tale scone</l>
<l n="2510">Wy prisenne men dan een bone</l>
<l>Sijn sermoen ende sine wart</l>
<l>Sine werken ende sine vaert</l>
<l>Heeft die beste alle in dit lant</l>
<l>Verkeert ontrect te siere hant</l>
<l n="2515">Hi wilt ons allen oec verbieden</l>
<l>Armen riken allen lieden</l>
<l>Dat wi tseins gelden niet</l>
<l>Den keyser hoe mach dat sijn siet</l>
<l>Here pylatus doet ons ene bede</l>
<l n="2520">Ondervint des mans sede</l>
<l>Vraecht wanen hi comt ende waer hi wilt</l>
<l><milestone unit="fol" n="17vb"/> Waer toe hi onse wet heeft gestilt</l>
<l>Pylatus was vocht int lant</l>
<l>Hi vraechde onsen here al te hant</l>
<l n="2525">Segt mi man wies onderwinstu di</l>
<l>Bestu gods sone segge mi</l>
<l>Dese heten mi dat ic v vraghe</l>
<l>Wie du best wie sijn dine maghe</l>
<l>Bestu coninc ende god</l>
<l n="2530">Die ioden die met di maken spod</l>
<l>Soe wat vernoeye so di gesciet</l>
<l>Du swichs al stille dune wers di niet</l>
<l>So wat tormente so men di doet</l>
<l>Du dunckes mi oetmoedich ende vroe[t]</l>
<l n="2535">Du best verduldich ende sachte</l>
<l><pb n="87"/>Wanen comt di dese gedachte</l>
<l>Daer men stercte minen onwille</l>
<l>Ic mochte vele bet swigen stille</l>
<l>Dit seit pylatus god onse here</l>
<l n="2540">Suech al stille ende suchte sere</l>
<l>Pylatus keert hem ten ioden</l>
<l>Ende seit mi dunct in minen sen</l>
<l>Dat gi sijt sot alle ende kint</l>
<l>In vende in desen quaetheden en twint</l>
<l n="2545">Wat eysche di hem wat es v wille</l>
<l>Dese doet best hi swijcht al stille</l>
<l>Ic wane gijt horet alle ende saghet</l>
<l>Dat gi mi baet ic hebs hem gevraghet</l>
<l>Hine mesandwert niet en twint</l>
<l n="2550">Hi dunct mi eenwldich als een kint</l>
<l>Omme dat ic geloeuen can</l>
<l>So ne canic vinden in desen man</l>
<l>Sonde. mesprijs. no dorperhede</l>
<l>Maer sachtheit. gemate oetmoediche[de]</l>
<l n="2555">Vondic oec an hem mesdaet</l>
<l>Dat hi dreue boesheit ende quaet</l>
<l>So vaste es hi in mine hant</l>
<l><milestone unit="fol" n="18ra"/> Ic soudt hem gelden al te hant</l>
<l>pYlatus hi en seide niet meer</l>
<l n="2560">Die ioden hadden alle seer</l>
<l>Ende riepen en heeft hi niet vele mesdaen</l>
<l>Dat hi onse wet heeft ontaen</l>
<l>Wat dunct v heren raet en es hi sot</l>
<l>Dat hi hem der heten got</l>
<l n="2565">Doet ons recht dat es ons lief</l>
<l>Men crucene saen als enen dief</l>
<l>Hi es logenare ende pantenier</l>
<l>Al heeft hi v begokelt hier</l>
<l>Ia en sidi rechtere in dit lant</l>
<l n="2570">Cruustene cruustene al te hant</l>
<l>Binnen dien dat dit was. pylatus wijf</l>
<l>Die hadde een harde ontfermich lijf</l>
<l>Sie bat hem dat hine liete gaen</l>
<l><pb n="88"/>Dien man dien hi daer hilt geuaen</l>
<l n="2575">Pylatus seise ic ben v wijf</l>
<l>Ic ende gi dat es een lijf</l>
<l>Deen es den anderen sculdich trouwe</l>
<l>Loest desen man van desen rouwe</l>
<l>Tehant omtrent der middernachte</l>
<l n="2580">Als men desen tormente onsachte</l>
<l>Ic horde ende sach daer selke sake</l>
<l>Daer ic om ben tonghemake</l>
<l>Om dese sake die ic sach</l>
<l>Dien man laet gaen oft wesen mach</l>
<l n="2585">Ic weet bi dien boekine wel</l>
<l>Dat hi en es no suer no fel</l>
<l>Genadech hem pylatus sijt</l>
<l>Dit was omtrent primetijt</l>
<l>TE paeschen so was hare wet</l>
<l n="2590">Die die ioden hadden geset</l>
<l>Daer .ij. mesdadege waren geuaen</l>
<l>Datmen den enen late gaen</l>
<l>In dien tide was barnabas</l>
<l><milestone unit="fol" n="18rb"/> Geuaen dies hi mesdadich was</l>
<l n="2595">Al was hi iode hi hadde mesdaen</l>
<l>Om sine mesdaet was hi geuaen</l>
<l>Pylatus quam ten ioden gegaen</l>
<l>Ende seide hier sijn si .ij. gevaen</l>
<l>Barnabas om dat hi was sot</l>
<l n="2600">Ende dese man die seide hi es got</l>
<l>Welken wildi laten gaen</l>
<l>Van desen tween die sijn gevaen</l>
<l>So barnabasse so desen man</l>
<l>Die ioden riepen alle dan</l>
<l n="2605">Here barnabasse laet gaen</l>
<l>Ende desen man laet ons verslaen</l>
<l>Al heeft barnabas nv mesdaen</l>
<l>Hem berouwes hi wils afstaen</l>
<l>Hi es hoge man ende wel geboren</l>
<l n="2610">Dat ware onrecht bleue hi verloren</l>
<l>Maer dese man hi dunct ons sot</l>
<l><pb n="89"/>Om dat hi segt dat hi es got</l>
<l>Dese man heeft onse wet ontaen</l>
<l>Met rechte wert hi anden cruce gedaen</l>
<l n="2615">Die die selke voere iaget</l>
<l>Ende hem dus ouer al beiaget</l>
<l>Ghehinghes here ons allen eyst lief</l>
<l>Dat wine voeren als enen dief</l>
<l>Here pylatus gi sijt in dit lant</l>
<l n="2620">Rechtere cruustene al te hant</l>
<l>Als dit was groet ende clene</l>
<l>Riepen si lude alle gemene</l>
<l>Here barnabasse laet quite gaen</l>
<l>Dien gokelere laet ons verslaen</l>
<l n="2625">Pylatus saen antwerde geeft</l>
<l>Alse die boec ghescreuen heeft</l>
<l>Heren wetti wat gi iaghet</l>
<l>Wetti waertoe gi v beclaghet</l>
<l>Dese man hi dunct mi god</l>
<l n="2630">Dat gine dus iaget gi dunct mi sod</l>
<l><milestone unit="fol" n="18va"/> Gine wet entwint niet wat gi doet</l>
<l>Dat gine torment dus gi mesdoet</l>
<l>Alse pylatus sprac dese tale</l>
<l>Doe seide een gi en segt niet wale</l>
<l n="2365">Pylatus gi doet ons verstaen</l>
<l>Dat dese man die hier is gevaen</l>
<l>Iegen v so heeft ghedaen</l>
<l>Dat gine quite wilt laten gaen</l>
<l>Hier en es no ionc no out</l>
<l n="2640">Hi en wane dat ghijs hebt gout</l>
<l>Dat ghi hem dus ghenadich sijt</l>
<l>Dat gi dus sinen wille lijt</l>
<l>Dus en comt hijs niet en woch</l>
<l>Om niet pijndijs pylatus noch</l>
<l n="2645">Eest v leet ocht eest v lief</l>
<l>Wy selenne voeren als enen dief</l>
<l>Doe quam een ander iode wel out</l>
<l>Ende seide geselle en sijt niet stout</l>
<l>En spreect niet tonsen here stoutelike</l>
<l n="2650">Laet mi spreken oetmoedelike</l>
<l>Here pylatus gi sijt onse here</l>
<l><pb n="90"/>Dicke hebdi ons gedaen grote ere</l>
<l>Gi en waert noyt eer tonswert fel</l>
<l>Maer ons dadi altoes wel</l>
<l n="2655">Nv doet ons ere wi hebbens noet</l>
<l>Laet ons desen man bringen ter doet</l>
<l>Dat wanic en wert hi niet verdaen</l>
<l>Gi ende wi sijn al ontaen</l>
<l>Al bidt v wijf dat gine laet gaen</l>
<l n="2660">Doedijt gi hebdt wel herde mesdaen</l>
<l>Wildi oec horen na wiue tale</l>
<l>So en houdi nemmer vogdie wale</l>
<l>Pylatus antwerde wel saen nv</l>
<l>Laet mi met gode ende hebtene v</l>
<l n="2665">Inne onderwinde mi des mans niet</l>
<l>So wat heden oft margen gesciet</l>
<l><milestone unit="fol" n="18vb"/> Dat v allen condich si</l>
<l>Dat die onscout es binnen mi</l>
<l>So wat van hem wert gedaen'</l>
<l n="2670">Stont an mi ic lietene gaen</l>
<l>Als hi dit sprac doen riepen si alle</l>
<l>Die bittere als ene galle</l>
<l>Here pylatus gi segt wale</l>
<l>Ons allen becomt wel uwe tale</l>
<l n="2675">Hier en es no ionc no out</l>
<l>Die wilt dat gijs hebt scout</l>
<l>Gaet op hoer ende swicht al stille</l>
<l>Laet ons van hem doen onsen wille</l>
<l>Wi dorren wel wesen so bout</l>
<l n="2680">Ende onse kinder sijn si ionc ofte out</l>
<l>Dat wi sire doet hebben scout</l>
<l>Ende en gauen wi daer omme onse gout</l>
<l><pb n="91"/>Nv bidden wi v wel lieue here</l>
<l>Dat gi ons allen doet groet ere</l>
<l n="2685">Dat barnabas moete quite sijn</l>
<l>Ende desen nemen dat leuen sijn</l>
<l>Als pylatus dit horde ende siet</l>
<l>Dat het en mach bliuen niet</l>
<l>Ihesus en moeste sijn verdaen</l>
<l n="2690">Hi lietene vter persen saen</l>
<l>Hi seide man hier es dus gevaren</l>
<l>Inne mach di gehulpen no bewaren</l>
<l>Men moet di crucen sonder waen</l>
<l>Heden desen daghe saen</l>
<l n="2695">Waer omme laetstut wat deert di</l>
<l>Ochte du segs de waerheit mi</l>
<l>Met mi so machstu wel sijn coene</l>
<l>Du heefs oec met yemene lettel te doene</l>
<l>Eest logene eest waerheit dattu iaegs</l>
<l n="2700">Est waer dies du di behaechs</l>
<l>Du best god segstu ouer waer</l>
<l>Dat maecstu al den ioden maer</l>
<l><milestone unit="fol" n="19ra"/> Eest waerheit so bestu verdaen</l>
<l>Liegstu daer omme du salt ontgaen</l>
<l n="2705">Onse here antwerde pylatuse saen</l>
<l>Ic ben god seit hi sonder waen</l>
<l>Ic ben coninc ende god</l>
<l>Der ioden die maken haer spod</l>
<l>En ben nemmer so veruert</l>
<l n="2710"><pb n="92"/> Dat ic des trecke achterwert</l>
<l>In dart wel seggen ouerwaer</l>
<l>Dat ic ben god want het es waer</l>
<l>Doe seide pylatus al te hant</l>
<l>Du wets wel dat in mine hant</l>
<l n="2715">Dine doet es ende dijn leuen</l>
<l>Dat ic di mach beide geuen</l>
<l>Willic ic mach di laten gaen</l>
<l>Willic ic mach di te doet slaen</l>
<l>Dijn lijf dine doet es in mine hant</l>
<l n="2720">Want ic ben meyer in dit lant</l>
<l>oNse here wel soete antwerde geeft</l>
<l>Daer hi van vruchte staet en beeft</l>
<l>Pylatus seit bi dine cracht</l>
<l>Dijn gewilt ende dine macht</l>
<l n="2725">Die du hefs comt di van my</l>
<l>By my eist al dat seggic dy</l>
<l>Pylatus keert ten ioden saen</l>
<l>Ihesus met hem die was geuaen</l>
<l>Heren seit hi gi iaghet quaet</l>
<l n="2730">Doet wel ende soeket anderen raet</l>
<l>Ic dar wel seggen oppenbare</l>
<l>Dat dese man seit dat es ware</l>
<l>Hi es v coninc ende .v. god</l>
<l>Waer toe maecti met hem v spod</l>
<l n="2735">Hi es onwettich ende sod</l>
<l>So wien niet en hout ouer sinen god</l>
<l><pb n="93"/>Iegen v so en heefti niet mesdaen</l>
<l>Waer toe wildine crucen gaen</l>
<l><milestone unit="fol" n="19rb"/> Bekeert v ende gaet tanderen rade</l>
<l n="2740">Ende roept op desen man genade</l>
<l>[D]Ie ioden valsche ende gebose</l>
<l>Maecten nv vele grote nose</l>
<l>Ende riepen alle gemeene</l>
<l>Ionge oude grote ende clene</l>
<l n="2745">Wi en willen anderen coninc negenen</l>
<l>Dan sesare onsen keyser allene</l>
<l>Eyst in paeschen eyst in rinc</l>
<l>Wi en willen anderen coninc</l>
<l>Dan desen keyser onsen here</l>
<l n="2750">Hem willen wi dragen lof ende ere</l>
<l>Doen seide .j. iode kinder swich stille</l>
<l>Ic sal nv seggen minen wille</l>
<l>Here pylatus bedinct v bat saen</l>
<l>Van desen die hier es geuaen</l>
<l n="2755">Gi wiltene quite laten gaen</l>
<l>Wist die keyser gi waert ontdaen</l>
<l>Men mach hier groet wonder sien</l>
<l>Dat gi v pijnt gi en wet wien</l>
<l>Coninc te maken ouer onsen here</l>
<l n="2760">Wet gi selet amen seere</l>
<l>Als pylatus dit vernam</l>
<l><pb n="94"/>Die tale hem niet wel en bequam</l>
<l>Hi was in vruchten ende in varen</l>
<l>Want quaemt sinen here in maren</l>
<l n="2765">Die hem beuolen hadde dat lant</l>
<l>Hi sout hem nemen uter hant</l>
<l>Dies pylatus dit ontriet</l>
<l>Ende oec dat hem de duuel riet</l>
<l>Hi quam gelopen tonsen here</l>
<l n="2770">Ende toegene onsachte scre</l>
<l>Hi scorde ons heren cleder saen</l>
<l>Soe trachine daer hi stont geuaen</l>
<l>Hi dwanckene an die selue wile</l>
<l>Ende bantene vaste an enen stile</l>
<l n="2775">Daer hine anden stile bant</l>
<l><milestone unit="fol" n="19va"/> Daer was gereet wel menege hant</l>
<l>Dan lietense barnabasse gaen</l>
<l>Ende onse here bleef gevaen</l>
<l>Als een onsculdich serich man</l>
<l n="2780">Tsueet hem tallen leden wt ran</l>
<l>Sweet en bloet so storte hi daer</l>
<l>Doer onsen wille dat was waer</l>
<l>Doen riep daer wel menich quaet</l>
<l>Inne weet oft hi vaste staet</l>
<l n="2785">Dese man heeft so vele gedaen</l>
<l>Ic duchte dat hi mach ontgaen</l>
<l>Hen leet doe niet .j. half wile</l>
<l>Twee ioden quamen toten stile</l>
<l>Elc brachte ene ghesele in sine hant</l>
<l n="2790">Ende gheselden onsen here te hant</l>
<l>Sine vierden niet maer al in een</l>
<l>Gheselden sine tote in de been</l>
<l><pb n="95"/>Sijn bloet ran hem op sine voete</l>
<l>Soe wee was hem al docht hem soete</l>
<l n="2795">Als dese ioden moede waren</l>
<l>Twee andere quamen saen gevaren</l>
<l>Ende geselden gode onsen here</l>
<l>So ongemate ende soe sere</l>
<l>Dat sine tranen vielen op die erde</l>
<l n="2800">Dat hi sijns selfs inde gerde</l>
<l>Daer maecte menich iode sijn spod</l>
<l>Ende riepen alle man bestu god</l>
<l>Bestu coninc ende onse here</l>
<l>Waer omme staetstu in desen sere</l>
<l n="2805">Al dat sie op hem riepen dan</l>
<l>Hi stont als een serich man</l>
<l>Al dat si sloeghen hi swech stille</l>
<l>Dit doechde hi om onsen wille</l>
<l>Dat hi daer stont gebonden</l>
<l n="2810">Dat was al om onse sonden</l>
<l>Al dat menne geselt ende slaet</l>
<l><milestone unit="fol" n="19vb"/> Dat was al om onse mesdaet</l>
<l>Om sine verdiente en waest niet</l>
<l>Dat ihesus hem tormenten liet</l>
<l n="2815">Ne hadde hi gedoecht desen noet</l>
<l>Ende daer na die bitter doet</l>
<l>Al tfolc dat nie was geboren</l>
<l>Dat ware al in die helle verloren</l>
<l>Dies die here van hemelrike</l>
<l n="2820">Doechde passie om arme ende rike</l>
<l>Wy souden peisen dach ende nacht</l>
<l>Hem te dienene na onse macht</l>
<l>Dicke bidden ende waken</l>
<l><pb n="96"/>Hoe wi dat mochten geraken</l>
<l n="2825">Dat wi quamen te sinen rike</l>
<l>Daer omme souden wi pensen manlike</l>
<l>nV keren wi weder tonsen here</l>
<l>Die stont gebonden onsachte sere</l>
<l>Datmen gheselt ende perst</l>
<l n="2830">Dies dorsti seggen hi waer kerst</l>
<l>Alsene pylatus dus heeft</l>
<l>Gheleuert. dan hi orlof gheeft</l>
<l>So wie daer es die soe vele mach</l>
<l>Dat hi ihesuse geue stoet ofte slach</l>
<l n="2835">Kinder seit hi gaet te hem noch</l>
<l>Die niet en slaet hi worpe doch</l>
<l>En ontraet v niet maar maect v bout</l>
<l>Ic gheue v orlof eest ionc eest out</l>
<l>Soe wie so mach den man geslaen</l>
<l n="2840">Hi sal sijn al ongeuaen</l>
<l>Daer en was niemen diet nv liet</l>
<l>Alst hen dus pylatus hiet</l>
<l>Hi en sloech mochte hi onsen here</l>
<l>En sloech hijs niet hi werpen sere</l>
<l n="2845">Onse here gaf wel menegen sucht</l>
<l>Daer na so werp so menich wocht</l>
<l>Hoe onsachte ihesus suchte gaf</l>
<l>Daer so menich colue slach</l>
<l>Om hem heffet ende sleet</l>
<l n="2850"><milestone unit="fol" n="20ra"/> Niemen daer sijns en meet</l>
<l>Deen riep den anderen vanc slach</l>
<l>Ihesus antwerde ay lase o wach</l>
<l>Doen riepen dandere stoet herde hijs god</l>
<l>En hendert hem niet hi maect sijn spod</l>
<l n="2855">Hoe wee was siere herten te moede</l>
<l><pb n="97"/>Daer so menege scarpe roede</l>
<l>Stac in sine soete huut</l>
<l>Datter dat bloet sepelinge ran wt</l>
<l>Daer die iode warp ofte sloech</l>
<l n="2860">Als ihesus suchte die iode loech</l>
<l>Doen quam geloepen een out iode</l>
<l>Die van gheselenne was herde moede</l>
<l>Ende brachte met hem .j. mantelkijn</l>
<l>Ende hinct ihesuse an die scouderen sijn</l>
<l n="2865">Doen quam een ander iode gegaen</l>
<l>Tonsen here die stont gevaen</l>
<l>Ende brachte met hem een roedekijn</l>
<l>Ende gaeft ihesuse in de hant sijn</l>
<l>Doen riepen si hadde hi ene crone</l>
<l n="2870">Scarp van dorne soe waer hi scone</l>
<l>Dan waer hi coninc na sijn recht</l>
<l>Doe quam een wel onwert knecht</l>
<l>Ende brachte dorne wel gereet</l>
<l>Scarpe ruwe. een iode geet</l>
<l n="2875">Ende maecter af ene scarpe crone</l>
<l>Onsen here vanden trone</l>
<l>Ende settese hem op sijn hoeft saen</l>
<l>Ihesus nicte die was geuaen</l>
<l>Een iode die crone so vaste op sijn hoet perst</l>
<l n="2880">Die op sijn hoet hilt de heilige kerst</l>
<l>Dattere dat bloet vte ran</l>
<l>Vele onsachte suchte ihesus dan</l>
<l>Ihesus hadde alsoe menege wonde</l>
<l>Alsoe meneghen doren hi beconde</l>
<l n="2885">Nu begonsten si op hem te berne</l>
<l><milestone unit="fol" n="20rb"/> Fellijc ende oec te scerne</l>
<l>Sie knielden ende maecten haer spod</l>
<l>Ende riepen her coninc her god</l>
<l><pb n="98"/>Ghi sijt onse coninc ende onse here</l>
<l n="2290">Met rechte doen wi .v. dese ere</l>
<l>Elc iode stont erre als .j. hont</l>
<l>Hen scumden de tande als enen hont</l>
<l>Si waren verwoet ende dul</l>
<l>Sie waren alle venijns wl</l>
<l n="2895">[D]Ie ioden ontbonden onsen here</l>
<l>Als hi was ghegeselt sere</l>
<l>Ende daden hem sine cleder an</l>
<l>Een iode riep vele lude dan</l>
<l>Her coninc nu swichdi stille</l>
<l n="2900">Nu doen wi van v onsen wille</l>
<l>Neemt dit cruce op uwen hals saen</l>
<l>Comt met ons daer wi willen gaen</l>
<l>Ende draecht dese cruce met</l>
<l>Wi selen v leren onse wet</l>
<l n="2905">Doen riep een out iode vele saen</l>
<l>Ocht giere selt sijn ane verdaen</l>
<l>Ghi moetse selue dragen saen</l>
<l>Gi moetter die doet ane ontfaen</l>
<l>Om niet eest dat ghi gherne let</l>
<l n="2910">Gi moetse selue dragen met</l>
<l>Hefse selue op uwen hals saen</l>
<l>Ochte neen ic sal v slaen</l>
<l>Wat twifelt v wat stadi stille</l>
<l>Ic heet v doet minen wille</l>
<l n="2915">Ihesus onse wel lieue here</l>
<l>Begonste te wenene onsachte sere</l>
<l>Ende sleet sijn heileghe hant</l>
<l>An dat cruce al te hant</l>
<l>Dat cruce was swaer ende lanc</l>
<l n="2920">Hi en const geheffen hi was so cranc</l>
<l>Dat en was niet wonder dat hi cranc was</l>
<l><milestone unit="fol" n="20va"/> Hi was ghemaect moede ende las</l>
<l>Die ioden maecten haren spot</l>
<l>Ende hieuen hem dat cruce op</l>
<l n="2925">Hi droecht te caluarie dan</l>
<l>Daer volgede mede menich man</l>
<l>Te caluarie was dan sede</l>
<l><pb n="99"/>Daer men die dieue verdede</l>
<l>Dat daer onse here die cruce droech</l>
<l n="2930">Daer was menich iode die loech</l>
<l>Dies hise droech soe cranckelike</l>
<l>Nochtan droech hise oetmoedelike</l>
<l>Een man quam ieghen hen gegaen</l>
<l>Die symon hiet si riepen saen</l>
<l n="2935">Die ioden hieten symon dan</l>
<l>Dat hi holpe draghen den man</l>
<l>Symon hine dorst laten niet</l>
<l>Hi nam dat cruce als ment hem hiet</l>
<l>Ende halpt draghen onsen here</l>
<l n="2940">Die ginc al beuende vele sere</l>
<l>Alsie te caluarien quamen toe</l>
<l>Een jode ontbant ihesuse doe</l>
<l>Die vaste riemen ende die bande</l>
<l>Die geperst hadden sine hande</l>
<l n="2945">Daer die iode dat cruce recht</l>
<l>Daer was gereet wel menich knecht</l>
<l>Daer hise wilt setten al te hant</l>
<l>Daer was gereet wel menich hant</l>
<l>Die daer dat cruce vesten in deerde</l>
<l n="2950">Daer was menich iode die gherde</l>
<l>Te siene die passie ende die noet</l>
<l>Ende ons heren bitter doet</l>
<l>Dit hadde onse here selue vercoren</l>
<l>Om sijn volc dat was verloren</l>
<l n="2955">Papen leec wijf ende man</l>
<l>Mochten hier nemen boekin an</l>
<l><milestone unit="fol" n="20vb"/> Wy en souden siin condich no fier</l>
<l>Om dat wi moghen merken hier</l>
<l>Hier horen wi grote oetmoedichede</l>
<l n="2960">Die onse here selue dede</l>
<l>Wi souden sijn gemate niet fier</l>
<l>Om dat wi moghen merken hier</l>
<l><pb n="100"/>Hier horen wi grote oetmoetdechede</l>
<l>Die onse here selue dede</l>
<l n="2965">Wi souden sijn gemate niet fier</l>
<l>Om dat wi an ihesuse mogen sien</l>
<l>Hi was oetmoedich ende gemate</l>
<l>In hem was so groten karitate</l>
<l>Dat hi om ons hem seluen gaf</l>
<l n="2970">Ende was gheleit in een graf</l>
<l>Dit dogede hi om ons al gader</l>
<l>Die was ende es ons ewelijc vader</l>
<l>Die ioden gingen alle omtrent</l>
<l>Ende gereiden dat torment</l>
<l n="2975">Hoe dat cruce soude staen</l>
<l>Daer ihesus ane soude sijn verdaen</l>
<l>Die wile dat sie onledich gaen</l>
<l>Onse here viel in kniegebede saen</l>
<l>Daer hi ieghen derde lach</l>
<l n="2980">Hi suchte dicke al dat hi mach</l>
<l>Hi gruette dat cruce scone ende wale</l>
<l>Dit was ten cruce sine tale</l>
<l>cRuce di heb ic begheert</l>
<l>Cruce di heb ic wel weert</l>
<l n="2985">Cruce du gewords ter goeder tijt</l>
<l>Cruce du best gebenedijt</l>
<l>Ic ben god marien sone</l>
<l><pb n="101"/>Ic sal an di eer heden noene</l>
<l>Steruen ende laten mijn leuen</l>
<l n="2990">Om mijn volc het es gescreuen</l>
<l>Cruce du waers tote nv gehaet</l>
<l><milestone unit="fol" n="21ra"/> Men hilt di al ouer quaet</l>
<l>Voert meer so saltu sijn gemint</l>
<l>Al dat ic sal siin bekint</l>
<l n="2995">Ay cruce al hebic di so wert</l>
<l>Hoe sere es mijn herte ververt</l>
<l>Dat si ane di al sonder waen</l>
<l>Scoren cliuen sal herde saen</l>
<l>Ay cruce ic hebbe ane di vercoren</l>
<l n="3000">Te steruene om die sijn verloren</l>
<l>Dies ic deeluen sal an di</l>
<l>Cruce daer omme saltu sijn so vri</l>
<l>Dat die gemene werelt al</l>
<l>Di vleien ende aenbeden sal</l>
<l n="3005">Cruce du salt wesen scilt</l>
<l>Iegen elx sduuels gewilt</l>
<l>Cruce an di sal menich man</l>
<l>Van mi nemen boekin an</l>
<l>Cruce du salt sijn geeert</l>
<l n="3010"><pb n="102"/> Dine salichede sal sijn gemeert</l>
<l>In di salic storten mijn bloet</l>
<l>Diet deert ofte wert hi en is niet vroet</l>
<l>Cruce ic gheue di voert meer leen</l>
<l>Dat wijf no man en es negheen</l>
<l n="3015">Die op mi met herten roepen genade</l>
<l>Eyst nacht dach vroech oft spade</l>
<l>Datten de duuel nemmer en scint</l>
<l>Es hi in node es hi in tormint</l>
<l>Hine si seker ende vri</l>
<l n="3020">Ieghen den duuel dat geuic di</l>
<l>Cruce en haddic di niet vercoren</l>
<l>Al die werelt bleue verloren</l>
<l>Ic vergeue hem sine mesdaet</l>
<l>So wie mi torment ofte slaet</l>
<l n="3025"><pb n="103"/> Ay cruce heilich ende goet</l>
<l>Daer ane ic steruen moet</l>
<l><milestone unit="fol" n="21rb"/> hEt was ondere die ioden quamen</l>
<l>Onsen here dat sie namen</l>
<l>Met meneger geselscap</l>
<l n="3030">Ende oec met groter bliscap</l>
<l>Ane den cruce sine hieuen op</l>
<l>Si maecten met hem alle haer spot</l>
<l>Si namen yseren nagele saen</l>
<l>Ende quamen tonsen here gegaen</l>
<l n="3035">Si nichelden vaste sine voete</l>
<l>Met groten naghelen vele onsoete</l>
<l>Oec sloeghen si naghele in sine hande</l>
<l>Die geperst hadden sere die bande</l>
<l>Dat bloet ran al dat cruce tale</l>
<l n="3040">Dat bequam den ioden wale</l>
<l>Dat dat bloet sepelinghe ran</l>
<l>Daer loech wel menich iode dan</l>
<l><pb n="104"/>Nochtan en was daer man negeen</l>
<l>Hine sach cliuen stappans den steen</l>
<l n="3045">Daer dbloet op dat inde ran</l>
<l>No daer en was niemen dies ontfermenisse nam</l>
<l>In dit vernoey in desen sere</l>
<l>Quam sijns dancs onse lieue here</l>
<l>Die ioden en lietens hier omme niet</l>
<l n="3050">Alsoe alst hen de duuel riet</l>
<l>Si maecten haer scop ende haer sceren</l>
<l>Op ihesuse lelic si geberen</l>
<l>Nu warense coene ende bout</l>
<l>Nv warense alle onmaten stout</l>
<l n="3055">Al hadden sine nv te haren wille</l>
<l>Ihesuse sine sueghen niet stille</l>
<l>Onse here was sachte als een lamp</l>
<l>In hem en was felheit no scamp</l>
<l>Maer hi verdroech oetmoedelike</l>
<l n="3060">Dat menne voerde onwerdelike</l>
<l>Dit doechde hi om ons algader</l>
<l>Onser alre euwelike vader</l>
<l><pb n="105"/>tVee dieue hilt men daer geuaen</l>
<l>Die met ihesuse gecruust waren saen</l>
<l n="3065"><milestone unit="fol" n="21va"/> Eenen dief die te siere rechter hant</l>
<l>Den anderen ter slinker al te hant</l>
<l>Doe quam geloepen her pylatus</l>
<l>Ende screef bouen hem aldus</l>
<l>Waer omme ihesus ware geuaen</l>
<l n="3070">Ende oec anden cruce gedaen</l>
<l>Dit was die brief Dit was ihesus</l>
<l>Der ioden coninc nazarenus</l>
<l>Doe riepen die ioden saen</l>
<l>Pylatus wat hebdi gedaen</l>
<l n="3075">En scrijft niet dat hi es int lant</l>
<l>Coninc. maer dat hijs hem onderwant</l>
<l>Pylatus antwerde vele saen</l>
<l>Dat ic screef nv latet staen</l>
<l>Doe quamense alle ende wopen lot</l>
<l n="3080">Om ihesus cleder al was hi got</l>
<l>Ende met hem maectense haer spot</l>
<l>Si waren onwerdich ende sot</l>
<l>Doe riep elc iode al met sire cracht</l>
<l>Man quite di seluen of du macht</l>
<l n="3085">Of du best god dijn anxt es groet</l>
<l>Quite di seluen van derre noet</l>
<l>Du heefs soe vele vertuut gedaen</l>
<l>Quite di vanden cruce saen</l>
<l>En doedijt niet dat gi hier hoert</l>
<l n="3090">Man wi seggen di bat voert</l>
<l>Dan en weten wi niet man dat du best</l>
<l>God. no gods sone. no heilich kerst</l>
<l>In meneger manieren in meneger wijs</l>
<l><pb n="106"/>Rampenerdense gode van paradijs</l>
<l n="3095">Maer hi en antwerde hen niet en twint</l>
<l>Hi was oetmoedich als .j. kint</l>
<l>dIe dief die hinc ter slinkerhant</l>
<l>Rampenerde ihesum al te hant</l>
<l>In derre manieren in derre wijs</l>
<l n="3100">Rampennerde hi ihesum van paradijs</l>
<l><milestone unit="fol" n="21vb"/> Man du seits dattu god waers</l>
<l>Hoe comt dattu hier dus veruaers</l>
<l>Eest dijns willen eest dijns dancs</l>
<l>Dattu hier met ons verhancs</l>
<l n="3105">Du waers gewone te doen genade</l>
<l>Soe wien. di quam te rade</l>
<l>Helpe di seluen laet dandere staen</l>
<l>Ende ons met di laet quite gaen</l>
<l>Du die wilen miracule daets</l>
<l n="3110">Nu eest tijt dattu di seluen beraets</l>
<l>Nu soutu weten bestu god</l>
<l>Quite di seluen sonder spod</l>
<l>Nu heefstu noot quite di seluen saen</l>
<l>Ocht ons metti wi sijn ontdaen</l>
<l n="3115">Mi heeft wonder waertoe dattu laets</l>
<l>Dattu dus di seluen haets</l>
<l>Dattu di niet en quijts van derre noet</l>
<l>Di ende ons. onse pine es groet</l>
<l>Waertoe hancstu hier soe naect</l>
<l n="3120">Man waertoe bestu soe verraect</l>
<l>Dat ic di segge du swigs al stille</l>
<l>Du gebeers al oft ware dijn wille</l>
<l>Waerstu god ende heilich kerst</l>
<l>Dat grote torment daer du in best</l>
<l n="3125">Het soude te nieute werden saen</l>
<l>Waert waer du liets ons quite gaen</l>
<l>Men mach hier groet wonder sien</l>
<l>Du seits du wists dat soude gescien</l>
<l>Waer omme doechstu dan dit seer</l>
<l n="3130">Ane di en gelouic nemmermeer</l>
<l><pb n="107"/>dIt horde de dief ter rechter hant</l>
<l>Ende antwerde sinen geselle te hant</l>
<l>Geselle seit hi du best sod</l>
<l>Dattu dus sprecs tot dinen god</l>
<l n="3135">Ic ontrade dattu wel sere</l>
<l>Dit arnen souts van onsen here</l>
<l><milestone unit="fol" n="22ra"/> Dat machtu sien an sijn gelaet</l>
<l>Dat niet en es om sine mesdaet</l>
<l>Hi es suete dat hi swicht stille</l>
<l n="3140">Daer bi wetic dat het es sijn wille</l>
<l>Dat hi met ons dus es verdaen</l>
<l>Dat heeft hi al om dat gedaen</l>
<l>Dat hi wilt te sinen wille</l>
<l>Breken rouen donreine hille</l>
<l n="3145">Geselle ic seg di oppenbaer</l>
<l>Ic wilt oec weten ouerwaer</l>
<l>Dat hi dese pine heeft vercoren</l>
<l>Om siin volc dat es verloren</l>
<l>Ic ende du hebben mesdaen</l>
<l n="3150">Die onwet hebben gedaen</l>
<l>Met groten rechte waren wi geuaen</l>
<l>Wet es. dat wi dus sijn verdaen</l>
<l>Wi minden alle ledichede</l>
<l>In ons was alle onsuuerhede</l>
<l n="3155">Dien wi mochten daden wi quaet</l>
<l>In ons beiden was ouerdaet</l>
<l>Bedie dat men ons dus vent</l>
<l>Recht es dat wi dogen torment</l>
<l>Recht es dat wi siin verdaen</l>
<l n="3160">Dat en sate niet wel liet men ons gaen</l>
<l>Maer mi ontfarmt dese man</l>
<l>Inden welken niemen venden en can</l>
<l>Sonde mesprijs no dorperhede</l>
<l>Onmate noch behagelhede</l>
<l n="3165">Houerde felheit no scamp</l>
<l>Maer al dat selue dat in een lamp</l>
<l><pb n="108"/>Mi ontfermt meer sine pine</l>
<l>Dan de dine of dan de mine</l>
<l>Die hi hier doghet sonder plecht</l>
<l n="3170">Sonder verdiente ende sonder recht</l>
<l>Maer dat heeft mi herde vertroest</l>
<l>Datter omme sal siin verloest</l>
<l>Menege ziele die es in de helle</l>
<l><milestone unit="fol" n="22rb"/> Die sere heeft haren onwille</l>
<l n="3175">Geselle wi waren beide fier</l>
<l>In ons was prijs ende groet dangier</l>
<l>Dat mach ons rouwen vele sere</l>
<l>Dit weet algader onse here</l>
<l>Gheselle en wetti selue wel</l>
<l n="3180">Dat wi en geerden niet el</l>
<l>Dan stelen ende liegen</l>
<l>Wijf ende oec man bedrieghen</l>
<l>Die dit iaecht eest man eest knecht</l>
<l>Dat es vonnesse ende recht</l>
<l n="3185">Dat menne iaghe ende va</l>
<l>Dat men anden cruce sla</l>
<l>Dese sonden berouwen mi</l>
<l>Vele sere dat seggic di</l>
<l>Dats mi berouwet dat dunct mi goet</l>
<l n="3190">Inne weet geselle oft du oec doet</l>
<l><pb n="109"/>Nu salic bidden desen man</l>
<l>Met al mire herten dat ic can</l>
<l>Dat hi gehore mine tale</l>
<l>Want hi es god dat wetic wale</l>
<l n="3195">Ay god seit hi geweldich here</l>
<l>Mine sonden rouwen mi sere</l>
<l>Al hancstu met ons dieuen hier</l>
<l>Du en waers dief no pantenier</l>
<l>Geweldich god dattu hier hancs</l>
<l n="3200">Dat es dijn wille dat es dijn dancs</l>
<l>Dijn oetmoedichede es soe groet</l>
<l>Dattu doechs dese bitter doet</l>
<l>Ane dat cruce om onsen wille</l>
<l>Ende om de ghene die sijn in de helle</l>
<l n="3205">Ay god geweldich here mijn</l>
<l>Ochtic dorste soe coene sijn</l>
<l>Dat ic di ghenade bade</l>
<l>Hoe gerne quamic di te rade</l>
<l>Ochtic mochte die hande mijn</l>
<l n="3210">Ontbenden hoe saen ic soude sijn</l>
<l>Gevallen voer dine voete here</l>
<l><milestone unit="fol" n="22va"/> Want mine sonden rouwen mi sere</l>
<l>Ghi sijt genadich ende soe goet</l>
<l>So wat dat enich man mesdoet</l>
<l n="3215">Berouwes hem wilt hijs af staen</l>
<l>Here gi vergheuet hem saen</l>
<l>Here mine sonden rouwen mi</l>
<l><pb n="110"/>Ic wilre afstaen dat seggic di</l>
<l>Ochtu noeyt miracule dades</l>
<l n="3220">Dattu mi nv saen berades</l>
<l>Ic aensie die wile dat mijn lijf int</l>
<l>Soe node benic in dit tormint</l>
<l>Oetmoedich god van hemelrike</l>
<l>Dine pine doegs om arme ende rike</l>
<l n="3225">Ghehore mi in derre noet</l>
<l>Mijn herte cliuet ic ben doet</l>
<l>Here gehore die bede mijn</l>
<l>Doer oetmoet so biddix di</l>
<l>Die in sonden es beuaen</l>
<l n="3230">Wilt hijs berouwenesse hebben saen</l>
<l>Wilt hijs afstaen comt hijs te rade</l>
<l>Dat gi hem selt doen genade</l>
<l>Ghi sijt god marien sone</l>
<l>Ghi selt sijn eer heden noene</l>
<l n="3235">Met groter bliscap inden trone</l>
<l>Met uwen vrienden die sijn so scone</l>
<l>Dies biddic di geweldich kerst</l>
<l>Gedincke mijns al daer du best</l>
<l>Dat daer moete die siele mijn</l>
<l n="3240">Met di sijn dies biddic di</l>
<l>Dat daer heden mine siele</l>
<l>Metten inghel sente michiele</l>
<l>gOd onse here horde al toe</l>
<l>Hoe en die man anbedde doe</l>
<l n="3245">Geselle ic segdi al oppenbaer</l>
<l><pb n="111"/>Ende oec al ouer waer</l>
<l>Gewarich biechtere so bestu</l>
<l>Om tgroet berouwenisse dattu hefs nv</l>
<l><milestone unit="fol" n="22vb"/> Wes in hoghen ende niet en claghe</l>
<l n="3250">Du salt heden desen daghe</l>
<l>Met mi sijn int paradijs</l>
<l>Dat seggic di nv blide sijs</l>
<l>Te goeder tijt waerdi geboren</l>
<l>Dat ghi ten trone selt sijn vercoren</l>
<l n="3255">Hadde v geselle aldus gedaen</l>
<l>So waer hi met ons beiden saen</l>
<l>An di geselle mach menich man</l>
<l>Nemen dicwile boeken an</l>
<l>Dattu soe vele quaets hefs gedaen</l>
<l n="3260">Ende du soe salich best so saen</l>
<l>Inne mach nimmeer seggen te di</l>
<l>Soe sere steken die naghele mi</l>
<l>Mijn adem cort mijn herte es seer</l>
<l>Onse here en seide nemmeer</l>
<l n="3265">Dat dus die dief sijn sonden lijdde</l>
<l>Dat was omtrent middachtide</l>
<l><pb n="112"/>dOe quam maria onse vrouwe</l>
<l>Met groten sere met bitteren rouwe</l>
<l>Ende dewangeliste sinte jan</l>
<l n="3270">Quam met als een serich man</l>
<l>Daer ihesus anden cruce hinc</l>
<l>Al was hi god ewelic coninc</l>
<l>Maria claghede vele sere</l>
<l>Gode onsen lieuen here</l>
<l n="3275">Inder manieren in derre wijs</l>
<l>So groette se haer kint van paradijs</l>
<l>Lieue kint twi hancstu hier</l>
<l>Du en waers dief no pantenier</l>
<l>Lieue kint wie was soe bout</l>
<l n="3280">So fel so fier so quaet so stout</l>
<l>Dat hi di an dit cruce hinc</l>
<l>Ia en bestu een ewelijc coninc</l>
<l>Lieue mochtet yet gescien</l>
<l>Dat mijn oghen mochten di sien</l>
<l n="3285"><pb n="113"/> Vanden cruce verloest</l>
<l><milestone unit="fol" n="23ra"/> Ia en bestu alder werelt troest</l>
<l>Lieue kint du hancs hier als .j. dief</l>
<l>Ic hadde di vtermaten lief</l>
<l>Ic sie dijn doet ic sie dijn inde</l>
<l n="3290">So rouwech en was nie moeder van kinde</l>
<l>Gabriel hi troeste my</l>
<l>Lieue. als hi boedscapde dy</l>
<l>Maer segghen hi mi dies niet en woude</l>
<l>Datmen di dus crucen soude</l>
<l n="3295">Ic maecte mi hoghelijc ende blide</l>
<l>Als hi di boedscapde in dien tide</l>
<l>Dies en gewaechde hi niet en twint</l>
<l>Hiettijt hem vele lieue kint</l>
<l>Lieue here als ic di droech</l>
<l n="3300">Dicke speeldic ende loech</l>
<l>Dat ic daer toe was vercoren</l>
<l>Dattu van mi wouds sijn geboren</l>
<l><pb n="114"/>Nu benic een dat serichste wijf</l>
<l>Die nie ter werelt ontfinc lijf</l>
<l n="3305">Als ic di droech vele lieue kint</l>
<l>Met alden lieden wasic gemint</l>
<l>Wie sal mi nv doen goet ende ere</l>
<l>Als du doet best lieue here</l>
<l>Al hadstu mi daer toe vercoren</l>
<l n="3310">Dattu van mi wods sijn geboren</l>
<l>Ic was een v dienst wijf</l>
<l>Du daeds mi groet eere al mijn lijf</l>
<l>Ic horde dicke gabriele</l>
<l>Dinen bode ende inghele vele</l>
<l n="3315">Die wijsde ende troeste mi</l>
<l>Lieue here dat was om di</l>
<l>Als du waers jonc du en waers niet fel</l>
<l>Mi bequam sere wel dijn spel</l>
<l>Dies du en dades negeen dinc el</l>
<l n="3320">Maer minen wille daetstu wel</l>
<l>Hadstu hongher ofte dorst</l>
<l>Lieue ic gaf di mine borst</l>
<l><milestone unit="fol" n="23rb"/> Suete here als du mochs gaen</l>
<l><pb n="115"/>Dat ic di biet was saen ghedaen</l>
<l n="3325">Nu en hetic v dinc nemmermeer</l>
<l>Ic sie di steruen dats mi groet seer</l>
<l>Dies gedinct mi lieue here</l>
<l>Dat ic met rouwe no met sere</l>
<l>Nie en was beuaen als ic di droech</l>
<l n="3330">Maer dicke speeldic ende loech</l>
<l>Lieue kint als ic van di gelach</l>
<l>Hoe wel icx mi behaghen mach</l>
<l>Dan en haddic rouwe no seer</l>
<l>Salic di spreken nemmermeer</l>
<l n="3335">Nenic wanic dats mi groet seer</l>
<l>Du hads gesproken waric comen eer</l>
<l>Lieue kint du en hads niet .ij. jaer</l>
<l>So maecte die coninc herodes maer</l>
<l>Dat hi di gerne soude verslaen</l>
<l n="3340">Doen vloechtic di in egypten saen</l>
<l>Nu en canic di gehulpen niet</l>
<l><pb n="116"/>So wat tormente dat di gesciet</l>
<l>Oemoedich here ewelic coninc</l>
<l>Nu eest waer ende ic onderuint</l>
<l n="3345">Lieue kint als du laegs bi mi</l>
<l>Dicke helsdic ende custe di</l>
<l>Salic alsoe doen nemmermere</l>
<l>Segge mi ic bids di lieue here</l>
<l>Dat symeon die oude man</l>
<l n="3350">Mi seide vore den tempel dan</l>
<l>Maria moeder maghet ionvrouwe</l>
<l>Du salt noch hebben bitteren rouwe</l>
<l>Van dinen kinde dat gi hier siet</l>
<l>Lieue kint nv eest gesciet</l>
<l n="3355">Al droeghic di du waers mijn here</l>
<l>Du daets mi nochtan emmer ere</l>
<l>Geweldich here oetmoedich kint</l>
<l>En haddic di niet so sere gemint</l>
<l>Soe en haddic niet so bitter seer</l>
<l n="3360">Salic di cussen nemmermeer</l>
<l><milestone unit="fol" n="23va"/> Nenic niet dat wetic wel</l>
<l><pb n="117"/>Want die ioden siin so fel</l>
<l>Sagense mi comen te di</l>
<l>Si souden saen trainen mi</l>
<l n="3365">Dat loefdic gherne lietmen di gaen</l>
<l>Dat men mi trainde saen</l>
<l>Lieue kint en es dit iammer groet</l>
<l>Dat ic di die bitter doet</l>
<l>Sie gedogen voer mi</l>
<l n="3370">Ende inne dar lude clagen di</l>
<l>Met rechte clagic dijn seer</l>
<l>Kint en gewinnic nemmermeer</l>
<l>Inne dar om di lude suchten</l>
<l>Dat die ioden horen mochten</l>
<l n="3375">Also wel mochtic swigen stille</l>
<l>Als claghen lieue dinen onwille</l>
<l>Swighen arme hoe mochtic swigen</l>
<l>Kint en wanic meer gecrigen</l>
<l>Dorstic di lieue comen so bi</l>
<l n="3380">Dat ic die voete taste van di</l>
<l>Dat mi die ioden niet en saghen</l>
<l>Hoe sere soudic di dan clagen</l>
<l>Mochtic tasten die naghele groet</l>
<l><pb n="118"/>Die di bringhen toter doet</l>
<l n="3385">Die di steken in die voete</l>
<l>Al dorentore vele onsoete</l>
<l>Tasten. och erme ofticse taste</l>
<l>Wat holpt si staen soe vaste</l>
<l>Si sijn so lanc so swaer so groet</l>
<l n="3390">Sie bringhen dine herte ter doet</l>
<l>Lieue minne nv en magic nemmeer</l>
<l>Spreken om dit grote seer</l>
<l>Dat in mi es om dinen wille</l>
<l>Mijn herte ontsinct mi al swigic stille</l>
<l n="3395">Nochtan lieue kint dorstic gaen</l>
<l>Tote di ende bi di staen</l>
<l>Clagen tvernoey dat di es gedaen</l>
<l><milestone unit="fol" n="23vb"/> Soe soude mijn herte sonder waen</l>
<l>Te haer seluen weder comen saen</l>
<l n="3400">Nenic en dert niet ane gaen</l>
<l>Saegmen mi men soude mi vaen</l>
<l>Men soude mi crucen sonder waen</l>
<l>Dit loefdic vele gerne saen</l>
<l>Wildemen di nv laten gaen</l>
<l n="3405">Dorstic nemmer sijn so bout</l>
<l>Dat ic de ioden dus sie so stout</l>
<l><pb n="119"/>Geloefdic seluer ofte gout</l>
<l>Dat sie mi hinghen an dit hout</l>
<l>So menic lieue dat si di lieten gaen</l>
<l n="3410">Vanden cruce saen</l>
<l>En wilden si oec dit niet ontfaen</l>
<l>Dat si quite di lieten gaen</l>
<l>So wildic wesen sonder waen</l>
<l>Anden cruce met di verdaen</l>
<l n="3415">Ende oec met di hedemeer</l>
<l>Moeste deilen al mijn seer</l>
<l>Lieue minne du swijchs al stille</l>
<l>Hoe sere hefstu dinen onwille</l>
<l>Mochstu spreken ende gaen</l>
<l n="3420">Hoe soete soudstu antwerden saen</l>
<l>Dinen noet die ic dus sere claghe</l>
<l>Ende al lieue kint dat ic di vraghe</l>
<l>Nu en moegdi antwerden no spreken</l>
<l>Dat doen die naghele die .v. steken</l>
<l n="3425">Lieue kint dies gedincket mi</l>
<l>Dat drie coninghe omme di</l>
<l>Quamen van verren di sien</l>
<l>Ende sie tot bethleem gien</l>
<l><pb n="120"/>Ende daden offerande menichfout</l>
<l n="3430">Mirre wieroec ende gout</l>
<l>Doe wasic blide als dat geschiede</l>
<l>Nv es mijn herte al of si briede</l>
<l>Lieue minne hoe swert es dijn mont</l>
<l>Hoe groet torment heefstu becont</l>
<l n="3435">Hoe bebloet siin dine hande</l>
<l><milestone unit="fol" n="24ra"/> Hoe stijf siin dine witte tande</l>
<l>Hoe siin dijn hande ende dine voete</l>
<l>Doergaet genichelt vele onsoete</l>
<l>Hoe sepelinghe rent dijn bloet daer wt</l>
<l n="3440">Ute diere witter huut</l>
<l>Lieue minne twi seidic dit</l>
<l>Ic seide dine huut ware wit</l>
<l>Al wasse wit si es nv swert</l>
<l>Vele stijf cout donker ende hert</l>
<l n="3445">Lieue minne gheweldich here</l>
<l>Met groten rechte clagic di sere</l>
<l>Hoe valu siin die leppen dine</l>
<l>Die hem dicke voegden an de mine</l>
<l>Waer siin die claer ogen geuaren</l>
<l n="3450"><pb n="121"/> Die claer als een carbonkel waren</l>
<l>Lieue minne saelt nemmermeer gescien</l>
<l>Dat sie op mi selen sien</l>
<l>Stijf siin dijn vinghere ende dijn hande</l>
<l>Gelu siin dijn witte tande</l>
<l n="3455">Lieue here lieue minne</l>
<l>Dat wanic wel in minen sinne</l>
<l>Dorstic di nemmer comen so bi</l>
<l>Di souts te saechter sijn ende mi</l>
<l>Dese naghele nichelen di so sere</l>
<l n="3460">Hoe mach v saechte siin lieue here</l>
<l>Du en mach spreken horen no sien</l>
<l>Noch du en caens der doet niet ontvlien</l>
<l>Lieue here du waers soe scone</l>
<l>Nu hebdi ene scarpe crone</l>
<l n="3465">Die di perst die di torment</l>
<l>Datter bloet sepelinghe vte rent</l>
<l>Al dattu doechs al dat di deert</l>
<l>Gaet mi so na ter herten wert</l>
<l>Soe rouwich es si datmen v doet</l>
<l n="3470">Dat sie met rechte mach wenen bloet</l>
<l><pb n="122"/>Men seit so salt doen emmermeer</l>
<l>Daer ogen daer lief daer hant ende seer</l>
<l>Al en der di niet tasten mine hant</l>
<l><milestone unit="fol" n="24rb"/> Die pine die du doechs al te hant</l>
<l n="3475">Die doegic lieue dat seggic di</l>
<l>Al dijn vernoy es binnen mi</l>
<l>Lieue minne du waers so vroet</l>
<l>Ic wane dine doet betekent goet</l>
<l>Bloeme du wets al dat gesciet</l>
<l n="3480">En waert niet waer du en doges dit niet</l>
<l>Du hefs selue dese doet vercoren</l>
<l>Om diin volc dat es verloren</l>
<l>Bloeme dit heeft mi vertroest</l>
<l>Datter bi sal siin verloest</l>
<l n="3485">Meneghe siele die moest in de hille</l>
<l>Hier bi wetic dat het es dijn wille</l>
<l>Bloeme hoe mochtic serich sijn</l>
<l>Ic droech di ter herten mijn</l>
<l>Bi di selen die siin verloren</l>
<l n="3490">Van eerst werden gheboren</l>
<l><pb n="123"/>Aey adam vele sondich man</l>
<l>Waertoe waerstu so gierich dan</l>
<l>Dattu braecs mijns kins gebod</l>
<l>Die was dijn here ende dijn god</l>
<l n="3495">Ay adam dat mijn lieue kint</l>
<l>Dy ende dandere soe heft gemint</l>
<l>Dat hi doecht dese better doet</l>
<l>Om dinen wille dats iammer groet</l>
<l>Iammer arme wat seggic nv</l>
<l n="3500">Lieue bloeme en belgt niet v.</l>
<l>De grote rouwe dede seggen mi</l>
<l>Dienic doege lieue om di</l>
<l>Ic soude seggen dine doet</l>
<l>Es alder werelt bliscap groet</l>
<l n="3505">Dine doet sal dine creature</l>
<l>Quiten uten helschen were</l>
<l>Lieue bloeme lieue minne</l>
<l>Ic sie dijn hoeft ende dinen kinne</l>
<l>Vallen op dijn scouderen nv</l>
<l n="3510">Lieue minne wat gedoechstu</l>
<l>Lieue minne nv en magic nemmeer</l>
<l><milestone unit="fol" n="24va"/> Di claghen v wel better seer</l>
<l>Dat doe ic om dinen wille</l>
<l>Die maecht maria swech al stille</l>
<l n="3515">sEnte jan ewangeliste</l>
<l>Die bi haer stont, als hi dit wiste</l>
<l><pb n="124"/>Dat maria claghede onsen here</l>
<l>Die stont ende weende vele sere</l>
<l>Hi seide maria moeder maegt</l>
<l n="3520">Weest blide ende niet en claegt</l>
<l>Dat gi daer toe waert vercoren</l>
<l>Dat dese here wilde van di sijn geboren</l>
<l>Maria gi waert ter goeder tijt</l>
<l>Geboren dat gi moeder sijt</l>
<l n="3525">Dies heren die sal te sinen wille</l>
<l>Breken rouen donreine hille</l>
<l>Vrouwe suicht ende sijt nv blide</l>
<l>Gi selt sien in corten tide</l>
<l>Dat alle onse vriende die sijn verloren</l>
<l n="3530">Ten euschen paradise selen comen</l>
<l>Gi sijt alder werelt vrouwe</l>
<l>Laet wesen desen bitteren rouwe</l>
<l>En dogede ihesus niet dit bitter seer</l>
<l>Ziele en worde blide nemmermeer</l>
<l n="3535">Nu selen onse vriende ende onse mage</l>
<l>Sonder twiuel eer iij. daghe</l>
<l>Blide siin inden hoghen trone</l>
<l>Met groter bliscap vele scone</l>
<l>Daer selen sie wesen euwelike</l>
<l n="3540">Metten inghelen hoghelike</l>
<l>Maria en meslaet v niet</l>
<l>V kint het weet al dat gesciet</l>
<l>Laet v. wenen ende swijcht al stille</l>
<l>Dit doecht hi om die sijn in de hille</l>
<l n="3545">Lieue vrouwe suuer maecht</l>
<l>Dit grote seer dat gi hier claecht</l>
<l><pb n="125"/>Sal menegen ledegen vander doet</l>
<l>Die nv sijn in pine groet</l>
<l><milestone unit="fol" n="24vb"/> Ghi sijt porte van paradijs</l>
<l n="3550">Gi sijt soe vroet ende soe wijs</l>
<l>Troest gi v seluen lieue vrouwe</l>
<l>Laet bliuen desen bitteren rouwe</l>
<l>Mi doet leede v grote seer</l>
<l>Sente jan hi en seide nemmeer</l>
<l n="3555">iHesus onse lieue here hi hoerde al toe</l>
<l>Hoe en sijn moeder clagede doe</l>
<l>Ende hoe de goede sinte jan</l>
<l>Siere moeder troest al daer hi can</l>
<l>Als hi dit horde ende sach</l>
<l n="3560">Sprac hi soe hi oetmoedelecst mach</l>
<l>Lieue moeder suete vrouwe</l>
<l>Ic hanghe hier met groten rouwe</l>
<l>Al hangic an dese cruce hier</l>
<l>Ic en was dief no pantenier</l>
<l n="3565">Gisternauont wasic gesocht</l>
<l>Ende verraden ende vercocht</l>
<l>Doen gheselde men mi onsaechte sere</l>
<l>Die ioden al wasic haer here</l>
<l>Lieue moeder en meslaet v niet</l>
<l n="3570">Dit torment dat ghi hier siet</l>
<l><pb n="126"/>Dogic om der gheender wille</l>
<l>Die nv barren in die hille</l>
<l>Ia en heuet v jan niet geseit</l>
<l>Die hier bi v staet en screyt</l>
<l n="3575">Waer omme ic doge dese bitter doet</l>
<l>Daer na sal comen die bliscap groet</l>
<l>Lieue moeder lieue trouwe</l>
<l>Alder werelt moeder ende vrouwe</l>
<l>Nu saelt mijn volc hebben bekint</l>
<l n="3580">Dat ict met trouwen hebbe gemint</l>
<l>Dat ic om hem dit seer desen noet</l>
<l>Gesmake. ende dese bitter doet</l>
<l>Moeder en mach niet meer tedi</l>
<l>Spreken. mijn herte ontsincket mi</l>
<l n="3585">Ane di moeder nemic orlof</l>
<l>Die di eert hebben minen lof</l>
<l>Die di weerdt die di doet eere</l>
<l><milestone unit="fol" n="25ra"/> Hi sal int paradijs wesen here</l>
<l>Die di vleiet hi es vroet ende wijs</l>
<l n="3590">Want du best porte van paradijs</l>
<l>So wie sal in hemelrike</l>
<l>Eest pape eest leec. arm oft rike</l>
<l>Metten inghelen blide sijn</l>
<l>Dat selen doen die gebode dijn</l>
<l n="3595">Dit leen lieue moeder dit geuic di</l>
<l>Dattu heefs ghehoert van mi</l>
<l><pb n="127"/>eNde du jan getrouwe vrient</l>
<l>Die mi dicke wel heefs gedient</l>
<l>Mire moeder beuelic di</l>
<l n="3600">Alsoe lief als du hefs mi</l>
<l>Te comen bouen inden trone</l>
<l>Ende daer met mi te sine scone</l>
<l>Eere mire moeder met al dire cracht</l>
<l>Nem ware te hare al dattu macht</l>
<l n="3605">Doet haer te eren al dine machte</l>
<l>Dan saltu leuen ewelike sachte</l>
<l>Gi sijt beide suuer ende maecht</l>
<l>V geselscap mi wel behaecht</l>
<l>Ian ic segdi ouer waer</l>
<l n="3610">Sekerlike ende oppenbaer</l>
<l>Soe wie mire moeder doet ere</l>
<l>Hi sal int paradijs sijn here</l>
<l>Met siere moeder in derre wijs</l>
<l>Beualse ihesus van paradijs</l>
<l n="3615">Soe wiet es eist man eist wijf</l>
<l>Hi sal hebben dewelike lijf</l>
<l>Hier ane souden wi alle leren</l>
<l>Dese vrouwe souden wi alle eren</l>
<l>Die dus die goede sinte jan</l>
<l n="3620">In siere hoeden ontfinc dan</l>
<l>Ia en hordi niet wat onse here seide</l>
<l>Wat hi vore sinte janne leide</l>
<l>Dat niemen en soude sijn so wijs</l>
<l><pb n="128"/>Die quame int paradijs</l>
<l n="3625">Hi en dade der maghet van hemelrike</l>
<l>Eere. ende lof een yeghelike</l>
<l><milestone unit="fol" n="25rb"/> hEt was noene doe god onse here</l>
<l>Gaf enen roep lude ende sere</l>
<l>Sijn torment ende sijn anxt was groet</l>
<l n="3630">Die naghele stakene ter doet</l>
<l>Hi suchte hi beuede hem was onsachte</l>
<l>Sijns selfs inde hoepte hi ende wachte</l>
<l>Daer hi inden anxt groet was</l>
<l>Met rechte was hi worden las</l>
<l n="3635">Sijn herte cloef ende ontsanc</l>
<l>Die bitter doet hem herde dwanc</l>
<l>Doe sprac ihesus wel iammerlike</l>
<l>Dese tale ende wel oetmoedelike</l>
<l>Ay seit hi hoe sere dat mi nv dorst</l>
<l n="3640">Te drinckene dat mi nv sere lust</l>
<l>Hoe gherne soudic drincken</l>
<l>Mijn herte wilt mi ontsincken</l>
<l>Als hi dit seide die ioden alle</l>
<l>Brachten edic geminct met gallen</l>
<l n="3645">Ende maecten daer af enen dranc</l>
<l>Die wel bitter was ende cranc</l>
<l>Als dese dranc geminct was</l>
<l>Sie brachtene ihesu die hinc wel las</l>
<l>Ende settene hem an sinen mont</l>
<l n="3650">Daer hi vele dorstich stont</l>
<l>Die galle dranc ihesus onse vader</l>
<l>Ende seide hets ghedaen algader</l>
<l>Als dese felheit was ghedaen</l>
<l>Doe sprac hi dese tale saen</l>
<l n="3655">Vader seit hi vanden trone</l>
<l>Die mi ane marien scone</l>
<l>Sondes. daer ic was geboren</l>
<l><pb n="129"/>Om te quitene die sijn verloren</l>
<l>Wat laetstu mi in desen noet</l>
<l n="3660">Soe langhe. mine pine es groet</l>
<l>Hoe gedoechstut lieue here</l>
<l>Dat ic soe langhe in desen sere</l>
<l>Ben beuaen des biddic di</l>
<l>Dattu saen gheefs inde mi</l>
<l n="3665">Lieue vader ontferme v mijns</l>
<l><milestone unit="fol" n="25va"/> Oec biddic v ontferme v sijns</l>
<l>Die mi nichelden in desen sere</l>
<l>Ic vergheeft hen lieue here</l>
<l>Die mi hebben dus verraden</l>
<l n="3670">Ic vergheeft hen algader</l>
<l>In dien dat sie aldus selen doen</l>
<l>Die ieghen dandere selen mesdoen</l>
<l>Vader ic beuele di te hant</l>
<l>Minen gheest in dine hant</l>
<l n="3675">Ic bidde v dat gien moet ontfaen</l>
<l>Als hi wtgheet nv vele saen</l>
<l>Als ihesus dit ghesprac</l>
<l>Sine soete herte gaf enen crac</l>
<l>Sine aderen scorden siin hals brac</l>
<l n="3680">Die bitter doet hem stappans stac</l>
<l>Daer versterf die menschede</l>
<l>Maer niet sine godlijchede</l>
<l>Dat wi weten ouer waer algader</l>
<l>Dat was heilich gheest sone ende vader</l>
<l>  3685 aLse dus versceden was onse here</l>
<l>Die erde beuede stappans sere</l>
<l>Donker wert ouer al</l>
<l>Die bossche beueden ende ertrike al</l>
<l>Die sonne liet haer scinen staen</l>
<l n="3690">Die stene clouen alle saen</l>
<l><pb n="130"/>Al die werelt werts geware</l>
<l>Die ioden wordens alle in vare</l>
<l>Die bome droegden alle na ende verre</l>
<l>Haer scinen liet elke sterre</l>
<l n="3695">Die gordine die inden tempel hinc</l>
<l>Scorde. stappans ende elke dinc</l>
<l>Wisselden te diere wilen haer nature</l>
<l>Sine doet vernam elke creature</l>
<l>Ay hier ane souden wi alle leren</l>
<l n="3700">Te desen souden wi ons bekeren</l>
<l>Onsen here souden wi eren</l>
<l>Sine werdicheit souden wi meeren</l>
<l>Dit was onse here deuwelike vader</l>
<l><milestone unit="fol" n="25vb"/> Die hem seluen hier in algader</l>
<l n="3705">Brachte. om die waren verloren</l>
<l>Dese doet hadde hi vercoren</l>
<l>Dit dogede hi om enen iegeliken</l>
<l>Die enege god van hemelrike</l>
<l>Dit mach wel weten man ende wijf</l>
<l n="3710">Daer deen om den anderen geeft sijn lijf</l>
<l>Als om ons dede onse here</l>
<l>Die wi met rechte vleien ende eere</l>
<l>alse pylatus dit bokin sach</l>
<l>Dat hem wisselde die dach</l>
<l n="3715">Ende ouer al elke creature</l>
<l>Wisselde haers selfs nature</l>
<l>Ende dat die stene clouen saen</l>
<l>Ende die sonne liet haer scinen staen</l>
<l>Dat het doncker wert ouer al</l>
<l n="3720">Dat bossche beuede ende dal</l>
<l>Als pylatus horde ende sach</l>
<l><pb n="131"/>Hi riep wel lude ay lase o wach</l>
<l>Men mach wel sien ende kinnen hier</l>
<l>Dat dese man en was niet pantenier</l>
<l n="3725">Wat hebben wi alle kaitiue gedaen</l>
<l>Twi hebben wi desen man verdaen</l>
<l>Men mach wel an dit bokin sien</l>
<l>Dat hi wiste al dat soude gescien</l>
<l>Hi was godssone sonder waen</l>
<l n="3730">Dat doet hi ons bekinnen saen</l>
<l>Wie es so dul ende soe sod</l>
<l>Hine mach wel weten hi es god,</l>
<l>Waert te doene dat es gedaen</l>
<l>Doer mi en worde hi niet verdaen</l>
<l n="3735">tEr vespertijt quamen si saen</l>
<l>Die joden te pylatuse gegaen</l>
<l>Ende seiden pylatus lieue here</l>
<l>Wi bidden v doet ons allen ere</l>
<l>Hoert ons tale dies bidden wi .v.</l>
<l n="3740">Wat wi willen segghen v</l>
<l>Hier comt margen een hoechtide</l>
<l>Dat wi alle souden sijn blide</l>
<l><milestone unit="fol" n="26ra"/> Laet ons afdoen dese dieue</l>
<l>Ende desen man soe doedj ons lieue</l>
<l n="3745">[P]Ylatus antwerde dit louic wel</l>
<l>Die ioden stappans en doen niet el</l>
<l>Maer gaderen hem alle saen</l>
<l>Ende quamen te caluarien gegaen</l>
<l>Daer ihesus anden cruce hinc</l>
<l n="3750">Versceden hort ontfermelike dinc</l>
<l>Twee dieue die bi hem hinghen daer</l>
<l>Leueden noch al oppenbaer</l>
<l>Te hen beiden quam een iode gegaen</l>
<l>Ende brac haerrer beider been saen</l>
<l n="3755">Ons heren been en brac hi niet</l>
<l>Dien hi doet verstoruen siet</l>
<l><pb n="132"/>Doe quam longius gegaen</l>
<l>Met enen scarpen spere saen</l>
<l>Ende stac dat spere in onsen here</l>
<l n="3760">Die was gewont ende wondene mere</l>
<l>Vter wonden quam gegaen</l>
<l>Water ende bloet vele saen</l>
<l>Daer dat water ende dat bloet ran</l>
<l>Opten steen dat hi cloef dan</l>
<l n="3765">Alsoe als yeue dat ierste wijf</l>
<l>Van adams siden ontfinc lijf</l>
<l>Alsoe wert de heilighe kerke geboren</l>
<l>Van ihesus siden die was verloren</l>
<l>Om dat dat water ende dat bloet ran</l>
<l n="3770">Wt ons heren siden dan</l>
<l>Om dat es daer water geminct</l>
<l>Ende wijn daer men messe nie sinct</l>
<l>Longius hi en lette niet</l>
<l>Alsoe als pylatus hiet</l>
<l n="3775">Hi quam te hen allen drien geuaren</l>
<l>Die anden cruce verdaen waren</l>
<l>Hi nam alle drie die crucen saen</l>
<l>Ende heffese vter erden saen</l>
<l>Die crucen bleuen liggende op derde</l>
<l n="3780">Longius hi ginc sire verde</l>
<l>Daer bleef liggende ihesus op derde</l>
<l><milestone unit="fol" n="26rb"/> Al doet ende vele onwerde</l>
<l>bInnen der stat was een goet man</l>
<l>Die ioseph hiet inden tide dan</l>
<l n="3785">Al was hi iode. vroech ende spade</l>
<l>Badt hi gode stillekine genade</l>
<l>Hi nam dat in groten sere</l>
<l>Dat men dus werde gode onsen here</l>
<l><pb n="133"/>Die ioseph hi quam gegaen</l>
<l n="3790">Pylatuse viel hi te voeten saen</l>
<l>Ende seide pylatus lieue vrient</l>
<l>Dicke hebdi mi wel gedient</l>
<l>Ocht gi mi liet hoe gherne ic name</l>
<l>Die hem god hiet dies mans lichame</l>
<l n="3795">Pylatus seide dit louic wel</l>
<l>Wi sijn gevriende al badi el</l>
<l>Wildi margen wildi nv</l>
<l>Al te gadere hebtene .v.</l>
<l>Ioseph was blide hi en lette niet</l>
<l n="3800">Als hem dit pylatus hiet</l>
<l>Nichodemus was oec een goet man</l>
<l>Ende quam met ioseppe gelopen dan</l>
<l>Doe quamen saen dese twee manne</l>
<l>Tote den ewangeliste sinte ianne</l>
<l n="3805">Ende tonser vrouwen sente marien</l>
<l>Eere coninginne vrien</l>
<l>Si seiden dat hen pylatus dede dese ere</l>
<l>Dat hi hen den lichame van onsen here</l>
<l>Hadde gegheuen te haren wille</l>
<l n="3810">Als si dit horden si sweghen stille</l>
<l>Blide was maria ende sinte jan</l>
<l>Nichodemus ende ioseph dan</l>
<l>Ende ginghen alle viere saen</l>
<l>Daer ihesus lach anden cruce verdaen</l>
<l n="3815">Als daer dese geselscap quam</l>
<l>Ioseph in sine hant ene tanghe nam</l>
<l>Die tanghe was suuer ende rene</l>
<l>Als daer toe hoerde ende clene</l>
<l>Die naghele die stac in ihesus voete</l>
<l n="3820">Die trac hi ute vele soete</l>
<l><pb n="134"/><milestone unit="fol" n="26va"/> Ende die in sine hande staken dan</l>
<l>Die trac hi ute soe hi best can</l>
<l>Doe quam ioseph ende nychodemus</l>
<l>Al dus ontnichelt was ihesus</l>
<l n="3825">Ende onse vrouwe ende sinte jan</l>
<l>Die namen onsen here dan</l>
<l>Ende hieuene vanden cruce sachte</l>
<l>Dese viere daden al hare machte</l>
<l>Onse vrouwe begonste te wenen onsachte</l>
<l n="3830">Ende wert van rouwen harde onmachte</l>
<l>Sie wranc haer hande ende suchte sere</l>
<l>Sie clagede iammerlike onsen here</l>
<l>Haer was wee ende vele onsachte</l>
<l>Sie droechde ihesus wonden sachte</l>
<l n="3835">Doen sprac maria onse moeder ende vrouwe</l>
<l>Met groten sere met bitteren rouwe</l>
<l>Mijn herte droech di lieue here</l>
<l>Wat wonder eest al suchtic sere</l>
<l>Doen nam maria balseme soete</l>
<l n="3840">Ende saluede die wonden an sine voete</l>
<l>Ende in sine hande ende in sine side</l>
<l>Dit dedse gherne al wasse onblide</l>
<l>Doe namse ene witte dwele</l>
<l>Die sinte ian daer bi hilt gerne</l>
<l n="3845">Ende wonden daer in onsen here</l>
<l>Wel suuerlike met groten sere</l>
<l>Ioseph hadde des nachts gewaket</l>
<l>Ende hadde een scoen graf gemaket</l>
<l>In enen witten merbelsteen</l>
<l n="3850">Alsoe clare als een yvorijnbeen</l>
<l>Dat graf was in enen lochtene dan</l>
<l>Daer en quam wijf no man</l>
<l>Doe quam ioseph ende dandere man</l>
<l>Onse vrouwe ende sinte ian</l>
<l n="3855">Dese viere namen onsen here</l>
<l>Ende leidene in een graf wenende sere</l>
<l>Doe namense enen groten steen</l>
<l><milestone unit="fol" n="26vb"/> Die swaer was claer als yuorbeen</l>
<l>Ende leidenne op dat graf ende recht</l>
<l n="3860">Dese daden ihesuse al sijn recht</l>
<l><pb n="135"/>Als dese viere dit hadden gedaen</l>
<l>Si namen an ihesuse orlof saen</l>
<l>Ende hadden claghen vele groet</l>
<l>Om onsen here die daer lach doet</l>
<l n="3865">Als sie waren in dese claghe</l>
<l>Het was spade in goeden vriendaghe</l>
<l>sAterdaechs tilike saen</l>
<l>Doe quamen vele ioden gegaen</l>
<l>Te pylatuse die in sine hant</l>
<l n="3870">Al die voegdie hadde int lant</l>
<l>Doe sprac een iode pylatus here</l>
<l>Hort onse tale doet ons ere</l>
<l>Dese man die wi hier hebben doet</l>
<l>Dus gedane wijs in derre noet</l>
<l n="3875">Die hier anden cruce es verdaen</l>
<l>Dies hi onse wet verkeerde saen</l>
<l>Lieue here men doet ons verstaen</l>
<l>Dat hi seide daer hi stont geuaen</l>
<l>Dat hi derdages risen woude</l>
<l n="3880">Ende weder leuen soude</l>
<l>Lieue here of ghijt gebiet</l>
<l>Gerne baden wi v of gijt riet</l>
<l>Dat gi dadet hoeden sijn graf</l>
<l>Sone souden wi twint sorgen daer af</l>
<l n="3885">Want hi was een bedecket man</l>
<l>Comen sine iongheren dan</l>
<l>Ende stelene soe siin wi ontdaen</l>
<l>Here doet sijn graf hoeden saen</l>
<l>Dat comt ons wel in onsen moede</l>
<l n="3890">Riset hi dat sal sijn sonder hoede</l>
<l>Comet dus alst oec wel mach</l>
<l>So en sagen wi nie soe droeuen dach</l>
<l>Mogenne sine iongeren vte stelen</l>
<l>Ende mogen siet ons verhelen</l>
<l n="3895">Soe selen sie seggen verre ende bi</l>
<l><milestone unit="fol" n="27ra"/> Dat hi dus verresen si</l>
<l>Dan sal ons die rouwe deren meer</l>
<l>Danne wi hadden laten gaen eer</l>
<l>Pylatus antwerde den ioden saen</l>
<l n="3900"><pb n="136"/> Waeromme souden wi hier omme sijn ontaen</l>
<l>Hebt orlof ende sueket dien gi wilt</l>
<l>Dese vrese heb ic v saen gestilt</l>
<l>Doet wapenen ridderen die gi wilt</l>
<l>Felle ende starke soe hebdi gestilt</l>
<l n="3905">Doe se ligghen op sijn graf</l>
<l>Dat sie niet en sceden daer af</l>
<l>Soe comt dat die derde dach leden si</l>
<l>Desen orlof hebt van mi</l>
<l>Die ioden quamen alle gemene</l>
<l n="3910">Ionghe ende oude groet ende clene</l>
<l>Ende riepen here gi segt wale</l>
<l>Ons becomt wel uwe tale</l>
<l>Hebt groten danc ende lof</l>
<l>Dat gi ons gheeft desen lof</l>
<l n="3915">Die ioden en daden saen niet el</l>
<l>Maer wapenden .iij. ridderen wel</l>
<l>Ende leidense op ons heren graf</l>
<l>Daer sie niet en scieden af</l>
<l>Maer als die derde dach leden ware</l>
<l n="3920">So soudense sijn sonder vare</l>
<l>Nu laghen iij. gewapende man</l>
<l>Ende hoedden ons heren graf dan</l>
<l>Dat sine iongheren niet en quamen</l>
<l>Ende dat sijs niet en namen</l>
<l n="3925">Ende sie niet en maecten mare</l>
<l>Dat ihesus verresen ware</l>
<l>Ons heren passie hebdi gehoert</l>
<l>Sine op verrisenesse hort nv voert</l>
<l>Tierst hort hoe hi brac de hille</l>
<l n="3930">Ende sine vrient loeste te sinen wille</l>
<l>dIe hille staet in een dal</l>
<l>In derre wijs als ic v seggen sal</l>
<l><milestone unit="fol" n="27rb"/> Dauid die prophete ons orconde gheeft</l>
<l>Dat die hille twe stade heeft</l>
<l n="3935">Dene stat bouen. dandere onder steet</l>
<l>Beide siinse stinckende ende leet</l>
<l>Die onderste stat es iammerlike</l>
<l>Alsoe sal sie wesen ewelike</l>
<l>Daer es suchtinghe rouwe ende bitter seer</l>
<l n="3940"><pb n="137"/> Daer weent men ende crit emmermeer</l>
<l>Daer es carminghe emmer ende hantgeslach</l>
<l>Daer eist vroech ende spade altoes nacht</l>
<l>Elc kaitijf roept al dat hi mach</l>
<l>Twi werdic ie eylaes o wach</l>
<l n="3945">Daer es onder vlamme ende vier so heet</l>
<l>Dat elken kaitijf es ghereet</l>
<l>Waer hi in enen iseren berch gedaen</l>
<l>Hi gloeide ende smolte saen</l>
<l>Bi dien viere staet ene beke</l>
<l n="3950">So cout so swert so grueleke</l>
<l>Half die zee waer sier in gedaen</l>
<l>Sie veruorse te yse saen</l>
<l>In dat vier dat daer es so heet</l>
<l>Hanghen ketele wel ghereet</l>
<l n="3955">Daer sonder inde kaitiuighe zielen</l>
<l>In barren wallen ende wielen</l>
<l>Ende in die coude swerte beke</l>
<l>Tormenten zielen eweleke</l>
<l>Die beke es bitter als venijn</l>
<l n="3960">Hoe wee es hen dier inne sijn</l>
<l>Nu sijn sie int hete vier</l>
<l>Dan worpt mense in die beke onghier</l>
<l>Dit torment dit bitter seer</l>
<l>Doeghen daer die kaitiue emmermeer</l>
<l n="3965">Nu wallense in dat pec ewelike</l>
<l>Dan badense in die coude beke</l>
<l>In dit vier in dese beke</l>
<l>Sijn si sonder inde eweleke</l>
<l>Daer bi es vele onghiers</l>
<l n="3970"><milestone unit="fol" n="27va"/> So groet stanc so vele ondiers</l>
<l>Padden slanghen sarpente draken</l>
<l>Die sielen te verslindene si haken</l>
<l>Die tote nv in dat pec wielen</l>
<l>Ende daer tormenten sere hare zielen</l>
<l n="3975">Die kaitiue die daer sijn verloren</l>
<l>Roepen twi worden wi ye gheboren</l>
<l>Sondeghe onsaleghe vermesamt lijf</l>
<l>Dat crit vele lude elc caytijf</l>
<l>Die slanghen ende die sarpenten</l>
<l n="3980">Hebben in de helle dese renten</l>
<l><pb n="138"/>Dat si den kaitiuen al in een</l>
<l>Sughen dmarch wt haren been</l>
<l>Daer bi es soe groten stanc</l>
<l>So wl so better so stinkende cranc</l>
<l n="3985">Dat tonghe vertellen niet en mach</l>
<l>Die daer sijn criten nacht ende dach</l>
<l>Daer woent in dat wl ondier</l>
<l>Als die vissche int water hier</l>
<l>Die zielen die daer in sijn</l>
<l n="3990">In desen stanc in dit venijn</l>
<l>Sie criten sie suchten al in een</l>
<l>Dit lijf hebbense ende el negeen</l>
<l>Niet lijf maer die bitter doet</l>
<l>Die daer es sonder inde groet</l>
<l n="3995">Dats emmer doet al sonder lijf</l>
<l>Daer en leuet gheen caitijf</l>
<l>Voert so sijnse vele onghedwelte</l>
<l>V<hi rend='sup'>c</hi>. hamere op aenbelte</l>
<l>Die daer sonder inde slaen</l>
<l n="4000">Dit horen si alle sonder waen</l>
<l>Vroech ende spade nacht ende dach</l>
<l>Daer crit men aylase o wach</l>
<l>Voert eyst so donker ende so swart</l>
<l>So stinkende gruelijc ende so hart</l>
<l n="4005">Dat men donkerheit tasten mach</l>
<l>Soe groet torment nie man en sach</l>
<l><milestone unit="fol" n="27vb"/> In die dicke donkerhede</l>
<l>In die swarte caitiuichede</l>
<l>So crit elke siele ay lase caitijf</l>
<l n="4010">Twi wardic ye vele sondich lijf</l>
<l>Maer voert so ligghen drake fel</l>
<l>Die sonder inde en doen niet el</l>
<l>Maer laten vte hare kelen gaen</l>
<l>Vlammen ende vier vele ongedaen</l>
<l n="4015">Die vlamme es donker swert ende heet</l>
<l>Sie es den sielen emmer gereet</l>
<l>Inder felre draken kelen</l>
<l>Sijn die caitiue ende emmer selen</l>
<l>Daer sijn fornaeyse gloeyende heet</l>
<l n="4020">Langhe diepe wijt ende heet</l>
<l><pb n="139"/>Daer staen die duuele emmer gereet</l>
<l>Ende worpen die zielen in dat heet</l>
<l>Daer haer die siele pijnt tonsculene</l>
<l>Dan beghennen die duuele tulene</l>
<l n="4025">Ende hebben crauele vele gereet</l>
<l>Vaste sware gloeiende heet</l>
<l>Ende houden die caitiuighe sielen</l>
<l>Hen waer beter dat sie wielen</l>
<l>Beter arme daer en es nemmer raste</l>
<l n="4030">No vroech no spade no dach no nachte</l>
<l>Daer es torment ende bitter seer</l>
<l>Sonder inde ende emmermeer</l>
<l>Daer berret die moeder metten kinde</l>
<l>Serichlike sonder inde</l>
<l n="4035">Daer en claecht die moeder niet haer kint</l>
<l>Elc te claghene genoech daer vint</l>
<l>No de vader sinen sone</l>
<l>Elc heeft daer genoech te doene</l>
<l>Daer en swijcht men nemmer stille</l>
<l n="4040">Daer sien die duuele haren wille</l>
<l>Daer crit men daer sleet men die hande</l>
<l><milestone unit="fol" n="28ra"/> Daer sucht men daer criselen de tande</l>
<l>Daer sijn de duuele alle stout</l>
<l>Gierich wreet fel ende bout</l>
<l n="4045">Daer en helpt haue no gout</l>
<l>Die daer siin sijn emmer out</l>
<l>Daer es emmer hongher ende dorst</l>
<l>Den kinde en hulpt niet der moeder borst</l>
<l>Daer es die doet ewelike sonder lijf</l>
<l n="4050">Daer crit men aylase caitijf</l>
<l>Die daer siin siin emmer cranc</l>
<l>Hare beste werelt es wle stanc</l>
<l>Wat magic segghen der hellen sede</l>
<l>Daer es sonder inde caitiuichede</l>
<l n="4055">Dat orcont die ewangeliste</l>
<l>Diet vernam ende wel wiste</l>
<l>Dat elke siele die daer sijn sal</l>
<l>Sal hebben ewelec ongheual</l>
<l><pb n="140"/>Dit seit ons sinte gregorijs</l>
<l n="4060">Diere aue condich was ende wijs</l>
<l>Dat daer elke siele sal ontfaen</l>
<l>Loen. daer ieghen si heeft gedaen</l>
<l>Dit seit die boec oec eist waer</l>
<l>Dat elker sielen lichame daer</l>
<l n="4065">Sal met haer sijn in dit seer</l>
<l>Sonder inde ende emmermeer</l>
<l>Dat orcont ons sinte augustijn</l>
<l>Dat dien caitiuen die daer siin</l>
<l>Langher duncket .j. halue wile daer</l>
<l n="4070">Dan ons hier .v<hi rend='sup'>c</hi>. jaer</l>
<l>Dit torment ende al dit seer</l>
<l>Sal daer wesen emmermeer</l>
<l>Dit sal al doghen sonder inde</l>
<l>Elc die gode niet en minde</l>
<l n="4075">Die ieghen wet hebben gedaen</l>
<l>Ende te rade niet hebben gegaen</l>
<l>So wie tachterst wert verwonnen</l>
<l>In mesdaet als in hoeft sonden</l>
<l><milestone unit="fol" n="28rb"/> Ende dies berouwenesse niet en heeft</l>
<l n="4080">Al die wile dat hi leeft</l>
<l>Al dit seer sal hi hebben swaer</l>
<l>Ic wilt wel segghen ouer waer</l>
<l>Dat en sal sijn coninc no graue</l>
<l>Dat hem mach helpen sine haue</l>
<l n="4085">Maer verdinct hijs in dit lijf</l>
<l>Hi en sal niet siin ewelijc caitijf</l>
<l>No ionc no out no arm no rike</l>
<l>Verdinct hijs hi en sal daer ewelike</l>
<l>Man ende wijf leec ende clerke</l>
<l n="4090">Elc sal daer hebben na sine werke</l>
<l>dIet in sine herte venden can</l>
<l>Hier mach hi nemen boken an</l>
<l>Dat ene halue wile daer</l>
<l>Es langher dan hier .v<hi rend='sup'>c</hi>. iaer</l>
<l n="4095">Hier omme souden wi alle waken</l>
<l>Hoe wi dat mochten gheraken</l>
<l><pb n="141"/>Te doene. dat ons die felle draken</l>
<l>In hare kele niet en saken</l>
<l>Wi souden pensen in dit lijf hier</l>
<l n="4100">Om dit gloeyende vier</l>
<l>Hoe daer die moeder metten kinde</l>
<l>Berrent. ewelike sonder inde</l>
<l>Elc soude dinken ionc ende out</l>
<l>Om die beke die es so cout</l>
<l n="4105">Die swert es dicke als venijn</l>
<l>Hoe wee es hen die daer in sijn</l>
<l>Om die fornayse souden wi dinken</l>
<l>Ende om die daer in sinken</l>
<l>Om die ketele die daer in wallen</l>
<l n="4110">Om die caitiue die daer in vallen</l>
<l>Wi souden pensen om dien stanc</l>
<l>Die so wl es ende so cranc</l>
<l>Wi souden vleien manlike</l>
<l>Onsen here van hemelrike</l>
<l n="4115">Als wi verscieden dat onse siele</l>
<l><milestone unit="fol" n="28va"/> In dat hete pec niet en wiele</l>
<l>Ende wi moesten sijn so wijs</l>
<l>Dat wi verdienden dat paradijs</l>
<l>Dies moeten wi verdienen een ieghelike</l>
<l n="4120">Dies onne ons god van hemelrike</l>
<l>   DIe onderste stat hebdi gehoert</l>
<l>Vander hillen nv hort voert</l>
<l>Die onderste stat es sonder gront</l>
<l>Maer dat doet ons sinte pouwels cont</l>
<l n="4125">Dat die stat die bouen staet</l>
<l>Es ganser nochtan essie quaet</l>
<l>Binnen dier stat ende daer nae</l>
<l>En sceen nie sonne no mane</l>
<l>Al en es sie niet so iammerlike</l>
<l n="4130">Als donderste si es gruelike</l>
<l>Daer eist donker ende swert</l>
<l>Daer eist fel ende hert</l>
<l>Daer en es bliscap no spel no sanc</l>
<l><pb n="142"/>Daer es onghewormte ende wle stanc</l>
<l n="4135">Wat mochtic segghen hier af meer</l>
<l>Daer es vernoey torment ende seer</l>
<l>Alle die ghene die daer sijn</l>
<l>Verdrinken daer in dat venijn</l>
<l>Hen dunct dat si nemmermeer</l>
<l n="4140">En mochten comen in meerder seer</l>
<l>Nochtan so eist men dan niet</l>
<l>Ieghen dat seer dat onder gesciet</l>
<l>BOuen in desen menderen sere</l>
<l>Waren die dienden onsen here</l>
<l n="4145">Patriarken ons heren vrient</l>
<l>Propheten die hem hadden gedient</l>
<l>In dese stat waren si alle gader</l>
<l>Dochter moeder sone ende vader</l>
<l>Alle die waren gheboren</l>
<l n="4150">Die moesten wesen hier verloren</l>
<l>Propheten menic ihesus vrient</l>
<l>Die hem hier hadden gedient</l>
<l>Dandere die oec onwettich waren</l>
<l>Si voeren onder meneghe scaren</l>
<l n="4155"><milestone unit="fol" n="28vb"/> Die doe daer bleuen ende noch sijn</l>
<l>Alse onse here loeste de vriende sijn</l>
<l>Ghehoert hebdi der hellen stade</l>
<l>Die beide sijn wl ende quade</l>
<l>Hort voert hoe ihesus daer toe quam</l>
<l n="4160">Datti sine vrient loeste ende nam</l>
<l>IHesus was int graf geleit</l>
<l>Al soe alsic vore hebbe geseit</l>
<l>Drie ridderen laghen vele wale</l>
<l>Daer op gewapent datmen niet en stale</l>
<l n="4165">Sine lichame lach int graf vele stille</l>
<l>Siin gheest hi quam voer die hille</l>
<l>Als hi voer die hille quam</l>
<l>Een cruce in sine hant hi nam</l>
<l>Hi stiet die porte dat si boech</l>
<l n="4170">Ende dat si in stucken vloech</l>
<l>Die claerheit sloech tote inden gront</l>
<l><pb n="143"/>Daer ihesus voer die porte stont</l>
<l>Daer nie licht en quam no meer en sal</l>
<l>Nu quam daer claerheit ouer al</l>
<l n="4175">Die duuele alle in onmacht lagen</l>
<l>Alse die grote claerheit sagen</l>
<l>ADam hi was deerste man</l>
<l>Die ihesus comste bekinde dan</l>
<l>Als adam die claerheit siet</l>
<l n="4180">Hi sprac op hi en lette niet</l>
<l>Ende riep wel lude wle hille</l>
<l>Du sals hebben dinen onwille</l>
<l>Ic sie tkint dat es geboren</l>
<l>Om de ghene die waren verloren</l>
<l n="4185">Van marien om onsen wille</l>
<l>Nu saltu siin berouet wle hille</l>
<l>Doe riep adam tonsen here</l>
<l>Here seit hi hebt lof ende ere</l>
<l>Willecome ons allen sijt</l>
<l n="4190">Ghi sijt comen ter goeder tijt</l>
<l>Ic ben hier .v<hi rend='sup'>c</hi>. jaer</l>
<l><milestone unit="fol" n="29ra"/> Al seidic meer ic seide waer</l>
<l>Vele cort gebonden lieue here</l>
<l>Wel iammerlike met groten sere</l>
<l n="4195">Om mine mesdaet om v gebod</l>
<l>Dat ic brac want gi waert god</l>
<l>Om de grote ghierichede mine</l>
<l>Hebbic gedoegt grote pine</l>
<l>Ic beet den appel stillekine</l>
<l n="4200">Dat bebic gearent dats mi in scine</l>
<l>Niet ic allene maer oec al v maghe</l>
<l>Die hier doen meneghe claghe</l>
<l>Ende elc man die nie was geboren</l>
<l>Es om minen wille verloren</l>
<l n="4205">Here gi wet al dat gesciet</l>
<l>Ia en wetti wel wiet mi riet</l>
<l><pb n="144"/>DOe quam noe die maecte de arke</l>
<l>Ende was blide ende riep starke</l>
<l>Willecome lieue here</l>
<l n="4210">Nu benic quite van desen sere</l>
<l>DOe quam gelopen abraham</l>
<l>Als hi ons heren comst vernam</l>
<l>Ende riep willecome vader mijn</l>
<l>Nu salic int paradijs sijn</l>
<l n="4215">Doe quam jacob ende sine .xij. sonen</l>
<l>Si waren blide ende coene</l>
<l>Ende riepen alle willecome lieue troest</l>
<l>Willecome wi sijn verloest</l>
<l>Doe quam gelopen moeyses</l>
<l n="4220">Ende was so blide algader des</l>
<l>Ende en mochs hem onthouden niet</l>
<l>Hi loech sere als hi ihesuse siet</l>
<l>Doe quam die coninc dauid gegaen</l>
<l>Ende viel op ihesus voete saen</l>
<l n="4225">Ende riep sere lude ic nie en sach</l>
<l>Te minen behoef soe bliden dach</l>
<l>Binnen dien dat dese bliscap was</l>
<l>Doe riep vele lude ysayas</l>
<l><milestone unit="fol" n="29rb"/> Nu is volwlt mine prophetie</l>
<l n="4230">Dies hebbe danc die maghet marie</l>
<l>Ende ihesus haer lieue kint</l>
<l>Dat mine scrifture es waer bekint</l>
<l>Doe quam ysayas ende loth</l>
<l>Ende daniel ende iacob</l>
<l n="4235">Ende riepen here nv eest wel waer</l>
<l>Dat gelof es worden waer</l>
<l>Daer na quam malachiel</l>
<l>Iheremias ende iezechiel</l>
<l>Ende al ons heren vrient</l>
<l n="4240">Die hem oeyt hadden gedient</l>
<l>Meneghe blide geselscap</l>
<l>Die om sine comst hadden bliscap</l>
<l><pb n="145"/>Doe quamen sie met menegher scaren</l>
<l>Ieghen ihesus comst gevaren</l>
<l n="4245">Ende dancten alle onsen here</l>
<l>Dat hise verloest hadde van dien sere</l>
<l>Alse ihesus dus heeft vertroest</l>
<l>Sine vriende ende verloest</l>
<l>Hi begroetese soete ende wale</l>
<l n="4250">Ende seide hen allen dese tale</l>
<l>Lieue vrient hebt minen verde</l>
<l>Ic ben v vader ende v herde</l>
<l>Lieue vrient om uwen wille</l>
<l>Hebic gedaen sere minen onwille</l>
<l n="4255">Om v torment dat gi hadt groet</l>
<l>Hebic gesmaect die bitter doet</l>
<l>Ende om de gene die siin ende selen</l>
<l>Ic en weet hoe sijt mi lonen selen</l>
<l>Dat gi mi oeyt hebt gemint</l>
<l n="4260">Dat seldi nv hebben bekint</l>
<l>Nu comet alle vele scone</l>
<l>Met mi bouen inden trone</l>
<l>Daer sijt met mi ewelike</l>
<l>In dat soete hemelrike</l>
<l n="4265">Als ihesus dit hadde geseit</l>
<l>Elke ziele op sine voete leit</l>
<l><milestone unit="fol" n="29va"/> Ende weenden alle vele sere</l>
<l>Van bliscapen die seide onse here</l>
<l>Elc nam anderen bider hant</l>
<l n="4270">Ende volgden ihesuse al te hant</l>
<l>Singhende hoghelike aldus</l>
<l>Sanctus sanctus sanctus dominus</l>
<l>Dies moeten wi hier alle verdienen</l>
<l>Dat wise moeten horen ende sien</l>
<l n="4275">Die met ihesuse singhen dan</l>
<l>Dies moete verdienen wijf ende man</l>
<l>DIe duuele alle in onmacht lagen</l>
<l>Van ihesus claerheit als sise sagen</l>
<l>Als hen dit licht begonste ontgaen</l>
<l n="4280">Si stonden op vele sere ontdaen</l>
<l>Deen nam stake ende brander</l>
<l><pb n="146"/>Dandere craule de derde tangen</l>
<l>Doe riepense alle wi sijn ontdaen</l>
<l>Volghen wi onser priden saen</l>
<l n="4285">Die duuele riepen alle gemene</l>
<l>Wach wach onse hille blijft allene</l>
<l>Volgewi volgewi al te hant</l>
<l>Slaen wi aen onse pride onse hant</l>
<l>Si waren bitter alse galle</l>
<l n="4290">Si loeyden caeyinden vele sere alle</l>
<l>Ende liepen alle vele sere</l>
<l>Na die heilighen na onsen here</l>
<l>Daer riep elc duuel al dat hi can</l>
<l>Achter ihesus zielen dan</l>
<l n="4295">Quade liede ontbeit ons saen</l>
<l>Ontbeit ocht wi selen v verslaen</l>
<l>Vermarret achter wi volgen v</l>
<l>Wi selen v steendoet slaen nv</l>
<l>Si liepen hen halp niet</l>
<l n="4300">Elc was serich als hi dit siet</l>
<l>Ende die meester duuel was</l>
<l>Als hi van loepene moede was</l>
<l>Hi seide gesellen staet al stille</l>
<l>Laet mi nv doen al minen wille</l>
<l n="4305">Mi wondert herde wat manne dit es</l>
<l><milestone unit="fol" n="29vb"/> Die der hem onderwinden des</l>
<l>Hi en dunct mi geen eerdts man</l>
<l>Ic sal hem vraghen wat hi can</l>
<l>Twi hi dus sinen wille</l>
<l n="4310">Heeft ghedaen in onse hille</l>
<l>Hoe hi ons allen heeft veruert</l>
<l>Sonder wapen ende sonder swert</l>
<l>Lachter heeft hi ons gedaen</l>
<l>Wiet es willic hem vraghen saen</l>
<l n="4315">Hi dunct mi condich ende fier</l>
<l>Sonder orlof quam hi hier</l>
<l>Doen riep die duuel tonsen here</l>
<l>Horstut du does mi grote onere</l>
<l><pb n="147"/>Dattu sonder orlof quames</l>
<l n="4320">Te mire hillen ende du names</l>
<l>Mine zielen die metti gaen</l>
<l>Ghi selse weder gheuen saen</l>
<l>Al haddise noch also verre geleit</l>
<l>Geefse weder eer enich sceit</l>
<l n="4325">Als dit die duuel hadde geseit</l>
<l>Ihesus sprac ten sielen ontbeit</l>
<l>Ic wille antwerden desen quaet</l>
<l>Die mi dus toe sprect sonder raet</l>
<l>Duuel seit hi. doe dat ic wille</l>
<l n="4330">Niet narre en comt ons staet al stille</l>
<l>Dat ic quam voer dine hille</l>
<l>Dat was mijns dancs ende mijn wille</l>
<l>Het en besteet oec niet te mi</l>
<l>Dat ix orlof name an di</l>
<l n="4335">Du en maegs mi verbieden niet</l>
<l>Dat ic an dine porte stiet</l>
<l>Du waers wilen claer ende scone</l>
<l>Met mi bouen inden trone</l>
<l>Ic ben dijn god ic ben dijn here</l>
<l n="4340">Ic werp di in desen bitteren sere</l>
<l>Om dine grote behagelhede</l>
<l>Warpic di in dese serichede</l>
<l>Here seit hi en cans gelouen niet</l>
<l>Gi wet algader dat gesciet</l>
<l n="4345">Ghi segt waer ic was wilen scone</l>
<l><milestone unit="fol" n="30ra"/> Met v bouen inden trone</l>
<l>Ic was behaghel ende fier</l>
<l>Daer om benic in de helle hier</l>
<l>Nu hebdi mi verbolghen sere</l>
<l n="4350">Dat gi mi doet dese grote onere</l>
<l>Dat gi dus reyne roeft mijn rike</l>
<l>Dat daer en blijft no arm no rike</l>
<l>Dat ghi mi nemt den seluen man</l>
<l>Dien ic metten appel wan</l>
<l n="4355">Dat ghi mi al de ghene roeft</l>
<l>Die ghi mi selue hadt geloeft</l>
<l>Wat goeder rechtien es hi dan</l>
<l>Die sijn gelof niet houden en can</l>
<l>Al sidi god gi doet onwet</l>
<l n="4360"><pb n="148"/> Ghi ontoet dat gi hadt geset</l>
<l>Gi roeft mi dies al oppenbare</l>
<l>Dat ic hebbe ghehadt .v<hi rend='sup'>c</hi>. iare</l>
<l>Als adam die bi v staet</l>
<l>Hadde ghedaen sijns wijfs raet</l>
<l n="4365">Soe dadi van hem uwen wille</l>
<l>Ende worptene saen in mine hille</l>
<l>Daer hi siin soude emmermeer</l>
<l>In mijn torment in mijn seer</l>
<l>Niet hi allene maer alle gemene</l>
<l n="4370">Man ende wijf groet ende clene</l>
<l>Nu brecti dat ghi hadt geset</l>
<l>Gi doet onredene gi doet onwet</l>
<l>iHesus onse here antwerde gheeft</l>
<l>Als die duuel geseit heeft</l>
<l n="4375">Duuel seit hi ic horde dine tale</l>
<l>Dies willic di antwerden wale</l>
<l>Ic ben god van hemelrike</l>
<l>Ic gesciep al erterike</l>
<l>Ic makede den nacht ende den dach</l>
<l n="4380">Ic maecte al dat lijf hebben mach</l>
<l>Ic maecte water ende vier</l>
<l>Daer na maectic alle dier</l>
<l>Ic was ende emmer wesen sal</l>
<l><milestone unit="fol" n="30rb"/> Ic maecte den hemel ende ertrike al</l>
<l n="4385">Alsic al dit hadde gemaect</l>
<l>Het dochte mi vele wel geraect</l>
<l>Doe peinsdic bi mi seluen hier</l>
<l>Du salt noch maken een dier</l>
<l>Dat dier so maectic techterst dan</l>
<l n="4390">Dat dier dat was die man</l>
<l>Den man haddic so gemint</l>
<l>Met mi soe was hi wel bekint</l>
<l>Ic maectene na die vorme mijn</l>
<l>Also als noch alle manne siin</l>
<l n="4395">Dien seluen man hietic adam</l>
<l>Daer hi sliep sine ene rebbe ic nam</l>
<l>Van dire rebben maectic een wijf</l>
<l><pb n="149"/>Ende hietse eua ende gaf haer lijf</l>
<l>Desen wiue ende desen man</l>
<l n="4400">Gauic saen verstannesse dan</l>
<l>Heerscap gauic hen oppenbare</l>
<l>Ouer alle die diere die waren</l>
<l>Ende al dat was op deerde mijn</l>
<l>Soude te haren gebode siin</l>
<l n="4405">Eene scone stad haddic gemaect</l>
<l>Vele bequame ende wel geraect</l>
<l>Binnen der stad soe waest so goet</l>
<l>Dire binnen hadde sinen voet</l>
<l>Hem dochte dat hi nemmermeer</l>
<l n="4410">En mochte siin in enich seer</l>
<l>Alre hande bome settic daer in</l>
<l>Die bome bloeyen nacht ende dach</l>
<l>Soe soeten stad nie man en sach</l>
<l>Daer en quam reghen no went</l>
<l n="4415">Daer riket emmer als pument</l>
<l>In midden was een scoen prieel</l>
<l>Emmer groene altoes geheel</l>
<l>Soe soeten stad no oec soe scone</l>
<l>En sach nie man onder den trone</l>
<l n="4420">Daer wies vrucht van alre wijs</l>
<l>Die stad was deertsche paradijs</l>
<l>Alle die noeyt waren geboren</l>
<l>Waren hier omme alle verloren</l>
<l>Dit was dijn raet lede viant</l>
<l n="4425"><milestone unit="fol" n="30va"/> Dat ixe in de hille hadde gesant</l>
<l>Onwert drake haddic ghewilt</l>
<l>Ic hadde dese vaert al gestilt</l>
<l>Dattu dus worues mine creature</l>
<l>Al gader in die helle sure</l>
<l n="4430">Ic ghehinghes het was voorsien</l>
<l>Dat dit aldus moeste gescien</l>
<l>Dat dus adam den appel beet</l>
<l>Daer meneghe siele om heeft groet leet</l>
<l>Die daer bliuen in de onderste hille</l>
<l n="4435">Al hebben mine vriende haren wille</l>
<l>Wie quaet al dunket di te vroech</l>
<l>Het dunct mi tijt ende lanc genoech</l>
<l>Dat dine hille al gader sakede</l>
<l><pb n="150"/>Mine creaturen die ic makede</l>
<l n="4440">Dat die onreyne hille swelgen soude</l>
<l>Al mijn volc ionghe ende oude</l>
<l>Dies si swalch volcs soe vele</l>
<l>Riepic minen inghel gabriele</l>
<l>Ende loed hem ene blide boedscap</l>
<l n="4445">Ic sendene te nazareth in die stat</l>
<l>Ic hiet hem dat hi niet en ware lat</l>
<l>Ende hi marien seide dat</l>
<l>Dat ic wilde van hare sijn geboren</l>
<l>Om mijn volc dat ware verloren</l>
<l n="4450">Dus wildic werden vleeschelijk man</l>
<l>Ane mine moeder marien dan</l>
<l>Ende dus quitic mine creaturen</l>
<l>Daer met. dat wert mi sere te suren</l>
<l>Die in de helle waren verloren</l>
<l n="4455">Worden bi marien geboren</l>
<l>Het en hadde geholpen niet en twint</l>
<l>En hadde mijn doet daer na niet geint</l>
<l>Ende vercoren selue mine doet</l>
<l>Als ic hebbe met groter noet</l>
<l n="4460">Ende na mine doet hadde verloest</l>
<l>Mine vriende ende vertroest</l>
<l>Quade viant nv eist gesciet</l>
<l>Alsoe als gijt selue siet</l>
<l>Al en dunket v niet goet</l>
<l n="4465">Ic hebbe gegeuen vleesch ende bloet</l>
<l><milestone unit="fol" n="30vb"/> Mijns selfs lichame om haren wille</l>
<l>Dus quiticse alle vander hillen</l>
<l>In derre manieren in derre wijs</l>
<l>Salic mine vriende int paradijs</l>
<l n="4470">Setten. dat hen es gereet</l>
<l>Viant al waert di lief ofte leet</l>
<l>Ic ben saechte suete gemate</l>
<l>In mi es emmer karitate</l>
<l>Ic wille nv setten mine vrient</l>
<l n="4475">Die mi wel hebben gedient</l>
<l>Bouen met mi inden trone</l>
<l>Sonder inde vele scone</l>
<l>Quaet viant hebdi gehort</l>
<l><pb n="151"/>Wat wildi mi nv seggen vort</l>
<l n="4480">DIe duuel seit sint dat gi lijt</l>
<l>Dat gi sachte here oemoedich sijt</l>
<l>Quitet mi van desen betteren sere</l>
<l>Al benic dieuel leue here</l>
<l>Doe antwerde onse here ihesus</l>
<l n="4485">Quaet du sals enden aldus</l>
<l>Hier vte en comstu nemmermeer</l>
<l>Maer blijf in dit bitter seer</l>
<l>Trecket alle saen achterwert</l>
<l>Ic hete v dat gi ons niet en deert</l>
<l n="4490">Daer help wenen doet minen wille</l>
<l>Gaet weder in die wl hille</l>
<l>Stappans daer ihesus dit hadde geseit</l>
<l>Elc duuel vliet ende sere screit</l>
<l>Sie stonden serich ende veruert</l>
<l n="4495">Ende stouen saen ter hellen wert</l>
<l>Ihesus nam sine vriende te hant</l>
<l>Elc nam anderen metter hant</l>
<l>Hi leiddese met hem inden trone</l>
<l>Singhende alle vele scone</l>
<l n="4500">Daer singhen si noch hoghelike</l>
<l>Sonder inde euwelike</l>
<l>Dat wi moeten singhen met hen</l>
<l>Dies onne ons god segt alle Amen</l>
<l>dOe quam die sondach vele saen</l>
<l n="4505">Dat ihesus wilde ane gaen</l>
<l>Dat siin lichame daer hi leit</l>
<l><milestone unit="fol" n="31ra"/> Verrees als men dit hadde geseit</l>
<l>Alse siin gheest vander hillen quam</l>
<l>Daer hi sine vrient vte nam</l>
<l n="4510">Inder dagheraet vele saen</l>
<l>Doe quam ihesus ghegaen</l>
<l>Daer sijn lichame lach int graf</l>
<l>Drie ridderen en scieden niet daer af</l>
<l><pb n="152"/>Maer lagen daer gewapent wale</l>
<l n="4515">Datmen den lichame niet en stale</l>
<l>Die geest nam den groten steen</l>
<l>Die wit was als yuorenbeen</l>
<l>Daer met gedect was dat graf</l>
<l>Den steen dede hi bi siden af</l>
<l n="4520">Siin gheest voer inden lichame dan</l>
<l>Ihesus wert weder leuende man</l>
<l>Eer ihesus vten graue geet</l>
<l>Daer hi in gewonden was dat cleet</l>
<l>Dat nam hi ende wendet ouer een</l>
<l n="4525">Ende leit gewonden op den steen</l>
<l>Dit was al inder dagheraet</l>
<l>Dat ihesus vten graue gaet</l>
<l>Met vele inghelen hoghelike</l>
<l>Daer sie wesen ewelike</l>
<l n="4530">Dats die ridderen en wisten twint</l>
<l>Aldus verrees marien kint</l>
<l>dOe quamen die marien saen</l>
<l>Eer die sonne begonst opgaen</l>
<l>Deen was maria magdalene</l>
<l n="4535">Die vanden sonden was so rene</l>
<l>Dandere twee die sere scrouwen</l>
<l>Waren susteren onser vrouwen</l>
<l>Dese vrouwen brachten salue soete</l>
<l>Ende wilden saluen ihesus voete</l>
<l n="4540">Ende sine hande ende alle sijn wonden</l>
<l>Ochsie die gewapende niet en vonden</l>
<l>Dese marien geselden hen</l>
<l>Met harre dierre specien</l>
<l>Ende gaen onblide ten graue voert</l>
<l n="4545">Om die ridderen sere verdoert</l>
<l>Doen seide der marien ene</l>
<l><milestone unit="fol" n="31rb"/> Dat was die soete magdalene</l>
<l>Hoe selen wi den steen bringhen af</l>
<l>Die so wacht die leit opt graf</l>
<l n="4550"><pb n="153"/> Wy siin wijf van rouwen cranc</l>
<l>Ende die steen es swaer ende lanc</l>
<l>Si ghingen voert ic seg v hoe</l>
<l>Die ridderen vondense slapende doe</l>
<l>Als magdalene tgraf binnen siet</l>
<l n="4555">Ihesus lichame si niet en siet</l>
<l>Sie keerde haer omme ende herde screit</l>
<l>Ende heeft den anderen tween geseit</l>
<l>Sie suchten alle drie te hant</l>
<l>Deen nam dandere metter hant</l>
<l n="4560">Sie gingen alle drie saen daer</l>
<l>Tgraf besien oft ware waer</l>
<l>Als elke maria tgraf binnen siet</l>
<l>Si en vondenen daer liggende niet</l>
<l>Maer een ionghelinc wit ende scone</l>
<l n="4565">Dat was die inghel vanden trone</l>
<l>Dinghel seit hen ouer waer</l>
<l>Dat ihesus ware verresen daer</l>
<l>Ghi vrouwen seit hi en meslaet v niet</l>
<l>Hebbes bliscap dies ghi hier siet</l>
<l n="4570">ihesuse dien gi sueket nv</l>
<l>Hi es verresen dat seggic v</l>
<l>Weset hoghelijc ende blide</l>
<l>Gi selten sien in corten tide</l>
<l>Swicht stille ende niet en screit</l>
<l n="4575">Ihesus die in dit graf was geleit</l>
<l><pb n="154"/>Hi es worden leuende vander doet</l>
<l>Inden trone es bliscap groet</l>
<l>Suete vrouwen en sijt niet veruert</l>
<l>Keert alle drie achter wert</l>
<l n="4580">Ende doet sinen iongeren maer</l>
<l>Dat hi verresen es ouerwaer</l>
<l>Segghet petrem nameleke</l>
<l>Ende sinte ianne sekerleke</l>
<l>Sueket sine iongeren algader</l>
<l n="4585">Segt hen dat verresen es haer vader</l>
<l><milestone unit="fol" n="31va"/> Dat si hem troesten ende siin blide</l>
<l>Si selenne sien in corten tide</l>
<l>Nu eyst vonden dat es gescreuen</l>
<l>Ihesus heeft weder ontfaen leuen</l>
<l n="4590">Soete vrouwen ic ben een bode</l>
<l>Van ihesuse den hogen gode</l>
<l>Doet mijn gebod ende mine tale</l>
<l>Keert weder ende doese vele wale</l>
<l>Als dit dinghel heeft geseit</l>
<l n="4595">Elke maria vele herde screit</l>
<l>Van bliscapen. si en letten niet</l>
<l>Si daden dat hen dinghel hiet</l>
<l>Sie liepen alle drie hoghelike</l>
<l>Te gadere ende vele sekerlike</l>
<l n="4600">Daer sie dapostolen wisten dan</l>
<l>Elke loept al dat sie can</l>
<l>Die soete maria magdalene</l>
<l>Liep wllike voer dandere allene</l>
<l>Alsie toten iongeren quamen</l>
<l n="4605"><pb n="155"/> Grote bliscap dat si namen</l>
<l>Sie riepen vele lude hort alle hort</l>
<l>Hort alle boedscap die te v behort</l>
<l>Al wasic wijf besondicht sere</l>
<l>Ic bringhe nieumare van onsen here</l>
<l n="4610">Ihesus es verresen nv</l>
<l>Ouer waer soe seggict v</l>
<l>Ihesus heeft leuen ontfaen</l>
<l>Hi es verresen sonder waen</l>
<l>Ic was ten graue al daer hi lach</l>
<l n="4615">Ic en vants niet no en horde no en sach</l>
<l>Sonder sinen inghel vandic daer</l>
<l>Diet mi seide al ouer waer</l>
<l>Dat ihesus leuende worden ware</l>
<l>Hi hiet mi dat ict v dade mare</l>
<l n="4620">Doe quamen die twee marien saen</l>
<l>Vele moede daer gegaen</l>
<l>Ende seiden toten iongeren daer</l>
<l>Al dat dese vrouwe seit dat was waer</l>
<l><milestone unit="fol" n="31vb"/> Heren geloeuet dat dese vrouwe segt</l>
<l n="4625">Int graf daer ihesus was gelegt</l>
<l>Daer en vonden wijs binnen niet</l>
<l>Daer es grote bliscap gesciet</l>
<l>Dinghel hiet dat wijt v daden maer</l>
<l>Dat wijt v seiden oppenbaer</l>
<l n="4630">Ende u peter ende jan</l>
<l>Dat wijt v seiden nameleke dan</l>
<l>Dat ihesus ware verresen nv</l>
<l><pb n="156"/>Dinghel hiet ons segghen .v.</l>
<l>Als dit die vrouwen hadden geseit</l>
<l n="4635">Den apostolen ouer waerheit</l>
<l>Stappans peter ende jan</l>
<l>Die vore mochte vore ran</l>
<l>Ende alle de apostolen hant in hant</l>
<l>Alle gemeyne al te hant</l>
<l n="4640">Alsie daer quamen sie en vonden niet</l>
<l>Dat cleet dat ihesus daer liet</l>
<l>Daer hi in was gewonden</l>
<l>Anderen lichame si niet en vonden</l>
<l>Elc der iongeren tgraf binnen siet</l>
<l n="4645">Si sagen ouer al si en vonden niet</l>
<l>Sine vonden lichame el negeen</l>
<l>Maer dat cleet dat lach opten steen</l>
<l>Soeten roke als een pument</l>
<l>Elc iongere dies genoech daer vent</l>
<l n="4650">Als dit algader was gesciet</l>
<l>Ende sie ihesum en vonden niet</l>
<l>Sie keerden saen alle achterwert</l>
<l>Om die ioden waren sie veruert</l>
<l>Selc was daer die twiuelde sere</l>
<l n="4655">Hoe dus verresen mochte siin onse here</l>
<l>Hoe hi gelouen soude so saen</l>
<l>Dien hi ter doet sach verslaen</l>
<l>Dat was allene sinte thomas</l>
<l><pb n="157"/>Die dus in groten twiuel was</l>
<l n="4660">Dandere apostolen en geloefden el niet</l>
<l>Dan dus met gode was gesciet</l>
<l><milestone unit="fol" n="32ra"/> Risen ende leuen te sinen wille</l>
<l>Dit geloefden sie lude ende stille</l>
<l>Daer si wech gaen alle gemene</l>
<l n="4665">Daer bleef maria magdalene</l>
<l>Suchtende wenende op dat graf</l>
<l>Ende seide si en salre niet sceden af</l>
<l>So en saghe ihesum haren here</l>
<l>Dien wiltsie vleyen ende doen ere</l>
<l n="4670">Daer bleefse liggende al in een</l>
<l>Dicwile sach sie inden steen</l>
<l>Oft sie yet saghe si begeerde sere</l>
<l>Ihesum haren lieuen here</l>
<l>Sie viel op deerde si dede haer bede</l>
<l n="4675">Suete bedinghe maria dede</l>
<l>Dat sie moeste in corten tide</l>
<l>Ihesum sien ende werden blide</l>
<l>Hoert hier grote minlijchede</l>
<l>Daer maria magdalene dede</l>
<l n="4680">Op ihesus graf bleef allene</l>
<l>Die van haren sonden was rene</l>
<l>Daer alle sine apostolen waren</l>
<l>Die alle van vare thuus wert waren</l>
<l>Als maria lach in desen sere</l>
<l n="4685">Ende dus wachte ihesum haren here</l>
<l>Hi en lette niet een halue wile dan</l>
<l>So baerde hare een scone man</l>
<l><pb n="158"/>Die man ihesus vanden trone</l>
<l>Hi quam bloeyende harde scone</l>
<l n="4690">Maria wert verueert vele sere</l>
<l>Ende riep vele lude sidi dat lieue here</l>
<l>Die v seluen hebdt verloest</l>
<l>Sidi dat so benic getroest</l>
<l>Sidi dat gheweldich man</l>
<l n="4695">Die mi vergauet mine sonden dan</l>
<l>Als ic tot v quam te rade</l>
<l>Sidi dit die mi daet genade</l>
<l>Sidi dit ihesus marien sone</l>
<l><milestone unit="fol" n="32rb"/> Die gereet sijt altoes te doene</l>
<l n="4700">Elken kerstine vwe genade</l>
<l>Die op v roept eest vroech eest spade</l>
<l>Sidi de ghene die hadt vercoren</l>
<l>De doet om die waren verloren</l>
<l>Ende daer met hebt verloest</l>
<l n="4705">Sidi dit gheweldich troest</l>
<l>dOe sprac ihesus maria swich stille</l>
<l>Ic ben ihesus ic heb de hille</l>
<l>Te broken. ende verloest mine vrient</l>
<l>Die mi wilen wel hebben gedient</l>
<l n="4710">Segt minen iongeren dit algader</l>
<l>Dattu mi sprakes ic ben haer vader</l>
<l>Ic ben diin god ic ben dijn here</l>
<l><pb n="159"/>Mi heefstu begert vele sere</l>
<l>Maria du waers een sondich wijf</l>
<l n="4715">Nu es met mi so wert dijn lijf</l>
<l>Dattu mi tierst sages allene</l>
<l>Soe minnic di suete magdalene</l>
<l>Ganc ende segt minen vrienden</l>
<l>Die mi dicke wale dienden</l>
<l n="4720">Segt minen iongheren dit algader</l>
<l>Dattu mi spraecs Ic ben haer vader</l>
<l>Segt petrem hem doe ic aflaet</l>
<l>Van sinen sonden van siere mesdaet</l>
<l>Dat hi driwerf lochende mijns</l>
<l n="4725">Gisternacht dies hi ontsach sijns</l>
<l>Segghe dat hem vergheuen si</l>
<l>Ende dat hi coenlike come te mi</l>
<l>Maria viel op ihesus voete</l>
<l>Ende cussese vele soete</l>
<l n="4730">Sie sciet hoghelike saen van gode</l>
<l>Ende dede wel sine gebode</l>
<l>aLs sie dit geseide waest sondach</l>
<l>Dat wi nv heten paesdach</l>
<l>Dat ihesus hem marien baerde</l>
<l n="4735">Dat si sijn oprisenesse maerde</l>
<l><milestone unit="fol" n="32va"/> Sinen apostolen na ende wide</l>
<l>Die boec ghebiet dat wi sijn blide</l>
<l>Dien daghe selen wi met recht doen ere</l>
<l>Daer in dus verrees onse here</l>
<l n="4740"><pb n="160"/> IHesus onse here van paradijs</l>
<l>Baerde hem saen in menegher wijs</l>
<l>Sinen apostolen sinen vrienden</l>
<l>Die hem vleiden ende dienden</l>
<l>Die oetmoedeghe here en leet niet lanc</l>
<l n="4745">Met hen at hi ende dranc</l>
<l>Met hen was hi soete ende sachte</l>
<l>xl. daghe ende xl. nachte</l>
<l>Als leden waren xl. daghe</l>
<l>Ihesus onse here quam tsinen magen</l>
<l n="4750">Te bethanie oetmoedelike</l>
<l>sDonderdaechs in die cruce weke</l>
<l>Daer hi met sinen iongheren sat</l>
<l>Ende met hen dranc ende at</l>
<l>Met siere hant hise benedide</l>
<l n="4755">Ende predicte hen ende makese blide</l>
<l>Stappans als hi dit hadde ghedaen</l>
<l>Si staen vander tafelen saen</l>
<l>Si en waren niet te sat in scine</l>
<l>Noch oec dronken van sterken wine</l>
<l n="4760">Si daden daer toe al haren sen</l>
<l>Ter tafelen dat ihesus seide hen</l>
<l>Ihesus nemt orlof vele scone</l>
<l>Want hi wilt varen inden trone</l>
<l>Daer sine iongheren ieghewerdich waren</l>
<l n="4765">Ene claerheit begonde baren</l>
<l>Ene wolke quam onder hen daer</l>
<l>Die soe scone was ende so claer</l>
<l>Die wolke gaf so claren scijn</l>
<l>Hen wonderde wat dat mochte sijn</l>
<l n="4770">Metter claerheit voer vele scone</l>
<l>Ihesus onse here inden hoghen trone</l>
<l>Daer die claerheit ihesum draecht</l>
<l>Elc die daer was met oeghen saecht</l>
<l>Als onse here quam toten trone</l>
<l n="4775">Daer die inghele in sijn scone</l>
<l>Alle dinghele die daer waren</l>
<l><milestone unit="fol" n="32vb"/> Quamen ieghen hem gheuaren</l>
<l>En songhen alle blidelike aldus</l>
<l><pb n="161"/>Sanctus sanctus sanctus dominus</l>
<l n="4780">Daer es noch die here van hemelrike</l>
<l>Ende sal wesen ewelike</l>
<l>Dat weet hi al dat men doet</l>
<l>Eer ment gepenst eyst quaet eist goet</l>
<l>Daer sal hi sitten tot di male</l>
<l n="4785">Clare blide scone ende wale</l>
<l>Dat hi hier tale tot ons sal comen</l>
<l>Elken na sine werke doemen</l>
<l>Het en es pape no leec no wijf no man</l>
<l>Die de wile seggen can</l>
<l n="4790">Die nie in boeke gescreuen sach</l>
<l>Weltijt het sal wesen doemsdach</l>
<l>Maer sonder twiuel die dach sal comen</l>
<l>Dat ihesus ons allen sal doemen</l>
<l>Hi sal comen als god ende here</l>
<l n="4795">Dan selen wi ons vruchten sere</l>
<l>Als dit sal siin selen wi beuen</l>
<l>Ende dingle oec het es gescreuen</l>
<l>Daer sal hi leeken ende clerken</l>
<l>Elken lonen van sinen werken</l>
<l n="4800">Dat tonghe ne geene geseggen mach</l>
<l>Hoe gruelijc sal wesen doemsdach</l>
<l>Al dat es sal dan beuen sware</l>
<l>Dan sal vallen sonne ende mane</l>
<l>Alle die siin leuende ofte doet</l>
<l n="4805">Selen risen ende siin te derre noet</l>
<l>Ieghen dat si hier hebben gedaen</l>
<l>Selen sie daer den loen ontfaen</l>
<l>Daer comen in derre wijs</l>
<l>Onse here van paradijs</l>
<l n="4810">Als hi anden cruce stont</l>
<l>Ende sal ons doen cont</l>
<l>Wat hi doechde doer onsen wille</l>
<l>Van vruchte selen wi swigen stille</l>
<l>Dan sal ihesus van paradijs</l>
<l n="4815">Ten sonderen seggen in derre wijs</l>
<l>Hort na mi vele quade honde</l>
<l><pb n="162"/>Die vonden sijt in hoeftsonde</l>
<l><milestone unit="fol" n="33ra"/> Gaet van mi int ewelike vier</l>
<l>In dien stanc in dat wle ondier</l>
<l n="4820">Hebt dat torment ewelike</l>
<l>Quade serpente iammerlike</l>
<l>Gaet vollike in dat bitter seer</l>
<l>Ende woenet daer in emmermeer</l>
<l>Gaet te dien draken in die hille</l>
<l n="4825">Daer gi emmer selt in quellen</l>
<l>Gaet caytiue sondeghe zielen</l>
<l>In dat pec wallen ende wielen</l>
<l>Sijt daer ewelike seit onse here</l>
<l>Hij sal die worpen in desen sere</l>
<l n="4830">Die ieghen hem hebben mesdaen</l>
<l>Die te rade niet en sijn gegaen</l>
<l>Die hier doen sinen onwille</l>
<l>Si selen berren in die hille</l>
<l>Dat seit die boec al oppenbaer</l>
<l n="4835">Ic wilt oec segghen ouer waer</l>
<l>Dat elc lichame metter sielen sine</l>
<l>Sal barren in die helsche pine</l>
<l>Hierom souden wi onsen vader</l>
<l>Dienen ende vleien alle gader</l>
<l n="4840">Die wile dat wi siin in desen liue</l>
<l>Dat wi niet en werden caytiue</l>
<l>Dies moete wi alle verdienen hier</l>
<l>Dat ons bescermt moet sijn dat vier</l>
<l>Ende dat torment ende alle die sere</l>
<l n="4845">Dies moete ons onnen onse here</l>
<l>dAn sal ihesus te siere rechter hant</l>
<l>Die saleghe setten al te hant</l>
<l>Ende sal segghen. ghebenedide</l>
<l>Mine kinder weest alle blide</l>
<l n="4850">Ende sal op heffen sine hant</l>
<l>Ende salse segghenen al te hant</l>
<l><pb n="163"/>Dan sal hi segghen lieue vrient</l>
<l>Mi hebdi oeyt wel ghedient</l>
<l>Ic wille v leiden vele scone</l>
<l n="4855">Met mi bouen inden trone</l>
<l><milestone unit="fol" n="33rb"/> Ghi waket dicke om minen wille</l>
<l>Mi daeddi eere lude ende stille</l>
<l>Ghi saecht gerne minen bode</l>
<l>Gi hielt vele wel mine gebode</l>
<l n="4860">Gi ghinct ter kerken vroech ende spade</l>
<l>Gi ginct ten pape dicke te rade</l>
<l>Ter goedertijt waerdi geboren</l>
<l>Met mi so sidi alle vercoren</l>
<l>Mine kinder gebenedide</l>
<l n="4865">Gi horet gherne al v getide</l>
<l>Den armen stondi dicke bi</l>
<l>Dat gi hen daet dat daeddi mi</l>
<l>Gi waert oetmoedich ende gemate</l>
<l>Gi hadt trouwe ende caritate</l>
<l n="4870">In v was trouwe in alle tijt</l>
<l>Daer om willic dat gi sijt</l>
<l>Sonder inde int eusche rike</l>
<l>Hier bouen in mijn hemelrike</l>
<l>Siele ende lichame willic dat si</l>
<l n="4875">Int hoghe paradijs met mi</l>
<l>Daer es die bliscap emmer groet</l>
<l>Daer es dat lijf sonder doet</l>
<l>Daer en wert men nemmer out</l>
<l>Daer singhen dingle menichfout</l>
<l n="4880">Daer en es rouwe noch oec seer</l>
<l>Daer es men blide emmermeer</l>
<l>Daer en eist te heet no te cout</l>
<l>Daer es bliscap menichfout</l>
<l>Die willic dat v gereet si</l>
<l n="4885">Daer willic v allen setten bi mi</l>
<l>Daer heeft elke ziele haren wille</l>
<l>Daer en swijcht men nemmer stille</l>
<l>Daer singt men emmer aldus</l>
<l>Sanctus sanctus sanctus dominus</l>
<l n="4890">Lieue kinder daer willic v</l>
<l>Setten an mine side nv</l>
<l><pb n="164"/>Daer sal v lichame ende v siele</l>
<l>Ewelike singhen met sinte machiele</l>
<l><milestone unit="fol" n="33va"/> In derre manieren in derre wijs</l>
<l n="4895">Sal onse here van paradijs</l>
<l>Te doemsdaghe tote ons comen</l>
<l>Na sine gewerke elken doemen</l>
<l>Daer moeten wi redene geuen saen</l>
<l>Van dien dat wi hebben gedaen</l>
<l n="4900">Nu moeten wi dan die ghewerke</l>
<l>Doen. man ende wijf. leec ende clerke</l>
<l>Dat wi moeten siin met hem</l>
<l>Ewelike in dat hoghe iherusalem</l>
<l>IC wille v segghen ouer waer</l>
<l n="4905">Sekerlike ende oppenbaer</l>
<l>Soe waer vrouwe in arbeite geet</l>
<l>Ende sie desen boec int huus weet</l>
<l>Heefsijs geloeue sonder waen</l>
<l>Si sal saechte hebben saen</l>
<l n="4910">Ende die vrucht die sie bringen sal</l>
<l>Sal siin rechtinghe hebben al</l>
<l>Soe wie oec geloue heeft des</l>
<l>Soe wat huse daer dese boec in es</l>
<l>Daer en mach tempeest no plage</l>
<l n="4915">Slaen. no bi nachte no bi daghe</l>
<l>Oec es dit waer godweit</l>
<l>Int huus daer dese boec in leit</l>
<l>Soe wie daer binnen es</l>
<l>Sijt dies seker ende ghewes</l>
<l n="4920">Dat nemmer en versterft</l>
<l>Haestelinghe no en bederft</l>
<l><pb n="165"/>Ende alle die ghene die gode minnen</l>
<l>Ende hier toe legghen hare sinne</l>
<l>Diere eerst toe legt eist man eist wijf</l>
<l n="4925">God gheue hen allen ewelijc lijf</l>
<l>Ende die clerc die dese rime maecte</l>
<l>Dier om pensde ende waecte</l>
<l>Ende de ghene die screef dit werc</l>
<l>Was hi pape was hi clerc</l>
<l n="4930">Gode ende onser vrouwen teeren</l>
<l><milestone unit="fol" n="33vb"/> Datter tfolc an moeste leeren</l>
<l>Sonder inde moeten hare sielen</l>
<l>Metten inghel sinte michele</l>
<l>Rusten inden hoghen trone</l>
<l n="4935">Met allen heylighen vele scone</l>
<l>Onser alre zielen oec met hen</l>
<l>Sprect alle te gader Amen</l>
</body>
  <back>
   <div><lg>
<l>.Deo gratias. Gode segghen wi lof.</l>
<l>Ende den hemelschen here daer of</l></lg>
<p>Dit was gheint in jaersauende toetinghen. Int jaer ons heren als men screef M. CCCC. ende xxxviij.</p>
   </div>
  </back>
</text>
</TEI.2>
