<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Van den VII Vroeden van binnen Rome</title>
<author>Onbekend</author>
</titleStmt>
<editionStmt>
<edition>K. Stallaert (ed.): Van den VII vroeden van binnen Rome. Een dichtwerk der XIVe eeuw. Gent, 1889. (Uitgaven van de Koninklijke Vlaamsche Academie voor Taal- en Letterkunde. Reeks III: Middelnederlandse uitgaven, nr. 4).</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Van den VII Vroeden van binnen Rome"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1350"/></interpGrp>
<interpGrp type="witnessYear_from"><interp value="1350"/></interpGrp>
<interpGrp type="pubYear_to"><interp value="1400"/></interpGrp>
<interpGrp type="witnessYear_to"><interp value="1400"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Van den VII Vroeden van binnen Rome</TITEL>
<author>Onbekend</author>
<AARD>Rijm</AARD>
<BRON nr="K117">Brussel, Koninklijke Bibliotheek, II 1171</BRON>
<DATUM>1350-1400</DATUM>
<OMVANG>4514 verzen</OMVANG>
<BRON.OPM>Een hs. van 332 folia; per bladzijde 2 kolommen. De tekst bevindt zich op fol. 256-284. Deze bestaat feitelijk niet uit 4514, maar uit 4512 verzen, doordat een vers werd overgeslagen tussen vs. 2168 en 2169 en tussen vs. 2184 en 2186. Tot de andere teksten in dit hs. behoren o.a. de Eerste Partie van de Spiegel historiael van Jacob van Maerlant (fol. 284v-327) en Van der wive wonderlijcheit (lange versie) (fol. 327-328v).</BRON.OPM>
<EDITIE>K. Stallaert (ed.): Van den VII vroeden van binnen Rome. Een dichtwerk der XIVe eeuw. Gent, 1889. (Uitgaven van de Koninklijke Vlaamsche Academie voor Taal- en Letterkunde. Reeks III: Middelnederlandse uitgaven, nr. 4).</EDITIE>
<STATUS>Kritisch</STATUS>
<BRONMNW>1177 </BRONMNW>
<EDITIE.OPM>De lege regels in de editie Stallaert zijn niet gehandhaafd.</EDITIE.OPM>
<BRONNEN>Brussel, Koninklijke Bibliotheek, II 1171</BRONNEN>
<HSDRUK>Historie van die seuen wijse mannen van roemen</HSDRUK>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="1"/> Van den .vij. Vroeden van binnen Rome.</head>
<l><milestone unit="fol" n="256r"/> Hem allen biddic, die hier sijn,</l>
<l>Mi te horen een luttelkijn.</l>
<l>Ende te maken een gestille,</l>
<l>Indien dat ment doen wille.</l>
<l n="5">Men mach verstaen in desen boec</l>
<l>Some aventure scone ende goet.</l>
<l>Te Romen woende wilenere</l>
<l>Een keyser van groter ere</l>
<l>Die hiet Dyoclesiyen;</l>
<l n="10">Ende het geviel also mettien</l>
<l>Dat de keyser, de grote here,</l>
<l>Hadde een wijf met groter ere</l>
<l>Lange, ene goede vrouwe;</l>
<l>Si sterf; dies hadde hi rouwe;</l>
<l n="15">Ende hem bleef alre kinder maer een.</l>
<l>Die goede here Dyocliseen</l>
<l>Hadde ontboden haestelike</l>
<l>Die seven vroede van sinen rike,</l>
<l>Ende deed se allen niet hem somen,</l>
<l n="20">Gemeenlike voer hem comen.</l>
<l>Ten enen, die hiet Bauxillas,</l>
<l>Diere vorbaerste was</l>
<l>Ende best geboren van geslechte,</l>
<l>Sprac de keyser sine gedechte,</l>
<l n="25">Die vroet was ende van herten vri:</l>
<l>"Ghi heren", seit hi, "ic segge u twi</l>
<l><pb n="2"/>Dat ic u hebbe ontboden</l>
<l>Om te clagene mine noden.</l>
<l>Hier was mijn wijf, de keyserinne,</l>
<l n="30">Ane welke ic leide grote minne,</l>
<l>Alse elc goet man soude doen an wiven;</l>
<l>Nu eest gedaen met haren live,</l>
<l>Ende mi es bleven een oer van hare;</l>
<l>Dies wil ic doen nemen ware</l>
<l n="35">Ende wel gomen", sprac de here,</l>
<l>"Want allere kinder en hebbe ic mere,</l>
<l>Ende het es een knapelijn</l>
<l><milestone unit="fol" n="256v"/> Ende sal na mi u here sijn,</l>
<l>Want hets oer van den rike;</l>
<l n="40">Bedi heb ic u waerlike</l>
<l>Ontboden, onder u, seven vroeden,</l>
<l>Te wetene wie mijn kint mach hoeden,</l>
<l>Wisen, leren met trouwen,</l>
<l>Alse ic op hem mach betrouwen;</l>
<l n="45">Dat kint es maer seven yaer out;</l>
<l>Mijn scat, mijn silver ende mijn gout</l>
<l>Wert hem gereet die tkint sal hoeden."</l>
<l>Doe sprac ene van den seven vroeden,</l>
<l>Dat was de here Bauxillas,</l>
<l n="50">Die vorbarste ende rijcste was;</l>
<l>Van ouden so was hi grau;</l>
<l>Thaer scemerde hem also .i. pau,</l>
<l>Lanc was hi ende wel gescepen.</l>
<l>Den keyser began hi toespreken</l>
<l n="55">Ende seide: "Her keyser, gevet mi u kint,</l>
<l>Dat ghi met alre herten mint;</l>
<l>Ic salt wel houden ende met eren,</l>
<l>Ende binnen seven jaren leren</l>
<l>Die vroescap mijn, of binnen min".</l>
<l n="60">"Dats een scone beghin",</l>
<l><pb n="3"/>Sprac de keyser, "dat ghi mi biet;</l>
<l>Het ware onrecht dancte ics u niet".</l>
<l>Dander sprac, die hiet Anxilles:</l>
<l>"Here keyser, sijt seker des,</l>
<l n="65">Wildi mi geven uwen sone</l>
<l>Te doctrineerne, ic ben degone</l>
<l>Die hem sal leren dat can mijn sin</l>
<l>Binnen .vj. jaren ende min".</l>
<l>"Dits een vele scoen beheet",</l>
<l n="70">Sprac de keyser, "ende ic weet</l>
<l>U danc van dien, here Anxilles,</l>
<l>Maer niet so ne vernoy u des;</l>
<l>Ic wille vort horen uwe gesellen,</l>
<l>Dat si mi seggen selen ende tellen;</l>
<l n="75">Ende na dat hare tale gaet</l>
<l>Sal ic hebben minen raet."</l>
<l>Doe sprac de derde, ende hiet Tintillus,</l>
<l>Den keyser toe ende seide aldus</l>
<l>"Keyser, here, wildi mi geven</l>
<l n="80">U kint te lerene, so moet ic leven.</l>
<l>Inne sal hem in der jare vive,</l>
<l>Behoud mi God den sin in live,</l>
<l>Leren de vroescap die ic can,</l>
<l>Ende boven desen nochtan</l>
<l n="85">De vroescap der gesellen mijn".</l>
<l>"Daeraf mocht ic blide sijn",</l>
<l>Sprac de keyser, "here Tentillus,</l>
<l>Ware mijn soen geleert aldus</l>
<l>Alse ghi mi hebt geseit alhiere.</l>
<l n="90">Ic wille verstaen ane dandre vire</l>
<l>Wat si mi tandworden geven,</l>
<l>Ende daerna so wil ic leven".</l>
<l><pb n="4"/>Doe quam de vierde vort gegaen;</l>
<l>Dat was, alse ic hebbe verstaen,</l>
<l n="95">Die wel spotten conste ende sceren,</l>
<l>Ende was geheten onder de heren</l>
<l>Maelquidart, de lustege rode.</l>
<l>"Keyser here", seit hi, "bi Gode,</l>
<l>Dit en segge ic in genen scerne,</l>
<l n="100">Wildi mi geven te doctrineerne</l>
<l>Ende te lerene uwes selves kint,</l>
<l>Dat ghi lief hebt ende sere mint,</l>
<l>Ic wille u dies wel houden scire</l>
<l>Dat ic hem in der jare viere</l>
<l n="105">Sal leren de vroescap die ic can,</l>
<l>Also vele als er mi God an.</l>
<l>Vorder en vermete ic mi niet</l>
<l>Van gere dinc die mi gesciet".</l>
<l>Doe seide de keyser: "Here Malequidart,</l>
<l n="110">Mijn herte wil weten ende begart</l>
<l>Te horen spreken uwe gesellen;</l>
<l>Ende na dat si mi tellen</l>
<l>Ende seggen sal ic nemen raet</l>
<l>Wat mi best te doene staet".</l>
<l n="115">Mettien quam vort de vifte,</l>
<l>Die blide, metten sconen ansichte,</l>
<l>Die grau hadde al thaer;</l>
<l><milestone unit="fol" n="257r"/> Van ouden hadde hi menich yaer;</l>
<l>Dat was van Romen Cathoen de wise,</l>
<l n="120">Die vroet was van groten prise.</l>
<l>Hi seide: "Keyser, lieve here,</l>
<l>Onsti mi te doene de ere</l>
<l>Dat ghi mi wout uwen sone geven</l>
<l>Te leren, ic soude u al mijn leven</l>
<l n="125">Met goeder herten weten danc.</l>
<l><pb n="5"/>Binnen drie jaren, dats niet lanc,</l>
<l>Soude ic hem leren dat ic weet</l>
<l>Van vroetscapen, gerne ende gereet;</l>
<l>Maer van der vroetscap miere gesellen</l>
<l n="130">En wil ic mi vermeten no tellen</l>
<l>Dat ic se hem lere, ende segge u twi,</l>
<l>Inne weet hoe groet hare vroetscap si,</l>
<l>Ende wat verstannessen es ant kint;</l>
<l>Bedi wil ic mi vorder twint</l>
<l n="135">Niet onderwinden dan van mi".</l>
<l>Die keyser sprac: "Ic hore di</l>
<l>Grote redene seggen, Cathoen,</l>
<l>Maer inne weet noch wat ic sal doen</l>
<l>Eer hebben dine andre gesellen</l>
<l n="140">Geseit, ende na dat si mi selen tellen</l>
<l>Ende seggen, de gesellen dine,</l>
<l>Sal ic keren de herte mine".</l>
<l>Doe quam de seste vort gegaen.</l>
<l>Dat was een scoen, wel gedaen</l>
<l n="145">Ende wel gescepen over al;</l>
<l>Lanc was hi, inmidden smal,</l>
<l>Wit hadde hi de huut ende claer,</l>
<l>Kersp ende ghelu hadde hi thaer,</l>
<l>Dogen alse een valke grau,</l>
<l n="150">Sijn lijf scemerde alse een pau;</l>
<l>Wit was hi als een snee.</l>
<l>Genaemt was hi Jesse,</l>
<l>Ende hi ne hadde grane no bart.</l>
<l><pb n="6"/>Den keyser sprac hi toe ter vart</l>
<l n="155">Ende seide: "Hore na mi, keyser, here,</l>
<l>Wildi mi nu doen de ere</l>
<l>Dat ghi mi gavet uwen sone</l>
<l>Te lerene, ic ware degone</l>
<l>Die daertoe dade mine macht,</l>
<l n="160">Te wisene hem met miere cracht</l>
<l>Ende te leren binnen .ij. yaren</l>
<l>Die vroetscap die ic can, te waren.</l>
<l>Ic soude so wel sijns plegen,</l>
<l>Also lange alse ghi sout leven</l>
<l n="165">So soudijs mi weten danc".</l>
<l>Die keyser andwerde over lanc:</l>
<l>"Jesse, laet uwe gesellen seggen,</l>
<l>Ende daerop willic minen raet leggen".</l>
<l>Mettien quam vort Mamas,</l>
<l n="170">Die de sevende was.</l>
<l>Hi sprac dus den keiser toe</l>
<l>"Ay here, ende ic ware herde vroe</l>
<l>Ende blide, lieve here,</l>
<l>Wildi mi nu doen de ere</l>
<l n="175">Dat ghi mi gavet u kint te leerne.</l>
<l>Ic sout ontfaen herde gerne</l>
<l>Ende wesen hem van herten hout,</l>
<l>Ende pinen mi menichfout</l>
<l>Dat icken soude leren,</l>
<l n="180">Dat ghi mi dancken sout der eren</l>
<l>Die ic dore u soude hebben gedaen".</l>
<l>Die keyser andwerde saen,</l>
<l>Also een die blide was ende vroe:</l>
<l>"Ic versta wel", seit hi, "hoe</l>
<l n="185"><pb n="7"/> Dat ghi mi sijt van herten hout;</l>
<l>Des hebt alle danc menichfout.</l>
<l>Dat ghi gerne daet minen wille</l>
<l>Al daer ghi mocht, lude ende stille,</l>
<l>Wilde ics u allen gehingen;</l>
<l n="190">Maer daertoe wille ict nu niet bringen</l>
<l>Dat ic u wille doen so lede</l>
<l>Dat ic u geselscap scede;</l>
<l>U allen sevenen, alse ghi sijt,</l>
<l>Wil ic leveren op desen tijt</l>
<l n="195">Minen sone gemeenlike</l>
<l>Ende bidde u herde vriendelike</l>
<l><milestone unit="fol" n="257v"/> Dat ghijs alle gomet soe</l>
<l>Dat ics mach wesen vroe".</l>
<l>Doe ontfingen de .vij. vroede</l>
<l n="200">Dat kint daer in hare hoede.</l>
<l>Ende gingen tenen rade</l>
<l>Wat men best metten kinde dade,</l>
<l>Des avonts spade ende smergens vroe.</l>
<l>In haren rade vonden si doe:</l>
<l n="205">Lieten si tkint binnen der stat,</l>
<l>Het ware quaet; twi ende omdat</l>
<l>Tkint mocht sinen sin slaen</l>
<l>Ane vrouwen ende ane joncvrouwen saen,</l>
<l>Die hem therte ter ydelheit spoen</l>
<l n="210">Of raet gaven om quaet te doene.</l>
<l>Des namen de heren haren raet</l>
<l>Wat best daermede te doene staet.</l>
<l>Buten Rome stont een vrijthof;</l>
<l>De vroede bedachten hem daerof</l>
<l n="215"><pb n="8"/> Dat si daer souden ene sale</l>
<l>Doen maken; daer mochten si wale</l>
<l>Den kinde wisen ende leren</l>
<l>Al dat si wilden, de seven heren.</l>
<l>Die vrijthof stont bore wat</l>
<l n="220">Meer dan eene mile van der stat.</l>
<l>In dien vrijthof, in dat vergier,</l>
<l>Daer ic u af telle hier,</l>
<l>So mocht men sien ende nemen goem</l>
<l>Staende wel menegen boem,</l>
<l n="225">Ende sien wassen menich cruut,</l>
<l>Ende horen meneger vogele geluut,</l>
<l>Lude singen ende claer,</l>
<l>Omdat was so scone daer.</l>
<l>Die seven vroede bespraken</l>
<l n="230">Daer te doene ene sale maken,</l>
<l>Alsi daden eer yet lanc,</l>
<l>Omdat daer was niemens ganc.</l>
<l>Ende alse de sale was gemaect,</l>
<l>(Die scone was ende wel geraect.)</l>
<l n="235">Si daden an wegen ende an doren</l>
<l>Bescriven, achter ende voren,</l>
<l>In allentalven, in allen siden,</l>
<l>Der manen loep, der sonnen scinen;</l>
<l>Die seven arten mocht men daer</l>
<l n="240">Wel sien bescreven openbaer:</l>
<l>Astronomie ende fizike,</l>
<l>Ingromancie ende arismatike,</l>
<l>Gramarie ende rethorike,</l>
<l>Ende oec stont daer bescreven musike.</l>
<l n="245"><pb n="9"/> Alle dese seven arten</l>
<l>Stonden daer bescreven met begarten</l>
<l>Ende gemaelt vele scone.</l>
<l>Daeraf leerde men skeysers sone</l>
<l>Ene lesse in elken dage.</l>
<l n="250">Die meestre haddens goede behage,</l>
<l>Ende wel, dat hem bequam,</l>
<l>Dat dat kint so wel vernam;</l>
<l>Want alle dene meester liet,</l>
<l>Dander en liets niet.</l>
<l n="255">Dit dreven si so lange stont</l>
<l>Dat tkint was wijs ende verstont</l>
<l>Van alrehande wijshede</l>
<l>Alse enech siere meester dede.</l>
<l>Het disputeerde wel in latine</l>
<l n="260">Jegen elken meester sine,</l>
<l>Van vroescapen, van menegen saken.</l>
<l>Die meestre onderlinge si spraken</l>
<l>Dat si dat kint proeven souden,</l>
<l>Oft hem soude mogen houden</l>
<l n="265">Van vroscapen ende iet verstoede.</l>
<l>Eens nachts laget kint sonder hoede,</l>
<l>Ende sliep op sijn bedde vaste.</l>
<l>Doe quamen, alse vremde gaste,</l>
<l>Die meestre sijn, dats niet en wiste,</l>
<l n="270">Ende hadden gepeinst ene liste</l>
<l>Die si mickeden te doene.</l>
<l>Si namen .xvj. blader groene</l>
<l>Ende leidenre weer onder elken stapel</l>
<l>Des drachbeds, onder elken apel,</l>
<l n="275">Of siere gewassen stoeden.</l>
<l><pb n="10"/>Alse hem tkint began bevroeden</l>
<l>Ende het ontwiec ende wart geware,</l>
<l><milestone unit="fol" n="258r"/> Ende om hem sach haer ende dare,</l>
<l>Alse een die sceen tebarenteert,</l>
<l n="280">Die meestre vrageden wat hem dert?</l>
<l>Ende het andwerde ende sede:</l>
<l>"Daer ic ligge, op dese stede,</l>
<l>Duncket mi wesen aldus</l>
<l>Dat de vorste van den huus</l>
<l n="285">Es gedaelt, of derde verhoget,</l>
<l>Of dbedde mijn es opgetoget</l>
<l>Daer ic op te liggen plie;</l>
<l>Over waer duncket dus mie".</l>
<l>Alse de meestre verstoeden</l>
<l n="290">Dat hem tkint dus began vroeden,</l>
<l>Doe wisten si waele hoet hem stoet,</l>
<l>Dat het wijs was ende vroet,</l>
<l>Ende het wel soude connen met eren</l>
<l>Andworden allen heren,</l>
<l n="295">So wat dat men hem vragede,</l>
<l>Wel, dats hem behagede.</l>
<l>Doe gevielt also daer</l>
<l>Dat, cortelike daernaer,</l>
<l>Ten keyser quamen de lantsheren,</l>
<l n="300">Ende rieden dat hi met eren</l>
<l>Huwen soude ende nemen een wijf,</l>
<l>Daer hi mede leiden mochte sijn lijf,</l>
<l>Ende die wel ware sijn gevoech;</l>
<l>Bedi hi ware rike genoech,</l>
<l n="305">Al hadde hi kinder drie,</l>
<l><pb n="11"/>Rike genoech bleven sie.</l>
<l>Dus mach bliven ewelike</l>
<l>Den rechten oere tkeyserike,</l>
<l>Ende rike genoech van allen goede.</l>
<l n="310">Doe sprac die keyser vroede:</l>
<l>Hi soude doen dat hem rieden</l>
<l>Siene man ende sine liede,</l>
<l>Indien dat sijt pinen mochten</l>
<l>Dat si hem een wijf sochten.</l>
<l n="315">Doe brachten een wijf die baroene.</l>
<l>Dat was ene vrouwe scone,</l>
<l>Die de here nam te wive,</l>
<l>Ende dreef met haren live</l>
<l>Sijn delijt ende sijne gevoechte;</l>
<l n="320">Dus hadden si beide hare genoechte</l>
<l>Te gader, ene lange stont.</l>
<l>So dat ter vrouwen was gedaen cont</l>
<l>Dat de keyser, hare here,</l>
<l>Hadde enen sone, die al dere</l>
<l n="325">Ende al tgoet van den keyserike</l>
<l>Behoerde te hebben gemeenlike</l>
<l>Na sijn lijf, alse hi ware doet.</l>
<l>Dies hadde de vrouwe rouwe groet;</l>
<l>Bedi si hadde verstaen</l>
<l n="330">Dat met hare ware wel vergaen</l>
<l>Ware hi doet skeysers sone.</l>
<l>So stont met hare wel ende scone.</l>
<l>Wilde haer God der eren onnen</l>
<l><pb n="12"/>Dat si een oer hadde gewonnen</l>
<l n="335">Bi haren here, den keiser rike,</l>
<l>So sout oer sijn van den rike</l>
<l>Dat kint, of sijt bi hem hedde.</l>
<l>Doe si te samen lagen opt bedde,</l>
<l>Die vrouwe sprac den keiser toe:</l>
<l n="340">"Wach, here, twi eest mi soe</l>
<l>Lange verholen, dat ghi hebbet</l>
<l>Enen sone ende ghijs mi niet en segget?</l>
<l>Ende hets leden, te waren,</l>
<l>Nalijc bi den drien yaren</l>
<l n="345">Dat ghi mi naemt te wive.</l>
<l>Ic segge u wel, bi minen live,</l>
<l>Dat ic wille uwen sone sien".</l>
<l>"Vrouwe", sprac de here mettien,</l>
<l>"Mergen vroe, also wi op sijn,</l>
<l n="350">Sal ic senden om den sone mijn".</l>
<l>Des mergens, alse den dach</l>
<l>De keyser met ogen sach,</l>
<l>So riep hi te hem .ij. boden</l>
<l>Ende hiet se varen te .vij. vroeden,</l>
<l n="355">Seggen den lieven sone sijn</l>
<l>Dat hijt niet liete hi ne quame te him,</l>
<l>Ende sine meestre met hem brochte.</l>
<l><milestone unit="fol" n="258v"/> Die boden voeren wat si mochten</l>
<l>Ende rusten niet si ne quamen</l>
<l n="360">Daer si den jonchere vernamen</l>
<l>Met sinen meestren in de sale,</l>
<l>Die de boden ontfingen wale.</l>
<l>Die boden seiden wat si sochten</l>
<l>Ende wat boetscapen si brochten;</l>
<l n="365">Hoedat hem ontboet sijn vader</l>
<l>Dat hi quame ende sine meestre algader.</l>
<l><pb n="13"/>Die vroede gingen te rade,</l>
<l>Na den etene, savents spade;</l>
<l>Si gingen in de mane sien</l>
<l n="370">Of enege maniere soude gescien</l>
<l>Nuwelinge, die si niet en wisten;</l>
<l>Dat kint met hem, dat vol van listen</l>
<l>Ende van vroetscapen was.</l>
<l>"Wat sie ic?", seit hi, Banxillas,</l>
<l n="375">Ic sie ene wonderlike dinc</l>
<l>An de manen an den ommerinc".</l>
<l>"Wat eest", sprac dandre, "dat ghi siet?"</l>
<l>"Ondoet u ogen, en siedijs niet?</l>
<l>Die sterre", seit hi, "neven de mane,</l>
<l n="380">Doet mi weten ende verstane</l>
<l>Dat dit kint, teerste dat sal comen</l>
<l>Daert den vader sal hebben vernomen,</l>
<l>Ten iersten worde, dat sal spreken,</l>
<l>Sal hem in tween therte breken;</l>
<l n="385">Dats jammer vele groet".</l>
<l>"Laet mi sien", meester, "ic hebs noet".</l>
<l>"Sie", lieve kint, "siestuut so daer?"</l>
<l>"Ja ic", meester, "ghi segt waer;</l>
<l>Maer mi seget dandre sterre,</l>
<l n="390">Die van der mane staet niet verre,</l>
<l>Mach ic mi van spreken onthouden</l>
<l>Vij. dage, ic sal dlijf behouden.</l>
<l>Maer sere salt mi sijn te sure</l>
<l>Sal mi ghescien de aventure</l>
<l n="395">Dat ic behouden sal dat leven.</l>
<l>God moete mi sine hulpe gheven,</l>
<l>Dat ics boven moete comen.</l>
<l>Meester hebdijt so vernomen?</l>
<l>Duncket u waer wesen alsoe?"</l>
<l n="400">Doe saecht sijn meester, ende seide doe</l>
<l><pb n="14"/>"Wel lieve kint, du segs waer;</l>
<l>Wi sijn wi sevene, hebt genen vaer;</l>
<l>Elc sal di dragen enen dach,</l>
<l>Hem en ga sine vroescap af</l>
<l n="405">Die di te lerene hevet ontfaen;</l>
<l>Elc sal di enen dach vervaen</l>
<l>Om di te helpene ende wesen di neven".</l>
<l>"So mach ic wale behouden dleven",</l>
<l>Sprac dat kint; "meester, doet soe".</l>
<l n="410">Ende alle geloveden sijt hem doe,</l>
<l>Elc over hem, dat sijt hem souden</l>
<l>Wel ende ghestede houden.</l>
<l>Des mergens, doet dach wart,</l>
<l>Gereiden hem te vart</l>
<l n="415">Die boden, ende de jongelinc,</l>
<l>Die te sinen vader ginc.</l>
<l>Van der teren, diere was gedaen,</l>
<l>Waest wel ter meester wille gegaen,</l>
<l>Die den kinde volgeden naer,</l>
<l n="420">Om wien si hadden groten vaer.</l>
<l>Tkint en ruste niet vore dat quam</l>
<l>Daert den vader sijn vernam;</l>
<l>Diene blidelike ontfinc,</l>
<l>Dat was de keyser den jongelinc.</l>
<l n="425">Hi hieten willecome sijn:</l>
<l>"Sijt willecome, sone mijn",</l>
<l>Dat sprac de vader toten kinde,</l>
<l>Dat hi met alre herten minde</l>
<l>Boven alle creaturen.</l>
<l n="430">Ende aldoe, te selver uren,</l>
<l><pb n="15"/>Neech tkint den vader metten hovede.</l>
<l>Dat was de vader, de sere droevede,</l>
<l>Dat sijn kint niet spreken mochte;</l>
<l>Dat dede hem vele onsochte</l>
<l n="435">Ende dwancken int herte sere.</l>
<l>Doe sprac de vrouwe toten here,</l>
<l>Die hadde vernomen niemare</l>
<l>Dat sijn sone comen ware,</l>
<l><milestone unit="fol" n="259r"/> Ende hi verloren hadde sine sprake.</l>
<l n="440">Wel luttel wassijs tongemake.</l>
<l>Nochtan ginc sine besien.</l>
<l>Te keyser ginc si mettien</l>
<l>Ende seide: "En sijt niet tonghemake,</l>
<l>Laet mi bewerden ende den knape;</l>
<l n="445">Ic salen vele wel doen spreken,</l>
<l>Bi miere lust, bi minen treken,</l>
<l>Dat segic u, sprac hi nie".</l>
<l>"Wel gerne, vrouwe", seide hie,</l>
<l>"Nemten hier, ic leveren u,</l>
<l n="450">Doet er mede uwen wille nu".</l>
<l>Die keyserinne nam te hant</l>
<l>Den jonghelinc bi der hant,</l>
<l>Ende deden allene met haer gaen</l>
<l>In ene camere, vele saen,</l>
<l n="455">Daert eenlec was genoech.</l>
<l>Dat was wel der vrouwen gevoech.</l>
<l>Op een bedde gengen si sitten bede,</l>
<l>Ende de vrouwe sprac gerede:</l>
<l><pb n="16"/>"Lieve kint", seide die vrouwe,</l>
<l n="460">"Ic hebbe di, bi miere trouwe,</l>
<l>Gemint, herde lange eest leden;</l>
<l>Noit const ic comen ter stede</l>
<l>Dat ic' metti gemene</l>
<l>Verholenlike mocht sijn allene,</l>
<l n="465">(Over waer make ict u cont)</l>
<l>Sonder nu op dese stont;</l>
<l>Minen magedoem heb ic di gehouden.</l>
<l>Van dinen vader hadde ic noit scouden.</l>
<l>Ic wille dat wi nu, op dese tijt,</l>
<l n="470">Te gader driven onse delijt;</l>
<l>Boven alle dinc minne ic di,</l>
<l>Ende hieromme so pijnde ic mi</l>
<l>Dat ic gewan dinen vader</l>
<l>Om van di te hebben algader</l>
<l n="475">Mine begerte ende mijn gevoech".</l>
<l>Den kinde si in dogen loech,</l>
<l>Ende hare arme sloech si bede</l>
<l>Den kinde om den hals ende sede:</l>
<l>"Wel, suete amijs", sprec jegen mie,</l>
<l n="480">Datti geluc ende ere gescie".</l>
<l>Si waende tkint daer ter stont</l>
<l>Hebben gecust an sinen mont;</l>
<l>Maer hi ontrac hare thovet</l>
<l>Ende dies wachti, dies gelovet</l>
<l n="485">So hi best conste ende mochte.</l>
<l>Doe was der vrouwen te moede onsochte,</l>
<l>Dat si gevorderen niet can de dinc</l>
<l>Daer si wel dompelike toe vinc.</l>
<l><pb n="17"/>Alse de vrouwe dit sach</l>
<l n="490">Dat hare gehelpen niet en mach</l>
<l>die dinc, die si hadde bestaen,</l>
<l>Si scamets hare ende wart onttaen</l>
<l>Dat sijs so verre hadde geliet</l>
<l>Dat si den knape hadde gevriet;</l>
<l n="495">Si wanets wel gewroeget wesen,</l>
<l>Ende lievet gepeinset binnen desen</l>
<l>Sulke lust ende sulc baraet,</l>
<l>Mach si, dat men dat kint verslaet.</l>
<l>Si ginc haer scrauwelen wel gedichte</l>
<l n="500">Met haren nagelen in haer ansichte,</l>
<l>Ende wranc haer hande ende sleet haer haer,</l>
<l>Ende began driven groet mesbaer,</l>
<l>Ende maecte haer selven al een bloet,</l>
<l>Ende riep wel lude, daer si stoet,</l>
<l n="505">Hulpe, "Wacharme! hare hare!</l>
<l>Hier es een duvel, een mordenare,</l>
<l>Die mi wil mordren ende vercrachten!"</l>
<l>Doe quam daer al, met machten,</l>
<l>Die keyser gelopen, ende sine liede</l>
<l n="510">Van der salen, die masniede,</l>
<l>Si quamen daer gelopen toe,</l>
<l>Ende den keyser began soe</l>
<l>Te clagene over sinen sone dare;</l>
<l>Ende si seide dat hi een duvel ware,</l>
<l n="515">Die se te morden hadde geacht,</l>
<l>Ende oec wilde hebben vercracht,</l>
<l>Ende haers ondancs bi hare gelegen.</l>
<l><milestone unit="fol" n="259v"/> Dat kint en seider niet jegen;</l>
<l>Si mocht wale clagen dat si wilde</l>
<l n="520"><pb n="18"/> Die keyser hiet dat men tkint hilde</l>
<l>Ende ment uter stat lede,</l>
<l>Daer men hem de doet gerede.</l>
<l>Den baroenen van den lande</l>
<l>Jammerets, ende quamen te hande</l>
<l n="525">Ten keyser, haren here, gegaen,</l>
<l>Ende baden hem dat hijt liete staen</l>
<l>In versten toten andren dage,</l>
<l>Ende dade vonnesse na hare clage</l>
<l>Ende daerna wreken soude.</l>
<l n="530">Die keyser lovet houde</l>
<l>Ende hieten in de gayole doen.</l>
<l>Die vrouwe seide: "Mi die duvel spoen</l>
<l>Dat ic nie ane u quam,</l>
<l>Ende so menich hoge man</l>
<l n="535">Mi wilde hebben gehadt te wive,</l>
<l>Die mi soude te minen live</l>
<l>Hebben gedaen al mijn gevoech;</l>
<l>Ende ghi, van dat mi een keytijf sloech</l>
<l>Ende mi wilde hebben gemort,</l>
<l n="540">Dore dinc die ghi hebt gehort.</l>
<l>Ne wildijs mi doen gene bate;</l>
<l>Hets wel recht dat ic u hate;</l>
<l>Ende hebbe ics morgen gene wrake,</l>
<l>Ic ben de nemmermere genake</l>
<l n="545">Uwen bedde no uwer side."</l>
<l>"Ja ghi, vrouwe, merghen betide</l>
<l>Sal ic vergaderen al mijn hof,</l>
<l>Ende sal u wrake doen daerof."</l>
<l>Der vrouwen tornede in den moet,</l>
<l n="550"><pb n="19"/> Dat de here verversten doet,</l>
<l>Hi ne hadde tkint te hant verdaen.</l>
<l>Al noch waent sijt wel gegaen,</l>
<l>Bidien dat sire toe sal seggen;</l>
<l>Hare herte sal sire soe toe leggen,</l>
<l n="555">Mach si, dat haer niet en sal ontvechten.</l>
<l>Hare tale begonst si dus rechten,</l>
<l>Dat hi dade dulheit groet</l>
<l>Hi ne brachte tkint ter doet,</l>
<l>Bedi si seide, dat hi soude</l>
<l n="560">Ontervet sijn bi skints scoude;</l>
<l>Ende soude hem wel seggen hoe</l>
<l>Dat hem gevallen soude also,</l>
<l>Ende also sout hem sijn vergouden</l>
<l>Alse de lopelinc gout den boem ouden.</l>
<l n="565">"Here", seit si, "ghi wert ontervet,</l>
<l>Ghi ne siet den raet dat hi stervet,</l>
<l>Die knape, die ghi heet u sone.</l>
<l>Ghi sult doen alse dede degone</l>
<l>Die enen pijnboem hadde in sijn hof,</l>
<l n="570">Ende bi enen lopelinge daerof;</l>
<l>So wert int ende de pijnboem</l>
<l>Verdorven, dat mens nam goem;</l>
<l>Also alse ic wel tellen soude</l>
<l>Waert dat ict vertellen woude</l>
<l n="575">Ende hets te seggene hoechede mie.</l>
<l>Maer Gode bidde ic, dat u gescie,</l>
<l>Of ghi dat kint nie ne verdoet</l>
<l>Ende mi nie ne coelet minen moet,</l>
<l><pb n="20"/>Also alst dengene dede".</l>
<l n="580">"Hoe was dat, vrouwe?" de keyser sede,</l>
<l>"Ic moet weten sekerlike".</l>
<l>"Ende ic salt u seggen waerlike",</l>
<l>Sprac die vrouwe, "hoe dat gevel.</l>
<l>Nu hort er na, so doedi wel".</l>
<l n="585">Hier int lant woende wilenere</l>
<l>Een rijc porter, een rijc here,</l>
<l>Die hadde enen sconen boengart,</l>
<l>Dien hi lief hadde ende wert,</l>
<l>Want daerin stont menich boem.</l>
<l n="590">Die rike man nam van allen goem,</l>
<l>Maer ane enen, diere stont int hof,</l>
<l>Leide de here meest sinen lof,</l>
<l>Dat was ane enen pijnboem;</l>
<l>Daeraf hiet hi nemen goem</l>
<l n="595">Sinen boengardre die thof helt.</l>
<l>Op enen tijt so gevelt,</l>
<l>Dat de here quam te sinen boem,</l>
<l><milestone unit="fol" n="260r"/> Dat hi vorsach ende nam goem</l>
<l>Dat van den boem wies .i. lopelinc,</l>
<l n="600">Die uter erden recht opwart ginc,</l>
<l>Bede so slecht ende so rechte</l>
<l>Dat de here meer sine gedechte</l>
<l>An den sconen lopelinc lede</l>
<l>Dan hi an den sconen boem dede.</l>
<l n="605">Doe mochts die here niet ontbaren</l>
<l>Hi ne most daer riden ende varen</l>
<l>Tere stede, daer hi sijn woude.</l>
<l>Sinen knape riep hi boude</l>
<l>Te hem, ende boven alle dinc</l>
<l n="610"><pb n="21"/> Den pijnboem ende den lopelinc</l>
<l>Beval hi hem tachterwarne.</l>
<l>Die knape seide, hi sout doen gerne.</l>
<l>Die here, die sinen wech nam,</l>
<l>Ende niet en ruste vore hi quam</l>
<l n="615">Ter stede daer hi woude sijn,</l>
<l>Ende merrede langer een luttelkijn</l>
<l>Dan hi geacht hadde te doene.</l>
<l>Ende eens dages quam degone</l>
<l>Den boem ende den lopelinc besien,</l>
<l n="620">Ende vant den lopelinc mettien</l>
<l>Gewassen crom, die opwart ginc.</l>
<l>Bi enen telge datter boven hinc.</l>
<l>Binnen desen was de here comen</l>
<l>Ende hevet also vernomen.</l>
<l n="625">Doe vragede de here den knape te hant</l>
<l>Of hem yet ware becant</l>
<l>Waerbi het was ende wat hem dert?</l>
<l>"En siedi niet, here, wat hem wert?"</l>
<l>Sprac de knape, "nu nemet goem</l>
<l n="630">Dat dat telch van den ouden boem,</l>
<l>Dat hanget daer boven, es al te lanc</l>
<l>Ende benemt hem sinen ganc."</l>
<l>"Nem ene axe ende slach dat af,</l>
<l>La sien of men hem yet helpen mach"</l>
<l n="635">Die knape seide: "Here, jaet,</l>
<l>Sider meer dat men dat telch afslaet,</l>
<l>Te beteren ganc hevet de lopelinc."</l>
<l>"llere, nu hort vort de dinc,</l>
<l>Dat seide de vrouwe toten here.</l>
<l n="640">"Die lopelinc vervroide so sere</l>
<l>Doe hi mochte hebben sinen ganc,</l>
<l><pb n="22"/>Hi wart so groet ende so lanc</l>
<l>Dat doude boem, die tierst hadde gewelt,</l>
<l>Bederf ende moste sijn gevelt</l>
<l n="645">Ende geroedt, dore slopelijns wille".</l>
<l>Dit horde de keyser ende sweech stille,</l>
<l>Ende verstoet wel wat si seide.</l>
<l>"Here", sprac de vrouwe, "dus gout met leide</l>
<l>Die jonge sprute den ouden boem.</l>
<l n="650">Op dese exemple nemet goem,</l>
<l>Alsus sal u voeren u sone;</l>
<l>Mach hi, hi sal boven u comen</l>
<l>Ende u verstoten van uwer ere".</l>
<l>"So ne salt niet comen", sprac de here,</l>
<l n="655">"Ic salen morgen vroe uutwart</l>
<l>Doen leiden ende verdoen ter vart."</l>
<l>Des mergens wart de here in wake</l>
<l>Ende riep hem sinen knape,</l>
<l>Ende hiet hem nemen tkint te vart</l>
<l n="660">Ende vaste leiden uutwart,</l>
<l>Ende dat ment emmer verdade.</l>
<l>Nu goet metten kinde te quade.</l>
<l>God en borget selve, alse here,</l>
<l>Hen levet langer mere,</l>
<l n="665">Hen si dat God wille behoeden.</l>
<l>Doe quam dierste van den vroeden,</l>
<l>Die des kints meester was,</l>
<l>Dat was de vroede Banxillas.</l>
<l>Hi quam met sporen geslegen toe;</l>
<l n="670">Toten keyser reet hi doe,</l>
<l>Ende ontboet hem goeden dach.</l>
<l><pb n="23"/>Die keyser lelec op hem sach,</l>
<l>Ende sprac weder: "In groete u niet."</l>
<l>"Here, dats mi leet, wats u gesciet?</l>
<l n="675">Wat hevet jegen u mesdaen</l>
<l>U sone, dat ghine wilt verslaen?"</l>
<l>"Ja", sprac de keyser, "ghi ne wetes oec niet;</l>
<l><milestone unit="fol" n="260v"/> Also evel werde u alse hem gesciet</l>
<l>Ende allen uwen gesellen den vroeden.</l>
<l n="680">Ghi hadt mijn kint in uwer hoeden,</l>
<l>Ghi ende uwe gesellen, te lerene</l>
<l>Ende in dogeden te bekerene;</l>
<l>Nu hebdi hem genomen dbeste,</l>
<l>Dats de sprake; nochtan, int leste,</l>
<l n="685">Wildi mijn wijf hebben vercracht</l>
<l>Ende bi haer gelegen met siere macht.</l>
<l>Dese overdaet sal hi becopen;</l>
<l>Gere genaden ne dorvedi hopen,</l>
<l>Noch enich van uwen gesellen,</l>
<l n="690">Ghi ne sult alle de doet bequellen".</l>
<l>Alse dit Banxillas horde,</l>
<l>Vroedelike gaf hi andworde:</l>
<l>"Here, ic en bewane mi niet des</l>
<l>Dat dese dinc yet waer es</l>
<l n="695">Die men u doet te verstane;</l>
<l>Hets logene, na minen wane,</l>
<l>Ende sonder waen ict oec wel weet;</l>
<l>Van allen dinge weet God dbesceet;</l>
<l>Al hevet dat kint de sprake verloren,</l>
<l n="700">Ja en sprac niet alst was geboren;</l>
<l>Ende alst onsen Here tijt dochte</l>
<l>Gaf hi hem sprake, alse hi wel mochte.</l>
<l>So mach hi noch, alst sijn wille es.</l>
<l>Maar groet jammer dunct mi des;</l>
<l n="705"><pb n="24"/> Al hevet dat kint de sprake verloren,</l>
<l>Salt bedi de doet becoren,</l>
<l>Dats grote jammerheide,</l>
<l>Van dien dat de vrouwe seide</l>
<l>Dat hi se vercracht hebben woude?</l>
<l n="710">Ic weet wel, en hads noyt scoude".</l>
<l>"Hoe mocht dat wesen?" sprac de here,</l>
<l>"Ic sach mijn wijf mesmaket sere,</l>
<l>Thaer geroept ende bloedech wesen,</l>
<l>Te mere bewane ic mi van desen".</l>
<l n="715">"Ay here", seide Banxillas,</l>
<l>"Dies wives lust hoe groet si was,</l>
<l>Dat wetti algader niet;</l>
<l>An hare wet ict wel ende siet,</l>
<l>Dat sine noyt onsochte en droech,</l>
<l n="720">Alset kenlec es genoech;</l>
<l>Sine droegen noyt in haren lichame</l>
<l>Der maende negen; het ware blame;</l>
<l>Die dinc en ware bat inscine,</l>
<l>Dodijt doere de stiefmoeder sine,</l>
<l n="725">Uus selves eer, uus selves kint,</l>
<l>Ere ghi dwaer bat ondervint.</l>
<l>So moet God geven, daer men toe sie,</l>
<l>Van u dat also ghescie</l>
<l>Alst dede den ridder groet,</l>
<l n="730">Die daeran coelde sinen moet</l>
<l>Alse hi, met onrechte groet,</l>
<l>Sinen hasewint sloech doet".</l>
<l>"In wat manieren quamt daertoe?</l>
<l><pb n="25"/>Ic moet weten" sprac de keyser "ende hoe</l>
<l n="735">Datten riddere so gesciede".</l>
<l>&#x00AB;Here, ondanc hebbe hi diet u bediede,</l>
<l>Noch late weten emmermeer</l>
<l>Ghi ne laet versten heden meer</l>
<l>Die doet van den jongelinc".</l>
<l n="740">"Ic salt doen", sprac de coninc,</l>
<l>"Gaet ende doeten weder halen".</l>
<l>Ende metter selver talen</l>
<l>Begon doe tellen Banxillas,</l>
<l>Die vroede, die skinds meester was,</l>
<l n="745">Hoedat geviel den ridder goet</l>
<l>Die an den hasewint coelde sinen moet.</l>
<l>Here Banxillas doe sede:</l>
<l>"Het geviel in ene stede,</l>
<l>Op enen belokenen Sinxendach,</l>
<l n="750">Alst God wilde ende Hi gelach,</l>
<l>Dat een ridder gaf tetene vele lieden,</l>
<l>Ende na etene si hem berieden,</l>
<l>Diere comen waren gemeenlike,</l>
<l>Dat si onder hem vriendelike</l>
<l n="755">Buten souden, op de stonden,</l>
<l>Varen houden ene tafelronde.</l>
<l>Dit was ene waerlike dinc.</l>
<l>De muer, de om de sale ginc,</l>
<l><milestone unit="fol" n="261r"/> Hi was out ende van ouden tiden,</l>
<l n="760">Ende daerin was ene clove wide,</l>
<l>Ende in de clove een serpent,</l>
<l>Dat lach ende lutoerde onder went,</l>
<l>Ende hoerde al dat geluut</l>
<l>Also de ridderen voeren uut;</l>
<l n="765">Ende selve de here van der stede,</l>
<l>Die hem ten wapenen gerede mede,</l>
<l>Alse een die justeren wilde,</l>
<l><pb n="26"/>Bede met spere ende met scilde,</l>
<l>Dat was sijn gepeins ende sijn gemeen;</l>
<l n="770">Die here hadde kinder maer een,</l>
<l>Ende tselve lach in de wiege naect;</l>
<l>Ende de wiege was so gemaect,</l>
<l>Staende op stapele viere,</l>
<l>Al waer si omgevallen sciere,</l>
<l n="775">Des kinds ansichte heds niet beseven,</l>
<l>Dat in de wiege lach beneven.</l>
<l>Die voestre hadde dat kint verleit</l>
<l>Te slapene, ende hadde hare gereit;</l>
<l>Ten venstren es si liggen gegaen,</l>
<l n="780">Ende liet dat kint allene staen</l>
<l>In de sale bi enen hasewint.</l>
<l>Die wiege stont onder wint,</l>
<l>Sodat opt serpent, in de broke,</l>
<l>Sloech van den kinde de roke.</l>
<l n="785">Dat serpent stac thovet uut</l>
<l>Ende hoerde de sale sonder geluut</l>
<l>Van lieden, ende en sach niemen daerin.</l>
<l>Het croep uut ende verboude him,</l>
<l>Ende soude ten kinde hebben gegaen.</l>
<l n="790">Alst de hasewint hadde verstaen,</l>
<l>Doe wart ginder een wijch groet;</l>
<l>Int ende wart verbeten doet</l>
<l>Dat serpent van den hasewinde;</l>
<l>Sonder deren van den kinde</l>
<l n="795">Verbeet de hasewint doet.</l>
<l>Maer de wiege wart al bebloet</l>
<l>Also de hasewint daerover stoet,</l>
<l>Doe tusschen hem tween de wijch was groet,</l>
<l>So wart omme gewelvet de wiege.</l>
<l n="800">En waent niet dat ic u liege.</l>
<l>Die wigestapele waren hoech.</l>
<l><pb n="27"/>Al waest dat de wiege omvloech,</l>
<l>Des kints ansichte quam niet ter erden,</l>
<l>Omdat de wiegestapele werden,</l>
<l n="805">Ende tkint bleef slapende alse te voren.</l>
<l>Nu mogedi van den here horen,</l>
<l>Die wederkeerde van den spele.</l>
<l>Doe hi quam in die zele.</l>
<l>So hordi roepen de voestre sijn:</l>
<l n="810">"Verbeten hevet dat kint mijn</l>
<l>Dese hasewint, hi verwoet,</l>
<l>Siet hoe hi es bebloet!"</l>
<l>Metter haest trac de here tswert</l>
<l>Ende sloech hem thovet af ter vart,</l>
<l n="815">Omdat hi waende dat ware waer.</l>
<l>Ter wiegen liep hi daernaer,</l>
<l>Ende kerese omme ende vant dat kint,</l>
<l>Nieweren gequetst een twint,</l>
<l>Dat lach ende wimpelgreen.</l>
<l n="820">Doe was de ridder der droefster een</l>
<l>Die in de wereft mochte sijn;</l>
<l>Hi ginc bat vort een luttelkijn</l>
<l>Ende vint dat serpent doet gebeten,</l>
<l>Dat wel waende tkint hebben geten.</l>
<l n="825">Doe hi wiste de waerhede</l>
<l>Te sinen wive ende ter voestren hi sede:</l>
<l>"Ghi hebt doen slaen te doet</l>
<l>Den hasewijnt, hen was gene noet;</l>
<l>Dats mi leet, maer hets te spade.</l>
<l n="830">In wille niet dat men mi lade</l>
<l>Penitentie daeraf, sonder ic selve,</l>
<l>(Mi ne roect wiere om belge)</l>
<l><pb n="28"/>Ic sal allene gaen mijn lijf</l>
<l>Tormenten, alse een keytijf,</l>
<l n="835">In exil, daer men niemen en weet,</l>
<l>Gedogen arbeit ende leet."</l>
<l>Die voervote sneet hi of</l>
<l>Van sinen cousen ende rumede sijn hof,</l>
<l><milestone unit="fol" n="261v"/> Wollen ende bare voet.</l>
<l n="840">"Here keyser, God geve dat so moet</l>
<l>U gescien alse hem dede,</l>
<l>Of ghi bi uwer inloephede</l>
<l>U kint aldus verslaet,</l>
<l>Dore siere stiefmoeder raet!</l>
<l n="845">Des onne u God, daer wi toe sien,</l>
<l>Dat met u so moete gescien</l>
<l>Alset metten goeden riddere dede!"</l>
<l>"Hen sal niet", sprac de keyser mede,</l>
<l>"Hi ne stervet heden mere".</l>
<l n="850">Dat hof sciet; doen ginc de here</l>
<l>Te siere vrouwen vele sciere,</l>
<l>Die hem togede leleke siere,</l>
<l>Ende alst de here aen haer vernam</l>
<l>Vragede hi twi si ware so gram?</l>
<l n="855">Si seide: "Here, niet en eest om mie</l>
<l>Dat ic gram ben, maer dat ic sie</l>
<l>U verlies grote, dat es mi leet".</l>
<l>"Waeran?" seit hi. "Ic, here, wel weet</l>
<l>Dat ghi ontervet noch sult wesen,</l>
<l n="860">Ende allene bi desen</l>
<l>Die men seit dat es u sone.</l>
<l>So ic u meer daeraf vermone,</l>
<l>So ghijs min dore mi doet.</l>
<l>God geve datter u af comen moet,</l>
<l n="865"><pb n="29"/> Ende so gevalle ende gescie</l>
<l>Alst dede den ever, daer ict gesie,</l>
<l>Die al crauwende was verslegen!</l>
<l>So salt, ghi ne wacht u daerjegen".</l>
<l>"Hoe gesciede den ever", vrouwe,</l>
<l n="870">"Dat wil ic weten, bi miere trouwe".</l>
<l>"Here, seit si, ic salt u seggen,</l>
<l>Te siene of ghire sin an moget leggen."</l>
<l>"Ane dit lant was wilen een foreest</l>
<l>Dat men wiste alre bossche meest;</l>
<l n="875">Men wiste geen mere in geen lant;</l>
<l>Wilder beesten men daer vele in vant,</l>
<l>Herde fel ende putertieren;</l>
<l>Dore de beesten ongehiere,</l>
<l>Die int foreest waren menichfoude,</l>
<l n="880">En dorste niemen genaken den woude.</l>
<l>In midden dwout stont een dan</l>
<l>Ende een vele scone plain.</l>
<l>Te middewarde ene eke stoet,</l>
<l>Die ekelen op hadde menegen hoet;</l>
<l n="885">Ende int wout woende een everswijn</l>
<l>Dat, bi costumen, de lijfnere sijn</l>
<l>Plach te halen onder den boem.</l>
<l>Een herde dies nam genen goem;</l>
<l>Hadde tere tijt ene beeste verloren</l>
<l n="890">In den bossche (dies hadde hi toren);</l>
<l>Die herde ginc de beeste soeken</l>
<l>Onder eyken ende onder boeken;</l>
<l>Also alsen aventure brochte,</l>
<l>Onder de grote eyke hi gerochte,</l>
<l n="895">Daer hi vele ekelen onder vant.</l>
<l>De herde gaderde al te hant</l>
<l>Der ekelen vol den boesem sijn.</l>
<l><pb n="30"/>Mettien quam dat everswijn.</l>
<l>Doe hijt versach, hi ne wiste wat doen,</l>
<l n="900">Maer clam saen op den boem;</l>
<l>Daer waendi best sijn lijf onthouden.</l>
<l>Ende de ever began verbouden,</l>
<l>Die hongerech was, ende wilde hem saden;</l>
<l>Ende die herde hadde geladen</l>
<l n="905">Van ekelen vol den boesom sine.</l>
<l>Hi liet se vallen den everswine,</l>
<l>Ende die ever began versaden.</l>
<l>Nochtan was hi niet verladen</l>
<l>Hi ne hief thovet op ende sach den knecht,</l>
<l n="910">Die vrese hadde ende vrecht,</l>
<l>Die dekelen gaderde vort ende weder,</l>
<l>Ende werp se den ever neder.</l>
<l>Doe peinsde hi ene liste groet</l>
<l>Die hom helpen uter noet,</l>
<l n="915">Al werpende de ekelen neder;</l>
<l>Die ever en sach niet weder.</l>
<l>Doe clam de herde van den boem,</l>
<l>Die wel sach ende nam goem</l>
<l><milestone unit="fol" n="262r"/> Dat dever sat was ende ginc slapen.</l>
<l n="920">De herde began hem naken</l>
<l>Ende gincken crauwen harentare.</l>
<l>So dat hijs wert gheware</l>
<l>Dat die ever vaste sleep.</l>
<l>Stillekijn hi sijn mes gegreep</l>
<l n="925">Ende stacken daermede in sijn herte,</l>
<l>Ende sneet hem ontwe die sterte.</l>
<l>Dus wart daer sijn lijf genomen</l>
<l>Den ever crauwende. Dus salt u comen.</l>
<l>Die seven vroede selen u crauwen</l>
<l n="930"><pb n="31"/> Met worden, smeken, ende gelauwen</l>
<l>Ende nemen u tlijf. Ic bidde u, care,</l>
<l>Op dese exemple nemet ware,</l>
<l>Ende hout u crachtech ende stijf,</l>
<l>Ende si u niet en nemen dlijf</l>
<l n="935">Al crauwende, alse men den ever dede".</l>
<l>"Neen si niet", sprac de keyser mede,</l>
<l>Mergen wert verdaen, te waren,</l>
<l>Mijn soen, daer es geen langer sparen,</l>
<l>Ende die .vij. vroede selen bewerven</l>
<l n="940">De doet ende des lives derven".</l>
<l>Die nacht leet, de dach quam,</l>
<l>Ende alse de keyser vernam</l>
<l>Den dach ende hijs wart geware:</l>
<l>"Gaet", seit hi, "doet mi comen hare</l>
<l n="945">Den sone mijn, ic salen doden".</l>
<l>Doe moesten halen sine boeden,</l>
<l>Ende de here hieten uutwart leden,</l>
<l>Metter spoet hem de doet gereden;</l>
<l>Ende alse men uutwart leden soude,</l>
<l n="950">Quam dander vroede gereden boude;</l>
<l>Dat was sijn meester Anxillas.</l>
<l>Hi reet dare de keyser was,</l>
<l>Ende boet hem goeden dach.</l>
<l>Die keyser lelec op hem sach,</l>
<l n="955">Ende sprac, alse hine hadde vernomen:</l>
<l>"Ghi ne sijt mi niet willecomen".</l>
<l>"Waerom here?" sprac Anxilles.</l>
<l>"Ja, ghi ne wet niet twi dat es",</l>
<l>Sprac de keyser. "Here, neen ic".</l>
<l n="960"><pb n="32"/> "Ghi lieget; hets leden goet stic</l>
<l>Dat ic u gaf mijn kint te lerene,</l>
<l>Ende uwen gesellen, om te bestierene</l>
<l>In dogeden ende in vroetscepen.</l>
<l>Nu hebdi jegen mi mesgrepen.</l>
<l n="965">Want de sprake hebdi hem benomen;</l>
<l>Ende also herde mach mi mescomen</l>
<l>Dat hi mijn wijf wilde vercrachten.</l>
<l>Ghi ne selets u nemmermeer so wachten</l>
<l>In sal u allen sevene</l>
<l n="970">Verdoen ende roven van den levene".</l>
<l>"Ay here", sprac Anxilles,</l>
<l>"Dore God, gelovet niet des,</l>
<l>So doedi wel, her keyser, rike,</l>
<l>Het es al logene waerlike</l>
<l n="975">Wat dat seget uwe vrouwe</l>
<l>Van vercrachtene, bi miere trouwe;</l>
<l>Si doet u logene verstaen,</l>
<l>Omdat si tkint wille hebben verdaen.</l>
<l>Si weet wel, ware tkint doet,</l>
<l n="980">So ware hare bliscap groet.</l>
<l>Mocht si dan een oer bi u gewinnen</l>
<l>So bleve hoer tkeyserike met minne;</l>
<l>Bedie soude sijt gerne sien,</l>
<l>Mocht se, dat se u brecht in dien</l>
<l n="985">Dat ghi verdaet u kint.</l>
<l>Al eest dat ghire gene sprake an vint</l>
<l>Alse nu, te desen stonden,</l>
<l>Het wert in andren poente vonden</l>
<l>Dat spreken sal wel haestelike.</l>
<l n="990">Nu, onne u God van hemelrike,</l>
<l><pb n="33"/>Of ghi dus tkint verdoet,</l>
<l>Dat met u also gescien moet</l>
<l>Alse Ypocras van den neve sijn".</l>
<l>"Hoe was dat? Ic wille weten den fijn</l>
<l n="995">Ende dat ment mi make cont".</l>
<l>Anxilles sprac daer ter stont:</l>
<l>"Here, inne segt u niet, waerlike,</l>
<l>Ghi ne doet vergeten haestelike</l>
<l><milestone unit="fol" n="262v"/> U kint te dodene tote morgen,</l>
<l>1000  Dat nu levet met groten sorgen".</l>
<l>"Nu segt", seit hi, "ic wilt also".</l>
<l>Doe was Anxilles blide ende vro,</l>
<l>Ende men [ginc] tkint weder halen;</l>
<l>Ende alst leet dore der salen,</l>
<l n="1005">Het neech den meester ende den vader,</l>
<l>Ende den lieden allegader,</l>
<l>Diere waren in de sale.</l>
<l>Ende Anxilles began de tale.</l>
<l>Anxilles seide: "Here, Ypocras,</l>
<l n="1010">Die de beste arsatre was</l>
<l>Die men in de werelt vant,</l>
<l>Ende node dede hibecant</l>
<l>No lerede siere vroescapen niet;</l>
<l>Sijn neve ne liet bedi niet</l>
<l n="1015">Hi ne leerde ane hem dat hi mochte.</l>
<l>Nochtan, alsi yet ane hem sochte</l>
<l>Daer vroetscap ane lach ende was,</l>
<l>(So putertieren was Ypocras)</l>
<l>Hi ne wilds den neve niet bevroeden.</l>
<l n="1020">Te gader gingen si ende stoeden</l>
<l>Altoes, die neve ende die oem,</l>
<l>Ende Ypocras nam wel goem</l>
<l>Dat sijn neve was wijs ende vroet.</l>
<l><pb n="34"/>Dies verwies hem herde sijn moet,</l>
<l n="1025">Bedi hi waende weten ende verstaen</l>
<l>Dat hi boven hem soude gaen;</l>
<l>Des haddi sorge groet doe.</l>
<l>Op enen tijt gevielt alsoe</l>
<l>Dat van Hongerien de coninc</l>
<l n="1030">Sende enen bode, die te Ypocrase ginc,</l>
<l>Dat hijt en liete in gere maniere</l>
<l>Hi ne quame te hem sciere;</l>
<l>Sijn sone was siec ende ongesont;</l>
<l>Hi wilde weten hoet met hem stont,</l>
<l n="1035">Wat hem mesquame ende ware.</l>
<l>Dies hadde de coninc grote begare,</l>
<l>Want alre kinder en hadde hi mere,</l>
<l>Bedi ontsach hi hem sere.</l>
<l>"Ten neve sijn sprac Ypocras:</l>
<l n="1040">"Ganc ende sich wat hem es;</l>
<l>Van dat hem es, wes hem te rade".</l>
<l>Die knape antworde dat hijt dade.</l>
<l>Sinen wech dat hi nam</l>
<l>Toten sieken, dat hi quam,</l>
<l n="1045">Ende ginc sine orine besien.</l>
<l>Geware wart hi wel in dien</l>
<l>Wat hem was ende mesquam.</l>
<l>Die moeder bi der hant hi nam,</l>
<l>Ende ten coninc, te wien hi seide</l>
<l n="1050">Dat hi wilde hare orine beide</l>
<l>Besien; so mocht hi weten te bet</l>
<l>Wat siecheden dat hem let.</l>
<l>Hare beider orine hi besach,</l>
<l>Ende des knapen, die daer siec lach.</l>
<l n="1055">Doe riep hi stille te rade</l>
<l>De vrouwe, in ene kemenade.</l>
<l><pb n="35"/>Hi seide: "Vrouwe, mi lieget niet;</l>
<l>Wies es dit kint dat ghi hier siet?"</l>
<l>"Here, mijn ende mijns heren"</l>
<l n="1060">"Entrouwen, vrouwe, hets sceren;</l>
<l>Ic gelove wel dat u si,</l>
<l>Maer een ander man was daerbi</l>
<l>Dan die coninc, daer ment wan;</l>
<l>Ic segge u dat niet genesen en can</l>
<l n="1065">Ghi ne liet wi die vader si;</l>
<l>Ende ic vare wech ghi ne liets mi,</l>
<l>Die coninc en want emmer niet".</l>
<l>Alse dit de vrouwe hort ende siet</l>
<l>Dat sijs hem emmer lien moet:</l>
<l n="1070">"Here", seit si, "mijn scat, mijn goet</l>
<l>Es u gereet, helet minen lachter,</l>
<l>So mach ic leven vele te sachter;</l>
<l>Ic sal u tellen de waerheit daerof:</l>
<l>0p enen tijt quam hier int hof,</l>
<l n="1075">Van Naveers de rike grave;</l>
<l>Daer had ic minen delijt ave;</l>
<l>Bi hem was gewonnen tkint;</l>
<l>In hebbe gelogen niet een twint;</l>
<l><milestone unit="fol" n="263r"/> Ic bidde u helet desen dinc</l>
<l n="1080">Jegen minen here, den coninc"</l>
<l>"Vrouwe", seit hi, "so sal ic doen,</l>
<l>Maer ic moet hem maken pusoen</l>
<l>Ende volgen der naturen sijn</l>
<l>Met scerpen loke, vleesch conijn.</l>
<l n="1085">So gevet hem, alse hi eten wille,</l>
<l>Ende laetten dus liggen stille</l>
<l>Tote dat leden sijn negen dage;</l>
<l>Ende dit pusoen drinken alle dage</l>
<l>Altoes alse hi drinken wille;</l>
<l n="1090">Ende doetten emmer liggen stille".</l>
<l><pb n="36"/>"Ay meester", seit si, "hoe mach dat wesen</l>
<l>Dat hi hierbi sal genesen?"</l>
<l>"Ic segt u, vrouwe, hijs aventronc,</l>
<l>Ende sire nature es so blonc</l>
<l n="1095">Dattet also daertoe bestaet".</l>
<l>De vrouwe te haren scatte gaet</l>
<l>Ende gaf hem, in selvere ende in goude,</l>
<l>Also vele als hijs hebben woude.</l>
<l>Ende hi voer wech, ende quam te hant</l>
<l n="1100">Te sinen oem, daer hine vant,</l>
<l>Die hem vragede hoe hi hadde gevaren?</l>
<l>Hi vertellet hem al te waren,</l>
<l>Hoe hi hem hadde geheten</l>
<l>Coninenvleesch met loke eten.</l>
<l n="1105">"Ja", sprac Ypocras, daer hi stont,</l>
<l>"So was hi dan aventronc?"</l>
<l>"Ja hi". "Dat was wel gedaen".</l>
<l>Doe hadde Ypocras wel verstaen</l>
<l>Van der vroetscap sijns neven,</l>
<l n="1110">Ende hadde sorge, moeste hi leven,</l>
<l>Dat hine verhogen soude.</l>
<l>Om verraetnesse peinsde hi houde</l>
<l>Te sinen nevewart te doene.</l>
<l>Op ene aventstonde scone</l>
<l n="1115">Dede hi den neve met hem gaen</l>
<l>In een proyeel wel ghedaen.</l>
<l>"Alsi waren in den boemgart bede,</l>
<l>Ipocras ende de neve, (sic) seide</l>
<l>"Ay, ic rieke so goet een cruut".</l>
<l n="1120">Hi stont op ende tract te hant uut,</l>
<l>Ende plucte dat cruut ende seide: "Siet hier",</l>
<l>Ende gavet den oem, diet an sine lier</l>
<l>Ende ane sine nese leide.</l>
<l><pb n="37"/>Doe ginc de oem bat vort ende seide</l>
<l n="1125">Een beter cruut gerieke ic echt".</l>
<l>Die neve wanet plucken; hi nam den hecht</l>
<l>In de hant ende trac den knijf;</l>
<l>Hi stac den neve ende nam hem dlijf.</l>
<l>Alse dit gedaen was, ginc hi soeken</l>
<l n="1130">Ende vergaderen sine boeke,</l>
<l>Ende quam gelopen tenen vire</l>
<l>Ende verbernse alle sciere.</l>
<l>Ende alse hi dit hadde gedaen,</l>
<l>Saen daerna wart hi gevaen</l>
<l n="1135">Met ere siecheden groet,</l>
<l>Alse een die emmer sterven moet;</l>
<l>Hem quam ane dat menisoen.</l>
<l>Hi ne const gestelpen, hi ne wiste wat doen.</l>
<l>Doe dede hi nemen een ydel vat,</l>
<l n="1140">Ende met borne vulde hi dat,</l>
<l>Ende ontboet sine gebure te hant,</l>
<l>Die hem woenden omtrant,</l>
<l>Ende in dat vat dede hi steken</l>
<l>Wel .xx. gate, daert bi mach leken;</l>
<l n="1145">Ende alsi liepen alrebest</l>
<l>Hevet hi hem ansins bewest;</l>
<l>Een luttel polvers hi nam</l>
<l>Ende toten vate hi quam,</l>
<l>Ende werpt int vat; het stelpte te hant.</l>
<l n="1150">Den lieden togede hijt omtrant</l>
<l>Ende seide: "Ghi liede, groet wonder siet;</l>
<l>Mi selven can ic gestelpen niet;</l>
<l>Allen den tappen van desen vate</l>
<l>Doe ic wel haer lopen laten</l>
<l n="1155">Ende dit vat stelpet hem;</l>
<l>Nu weet ic wel dat ic doet ben.</l>
<l>Ende wist wel ende seide waer,</l>
<l><pb n="38"/>Want hi sterf cortelike daernaer.</l>
<l><milestone unit="fol" n="263v"/> Her keyser, sprac Anxillas,</l>
<l n="1160">Nu es doet meester Ypocras,</l>
<l>Ende de neve doet, ende de boeke verbrant;</l>
<l>Ende of si bleven waren int lant</l>
<l>Die goede boeke, wat mocht hem daren,</l>
<l>Ende sijn neve levende ware?"</l>
<l n="1665">Die keyser sprac: "Het ware vrome".</l>
<l>Anxillas seide: "Nu peinst hierome,</l>
<l>Dat u niet also gevalle;</l>
<l>Ghi sout nu meer sijn sonder galle,</l>
<l>Bedi ghi sijt cranc ende out,</l>
<l n="1170">Ende u en gebrect silver no gout,</l>
<l>Ende ghi ne hebt kinder maer een;</l>
<l>Ende doedi dat, so ne haddi gheen;</l>
<l>No ghi ne hebt suster no broeder;</l>
<l>Ende of ghijt doet, dore sijn stiefmoder,</l>
<l n="1175">U kint, ende ghi hem nemt sijn leven,</l>
<l>So moet onse Here geven</l>
<l>Dat ghi also vart daermede</l>
<l>Alse Ypocras metten neve dede,</l>
<l>Die wel gekeert ware ter baten</l>
<l n="1180">Hadde hi den neve levende gelaten,</l>
<l>Ende sine boeke oec gehouden;</l>
<l>Hi hedde wel dlijf behouden;</l>
<l>Ende moest besterven, alse hi dede".</l>
<l>"Ic weets u danc", de keyser sede,</l>
<l n="1185">"Dat ghi mi hebt bevroedet des;</l>
<l>Ende wel sijt seker, her Anxilles,</l>
<l>Hi ne bestervet heden mere".</l>
<l>Doe keerde ter vrouwen de here,</l>
<l>Die hem toende droeve gelaet</l>
<l n="1190">Ende haer al wenende verslaet</l>
<l>Van rouwen ende van sere.</l>
<l><pb n="39"/>"Wat hebdi?" De vrouwe sprac: "Here,</l>
<l>Ic hebs den rouwe", seit si "so groet,</l>
<l>Dat emmer comen moet ter noet</l>
<l n="1195">Dat ghi ende ic moeten sceden".</l>
<l>"Twi es dat, vrouwe?" "Men mach u leden,</l>
<l>Here, ende vertroesten alse .i. kint;</l>
<l>Ghi sijt kerende alse de wint.</l>
<l>Dat es de rouwe, die mi verslaet,</l>
<l n="1200">Dat ghi tevallet ende tegaet,</l>
<l>Ende noch meer tevallen selt.</l>
<l>Beide van eren ende van gewelt,</l>
<l>Van enen die u nemmer goet</l>
<l>(Dies ben ic seker) en doet.</l>
<l n="1205">"Noch wil ic u, here, wederspreken.</l>
<l>Ic sie wel, ghi sult u gebreken</l>
<l>Ende willen onterven van den rike,</l>
<l>Ende oplopen elker daghelike</l>
<l>Doer enen, dien si u doen verstaen,</l>
<l n="1210">Die u sone es; si willen dien</l>
<l>Opheffen ende u verstoten,</l>
<l>Bede van eren ende van ghenoten;</l>
<l>Ende ghi willes hem mede volgen;</l>
<l>Ende dies ben ic meer verbolgen,</l>
<l n="1215">Ende ic bidde Gode, daer ict gesie,</l>
<l>Dat u daeraf so gescie</l>
<l>Alst dede den goeden man</l>
<l>Die hem also tleven nam,</l>
<l>Dat hiet werpen op de messine</l>
<l n="1220">Sijn hovet". "Dat wil ic weten, vrouwe mine,</l>
<l>Wie was de goede man?"</l>
<l>"Mijn seggen holper niewet an".</l>
<l>"Maer, vrouwe, ic moet emmer weten".</l>
<l>"Gerne, here, laet u niet vergeten;</l>
<l n="1225"><pb n="40"/> Maer merct daerop, ghi moget daeran snime,</l>
<l>Bi aventure exemple nemen,</l>
<l>Die u wel mach vromelec sijn,</l>
<l>Dat mi dunct wort u anscijn.</l>
<l>"Wileneer, in dit keyserrike,</l>
<l n="1230">Woende een vorbaer man rike,</l>
<l>Die hiet de keyser Octavien;</l>
<l>Die was altoes in dien</l>
<l>Dat hi scat gaderde menichfout,</l>
<l>Ende tgoet was hem mede so hout</l>
<l n="1235">Dat hi den scat wan so groet</l>
<l>Dat hijs enen torre vol loet.</l>
<l>Alse hijs den torre hadde geladen,</l>
<l>Ghinc hem de here beraden</l>
<l><milestone unit="fol" n="264r"/> Wien hi sinen scat best gave in hoeden.</l>
<l n="1240">In sijn lant woenden .ij. vroeden;</l>
<l>Dene was so wreet (sic), so rike,</l>
<l>Int lant was niet sine gelike;</l>
<l>Dander was so hovesch, so milde,</l>
<l>Dat hi geen goet sparen en wilde.</l>
<l n="1245">Hi ne was niet rike van haven,</l>
<l>Maer sere tachter ende bescaven.</l>
<l>Hi hadde .iij. sonen ende .ij. dochtere,</l>
<l>Die hem wel hilden, sonder lachtere.</l>
<l>Van cledren, van scoen, wel te gereke,</l>
<l n="1250">Hilt se de vader ende suverleke,</l>
<l>Ende al sijn ander goet verdede</l>
<l>Die vroede milde, in hoveschede.</l>
<l>De keyser, die den scat hadde groet,</l>
<l>Dese twe vroeden hi ontboet,</l>
<l n="1255">Ende gaf hem sinen scat in hoeden.</l>
<l>Den vrecken riken, den milden vroeden;</l>
<l>Den milden vroeden waest leet,</l>
<l><pb n="41"/>Omdat hi hem becommert weet,</l>
<l>Ende wel te doene hadde van goede.</l>
<l n="1260">Den scarsen riken was bat te moede</l>
<l>Dant was den milden vroeden,</l>
<l>Alsi den scat hadden in hoeden.</l>
<l>Op enen tijt de vroede milde</l>
<l>Bepeinsde hem, dat hi doen vilde</l>
<l n="1265">Ene verholenlike dinc.</l>
<l>Tote enen sone dat hi ginc,</l>
<l>Ende seide: "Sone, ic hebbe gedacht</l>
<l>Dat ic ende ghi selen te nacht</l>
<l>Gaen jegen den torre van stene;</l>
<l n="1270">Nemt ene picke, ende ic neme ene,</l>
<l>Ende laet ons picken een gat</l>
<l>Daerneven dat es de scat,</l>
<l>Ende laet ons nemen van den goede</l>
<l>So vele dats ons wel si te moede,</l>
<l n="1275">Daer wi ons bi mogen onthouden".</l>
<l>"Ay vader, nu lates Gode gewouden;</l>
<l>Dor God! dit en segt niet mere;</l>
<l>Ic hebbe vele liever, here,</l>
<l>Te dogene armoede</l>
<l n="1280">Ende tontberene van den goede</l>
<l>Dan wi ende onse geslachte</l>
<l>Daeraf mochten hebben lachter".</l>
<l>"Swijch, sone, God en wils niet</l>
<l>Dat men op ons bewaent yet".</l>
<l n="1285">"So laet ons gaen", sprac de sone.</l>
<l>Mettesen ginck er toe degone,</l>
<l>Die vader, die best wiste de wike,</l>
<l>Ende die soen, elc met ere pike,</l>
<l>Ende maecten in den torre .i. gat,</l>
<l n="1290"><pb n="42"/> Rechte neven daer was de scat;</l>
<l>Daer namen sijs also vele alsi mochten</l>
<l>Met pinen gedragen, ende thuus brochten.</l>
<l>Alse hi thuus hadde dat goet,</l>
<l>So wat dat sijns te pande stoet</l>
<l n="1295">Dat ginc de milde quiten te hant.</l>
<l>Smergens ane den torre so vant</l>
<l>Dat gat die wrede vroede,</l>
<l>Die den scat hadde in sine hoede.</l>
<l>Wel wart hi geware das</l>
<l n="1300">Dat tsheren scat gemindert was.</l>
<l>Hi ginc thuus ende deeds geen gewach,</l>
<l>Ende dede den raet dat hi besach,</l>
<l>Dat hi gewan eens verwers cupe,</l>
<l>Ende deed se dragen ter selver stupe</l>
<l n="1305">Daer de dieve in waren comen.</l>
<l>Lijm, pec, loet hevet hi genomen,</l>
<l>Ende deet smelten over een.</l>
<l>In derde dede hi delven mettien</l>
<l>Enen groten diepen pit,</l>
<l n="1310">Daer hi de cupe in hevet geset,</l>
<l>Ende dede maken van ere horde</l>
<l>Een decsel, ginc van borde te borde;</l>
<l>Die dede hi met erden decken,</l>
<l>So dats niemen mochte vertrecken</l>
<l n="1315">Dat decsel, no van der cupen sceden.</l>
<l>Alse hijt dus hadde doen gereden,</l>
<l>Hi liet also staen de cupe,</l>
<l>Ende elcs dages ginc hi ter stupe,</l>
<l><milestone unit="fol" n="264v"/> Die vroede vrecke, de cupe besien</l>
<l n="1320">Die wel wiste dat noch soude gescien,</l>
<l><pb n="43"/>Die tierst den scat hadde genomen</l>
<l>Dat hi noch soude wedercomen.</l>
<l>Doe geviel also daer.</l>
<l>Dat wel haestelike daernaer</l>
<l n="1325">Die milde sijn goet al hadde verdaen.</l>
<l>Ten sone seide hi: "Laet ons gaen</l>
<l>Ende halen noch meer van den goede."</l>
<l>Des was den sone wee te moede,</l>
<l>Maer dat hem de vader hiet</l>
<l n="1330">Dat en dorste hi laten niet.</l>
<l>Doe geraecten si ter selver stupe</l>
<l>Daer de hulle lach op der cupen.</l>
<l>Die vader, die hem vorderst trac,</l>
<l>Al toten halse hi daerin stac</l>
<l n="1335">Eer hijs yet wart geware.</l>
<l>Hi began wankelen hare en tare,</l>
<l>Maer met hem waest so gesciet</l>
<l>Hem en halp sijn wankelen niet,</l>
<l>Want dat pec ende dat loet</l>
<l n="1340">Dwancken so, dat hi, dore noet,</l>
<l>Moeste roepen: "Ay soen, ic sterve!</l>
<l>Staet bat achter, ic bederve".</l>
<l>"Ic sal u helpen, vader mijn".</l>
<l>"Neen, soen, hem mach so niet sijn;</l>
<l n="1345">Doere God, stant wel van der stupen,</l>
<l>Ende wachti van der cupen;</l>
<l>Valstu daerin du beste verloren</l>
<l>Also wel alse ic; vant mi horen,</l>
<l>Dat ic die wise soutu bestaen</l>
<l n="1350">Du soute mi thovet ave slaen,</l>
<l>Dat es verre de beste raet,</l>
<l>Sone, na dat gescepen staet.</l>
<l>Werde ic bekennet, du beste verloren,</l>
<l><pb n="44"/>Ende al onse geslecht te voren</l>
<l n="1355">Dat wert onteret ende ontervet.</l>
<l>Oec eest beter dat een bestervet</l>
<l>Dan alle degene die ons bestaen."</l>
<l>Die soen sach wel hi moste afslaen</l>
<l>Den vader thovet; hi nam tswert</l>
<l n="1360">Ende sloecht hem af te vert,</l>
<l>Ende hi droecht an ene side.</l>
<l>Doe keerdi weder, vele onblide,</l>
<l>Ende ginc toten susteren sine,</l>
<l>Ende seide haer al dat was anscine.</l>
<l n="1365">Des dreven si groten rouwe doe.</l>
<l>Ende des anders morgens vroe</l>
<l>Was de vrecke vroede opgestaen</l>
<l>Ende es toten torre gegaen;</l>
<l>Ende alse hi quam gegaan ter stupe,</l>
<l n="1370">Daer degene stont in de cupe</l>
<l>Sonder hovet, hi ne wiste wiet was,</l>
<l>Maer groet wonder hadde hi das</l>
<l>Dat hi vant sonder hovet den man,</l>
<l>Ende hine bekinnen niet en kan.</l>
<l n="1375">Hi deden ute trecken met repen,</l>
<l>Ende met perden dede hine slepen</l>
<l>In al die straten van der port,</l>
<l>Groet ende clene (here, mi hort),</l>
<l>Ende telker straten dede hi gouden</l>
<l n="1380">Degene diene slepen souden;</l>
<l>Ende of si yeweren horden roepen,</l>
<l>Daer hiet hi se ingaen ende besoeken</l>
<l>Wie datter riepe, ende vaen te hant</l>
<l>Alle die men daer vant.</l>
<l n="1385">Doe vingen si an ende gingen slepen,</l>
<l>Met handen, met perden, met repen,</l>
<l><pb n="45"/>In allen straten van der port;</l>
<l>Ende alsi quamen daer vort,</l>
<l>Daer de here te wonen plach,</l>
<l n="1390">Ende een sijn dochter den vader sach,</l>
<l>So ne mocht si hare onthouden niet;</l>
<l>Ende alse hare broeder dit versiet</l>
<l>Ende de suster roepen horde,</l>
<l>Gereedlike, metten selven worde,</l>
<l n="1395">Nam hi een mes ende stact in sijn die,</l>
<l>Ende seide: "Swiget, suster, wat hebdie?</l>
<l>In hebbe geen arch". Ende si swegen.</l>
<l>Diegene quamen ingeslegen</l>
<l><milestone unit="fol" n="265r"/> Ende vrageden wat daer ware ghesciet?</l>
<l n="1400">Diere gewont was seide: "Here, siet,</l>
<l>Ic waende sniden ende hebbe mie</l>
<l>Wel sere gewont in mijn die;</l>
<l>Ende doe mijn suster sach mijn bloet,</l>
<l>Waende si wale dat ic ware doet;</l>
<l n="1405">Die wijf sijn jammerhertech sere".</l>
<l>"Du segs waer, vrient", sprac de here.</l>
<l>Die baliu hiet varen vort.</l>
<l>Si slepeden dengenen uter port</l>
<l>Ende maecten enen put ende groven daer.</l>
<l n="1410">Dit seide de vrouwe. Here, hort er naer:</l>
<l>Die sone verquam ende wart rike,</l>
<l>Ende wilde niet gedincken waerlike</l>
<l>Van den vader, ende en achtes niet.</l>
<l>Wacht, here, dat u niet en gesciet</l>
<l n="1415">Van uwen sone, dat hi niet ere</l>
<l>U en onterve van der ere;</l>
<l>Want mach hi gecrigen u rike</l>
<l>Ende here sijn waerlike,</l>
<l>Hem sal luttel om u sijn".</l>
<l n="1420">"Ghi segt ware, vrouwe mijn,</l>
<l><pb n="46"/>Maer, of God wilt, men salt niet sien</l>
<l>Dattet also sal gescien</l>
<l>Met mi, want morgen betide,</l>
<l>Gevet mi God dat ic ontbeide,</l>
<l n="1425">So micke icken te verdoene".</l>
<l>"God, die Here es van den trone",</l>
<l>Sprac de vrouwe, "gever u toe cracht".</l>
<l>Ende alse leden was de nacht,</l>
<l>Ende dander dach toe quam gegaen,</l>
<l n="1430">Es de keyser opgestaen,</l>
<l>Ende riep te hem sine knapen</l>
<l>Ende hiet hem skints een ende maken.</l>
<l>Die knapen dorsten laten niet</l>
<l>Te doene dat hare here hiet.</l>
<l n="1435">Si scoten ant kint ter vart.</l>
<l>Tintillus, die skints meester wart,</l>
<l>Quam te gemoete den jongelinc,</l>
<l>Die te siere doetwart ginc.</l>
<l>Toten keyser ginc Tintillus</l>
<l n="1440">Ende groeten, ende seide: "Jhesus,</l>
<l>Der maget sone Marien,</l>
<l>Moet u, here, benedien</l>
<l>Ende geven u, keyser, goeden dach".</l>
<l>De keyser lelec op hem sach,</l>
<l n="1445">Ende den vroeden en gruete hi niet,</l>
<l>Omdatten kinde dat es gesciet.</l>
<l>Maer hi seide: "Tintillus, here,</l>
<l>Ic en an u doget noch ere".</l>
<l>"Here", seit hi, "waerbi es dat?</l>
<l n="1450">Hebbe ics verdient?" "Ja ghi, Gods dat</l>
<l>So moetti hebben! ic segge u twi:</l>
<l><pb n="47"/>Ghi hebbes verdient wel jegen mi.</l>
<l>Mijn kint hebdi so geleert</l>
<l>Dat bi u sal sijn onteert".</l>
<l n="1455">"Waerbi, here?" "Hets so comen</l>
<l>Dat ghi hem de sprake hebt benomen,</l>
<l>Ende arger noch, dat mi mach rouwen,</l>
<l>Hi gilde vercrachten miere vrouwen</l>
<l>Ende bi hare hebben gelegen.</l>
<l n="1460">Ghi ne wacht u nemmermeer daerjegen,</l>
<l>Noch uwe gesellen, ghi ne selet besterven."</l>
<l>"Here, laet mi doch dese werven</l>
<l>Jegen u spreken, ende hort er toe.</l>
<l>God, onse Here, noch so vele doe,</l>
<l n="1465">(Die vele meer doen mach)</l>
<l>Dat hets bate gewinne noch;</l>
<l>Maer dat ic u seggen hore</l>
<l>Van vercrachten, ic segge wel vore</l>
<l>Dats onghelovelike dinc.</l>
<l n="1470">Dies bidde ic den hoechsten coninc,</l>
<l>Of ghire an coelet uwen moet,</l>
<l>Dat ghi tkint tonrecht verdoet,</l>
<l>Sonder vonnesse van den hove,</l>
<l>Dat u moete gescien daerove</l>
<l n="1475">Alse den ridder dede van sinen wive".</l>
<l>"Hoe was dat? Bi minen live"!</l>
<l>Sprac de keyser, "dat moet ic weten".</l>
<l>"Here keyser, al hebdi u vermeten</l>
<l><milestone unit="fol" n="265v"/> Om tlijf te nemen, inne segs u niet,</l>
<l n="1480">Ghi ne doet versten of ghijt gebiet</l>
<l>U kint te doden heden mere".</l>
<l>"Ende ic lovet", sprac de here;</l>
<l>"Gaet, doeten wederkeren in,</l>
<l>Heden meer verste ict hin,</l>
<l n="1485">Omdat ic wil weten daventure</l>
<l><pb n="48"/>Van dien wive ende van dien vantsuere".</l>
<l>Tentillus seide: "Hort, keyser here,</l>
<l>Hier int lant woende wilenere</l>
<l>.I. vantsuer, die en hadde kint no wijf</l>
<l n="1490">Die sijn goet hilde achter sijn lijf</l>
<l>Waret so dat hi bleve doet.</l>
<l>Dies hadden sijn manne rouwe groet.</l>
<l>Ende het vernoyde hem wel sere.</l>
<l>In talen setten si haren here,</l>
<l n="1495">Ende baden hem alle boude</l>
<l>Dat hi wel dede ende huwen soude</l>
<l>Ende name een scone wijf,</l>
<l>Met welker hi suverlec sijn lijf</l>
<l>Wel mochte leden al sijn leven.</l>
<l n="1500">Hi seide: "Wien wildi mi gheven,</l>
<l>Daer u dunct dat ic wel ane doe?</l>
<l>Ic bens willich ende vroe".</l>
<l>Si haddens hem te voren versien,</l>
<l>Ende ene scone vrouwe; mettien</l>
<l n="1505">Hebben si se hem bracht te hant.</l>
<l>Si was scone ende achemant,</l>
<l>Ende hi nam se ende hilt se alse sijn wijf</l>
<l>Met eren al sijn lijf;</l>
<l>Van allere dinc hadde si genoech,</l>
<l n="1510">Sonder van ere dinc tghevoech.</l>
<l>Daeraf wetti wel wat ic mene;</l>
<l>Daeraf hadde si de bliscap clene,</l>
<l>Dat was van den sueten spele</l>
<l>Dies jonge liede plegen vele</l>
<l n="1515">Die wile si in jogeden sijn.</l>
<l>Die vrouwe was jonc ende fijn,</l>
<l>Die here was gedaget ende out,</l>
<l>Dus was deene heet ende dander cout.</l>
<l><pb n="49"/>.I. costume men doe plach</l>
<l n="1520">In meneger stat, alse men doet noch</l>
<l>Dats alse men te bedde gaet</l>
<l>Dat men ene clocke slaet</l>
<l>Ende ludet se ende dan gescist</l>
<l>Der liede wandelen; ende dan mist</l>
<l n="1525">In elker avontstonden niet.</l>
<l>Daerna wacht men ende spiet</l>
<l>Dat niemen en ga in dien stonden;</l>
<l>Ende wie achter de clocke wert vonden</l>
<l>Sonder gelede ende lanterne,</l>
<l n="1530">Hi es smorgens gedreven te scerne,</l>
<l>Ende lachters es hem vele gedaen.</l>
<l>Die vrouwe es te bedde gegaen</l>
<l>Bi haren man; si maecte haer siec,</l>
<l>Ende haer man lach ende wiec.</l>
<l n="1535">Si waende dat hi hadde geslapen.</l>
<l>Van haren bedde quam si geraken</l>
<l>Ende ginc ter dore thoren amijs.</l>
<l>Die here wart geware dies</l>
<l>Ende ginc achter hare wel lise;</l>
<l n="1540">Daer sach hi se met haren amise</l>
<l>Driven solaes ende deduut.</l>
<l>Hi loec de dore ende sloet se uut,</l>
<l>Ende ginc ter solrevenster staen,</l>
<l>Ende seide: "Vrouwe, nu eest so vergaen;</l>
<l n="1545">Mergen werdet al den lieden becant</l>
<l>Dat ic u bi uwen amijs vant".</l>
<l>"Genade, here", seit se, "ghi ne deet niet".</l>
<l>"Ic dede, hets wel kenlike gesciet".</l>
<l>"Ay, here, genade, laet mi ingaen,</l>
<l n="1550">Die clocke sal luden saen".</l>
<l><pb n="50"/>"Dats mi lief", sprac de here.</l>
<l>"So werde ic onteert van miere ere",</l>
<l>Sprac de vrouwe, "ghi ne laet mi in;</l>
<l>Dat wert u een clene gewin.</l>
<l n="1555">Ic sal mi selven vele saen</l>
<l>Doden ende van den live verslaen".</l>
<l>Vore de dore een putte stont,</l>
<l>Dat was kenlec ende cont,</l>
<l><milestone unit="fol" n="266r"/> Van ouden tiden hadde hire gestaen.</l>
<l n="1560">Nu hort wat de vrouwe hevet gedaen.</l>
<l>Vore dien putte lach een stien;</l>
<l>Het was so donker, niemen mocht sien;</l>
<l>Den steen hiet op de vrouwe doe</l>
<l>Ende sprac haren man noch toe</l>
<l n="1565">Ende seide: "Ghi ne laet mi in, entrouwen,</l>
<l>Ic sal doen het sal u rouwen</l>
<l>Also langhe alse ghire om sult dinken".</l>
<l>"Wat suldi doen?" "Ic sal mi verdrinken</l>
<l>In desen putte, die hier staet".</l>
<l n="1570">"Ic wilt wel, vrouwe, nu gaet".</l>
<l>"Nu blivet te Gode," sprac de vrouwe,</l>
<l>"Ic wane ghijs noch sult hebben rouwe,</l>
<l>Bedi gode herte mach niet liegen".</l>
<l>Die goede man wachte hem niet daerjegen,</l>
<l n="1575">Ende de vrouwe nam te hant</l>
<l>Den steen, die sie voer haer vant,</l>
<l>Ende ginc ten putte ende warpen daerin.</l>
<l>Die here horet ende ontsach him</l>
<l>Si ne ware in den putte gevallen.</l>
<l n="1580">Ter dorewart ginc hi wallen,</l>
<l>Ende die vrouw sloep in ene side</l>
<l>Ende liet den here neven haer liden,</l>
<l><pb n="51"/>Die de dore liet open staen.</l>
<l>Die vrouwe es gereet ingegaen,</l>
<l n="1585">Ende loec de dore ende ginc se sluten,</l>
<l>Ende den goeden man daerbuten,</l>
<l>Die riep ten putte nederwart,</l>
<l>So hi luudste mochte ter vart:</l>
<l>"Soete lief, sidi in den pit?</l>
<l n="1590">Wach arme! Twi dadi dit?</l>
<l>Ghi seit waer, bi miere trouwen,</l>
<l>Ghi wist wel mi souts berouwen;</l>
<l>So doet nu, ic wils wel hen,</l>
<l>Ic waende u daerbi castien;</l>
<l n="1595">Nu sidi doet, bi miere scoude".</l>
<l>Ende die vrouwe andworde boude:</l>
<l>"Daer ben ic niet, maer hier ben ic;</l>
<l>Nu suldi daerbuten staen een stic</l>
<l>Ende gedogen u ongevoech;</l>
<l n="1600">En was ic u niet scone genoech</l>
<l>Ghine moest uwe puterie gaen,</l>
<l>Dese tijt nachts elre beslaen?</l>
<l>Ghi wout wel gerne dat ic daer ware;</l>
<l>Nu eest kenlec ende openbare</l>
<l n="1605">Van uwer puterien genoech".</l>
<l>"Ay, vrouwe, laet mi in doch,</l>
<l>Die avontclocke sal luden saen;</l>
<l>Werde ic hier vonden ic werde ondaen,</l>
<l>Ic werde gevaen ende onteert".</l>
<l n="1610">"Dats dat mijn herte gert,</l>
<l>Dattet si allen den lieden becant."</l>
<l>Die clocke lude te hant.</l>
<l>Die wachters gingen achter straten;</l>
<l>Si vonden den here, si ne dorstent laten,</l>
<l n="1615"><pb n="52"/> Ende eer de clocke liet haer slaen</l>
<l>So quamen si ter vrouwen gegaen</l>
<l>Ende seiden: "Vrouwe, wi ne horden nie seggen</l>
<l>Van uwen man quade vleggen;</l>
<l>Ontfatene ende laetten in met vreden,</l>
<l n="1620">Of wi selenen voer ons leden".</l>
<l>"En wistijs noyt eer?" sprac de vrouwe.</l>
<l>"Neen wi niet, bi onser trouwe",</l>
<l>Spraken de wachters: "So wettijt dan",</l>
<l>Seit de vrouwe. "Wat soude een man,</l>
<l n="1625">Die van dagen es so out,</l>
<l>Elre soeken sijn gewout?</l>
<l>Ende was ic hem niet scone genoech</l>
<l>Mede te drivene sijn gevoech,</l>
<l>Hi ne moste elre puterien plien"?</l>
<l n="1630">Die wachters leiden wech mettien,</l>
<l>Ende smorgens over al de stede</l>
<l>Vele lachters men hem dede</l>
<l>Eer die goede man quam thuus.</l>
<l>"Keyser, here", sprac Tintillus,</l>
<l n="1635">"Dus voerde haren man de vrouwe;</l>
<l>So sal doen, bi miere trouwe,</l>
<l>U u vrouwe, of arger vele;</l>
<l>Dat seg ic in ernste, niet in spele;</l>
<l><milestone unit="fol" n="266v"/> Ghi ne sult niet mogen ontgaen;</l>
<l n="1640">Doet si u dit kint verslaen</l>
<l>U salre vele arger af gescien".</l>
<l>"Hen sal niet", sprac de here mettien,</l>
<l>"Heden meer salt in verste staen</l>
<l>Dat niet sal sijn gedaen".</l>
<l n="1645">Dus leet de dach. De here quam</l>
<l>Te siere vrouwen; hi vant se gram,</l>
<l>Ende si togede hem lelec schyere.</l>
<l><pb n="53"/>Doe mocht niet langer swigen de here</l>
<l>Hi ne vragede: "Vrouwe, wat hebdi?"</l>
<l n="1650">"Ic ben gram, here". "Op wien?" seit hi.</l>
<l>"Op el niemen", sprac de vrouwe,</l>
<l>"Dan op mi selven; bi miere trouwe!</l>
<l>Omdat mi es so gegaen</l>
<l>Dat ic onteert werde ende ondaen".</l>
<l n="1655">"In welken, vrouwe?" "Ic salt u seggen:</l>
<l>Mijn herte mach mi onsachte leggen,</l>
<l>Want ic wel weet dat ic noch, here,</l>
<l>Met lachtere ende met groter onnere</l>
<l>Sal sijn gejaget ut desen lande.</l>
<l n="1660">Des wert te mere mine scande.</l>
<l>Mergen wil ic wech tilike".</l>
<l>"Ghi ne sult niet, vrouwe, waerlike;</l>
<l>Ghi sult bliven", sprac de here,</l>
<l>"Met mi, ende hebben goet ende ere".</l>
<l n="1665">"Here", seit si, "dat mach niet sijn</l>
<l>Dat miere soude gescien,</l>
<l>Blevic met u hier yet lange;</l>
<l>Beter es mi dat ic gange</l>
<l>Mire varde; ic segge u twi:</l>
<l n="1670">Scone ende jonc weet ic mi;</l>
<l>Ic sal wel vinden met wien ic blive,</l>
<l>Die mi meer sal doen te minen live;</l>
<l>Want ic ben van hogen geslachte;</l>
<l>Ic sal wel gaen daer men op mi achte.</l>
<l n="1675">Met u mach ic hebben gene ere".</l>
<l>"Twi vrouwe?" "Ic segt u, here,</l>
<l>Ic sie, al laet ic mi verdoven,</l>
<l>Dat ghi mi niet en wilt geloven</l>
<l>Van gere dinc; bi miere trouwe!</l>
<l n="1680"><pb n="54"/> Daerom so hebbe ic rouwe;</l>
<l>Daerom moet ic doven</l>
<l>Sint ghi mi niet wilt geloven.</l>
<l>So moete onse Here geven,</l>
<l>Dat met u moet sijn beweven,</l>
<l n="1685">Ende u oec so moete ghescien</l>
<l>Also alst gesciede dien,</l>
<l>Die om ene clene dinc</l>
<l>Sijn wijf leverde den coninc,</l>
<l>Daermede sinen wille te doene".</l>
<l n="1690">"Segt mi, vrouwe, wie was degone?</l>
<l>Dat was een wel onsalech man.</l>
<l>Sint ghi mi bracht hebt daeran,</l>
<l>Vrouwe, so ne maget niet sijn vergeten;</l>
<l>Van hem moet ict emmer weten".</l>
<l n="1695">Die vrouwe sprac: "Mi ne helpt geen seggen,</l>
<l>Ghi ne wilt genen sin an leggen".</l>
<l>"Vrouwe ic sal, so ict best can".</l>
<l>"So sal ict u, here, seggen dan".</l>
<l>In Poelgen woende een coninc;</l>
<l n="1700">Dat was waerlike dinc,</l>
<l>Dat hi sodomite was;</l>
<l>Dat was waer, sijt seker das,</l>
<l>Dat de coninc hadde wijf onwerde,</l>
<l>Ende geen wijf hi begerde;</l>
<l n="1705">Sodat hi, bi waerheden,</l>
<l>Viel in groter siecheden.</l>
<l>Doe dede hi den raet besien</l>
<l>Dat hi wan phisisien,</l>
<l>Die hem sine orine besach,</l>
<l n="1710">Wat hem best gehelpen mach.</l>
<l>Ende alse de phisisien</l>
<l>Sine orine hadde besien,</l>
<l><pb n="55"/>Die coninc vragede hem saen</l>
<l>Of hine soude dorren bestaen,</l>
<l n="1715">Ende oft hi dorste genendech wesen</l>
<l>Hem te helpen ende te genesen?</l>
<l>Hi soude hem, in silver ende in goude,</l>
<l>Lonen herde menichfoude,</l>
<l><milestone unit="fol" n="267r"/> Ende so groffelec sine pine</l>
<l n="1720">Dat hem wel soude mogen scinen.</l>
<l>"Danc hebt", sprac de phisisien,</l>
<l>"Here, ende ic ben wel in dien</l>
<l>Dat ic u sal genesen met willen".</l>
<l>Ende de coninc was sere teswollen</l>
<l n="1725">Ende hadde den lichame groet;</l>
<l>Ende dede hem eten ghersten broet</l>
<l>Ende borne drinken, ende hi ontswal.</l>
<l>Ende alse hem wart de lichame smal,</l>
<l>Began hem seggen de fisisien:</l>
<l n="1730">Dat hi emmer moeste besien</l>
<l>Dat hi bi wiven soude liggen, soudi genesen,</l>
<l>Van siere siecheit, claerlijc wesen".</l>
<l>Sinen drossate riep hi te hant,</l>
<l>Die was berechter over al tlant,</l>
<l n="1735">Ende hiet hem een wijf gaen soeken</l>
<l>Die scone was; hi ne hiet niet roeken</l>
<l>Om cost, hi wilde haer wel te boude</l>
<l>Lonen in selvere ende in goude,</l>
<l>Dat sijs te beter soude wesen.</l>
<l n="1740">De drossate seide met desen</l>
<l>Dat wel soude sijn gedaen.</l>
<l>Te sinen wive quam hi gegaen,</l>
<l>Die drossate, ende tellede hare</l>
<l>Algader die gevare,</l>
<l n="1745">Ende bat haer dat si soude</l>
<l>Xx. merc winnen al in goude.</l>
<l><pb n="56"/>"Waermede?" seit si, "soude ic se winnen?"</l>
<l>"Ic segt u, vrouwe, ghi sout met minnen</l>
<l>Te nacht liggen bi den coninc,</l>
<l n="1750">Ende sinen wille doen om dese dinc".</l>
<l>"Genade, here!" seit si, "dore God!</l>
<l>Dat ware mi een swaer gebod;</l>
<l>Dat sal emmer niet gescien".</l>
<l>"Swijt", seit hi, "hen sal niemen sien;</l>
<l n="1755">Die niet wilt winnen moet verliesen.</l>
<l>Van tween quaden sal men dbeste kiesen.</l>
<l>Ja, en siedi dat ic den here</l>
<l>Diene om goet ende om ere?"</l>
<l>"Here, sint ghi mi spaent daertoe</l>
<l n="1760">Ende ghi wilt dat ict emmer doe,</l>
<l>Men mach wel seggen, vore ende achter,</l>
<l>Also wel es u alse mijn de lachter".</l>
<l>Des avonts, alst bedeemt was,</l>
<l>De drossate wart geware das</l>
<l n="1765">Dat sijn here was te bedde gegaen.</l>
<l>Sinen here seide hijt saen,</l>
<l>Ende bracht se geleedt doe</l>
<l>Den here te sinen bedde toe;</l>
<l>Ende si ginc bi den coninc leggen.</l>
<l n="1770">De vrouwe dorst niet wederseggen</l>
<l>Si ne moest doen sinen wille.</l>
<l>Si gedoget ende sweech stille.</l>
<l>Des morgens, metter dageraet,</l>
<l>Der vrouwen man gereet opstaet</l>
<l n="1775">Ende quam toten coninc geghaen,</l>
<l>Ende seide: "Here, wildi opstaen</l>
<l>Ende laten de vrouwe care,</l>
<l>Eer dats iemen werde geware?"</l>
<l>"Neen ic", sprac de coninc, "vrient,</l>
<l n="1780"><pb n="57"/> Die vrouwe hevet mi wel gedient;</l>
<l>Ganc wech, ontbere diere tale,</l>
<l>Die vrouwe becomt mi wale</l>
<l>Noch en wille icker niet ontbaren".</l>
<l>Dien knape vernoiet sere, te waren,</l>
<l n="1785">Ende hem en ginc geen spel in hant;</l>
<l>De venstre ondede hi te hant</l>
<l>Ende liet tlicht incomen te samen.</l>
<l>Die vrouwe began haer scamen</l>
<l>Ende seide: "Here, laet ons opstaen,</l>
<l n="1790">Hets tijt ende wel gedaen".</l>
<l>Die knape mocht niet langer scouwen</l>
<l>Den here te sien bi siere vrouwen.</l>
<l>Ten here sijn seide hi saen :</l>
<l>"Here, doet wel, laet mijn wijf gaen,</l>
<l n="1795">Hets mijn wijf dat bi u leget".</l>
<l>Mettien dat die knape dit seget,</l>
<l>Doe sach de coninc op hem ende op hare</l>
<l>"Quaet scalc!" seit hi, "sech mi ware,</l>
<l><milestone unit="fol" n="267v"/> Waerom brachtstu se mi ter hant?</l>
<l n="1800">Om tgoet te winnen, mi eest becant.</l>
<l>Ic sal di bi der kelen hangen".</l>
<l>Diegene moest uten lande gangen,</l>
<l>Ende de here dede huwen de vrouwe</l>
<l>An enen man die haer hilt trouwe,</l>
<l n="1805">Ende met eren hilt voertane.</l>
<l>Die vrouwe sprac: "Here, nu hebdi verstaen</l>
<l>Van den drossate ende gehort,</l>
<l>Die dlant moeste rumen ende de port,</l>
<l>Die bi ghierecheden was bedrogen.</l>
<l n="1810">Bi desen exemple wil ic u togen</l>
<l><pb n="58"/>Dat ghi soe gierech sijt den vroeden</l>
<l>Te volgene van haren moeden,</l>
<l>Dat ghire bi sult ontervet sijn.</l>
<l>In segt niet dore den wille mijn.</l>
<l n="1815">Ic salt emmer mogen verdragen,</l>
<l>Want mine vrient ende mine mage</l>
<l>Selen mi wel huwen ende trouwen,</l>
<l>Also de coninc dode der vrouwen.</l>
<l>Ic segt op u ende om desen</l>
<l n="1820">Dat ghi noch sult ontervet wesen,</l>
<l>Dat wetic wel ende bens vroet,</l>
<l>Dat sulc noch sal hebben u goet</l>
<l>Die u een twint en bestaet.</l>
<l>Dit wert al bi der vroede raet".</l>
<l n="1825">Die keyser seide: "Vrouwe, hi no sal</l>
<l>Mijn goet hebben; ic micke wel</l>
<l>Dat hi morgen wert verdaen</l>
<l>Mijn sone; ic hebbe verstaen</l>
<l>Op dat ghi mi hebt geseit,</l>
<l n="1830">Dat ict vervorste, dats mi leit".</l>
<l>Dus lieten si de tale staen.</l>
<l>Teerst dat de sonne was opgegaen</l>
<l>Ende tlicht van den dage sceen,</l>
<l>Doe wies daer rouwe, groet geween;</l>
<l n="1835">Want de keyser hiet uutwart leden</l>
<l>Dat kint ende hem de doet gereden.</l>
<l>Ende also alse ment leide uutwart,</l>
<l>Quam hem te gemoete Malequidart,</l>
<l>Die vroede, die sijn meester was;</l>
<l n="1840">Ende also hi wart geware das,</l>
<l><pb n="59"/>Hi reet ten keyser, daer hi stoet,</l>
<l>Ende sprac hem toe met groter spoet,</l>
<l>So hi ierst mochte ende hine versach,</l>
<l>Ende seide: "Here, hebt goeden dach".</l>
<l n="1845">Ende die keyser saen andworde:</l>
<l>"Noch goeden dach noch scone worde</l>
<l>En an ic u, her Malequidart,</l>
<l>Noch geen goet meen ic tuwart".</l>
<l>"Twi es dat, here, "wats u gesciet?"</l>
<l n="1850">"Ja, her rode, ghi ne wetes oec niet.</l>
<l>Ghi wet wel, ic gaf u te leerne</l>
<l>Mijn kint ende te bestierene</l>
<l>In dogeden ende in trouwen;</l>
<l>Ghi hebt gedaen, dat mach mi rouwen,</l>
<l n="1855">Ghi hebt hem de sprake benomen;</l>
<l>Ende noch meer, dat mach mi mescomen,</l>
<l>Mijn wijf wilde hi vercrechten.</l>
<l>Bedi wil ic daerover rechten</l>
<l>Alse ic over u allen sal,</l>
<l n="1860">Ghi ne hebbets meer dan goet geval,</l>
<l>Her Maelquidaert; ghi ende u gesellen</l>
<l>Solet met hem de doet bequellen".</l>
<l>"Here", seit hi, "ghi hebts macht</l>
<l>Ons te dodene, sijt recht of cracht;</l>
<l n="1865">Ende of ghi tonrechte verdoet</l>
<l>U kint, God geve dat u moet</l>
<l>Also gevallen binnen uwen live</l>
<l>Alst dede, van sinen wive,</l>
<l>Hier vormaels den ouden vroeden"!</l>
<l n="1870">"Nu ne wert mi niet wel te moede",</l>
<l>Sprac de keyser, "dat weet ic wel;</l>
<l>Ic en weet hoet hem gevel.</l>
<l><pb n="60"/>Ic wilt oec weten, her Malequidart".</l>
<l>"Ende of ghijt, here, te wetene gheert,</l>
<l n="1875">So verstet heden mere</l>
<l>U kint te dolen; ic segt u, here,</l>
<l>Ende els om gene dinc die gesciet</l>
<l>En doe ict u te wetene niet".</l>
<l><milestone unit="fol" n="268r"/> "Ende ic wilt wel", sprac de here;</l>
<l n="1880">"Ic geve hen vrede heden mere</l>
<l>Dat men hem geen arch en doet.</l>
<l>Nu segt dan ende makes mi vroet</l>
<l>Hoe dat geviel, bi dinen live,</l>
<l>Den ouden vroden met sinen wive".</l>
<l n="1885">Maelquidart seide: "Hort, here,</l>
<l>So mogedi weten wat wilenere</l>
<l>Geviel enen ouden vroeden man,</l>
<l>Die rijc was ende groet goet gewan,</l>
<l>Ende sijn lijf leidde met eren.</l>
<l n="1890">Sine manne wildens niet ontberen</l>
<l>Si ne quamen toten vroeden</l>
<l>Ende baden, dat hi hem liete gemoeden</l>
<l>Te huwen ende name een wijf,</l>
<l>Met welker hi leiden mochte sijn lijf,</l>
<l n="1895">Met paise ende met groter minnen,</l>
<l>Ende ane wien hi mochte gewinnen</l>
<l>Een oer, dien tgoet na hem bleve.</l>
<l>"Mi dunct dat ic wale sachte leve</l>
<l>Alsus", sprac de vroede man;</l>
<l n="1900">"Ende ic wille wel doen nochtan</l>
<l>Dat ghi wilt ende mi raet.</l>
<l>Ghi sout mi node raden quaet,</l>
<l>Dies betrouwe ic mi wel op u.</l>
<l>Soect mi een wijf, dies bidde ic u".</l>
<l n="1905">Si spraken si souden hem daerom sien,</l>
<l><pb n="61"/>Ende si brachten hem mettien</l>
<l>Ene jonge vrouwe te hant</l>
<l>Die scone was ende achemant.</l>
<l>Dies was de oude vroede blide;</l>
<l n="1910">Ende hets sede der ouder liede</l>
<l>Dat si jonge wijf nemen gerne,</l>
<l>Ende menichwerf sijn si te scerne</l>
<l>Gedreven daerbi, ende rouwet hem achter.</l>
<l>Maer hets te spade alse ene hevet lachter</l>
<l n="1915">Dat hijs hem dan wachten soude.</l>
<l>Die vrouwe was metten vroeden oude</l>
<l>Een stucke dat si niet en dede</l>
<l>Noch en peinsde te doene lichthede.</l>
<l>Te gader hadden si .ij. kinder;</l>
<l n="1920">Dene mere, dander minder;</l>
<l>Maer so een meer maelt, so hi moeder es.</l>
<l>Bi den ouden man segge ic des;</l>
<l>Hi was geout vele sterke</l>
<l>Ende gecranket van sinen werke.</l>
<l n="1925">Die vrouwe balch haer herde das</l>
<l>Dat hare gewoente gemindert was,</l>
<l>Al waest dat sijt scone verdroech.</l>
<l>Ene moeder had si levende nochtan;</l>
<l>Si peinsde dat si tote hare soude gaen</l>
<l n="1930">Ende haer gepeins haer doen verstaen.</l>
<l>Ter moeder ginc si clagen hare,</l>
<l>Dat haer solaes gedaen ware</l>
<l>Van haren man, ende si soude beginnen</l>
<l>Haer gevoech sueken ende elre minnen.</l>
<l n="1935">Die moder seide: "Lieve dochter,</l>
<l>Ghi ne sult niet, het ware lachter;</l>
<l><pb n="62"/>Doet minen raet, proevet uwen man</l>
<l>Eer ghijt begint; mogedire an</l>
<l>Enege dinc vinden, dat hi u slaet,</l>
<l n="1940">Of mesvoert, dan bestaet</l>
<l>Te doene uus herten wille.</l>
<l>Dit soude ic doen ende swigen stille".</l>
<l>"Moeder, waeran soude icken proeven?"</l>
<l>"Dochter, dat sal ic u bevroeden.</l>
<l n="1945">Hi hevet ene inte herde wart,</l>
<l>Die staet in sinen boengart;</l>
<l>Die suldi afslaen ende breken;</l>
<l>Laet horen wat hire toe sal spreken".</l>
<l>Die dochter seide dat sijt doen soude.</l>
<l n="1950">Te hars selfs huse kerese boude,</l>
<l>Ende haer man was van huus gegaen.</l>
<l>Haren knape riep si saen.</l>
<l>"Com hare", seit si, "knape vroet,</l>
<l>Dore minen wille het wert di goet;</l>
<l n="1955">Nem dese aexe, ganc mi afslaen</l>
<l>Dese inte". "Vrouwe, in dars niet bestaen.</l>
<l>Dore minen here hi heeft se so wart;</l>
<l>Ic weet wel in al den boegart</l>
<l><milestone unit="fol" n="268v"/> En staet boem dien hi liever hevet".</l>
<l n="1960">Alse de vrouwe dat besevet,</l>
<l>Nam side aexe in de hant</l>
<l>Ende ginc se afhouwen te hant,</l>
<l>Ende hiet se dragen int huus den knape,</l>
<l>Soude hi leven met gemake.</l>
<l n="1965">Die knape droech se doch in huus.</l>
<l>Doe quam de here van den huus,</l>
<l>Die van der inten de rancken sach</l>
<l>Voer hem op den vloer, daer hi lach:</l>
<l>"Vrouwe", seit hi, "God hebs gewout!</l>
<l n="1970">Wanen comt dit gehouwen hout?"</l>
<l><pb n="63"/>"Here", seit si, "ic deet houwen,</l>
<l>In waende weten in trouwen</l>
<l>Dat ghi coude mocht hebben gehat".</l>
<l>"Wat, vrouwe, ende mi duncket dat</l>
<l n="1975">Ghi hebt mine beste inte geroedt".</l>
<l>"Here, ic en was niet bevroet;</l>
<l>Dore uwen wille waest dat ict dede"</l>
<l>"So si vergeven", sprac hi mede.</l>
<l>Des anders dages ginc de vrouwe</l>
<l n="1980">Der moeder clagen haren rouwe.</l>
<l>Die vrouwe vragede hoet haer stoet?</l>
<l>"Vrouwe", seit si, "mijns mans moet</l>
<l>Die ne mach so niet verkeren".</l>
<l>"Slogedi dinte af?" "Ja ic, met eren".</l>
<l n="1985">"Wat seide hijs een twint?" "Niet, vrouwe;</l>
<l>Nu wil ic minnen, bi mire trouwe!</l>
<l>Ende hebben al dat mi bederf".</l>
<l>"Dochter, proeften noch anderwerf".</l>
<l>"Waeran, vrouwe? dat segt mie".</l>
<l n="1990">"Wel, lieve dochter, dat seg ic die:</l>
<l>Hi hevet enen hasewint,</l>
<l>Dat es de snelste die men vint;</l>
<l>Her int lant es geen so goet.</l>
<l>Bedi hevet hine in sinen moet</l>
<l n="1995">Ende in sijn herte vercoren</l>
<l>Boven alle dinghe te voren.</l>
<l>Dochter dien suldi doet slaen,</l>
<l>Ende sien dan hoet sal vergaen</l>
<l>Ende hoe hi dat verdragen sal".</l>
<l n="2000">"Wel, lieve moeder, ic lovet al.</l>
<l>Ic sal mi pinen dat ict gedoe,</l>
<l><pb n="64"/>Mach ick er comen te slane toe".</l>
<l>Ane de moeder nam si orlof</l>
<l>Ende keerde weder in haer hof.</l>
<l n="2005">Avont waest eer si thuus raecte,</l>
<l>Ende doe men de bedden maecte,</l>
<l>Ende dat tvier was in berne claer.</l>
<l>Ende de here was daernaer</l>
<l>Van jagene comen altehant,</l>
<l n="2010">Ende de scone vrouwe, achemant</l>
<l>Si was geseten bi den viere;</l>
<l>Ende die here goedertiere</l>
<l>Hi ginc sitten bi der vrouwen,</l>
<l>Ende die hasewint, bi miere trouwen,</l>
<l n="2015">Ginc op der vrouwen scoet doe leggen.</l>
<l>Van der vrouwen wil ic u seggen</l>
<l>Hoe si coelde haren moet.</l>
<l>Een knape, die neven haer stoet,</l>
<l>Nam si tmes ute siere hant</l>
<l n="2020">Ende stac den hasewint te hant</l>
<l>In de lancken, dat hi sterf</l>
<l>Doe seide de here: "Vrouwe, anderwerf</l>
<l>So hebdi mi echt lede gedaen;</l>
<l>Segt, hoe dorsti dit bestaen,</l>
<l n="2025">Daer ict toesach met ogen,</l>
<l>Te doden minen vrint? Hoe mach ict gedogen?"</l>
<l>"Here, en siedi niet de pelse mine</l>
<l>Hoe hi se bereit hevet, hets anscine,</l>
<l>Of mer voete ane hadde gevaget.</l>
<l n="2030">Waendi dats mi wel behaget?</l>
<l>Ende van den bedden, die hier leggen,</l>
<l>Al en wil ick er niet toe seggen,</l>
<l>Die men telker weke moet dwaen?</l>
<l><pb n="65"/>Here, dunct u dat goet gedaen,</l>
<l n="2035">Tapite, bedden, lijnlaken,</l>
<l>Dat hijt al vuul soude maken?</l>
<l>Entrouwen, here, hen dunct mi niet goet;</l>
<l>Nochtan ben ic selve wel vroet</l>
<l><milestone unit="fol" n="269r"/> Dat ic een deel hebbe mesdaen".</l>
<l n="2040">"Vrouwe, ic salt laten staen</l>
<l>Tote echt dat beter wesen mach,</l>
<l>Sonder stoet ende sonder slach".</l>
<l>So leet herde wel de vrouwe</l>
<l>Dat sijs hadde clenen rouwe.</l>
<l n="2045">Des anders dages, si niet vergat,</l>
<l>Si ne ginc echt clagen dat</l>
<l>Van haren man groet ongenoech</l>
<l>Dat hare sere opt herte woech.</l>
<l>Doe clagede si der moeder al,</l>
<l n="2050">Ende seide haer si emmer sal</l>
<l>Minnen, si ne machs niet laten.</l>
<l>"Dochter," seit si, "laet u gematen.</l>
<l>Wat segdi mi? En deedi niet</l>
<l>Also alse ic u gisteren hiet?"</l>
<l n="2055">"Ja ic, vrouwe". "Hoe eest vergaen?"</l>
<l>"Moeder, hi ne hevet mi niet gedaen;</l>
<l>Hi ne gaf mi steke noch slach;</l>
<l>Nochtan, moeder, ict niet laten en mach,</l>
<l>Ic moet minnen". "Dochter, ghi ne sult.</l>
<l n="2060">Ende mercti niet, dat ic mi hilt</l>
<l>Met uwen vader al mijn leven?"</l>
<l>"Hets wonder, moeder; ghi hadt gedreven</l>
<l>Te gader uwe joget lange genoech.</l>
<l>Maer hi ne doet mi geen ghevoech</l>
<l n="2065"><pb n="66"/> Alle man soude doen sinen wive.</l>
<l>Ic moet minnen, bi minen live!</l>
<l>In machs niet laten, inne moet minnen".</l>
<l>"An wien, dochter, wildijs beginnen?"</l>
<l>"Vrouwe, an den pape van den dorpe.</l>
<l n="2070">Hi heves mi te voren geworpen,</l>
<l>Ende menichwerf gebeden,</l>
<l>Hets wel lange stont leden,</l>
<l>Ende dicwile gedaen beheet</l>
<l>Dat sijn gelt mi es gereet,</l>
<l n="2075">So welc tijt dat es mijn gevoech;</l>
<l>Ende ic ben dies vroet genoech.</l>
<l>Minde ic enen ridder, hi soude mi snime</l>
<l>Onwert hebben, so ne woude mi niemen,</l>
<l>Ende setten gereet te pande.</l>
<l n="2080">Dus dadic sonde ende scande".</l>
<l>Die moeder seide: "Dochter,</l>
<l>Ghi ne sults niet doen, het ware lachter;</l>
<l>Doch noch enewerf minen raet;</l>
<l>Ic waent di niet sal wesen quaet;</l>
<l n="2085">Proef noch derdewerf dinen man,</l>
<l>Ende af, du moges vinden u emper daeran,</l>
<l>Ende dan doet, dochter, uwen raet".</l>
<l>"Waeran vrouwe?" "Dochter, verstaet</l>
<l>Mergen werdet Kerstdach,</l>
<l n="2090">Ende u man sal houden hof;</l>
<l>Die vorbaerste, ic wilt wel weten,</l>
<l>Van den dorpe selen daer eten;</l>
<l>Ende alse de tafelen sijn gerecht,</l>
<l>Ende deerste gerecht voert es bracht,</l>
<l n="2095"><pb n="67"/> Ende du ten ende geseten bist,</l>
<l>Dan sult u peinsen ene list,</l>
<l>Dat in den vasen van der dwalen</l>
<l>Stec dinen slotel, ende al omhalen</l>
<l>Al dat op de tafele staet.</l>
<l n="2100">Besiet hoet met u vergaet,</l>
<l>Dus soutu hebben geproevet dan</l>
<l>Derdewerven dinen man".</l>
<l>"Vrouwe, dit sal ic bestaen,</l>
<l>Ten besten moet mi vergaen".</l>
<l n="2105">"Des onne di God, dochter mijn".</l>
<l>Die dochter keerde weder in</l>
<l>Tharen huus, daen si was comen.</l>
<l>De oude vroede hevet vernomen</l>
<l>Alle de boden die hi can vanden,</l>
<l n="2110">Ende hevet se begonnen senden</l>
<l>Achter dorpe te sinen magen,</l>
<l>Omdat si souden in Kerstdage</l>
<l>Met hem alle ten etene comen.</l>
<l>Die here heeft er vele vernomen</l>
<l n="2115">Die souden comen ten eten;</l>
<l>Ende alse men was geseten</l>
<l>Ende dierste gerechte vort was bracht,</l>
<l>Doe was de vrouwe bedacht</l>
<l><milestone unit="fol" n="269v"/> Te doene dat hare moeder hiet.</l>
<l n="2120">In de vafen der dwalen si siet</l>
<l>Dat si den slotel hevet geheecht;</l>
<l>Mettien hevet si haer opgerecht</l>
<l>Ende es hare verde gegaen.</l>
<l>Doe moest al ommeslaen</l>
<l n="2125">Dat daer op de tafele stoet.</l>
<l>Doe verwies den here sijn moet,</l>
<l><pb n="68"/>Ende seide: "Vrouwe, hiers quaet gedaen".</l>
<l>In mochts niet", seit si, "Ic waende gaen</l>
<l>Halen uwen besten cop,</l>
<l n="2130">Daerom waest dat ic stont op,</l>
<l>Ende om te halen mijn mes;</l>
<l>Mi is leet dat dus comen es".</l>
<l>"In Goeds name, vrouwe, gaet ons halen</l>
<l>Gereedlike dan ander dwalen,</l>
<l n="2135">Ende laet ons etene met gemake".</l>
<l>Na etene hadden si hare sprake</l>
<l>So lange dat tijt was daerof</l>
<l>Te scedene. Doe sciet dat hof</l>
<l>Van dien diere comen waren.</l>
<l n="2140">Die here woude niet langer sparen</l>
<l>Noch letten; alse quam dander dach,</l>
<l>Eer hi licht daeraf gesach,</l>
<l>Ter vrouwen quam hi gegaen</l>
<l>Ende seide: "Vrouwe, ghi moet opstaen</l>
<l n="2145">Ic wille u een luttel spreken.</l>
<l>Ghi hebt mi drie quade treken</l>
<l>Binnen deser weken gedaen,</l>
<l>Daer ic toern af hebbe ontfaen,</l>
<l>Ende ghi ne willes niet achten.</l>
<l n="2150">Van den vierden wil ic mi wachten,</l>
<l>Mach ic, dat ghijt niet en doet.</l>
<l>Ic weet wel, u dert tquade bloet;</l>
<l>Bedi moetti gelaten wesen".</l>
<l>Sine knapen riep hi met desen</l>
<l n="2155">Ende hiet den bloetlatere comen.</l>
<l>"Wat, here, wildi mi verdoemen?</l>
<l>Dat wet God, inne was noyt gelaten".</l>
<l>"Vrouwe ic doet al dore u bate.</l>
<l>Ic weet wel wat u dert,</l>
<l n="2160">Ende wat es dat ghi beghert;</l>
<l><pb n="69"/>U steket herde dat quade bloet;</l>
<l>Ic weet wel ende bens wel vroet".</l>
<l>Doe hiet hi tfier stoken saen.</l>
<l>Al waest haer leet, si moest opstaen;</l>
<l n="2165">Ende die bloetlatere quam mettien.</l>
<l>Si sach wel si ne mochts ontvlien,</l>
<l>Si moeste haer daertoe gereden.</l>
<l>De here deed se hare cleden (sic)</l>
<l>Ende deed se slaen dat haer dbloet roet</l>
<l n="2170">Vele liep uten armen bede,</l>
<l>Dat si vercoelen mochte daermede;</l>
<l>Ende alse si was becoelt daerof,</l>
<l>Op een bedde men se leide doch,</l>
<l>Ende liet se liggen haer sceen also.</l>
<l n="2175">Doe quam hare moeder daertoe,</l>
<l>Ende si began wenen, roepen,</l>
<l>Ende haren here vloeken</l>
<l>Vore de moeder, daer si lach,</l>
<l>Ende maecte groet hantgeslach,</l>
<l n="2180">Ende seide: "Wach arme, ic ben doet".</l>
<l>Die moeder seide: "Dochter goet,</l>
<l>Hoe es u te moede? Wildi minnen?"</l>
<l>"Die lede duvel moets beginnen!</l>
<l>Moeder, mi en lustes niet".</l>
<l n="2185">[...............]</l>
<l>Ende seide, in ware sprake:</l>
<l>"Dat en ware gene so ware wrake</l>
<l>Dochter, alse van den vroeden ouden"</l>
<l>"Die lede duvel moets gewouden,</l>
<l n="2190">Moeder, of ic mere wille minnen!"</l>
<l>"Dochter, inne wils u niet wanconnen,</l>
<l>Ende ghi doet vroetscap, te waren;</l>
<l><pb n="70"/>Ic rade u dat ghijs wilt ontbaren</l>
<l>Ende nemmermere minne begert".</l>
<l n="2195">"Here keyser", sprac Malequidart,</l>
<l>"Nu hebdi van den ouden gehort</l>
<l>Hoene sijn wijf soude hebben gevort,</l>
<l>Die hem drie quade treken dede;</l>
<l>Van der inten, alse ic u sede,</l>
<l n="2200"><milestone unit="fol" n="270r"/> Ende van den hasewint goet,</l>
<l>Dien si stac metten messe doet,</l>
<l>Ende van dat si storte dat eten.</l>
<l>Ende, here, oec mogedi wel weten,</l>
<l>Dat vierde soude erger hebben gewesen,</l>
<l n="2205">Hedde sijt voldaen, dan enich van desen,</l>
<l>Bedi si hadde gemint den pape;</l>
<l>Bedi dats hem de vroede dede wrake.</l>
<l>Aldus soude u, bi minen live!</l>
<l>Gescien, gelovedi uwen wive.</l>
<l n="2210">Je toewart (sic) hevet si nu bestaen</l>
<l>Alsi u raet uwen sone te verslaen.</l>
<l>Sietter op ende nemt exemple goede,</l>
<l>Hoe scone dat hem wrac de vroede.</l>
<l>En dedi niet, here?" "Ja hi, te waren".</l>
<l n="2215">"Aldus, here, sout met u varen</l>
<l>Lietti uw wijf verdoven,</l>
<l>Ende ghi hare willet geloven</l>
<l>Van dat si u te verstane doet.</l>
<l>U en comt er af nemmer goet".</l>
<l n="2220">"Neen ic niet, here Maelquidart".</l>
<l>Die tale dus gelaten wart;</l>
<l>Want gegaen was an die nacht,</l>
<l><pb n="71"/>Ende die keyser hevet hem bedacht</l>
<l>Van sire vrouwen, ende ginc te hare.</l>
<l n="2225">Ende de vrouwe wart sijns geware,</l>
<l>Ende togede hem een gelaet van rouwen.</l>
<l>Dat mocht hi wel ane haer scouwen,</l>
<l>Dat si was droeve in haren moet.</l>
<l>Die here vragede hoet haer stoet?</l>
<l n="2230">Si seide: "Ic ben al tongemake</l>
<l>Dat ghi verraetlike sprake</l>
<l>Ende valsche so te horene begert.</l>
<l>Ghi sult er bi werden onteert,</l>
<l>Alse Crassus was, die hadde so groet</l>
<l n="2235">Gepeins omme gout roet,</l>
<l>Dat hijt int leste moste besterven,</l>
<l>Ende sijn lijf laten ende verderven" &#x2014;</l>
<l>"Hoe quam dat vrouwe? segt mi". &#x2014;</l>
<l>"Dat u lief ende goet gescie,</l>
<l n="2240">Here, ic salt u seggen dan.</l>
<l>Bi aventuren ghi mocht er an</l>
<l>Sulke exemple nemen bi</l>
<l>Die u nutte ende vromelec si.</l>
<l>In dese port, in dese stede,</l>
<l n="2245">Woende een clerc, here, die men sede</l>
<l>Die vroet was ende wide becant;</l>
<l>Virgilius was hi genant;</l>
<l>Hi was clerc vele goet,</l>
<l>Ende van den seven arten vroet,</l>
<l n="2250">Van nigromancien consti vele,</l>
<l>Ende dies was hi meester wele</l>
<l>Bat dan yemen die men wiste</l>
<l>Hi maecte, bi siere liste,</l>
<l><pb n="72"/>Een vier hier in de stede,</l>
<l n="2255">Dat hi altoes bernen dede,</l>
<l>Over dach ende over nacht,</l>
<l>Dat vier geblusschen niet en mach,</l>
<l>Doere wint, dore regen ende doer sne,</l>
<l>Hen bernede ye lanc so mee.</l>
<l n="2260">Aldus badent ende rieden</l>
<l>Van der stat de erme liede,</l>
<l>Die niet comen mochten te viere</l>
<l>Dore de verweende porters fiere,</l>
<l>Die smorgens so lange lagen</l>
<l n="2265">Dat meer dan prime was van den dage</l>
<l>Eer si ontdaden hare doren,</l>
<l>Ende darme liede lagenre voren</l>
<l>Ende moesten wachten haer opstaen</l>
<l>Virgiliuse docht niet goet gedaen;</l>
<l n="2270">Hi werp darme op haren dangiere,</l>
<l>Ende deed se met enen gemenen viere</l>
<l>Comen welken tijt sijs rochten,</l>
<l>Daer si hem bi wermen mochten</l>
<l>Hen ende hare kinder clene.</l>
<l n="2275">Dat vier was hem allen gemene.</l>
<l>Ende bi engiene was daer nochtan</l>
<l>Van copere gemaect een man</l>
<l>Diet wachte, ende hilt enen boge</l>
<l>Ende een scicht van goeder vloge,</l>
<l n="2280"><milestone unit="fol" n="270v"/> Die geberde of hi scieten soude</l>
<l>Wie dat ware diene slaen woude;</l>
<l>Hi was gekeert ten vierewart.</l>
<l>Diet saghe mochte sijn vervart.</l>
<l>In sijn voerhovet bescreven stonden</l>
<l n="2285">Letteren, die seiden ende orkonden:</l>
<l><pb n="73"/>Die mi sal slaen ic sallen scieten</l>
<l>So dat hijs cume sal genieten.</l>
<l>Een clerc van Lombardien daer quam</l>
<l>Dat wonder besien, alse hijt vernam;</l>
<l n="2290">Hi las de letteren ende seide:</l>
<l>Ic sal bestaen dese coenheide</l>
<l>Te doene, radijt mi, gesellen,</l>
<l>Te weten of waer de letteren spellen."</l>
<l>"Ja wie," seiden si, "dordijt bestaen?"</l>
<l n="2295">"Ja ic," seit hi, "ic gane slaen."</l>
<l>Hi sloech ende dbeelde scoet,</l>
<l>Ende tfier bluschede; dat was scade groet;</l>
<l>Hen bernede niemene, alse te voren.</l>
<l>Doe hadt al sine cracht verloren.</l>
<l n="2300">"Nu segt, heer, bi uwer trouwe,</l>
<l>Dede hi niet quaet", sprac de vrouwe,</l>
<l>"Die clerc die tfier blusschen dede?"</l>
<l>"Ja hi", sprac de keyser mede,</l>
<l>"Hi dede groet quaet, duncket mi;</l>
<l n="2305">Die arme liede haddenre bi</l>
<l>Vele gemaexs ende haer gevoech".</l>
<l>"Noch dede hi wonders meer genoech.</l>
<l>Tere porten van der stat</l>
<l>Hadde hi twe coperen manne gesat;</l>
<l n="2310">Die ene hilt in de hant een scoet,</l>
<l>Ende sijn geselle, metter spoet,</l>
<l>So werp hine telken ommekere.</l>
<l>Noch hadde hi gemaket mere,</l>
<l>Virghilius, de goede clerc.</l>
<l n="2315">Here, dat was een dire werc;</l>
<l>Op enen marbrinen pilaer</l>
<l>So hadde hi doen maken, daer</l>
<l><pb n="74"/>Te stane, enen claren spiegel,</l>
<l>Daerane te siene; het was de seghel.</l>
<l n="2320">Alse yemen der stat van Romen wilde</l>
<l>Oplopen metten schilde,</l>
<l>Eer si peinsden hoet soude gescien,</l>
<l>Waren sijs in de stat voersien,</l>
<l>Ende bi den spiegel wel geware.</l>
<l n="2325">Dan quamen si, met gemeenre scare,</l>
<l>Van der comoengen van der stat</l>
<l>Op hem, die wilde doen dat;</l>
<l>Hierbi mocht niet jegen hem staen.</l>
<l>Die coninc van Poelgen wart sere ondaen</l>
<l n="2330">Dat die van Romen al sijn lant</l>
<l>Asselgierden ende stichten brant;</l>
<l>Hi hadde vergadert sijn volc al,</l>
<l>Te siene wat men daer doen sal.</l>
<l>Doe stonden daer twe gebroedre,</l>
<l n="2335">Geboren van vader ende van moedren,</l>
<l>Die seiden: "Here, wildi ons lonen,</l>
<l>So dat ons mochte wel gesconen,</l>
<l>Wi velleden wel den spiegel van Rome.</l>
<l>Ja ic, sprac de coninc, daeromme</l>
<l n="2340">Wil ic u geven mine houde,</l>
<l>Ende oec in selvere ende in goude,</l>
<l>Of in dorpen of in castelen,</l>
<l>Wil ic u goeds so vele bedelen</l>
<l>Alse ghi te nemene dort bestaen</l>
<l n="2345">Of eyschen. Si seiden: "Het wert gedaen;</l>
<l>Wi selent op u edelhede</l>
<l>Bestaen te doene; wi sien wel bede</l>
<l>Dat ghijs herde willech sijt.</l>
<l>Nu doet ons brengen, here, hets tijt,</l>
<l n="2350">Twe coufere gevult van goude</l>
<l>Ende van silvere, wi selen houde</l>
<l><pb n="75"/>Onder ons .ij. de vart bestaen."</l>
<l>Die coninc seide: "Het wert gedaen."</l>
<l>Men dede hem dat si begarden.</l>
<l n="2355">Die broedre voeren hare varden,</l>
<l>Den rechten wech te Romenwart.</l>
<l>Op dien tijt Crassus keyser wart</l>
<l>Te Romen, die vele ghierich was</l>
<l>Om scat te hebben (niet en wondre u das)</l>
<l n="2360"><milestone unit="fol" n="271r"/> So leide hi al sine begherte;</l>
<l>In scatte lach al sijn herte,</l>
<l>Al sijn gepeins ende al sinen sin,</l>
<l>In scatte te gaderen droecht in.</l>
<l>Die broedre leiden al hare gedachte</l>
<l n="2365">De dinc te vorderen, ende quamen bi nachte</l>
<l>Te Romen, daer si wouden sijn.</l>
<l>Het was een ridende manenscijn;</l>
<l>Si sagen wel dat niemen ginder quam</l>
<l>Die hem belette of benam</l>
<l n="2370">Te doene dat si hadden vore acht.</l>
<l>Hare couferen hebben si bracht</l>
<l>Vore de .ij. porten van der stede;</l>
<l>Voer elke porte men ene dede</l>
<l>In derde vele diepe delven,</l>
<l n="2375">Ende met erden so verwelven</l>
<l>Dats niemen mochte sijn geware.</l>
<l>Smergens, alse de dach sceen clare,</l>
<l>So sijn si beide opgestaen</l>
<l>Ende sijn toten keyser gegaen;</l>
<l n="2380">Ende gruetten, doe sine sagen.</l>
<l>Die keyser began hem vragen</l>
<l>Wie si waren ende wat si sochten,</l>
<l><pb n="76"/>Ende wat niemaren dat si brochten?</l>
<l>Si spraken dat si waren beide</l>
<l n="2385">Waersagers van verholentheide</l>
<l>Van scatte, die in derde ware;</l>
<l>Daeraf wisten si al tware,</l>
<l>Dats in sijn lant waren sere vele.</l>
<l>Hi sprac: "Ghi sijt mi comen wele".</l>
<l n="2390">Die keyser seide: "Ic wille u onthouden".</l>
<l>Ende si seiden hem dat si wouden</l>
<l>De helcht hebben van dat si vonden,</l>
<l>Eer sijt te soekene bestonden.</l>
<l>Die keyser gelovet hem ende seide:</l>
<l n="2395">"Ic wilt wel, ghi heren, bi waerheide;</l>
<l>Ic mach niet sijn te scerne gedreven,</l>
<l>Ic en machs niet hebben ghi ne willet mi geven;</l>
<l>Die helecht ghenueget mi wel".</l>
<l>Doe sprac dene: "Here, mi sal</l>
<l n="2400">Te nacht bedromen, ende mergen saen</l>
<l>Selen wi te soekene bestaen".</l>
<l>"Ter goeder tijt", de keyser sprac.</l>
<l>Ende alse de dageraet ute brac,</l>
<l>Ende het licht van den dage wart,</l>
<l n="2405">Quamen si gegaen ter vart</l>
<l>Ten here, ende spraken saen</l>
<l>"Here, wi hebben vore waer verstaen;</l>
<l>Dat ons te voren comen es te nacht,</l>
<l>Dat ter porten van Poelgen, op de gracht,</l>
<l n="2410">Daer neven es een clene scat".</l>
<l>"So gawi daer", de keyser sprac.</l>
<l>Si gingen geredelike delven daer</l>
<l>Ende si vondent also waer;</l>
<l>Die coufere met silver, met goude,</l>
<l n="2415"><pb n="77"/> Trocken si uter erden boude,</l>
<l>Ende gingen deilen onder hem.</l>
<l>Die keyser dene helcht nam,</l>
<l>Ende dander namen de knapen.</l>
<l>Si seiden si souden gaen slapen,</l>
<l n="2420">Besien wat dromen soude den andren.</l>
<l>Tbedde begonden si wanderen,</l>
<l>Ende dies mergens, wel vroe,</l>
<l>Ten keyser quam dander doe,</l>
<l>Ende seide: "Here, van opstaen</l>
<l n="2425">Mi hevet gedroemt; laet ons gaen,</l>
<l>Ter ander porten es scat noch een,</l>
<l>Dats mijn gepeins ende mijn meen;</l>
<l>Hijs mere dan wi gisteren vonden.</l>
<l>Den here leiden si daer tien stonden,</l>
<l n="2430">Ende gingen delven al te hant,</l>
<l>So dat men dat coufer vant</l>
<l>Metten selvere, metten goude.</l>
<l>Doe hadde bliscap menichfoude</l>
<l>Die keyser Crassus.</l>
<l n="2435">Hi seide: "Ic weet wel dat es aldus</l>
<l>Dat ghi beide gewarech sijt".</l>
<l>Si deelden tgoet, het was tijt.</l>
<l>Die keyser nam dene helt</l>
<l>Ende dander bleef in hare gewelt.</l>
<l n="2440"><milestone unit="fol" n="271v"/> Die waersagere spraken doe:</l>
<l>"Here, weest blide ende vroe,</l>
<l>Noch weten wi enen scat;</l>
<l>Over waer so seggen wi dat</l>
<l>Hi is so groet, here, de scat,</l>
<l n="2445">Dat half de parde van der stat</l>
<l>Ne souden niet mogen verslepen". -</l>
<l><pb n="78"/>Waer jegen es hi? doet mi weten".</l>
<l>"Neven den spiegel, here, in der stat</l>
<l>"Neen, sprac de keyser, in wille niet dat</l>
<l n="2450">In gere manieren gedogen</l>
<l>Den spiegel te vellen, want wi ne mogen</l>
<l>Ons in gere manieren ontsien</l>
<l>Datter stat evel mach gescien,</l>
<l>Also lange alse de spiegel staet".</l>
<l n="2455">"Wi willens hebben goeden raet,</l>
<l>Dat wi den spiegel niet en vellen,</l>
<l>Also wi u mogen tellen;</l>
<l>Wi selen so wel ondersetten,</l>
<l>Eer wi beghinnen, sonder letten,</l>
<l n="2460">Dat hi en sal hebben geen arch".</l>
<l>Dat halp den keyser in sijn merch;</l>
<l>Hi seide: "Wildijt doen also,</l>
<l>Ic lovet wel". Si seiden doe:</l>
<l>"Ja wi, here, mergen betide</l>
<l n="2465">Beginnen wijs sonder beide."</l>
<l>Terst dat dach was si opstonden;</l>
<l>Delven ende preken si begonden</l>
<l>Ende wrachten dat begonde spaden.</l>
<l>Helden began hi bi haren daden</l>
<l n="2470">De spiegel; hen was geen wonder,</l>
<l>Si hadden so gecot onder,</l>
<l>Met bicken, met delven onder hemlieden,</l>
<l>Eer si van den werke scieden,</l>
<l>Dat sijt wel weten wouden</l>
<l n="2475">Dat sine eer dach vellen souden.</l>
<l>Si lieten werc ter middernacht.</l>
<l>Doe gingen si weder ende hebben bracht,</l>
<l>Met hare behendechede,</l>
<l>Vele meer heldende dan hi dede.</l>
<l n="2480"><pb n="79"/> Doe si van den werke scieden</l>
<l>Namen si vier onder hemlieden,</l>
<l>Ende stakent al omtrent</l>
<l>Beneden onder tfondament,</l>
<l>Ende stoptent wel; het wart in berne.</l>
<l n="2485">Doe stont hem daer niet te merrene,</l>
<l>Si vloen, ende waren niet verre dan</l>
<l>Alse de spiegel vallen began.</l>
<l>Si sagen vallen ende warens blide.</l>
<l>Doe quamen daer smergens betide</l>
<l n="2490">Die hoge liede van der stede,</l>
<l>Ende de keyser Crassus dede</l>
<l>Die broedre soeken overal;</l>
<l>Daeraf en was geen gescal</l>
<l>Dat men se yet gevreischen mochte.</l>
<l n="2495">Dat dede de keyser vele onsochte.</l>
<l>Die hoge liede van der stede</l>
<l>Wisten wel dat de ghierechede</l>
<l>Hars heren den spiegel dede vallen.</l>
<l>Doe gingen si onder hem allen,</l>
<l n="2500">Ende vingen den keyser, haren here,</l>
<l>Ende voerdenen met groten sere</l>
<l>Ende vrageden twi hijt hadde gedaen?</l>
<l>Hi ne wiste wat andworden saen,</l>
<l>Sonder dat hi andworde houde</l>
<l n="2505">Dat hem rade ghierecheit van goude.</l>
<l>Doe namen sine ende leiden neder.</l>
<l>Si ne mochten hem gedoen niet leder.</l>
<l>Dan si ene yseren dore namen,</l>
<l>Ende op den buc sijns lichamen</l>
<l n="2510">Leiden si de dore ende namen gereet</l>
<l><pb n="80"/>Gesmouten gout ende silver al heet,</l>
<l>Ende gotent hem ten nese, ten monde,</l>
<l>Ten oren, ten ogen in. Tere stonde</l>
<l>Seiden si hem: "Hort, woutstu gout</l>
<l n="2515">Hebben, bedi du sout</l>
<l>Hier bi goude sterven;</l>
<l>Doer gout soutu dijn lives derven</l>
<l>Ende gesmaken de bitter doet."</l>
<l>Nieman hadde mere noet.</l>
<l n="2520"><milestone unit="fol" n="272r"/> "Here", seide de keyserinne,</l>
<l>"Dore de begerte ende de minne</l>
<l>Van goede, alse ghi hebt gehort,</l>
<l>So was de keyser vermort;</l>
<l>Ende al quaemt hem bi der gierecheit".</l>
<l n="2525">"Vrouwe, ghi hebt waer geseit".</l>
<l>Here, alsus onsie ic mie</l>
<l>Dat u ghevalle ende ghescie".</l>
<l>"Vrouwe, hen sal niet, of God wele".</l>
<l>"Here, ghi beghert te vele</l>
<l n="2530">Te horen na der vroeder tale;</l>
<l>Ghi selt daerbi, dat weet ic wale,</l>
<l>Ongoet sijn ende verliesen u ere".</l>
<l>"In sal niet", sprac de here,</l>
<l>"Mi en selen si niet onterven.</l>
<l n="2535">Ic sal se eer doden ende doen sterven,</l>
<l>Wel waerlike, met minen sone".</l>
<l>"Entrouwen, here, ic ben degone</l>
<l>Die u qualike geloven can.</l>
<l>Waer di vroet, ghi sout doen nochtan".</l>
<l n="2540">"So sal ic, vrouwe, swiget stille,</l>
<l>Mi draget daertoe mijn wille</l>
<l><pb n="81"/>Dat ict mergen sal bestaen".</l>
<l>Mettien sijn si slapen gegaen.</l>
<l>Die keyser ende de keyserinne.</l>
<l n="2545">Smergens, alse hi wart dies dages inne,</l>
<l>So riep hi te hem de knapen,</l>
<l>Ende seide daer ware genoech geslapen,</l>
<l>Ende hiet hen dat si souden nemen</l>
<l>Den sone sijn, ende souden sneme</l>
<l n="2550">Utewart leiden te verdoene.</l>
<l>Doe namen si den jongelinc scone</l>
<l>Ende souden leiden uutwart.</l>
<l>Daertoe quam gereden ter vart</l>
<l>Sijn meester, de wise Catoen.</l>
<l n="2555">Hi reet ten keyser, des was te doen,</l>
<l>Den graet op, tote in de sale,</l>
<l>Ende grueten met scoenre tale,</l>
<l>Den keyser, ende alle de waren met hem.</l>
<l>Die keyser sprac: "Catoen, ic ben</l>
<l n="2560">Herde sere verbolgen op u,</l>
<l>Ende oec op uwe gesellen nu.</l>
<l>Catoen, bedi gruet ic u niet".</l>
<l>"Twi es dat, here? Wats u gesciet?</l>
<l>Waerom wildi verdoen u kint?</l>
<l n="2565">Hets dulheit groet, mi dinct".</l>
<l>"Catoen", seit hi, "het wert verdaen,</l>
<l>Ende met u saelt also vergaen</l>
<l>Ende met al uwen gesellen".</l>
<l>"Twi es dat, here?" "Ic saelt u tellen.</l>
<l n="2570">Ghi wet wel hoe ic u gaf</l>
<l>Mijn kint te lerenen; ghi hebt hem af</l>
<l><pb n="82"/>Die sprake genomen ende de tale.</l>
<l>Noch rout mi mere, ic segt u wale,</l>
<l>Dat hi mijn wijf wilde hebben vercracht;</l>
<l n="2575">Op dander hadde ic niet geacht".</l>
<l>Catoen sprac: "lnne geloves niet</l>
<l>Dat hem dat es ghesciet</l>
<l>Van der vrouwen, alse ghi segget;</l>
<l>Mer dat ghi verloren hebbet</l>
<l n="2580">Van hem de tale, dats mi leet;</l>
<l>Mer dander es logene, alse ict weet;</l>
<l>Ende en wildijs niet geloven,</l>
<l>So moet God geven ende gedogen</l>
<l>Dat u also gescie daermede</l>
<l n="2585">Alst den porter van den aexteren dede,</l>
<l>Eest dat ghi tkint verdoet".</l>
<l>"Catoen, nu maect mi vroet</l>
<l>Hoe metter exteren den porter gesciede;</l>
<l>Ic wille dat ment mi bediede". &#x2014;</l>
<l n="2590">"Here en wildijs niet onberen,</l>
<l>Doet u kint weder halen ende keren,</l>
<l>Ende vervorst hem heden mere</l>
<l>De doet, ic salt u tellen, here".</l>
<l>Die keyser sprac: "Ic salt doen,</l>
<l n="2595">Want ic wilt emmer weten, Catoen".</l>
<l>Hi dede tkint weder halen,</l>
<l>Ende alst liden soude ter salen</l>
<l>Neecht den vader ende hem allen daer.</l>
<l>Catoen began vertellen daer</l>
<l n="2600"><milestone unit="fol" n="272v"/> Van der extren een bispel,</l>
<l>Hoet den portere daermede gevel.</l>
<l>"Een portere woende in dese stede,</l>
<l>Die hadde een aextre, die hem sede</l>
<l>Al dat binnen den huse gesciede</l>
<l n="2605"><pb n="83"/> Die portere hadde ene vrouwe de spiede</l>
<l>Van allen stucken niet om sijn ere.</l>
<l>Op enen tijt, so was de here</l>
<l>Om sine comanscap gevaren,</l>
<l>Diere hi qualec mochte ontbaren,</l>
<l n="2610">Ende die vrouwe, die wel wiste</l>
<l>Van siere comst, peinsde ene liste,</l>
<l>Dat sijt dede weten haren amijs;</l>
<l>Ende hi quam daer, alse die was wijs;</l>
<l>Ter dore en dorste hi niet incomen.</l>
<l n="2615">Die vrouwe heveten vernomen;</l>
<l>Bi der hant nam sine ende hieten comen in.</l>
<l>"Vrouwe", seit hi, "mi draget mijn sin,</l>
<l>Versiet mi dextre, si sal mi wroegen</l>
<l>Iegen uwen man; dat doet mi droeven,</l>
<l n="2620">Ent dats al dat ic ontsie".</l>
<l>"Comt in", seit si, "ende gaet neven mie,</l>
<l>Ic sals nemen goeden raet,</l>
<l>Wat daer best toe te doene staet".</l>
<l>"Gerne", seit hi, "vrouwe, laet ons gaen".</l>
<l n="2625">Hi ginc metter vrouwen saen</l>
<l>In ene camere, ende dextre sacht,</l>
<l>Diene wel nauwe hadde gewacht,</l>
<l>Ende wel verkennet hadde saen,</l>
<l>Want hi haer quaet hadde gedaen</l>
<l n="2630">Daer te voren, op ene stont.</l>
<l>"Ay here", seit si, "hets mi wel cont</l>
<l>Dat ghi sijt met miere vrouwen</l>
<l>In de camere; in goeden trouwen,</l>
<l>Ghi ne doet er niet wel an;</l>
<l n="2635">Ware mijn here thuus, haer man,</l>
<l>Ghi ne hadt niet dorren bestaen</l>
<l><pb n="84"/>Met hare allene in cameren gaen;</l>
<l>Ghi ne doet wel noch hovescheit;</l>
<l>Hets wel ware, dat men seit,</l>
<l n="2640">Alse de catte es van huus,</l>
<l>Dat dan rincleert de muus".</l>
<l>Dese tale ende dese wort</l>
<l>Hadden si beide wel gehort,</l>
<l>Der vrouwen amijs ende de vrouwe.</l>
<l n="2645">"Ic wist wel, bi miere trouwe",</l>
<l>Sprac der vrouwen amijs wel houde,</l>
<l>"Dat si mi verkinnen soude".</l>
<l>Die vrouwe seide: "Hebt genen vaer".</l>
<l>Haer joncwijf riep si te haer,</l>
<l n="2650">Ende gaf haer vol waters enen pot</l>
<l>Ende seide: "Ic loent di, wete God,</l>
<l>Doe minen wille, nem hier te hant</l>
<l>Dit bernende licht in de hant,</l>
<l>Ende desen hamer ende dit bert,</l>
<l n="2655">Dat es eyken ende hart,</l>
<l>Ic sal di seggen, vant wel verstaen,</l>
<l>Wattu soude anegaen.</l>
<l>Du soute gaen, hets wel tijt,</l>
<l>Ondecken thuus; maec .i. gat wijt</l>
<l n="2660">Daerneven, daer dextre hanget;</l>
<l>Om hare doet mi herde verlanget;</l>
<l>Nochtan dar ic se doden niet,</l>
<l>Maer ic sal doen dattet gesciet,</l>
<l>Dat se mijn here doden sal.</l>
<l n="2665">Joncwijf, datti gescie geval;</l>
<l>Nem hier dit bernende stallicht,</l>
<l><pb n="85"/>Ende int gat, dore de latten recht,</l>
<l>So stect daexteren omtrent haer ogen;</l>
<l>Si sal daeraf te male verdoven,</l>
<l n="2670">Ende si waent dat dlicht</l>
<l>Blixeme es; dan soutu echt</l>
<l>Metten hamere slaen opt bert,</l>
<l>Dat eyken es ende vele hart;</l>
<l>Het sal berte op hare scinen</l>
<l n="2675">Ende met hare alse donder scinen;</l>
<l>Ende giet haer dwater van boven,</l>
<l>Ende maec se nat ende laet se bedoven;</l>
<l>Si sal wanen dat het reint".</l>
<l>Nu weet djoncwijf wale wat si meint,</l>
<l n="2680"><milestone unit="fol" n="273r"/> Hare vrouwe, ende salt bestaen.</l>
<l>Die ledre nam se ende clam op saen,</l>
<l>Ende ontdecte ende dede also</l>
<l>Alse hare hare vrouwe hiet doe.</l>
<l>Dit dreef si al tote bi den dage,</l>
<l n="2685">Dat de vrouwe sach hare stade</l>
<l>Dat haren amijs was tijt te gane.</l>
<l>Doe riet se hem op te stane</l>
<l>Ende te gaen siere verde,</l>
<l>Eer yemen sijns geware werde.</l>
<l n="2690">Ende hi hevet also gedaen.</l>
<l>Der vrouwen man quam daerna saen.</l>
<l>Dies was die aextere blide sere,</l>
<l>Alsi verkende haren here;</l>
<l>Si spranc van joien op ende neder.</l>
<l n="2695">Ende djonge wijf hadde de leder</l>
<l>Vergeten ende liet se staen</l>
<l>Ant huus; dat was quaet gedaen.</l>
<l>Die here te siere extren ginc,</l>
<l>Diene wel blidelike ontfinc,</l>
<l n="2700"><pb n="86"/> Ende hi seide: "Minne, wat doedi?</l>
<l>Hebdi yet tetene? segt mi".</l>
<l>"Here", seit si, "luttel of niet.</l>
<l>Wetti, here, wat hier es gesciet?"</l>
<l>"Neen ic, Minne, segt mi waer".</l>
<l n="2705">"Wel gerne, here, hort er naert</l>
<l>Miere vrouwe amijs was hier,</l>
<l>Ende dreef groten daengier</l>
<l>In de camere, met mire vrouwen".</l>
<l>"Ic geloves di wel, entrouwen,</l>
<l n="2710">Een quaet wijf helpt niet gewacht".</l>
<l>"Ay, here, waer waerdi te nacht?</l>
<l>Bedi waes ic wel na doet".</l>
<l>"Waeraf, lieve?" "Dongewedert groet,</l>
<l>Die donre, de blixem ende de rein,</l>
<l n="2715">Die hem mingden overein,</l>
<l>Die hadden mi na doet te nacht".</l>
<l>"Nu hort, here, of ghi hebt recht",</l>
<l>Sprac de vrouwe, "dat ghi hare</l>
<l>Gelovet? nu mect ende nemt ware,</l>
<l n="2720">Oft te nacht sulc weder wrochte</l>
<l>Alsi seit". De here hem bedochte</l>
<l>Dat si niet ware en hadde geseit.</l>
<l>"Here", sprac de vrouwe, "menich leit</l>
<l>Ende menegen toren hebdi mi</l>
<l n="2725">Dore haer gedaen". "Hets waer", seit hi,</l>
<l>"Si en lieget nu nemmermere".</l>
<l>Ende mettien greep se de here,</l>
<l>Ende hi wranc haer thovet af.</l>
<l>De vrouwe was blide, de here sach</l>
<l n="2730">Op de gayole, daer daextre in stoet,</l>
<l>Ende noch twivelde hem de moet.</l>
<l>Bedi hi sach de ledere staen</l>
<l>An thuus gerecht, ende hi ginc saen</l>
<l><pb n="87"/>Daerop clemmen, ende soude besien</l>
<l n="2735">Wat daer gesciet ware, ende mettien</l>
<l>Vant hi metten watre den pot,</l>
<l>Ende boven de gayole tgat,</l>
<l>Ende die gayole met wasse bedropen.</l>
<l>Van gepeinse began hi wanhopen,</l>
<l n="2740">Dat sijn wijf al hadde gedaen</l>
<l>Dat daxtre seide, ende ginc af saen,</l>
<l>Ende nam sijn wijf, daer si stoet,</l>
<l>Ende coelde daerover sinen moet.</l>
<l>Hi jagese te hant uter doren.</l>
<l n="2745">Van rouwen began hi mesbaren,</l>
<l>Dat hi sine aextre hadde vermort.</l>
<l>"Here", seit Catoen, "nu hort.</l>
<l>Hadde hijs hem versien te voren,</l>
<l>Daextre hadde niet haer lijf verloren.</l>
<l n="2750">Nu rouwet hem, des es hem leet.</l>
<l>Here, so salt u, ic dat wel weet",</l>
<l>Seide Catoen, "u sals berouwen,</l>
<l>Volgedi den wille uwer vrouwen,</l>
<l>Die hare pijnt den raet te doene</l>
<l n="2755">Dat ghi verslaet uwen sone.</l>
<l>Ic segt u, here, wel te voren,</l>
<l>Ghi sult den rouwe ende den toren</l>
<l>Daerna hebben sware ende groet,</l>
<l>Dat u liever ware de doet,</l>
<l n="2760"><milestone unit="fol" n="273v"/> Dan langer te sine in dit leven.</l>
<l>Ende God, onse Here, moet gheven,</l>
<l>Of ghi tkint doet, dat u ghescie</l>
<l>Also ghi nu hebbet mie</l>
<l>Horen tellen, datten portere dede</l>
<l n="2765">Van der aextren, daer ic af sede,</l>
<l><pb n="88"/>Die se tonrechte groet</l>
<l>Doedde ende sloech doet".</l>
<l>"Ghi hebbets mi genoch geseit,</l>
<l>Catoen, het wert in versten geleit",</l>
<l n="2770">Sprac de keyser; "heden meer</l>
<l>En wert hem lede gedaen no seer".</l>
<l>Doe keerde hi weder toter vrouwe,</l>
<l>Die dreef wel jammerliken rouwe,</l>
<l>Ende die seide, in grammen moede:</l>
<l n="2775">"Here, dat kere ic an Gode,</l>
<l>Die mi bringe ute allen sorgen,</l>
<l>Dat ic niet langer dan tote morgen</l>
<l>Niet meer met u en wille wesen".</l>
<l>"Waerom, vrouwe?" "Ghi sijt in desen</l>
<l n="2780">Begrepen, dat ghi mi niet wilt horen,</l>
<l>Wat ic u werpe te voren;</l>
<l>Ende omdat ic sie,</l>
<l>Soete here God, so bidde ic die,</l>
<l>Dat ict met minen ogen sien</l>
<l n="2785">Dat u also moete gescien</l>
<l>Alst den coninc Herodes dede,</l>
<l>Die tlicht van sinen ogen bede,</l>
<l>Bi rade der seven vroede, verloes,</l>
<l>Wanneer dat hi in porre was</l>
<l n="2790">Te varene uter stat van Rome".</l>
<l>"Vrouwe, dat u God geve vrome!</l>
<l>Waerbi waest, dat segt mie".</l>
<l>"Wat holpe mijn seggen, here? ic sie</l>
<l>Dat ghire u niet en keret an".</l>
<l n="2795">"Vrouwe, ic sal, het mach so coemen dan,</l>
<l>Hets beter geseget dan gelaten, vrouwe;</l>
<l>Na bliscap comt dicke rouwe,</l>
<l><pb n="89"/>Ende na rouwe bliscap guet".</l>
<l>"Ghi segt ware, here, wet God,</l>
<l n="2800">Bedi ict aventuren sal</l>
<l>Te tellen hoet Herodes gevel.</l>
<l>Die coninc Herodes was wilenere</l>
<l>Een prence, een rijc here.</l>
<l>Seven vroede waren in sijn lant,</l>
<l n="2805">Die verre ende wide waren becant.</l>
<l>Ene costume hadden si opbrocht,</l>
<l>Daer si vele af waren bedacht</l>
<l>Ende hem groet goet daeraf quam in de hant</l>
<l>Dat was, dat si, om enen besant,</l>
<l n="2810">Elken man spelden sinen droem,</l>
<l>Diet ane hem sochte, sulc was haer loen.</l>
<l>Sovele goeds wonnen si daermede,</l>
<l>Dat men, overwaer, van hem sede</l>
<l>Dat hare scat mere was</l>
<l n="2815">Dan sconincs scat Herodes.</l>
<l>Die coninc, hare here,</l>
<l>Droech een evel, dat hem mesquam sere</l>
<l>Ende ic segge u, here, wat hem was.</l>
<l>So welken tijt hi in porre was</l>
<l n="2820">Ende waende uter stede riden,</l>
<l>Sine ogen int hovet, in beden siden,</l>
<l>Verdonkerden hem so sere mettien</l>
<l>Dat hire niet mede coste gesien.</l>
<l>Hierom ontboet de keyser goede</l>
<l n="2825">Van sinen lande de seven vroede,</l>
<l>Om te wetene twi het ware</l>
<l>Dat hem gebrake sijn licht clare</l>
<l>Alse hi uter stat wilde varen.</l>
<l><pb n="90"/>Si spraken: "Here, wi begaren</l>
<l n="2830">Te hebben onsen verst daerane".</l>
<l>Die keyser sprac dat hine hem gave;</l>
<l>Acht dage verst waert hem genoech?</l>
<l>Si seiden dat ware niet genoech,</l>
<l>Maer viertien dage ende binnen dien</l>
<l n="2835">Souden si hem so versien</l>
<l>Dat sijs hem souden bevroeden.</l>
<l>Die keyser sprac: "Nu vaert gespoeden,</l>
<l>Ende ic late u wel daertoe staen.</l>
<l>Dus scieden si, ende sijn gegaen</l>
<l n="2840"><milestone unit="fol" n="274r"/> In elc lant soeken raet</l>
<l>Na dat horen here staet.</l>
<l>Doch vernamen si te hant,</l>
<l>Dat een kint in Ingelant</l>
<l>Ware geboren sonder vader,</l>
<l n="2845">Dat gave andworde van algader</l>
<l>Dat men ane hem besochte.</l>
<l>Doe peinsden si in hare gedochte</l>
<l>Dat si te hem souden trecken daer,</l>
<l>Te siene of dat ware waer.</l>
<l n="2850">Si voren so lange stonden,</l>
<l>Dat si de waerheit ondervonden</l>
<l>Ware dat kint was ende hoet hiet.</l>
<l>Het seide ende loechens niet:</l>
<l>"Den menegen es cont de name mijn,</l>
<l n="2855">Ic ben gheheten Meerlijn."</l>
<l>Doe quam daer te hant</l>
<l>Een man, bracht enen bisant</l>
<l>Den vroeden, om te weten tware</l>
<l><pb n="91"/>Wat sijn droem ware.</l>
<l n="2860">Merlijn toten genen ginc</l>
<l>Die bracht den gulden penninc:</l>
<l>"Vrient", seit hi, "ic bens vroet</l>
<l>Watti herwart pinen doet.</l>
<l>Du soekes de vroede, hets mi becant,</l>
<l n="2865">Dat du hem brenges enen bisant.</l>
<l>Ende oec so weet ic wel waerome;</l>
<l>Om tondervinden van dinen drome,</l>
<l>Daeraf dattu beste in vare.</l>
<l>Ic sal di bad seggen dware.</l>
<l n="2870">Dan, si, kere weder thuus te hant</l>
<l>Ende behout dinen bisant.</l>
<l>Di dromede dat .i. borne claer</l>
<l>Spronge daer dine messine waer,</l>
<l>Die so goet ware ende so fijn</l>
<l n="2875">Dat alle de gebure dijn</l>
<l>Mochten daeraf gedrencket wesen.</l>
<l>Du moges wel seker sijn van desen:</l>
<l>Die borne betekent enen scat.</l>
<l>Nu kere thuus ende wes niet lat,</l>
<l n="2880">Ende doe delven in dine messine;</l>
<l>Di wert geloent wel dine pine;</l>
<l>Du soute den scat vinden so groet,</l>
<l>Ende so rike werden, dat dijn genoet</l>
<l>Nieweren sal sijn omtrent.</l>
<l n="2885">Ende die goede man ginc thuus te hant.</l>
<l>Die vroede met hem ende Merlijn,</l>
<l>Die hem wisede waert soude sijn</l>
<l>Dat hi delven soude bestaen.</l>
<l>Grote hulpe sochte hi saen,</l>
<l n="2890">Die hem halp delven, ende hi vant</l>
<l><pb n="92"/>Den scat daer men hem wisede te hant.</l>
<l>Die vroede namen haer deel daeraf</l>
<l>Merlijn wouts niet, want hi ne plach,</l>
<l>Gheen goet en wilde hi nemen yet,</l>
<l n="2895">Al boet met hem, hi ne wouts niet.</l>
<l>Hi seide, hi ne wiste wat doen met goede.</l>
<l>Doe vrageden hem de seven vroede</l>
<l>Of hi yet wiste, bi wat dingen</l>
<l>Den keyser sine ogen verghingen</l>
<l n="2900">Alse hi wilde uter stat varen?</l>
<l>"Ic weet wel sprac hi, te waren,</l>
<l>Waerom dat es ende bi wat dinge".</l>
<l>Doe baden si hem dat hi met hem ginge.</l>
<l>Ende hi sprac, hi sout doen gerne.</l>
<l n="2905">Doe quamen si ten coninc gevarene,</l>
<l>Vore den keyser, haren here,</l>
<l>Die se ontfinc met groter ere.</l>
<l>Si seiden: "Here, wi sijn comen</l>
<l>Ten dage dien wie hebben genomen</l>
<l n="2910">U te vroedene twi u de ogen</l>
<l>Verdonkeren ende verdelven mogen</l>
<l>Alse ghi wilt varen buten Romen;</l>
<l>Ende hier es een kint met ons comen,</l>
<l>Dat over ons bedieden sal".</l>
<l n="2915">Die keyser seide: "Ic lovet al;</l>
<l>Dragedijt an u wat dat seit?"</l>
<l>"Ja wi, here". "So segge gereit",</l>
<l>Sprac de keyser, "ic hoert gerne".</l>
<l>Meerlijn sprac: "Ic en warne</l>
<l n="2920"><milestone unit="fol" n="274v"/> Nieme te bevroeden dat ic can,</l>
<l>Maer ic segge u wat ghi doet dan.</l>
<l>Leit mi, here, met u allene</l>
<l><pb n="93"/>In ene camere gemene".</l>
<l>"Ic doet gerne", die keyser seide.</l>
<l n="2925">Doe gingen si in ene camere beide,</l>
<l>Merlijn ende die coninc.</l>
<l>"Hets ene wonderlike dinc",</l>
<l>Sprac Merlijn, "here, dat u dert,</l>
<l>Ende dat ghi te wetene beghert.</l>
<l n="2930">Here keyser, bi miere wet,</l>
<l>Het staet in derde, onder u bet,</l>
<l>Een ketel, die spelet ende wallet</l>
<l>Met seven walmen; ende alst gevallet</l>
<l>Dat ghi wilt yeweren uutwart riden,</l>
<l n="2935">Buten der stat, in eneghen tiden,</l>
<l>Die seven walmer u en laten</l>
<l>Bekennen wech no straten,</l>
<l>Die u dogen doen vervaren;</l>
<l>Want seven duvele sijnt, te waren;</l>
<l n="2940">Ende oec en werdes u nemmermeer</l>
<l>Bate engeen, keyser, here,</l>
<l>Die walmer en laten haer spelen staen,</l>
<l>Die ketel en si wech gedaen;</l>
<l>Ende die ketel moet emmer enwoch.</l>
<l n="2945">Ende ic segge u meer noch:</l>
<l>Ghi sult verliesen haestelike</l>
<l>U sien, ghi ne doeten wech, waerlike;</l>
<l>Ende al eest bi den seven vroeden,</l>
<l>Dore de costume, die si hoeden,</l>
<l n="2950">Ende hebben opbracht in u lant,</l>
<l>Dat elc gevet enen bisant</l>
<l>Wien dat enege dinc droemt,</l>
<l>Si hebben gewent, so dat hi comt</l>
<l>Te hen, te wetene sine drome,</l>
<l n="2955"><pb n="94"/> Ende si brengen hen daerome</l>
<l>Enen guldenen penninc;</l>
<l>Omdat ghi hem doget dese dinc,</l>
<l>So verblinden u de ogen".</l>
<l>"Wel, soete vrient, hoe sal men mogen</l>
<l n="2960">Den ketel wech doen? gevet mi raet".</l>
<l>"Ic segge u, here, dat u bestaet</l>
<l>Wech te doene dat bet;</l>
<l>Niet langer beit no ne let,</l>
<l>Ghi ne doet delven daer dbedde stoet;</l>
<l n="2965">Ghi sult wel haestelike sijn vroet</l>
<l>Ende lien of ic segge waer".</l>
<l>Doe dede de keyser delven daer,</l>
<l>Ende vant den ketel, ende seide:</l>
<l>"Nu weet ic wel dattu waerheide</l>
<l n="2970">Mi segs ende gewarech best;</l>
<l>Bedie willic, bi diere list</l>
<l>Werken, ende bi dinen rade".</l>
<l>"Wel, suete vrient, segt mi, op genade,</l>
<l>Hoe sal ic benemen, ende met wat doene,</l>
<l n="2975">Dese sevene wallende bolione?"</l>
<l>"Ic segt u, here; ghi sult nemen</l>
<l>Den outsten vroeden ende doet hem snieme</l>
<l>Thovet afslaen; ende comt daernare</l>
<l>Ten ketel, ghi sult werden geware</l>
<l n="2980">Dat de meeste boelioen saen</l>
<l>Sal stelpen ende laten sijn wallen staen;</l>
<l>Dan mogedi wel weten bi dien</l>
<l>Hoet metten andren mach gescien".</l>
<l>Den outsten vroeden dede vaen</l>
<l n="2985">De keyser ende hem thovet afslaen.</l>
<l><pb n="95"/>Ende daerna hi toten ketel ginc</l>
<l>Ende vant al ware de dinc</l>
<l>So alst hem Merlijn hadde geseit.</l>
<l>Alle dede hi se vaen gereit,</l>
<l n="2990">Ende dede hem thovet afslaen</l>
<l>Dene na den andren, ende hi ginc saen</l>
<l>Ten ketele scouwen ende besien,</l>
<l>Ende al de walmere mettien</l>
<l>So lieten haer sieden ende haer wallen,</l>
<l n="2995">Ende dwater in den ketel wart met allen</l>
<l>Cout alse ijs, dat was heet</l>
<l>Den ketel dedi hi wech gereet,</l>
<l>Ende Merlijn seide: "Nu mogedi gaen,</l>
<l>Here, in den ketel u hande dwaen;</l>
<l n="3000"><milestone unit="fol" n="275r"/> Dwater es cout, hen mach u niet deren.</l>
<l>Ic segge u wel, dese .vij. heren</l>
<l>Si souden u hebben u licht genomen</l>
<l>Waer ic u niet te hulpen comen,</l>
<l>Ende al u lant dat ware verloren.</l>
<l n="3005">Nu sit op, here, ende vart voren;</l>
<l>Siet of ghi sult ter porten uut mogen,</l>
<l>Dat u niet verdonkeren dogen".</l>
<l>"Ende ic salt doen", de coninc sede;</l>
<l>"Merlijn, ghi sult varen mede".</l>
<l n="3010">"Ende ic doet gerne, wet te waren",</l>
<l>Seide Merlijn. Daer en was gheen sparen,</l>
<l>Die keyser uter porten reet;</l>
<l>Lichtelike daerna gereet</l>
<l>So volgeden hem na sine man.</l>
<l n="3015">Ende Merlijn, die hem wel an,</l>
<l><pb n="96"/>Vragede hoet hem stoede?</l>
<l>"Mi es", sprac hi, "wel te moede,</l>
<l>Ende mi ne mescomt niet".</l>
<l>"Nu merct hier op, here, ende besiet",</l>
<l n="3020">Sprac de keyserinne,</l>
<l>"Wat vrienscapen ende minne</l>
<l>Herodes an de seven vroede</l>
<l>Hadde geleit, ende wat goede</l>
<l>Hem daeraf soude sijn comen;</l>
<l n="3025">Si souden hem tlicht hebben benomen</l>
<l>Ende int ende onteert van sire ere.</l>
<l>So selen si u, keiser, here,</l>
<l>Dese seven vroede, verblenden,</l>
<l>U licht nemen, ende in ende</l>
<l n="3030">U onterven van alre ere,</l>
<l>Wildi hem geloven, here".</l>
<l>Hi seide: "Vrouwe, neen ic niet,</l>
<l>Want tierst dat men mergen den dach siet</l>
<l>Sal emmer mijn soen sijn verdaen,</l>
<l n="3035">Ende ic sal se alle .vij. doen vaen</l>
<l>Die vroede, ende haers lives roven".</l>
<l>"Ay here, mach ic u geloven?"</l>
<l>"Ja ghi, vrouwe, ic mict also".</l>
<l>Dus bleeft tote des morgens toe.</l>
<l n="3040">Des ander dages es opgestaen</l>
<l>Die keyser selve, ende hevet gedaen</l>
<l>Sinen sone vortbringhen,</l>
<l>Ende sonder vonnesse van dinghen</l>
<l>Hevet hi ne gemict te verdoene.</l>
<l n="3045">Doe quam daertoe gereden degone</l>
<l>Dat was de vroede Jesse.</l>
<l><pb n="97"/>Int herte deet hem vele wee</l>
<l>Dat hi den jongelinc ute sach leden.</l>
<l>In de sale quam hi gereden,</l>
<l n="3050">Vore den keyser, ende sprac:</l>
<l>"God, onse Here, die nog en wrac</l>
<l>Sijns selves doet, hi moet u geven,</l>
<l>Here, wel te varene al u leven,</l>
<l>Ende allen die sijn in dese sale!"</l>
<l n="3055">Die keyser andworde te dien male:</l>
<l>"Inne groete u niet". "Waerom?" sprac Jesse.</l>
<l>"Om mijns kints wille; mi es so wee</l>
<l>Ter herten daer ic u, Jesse, sie,</l>
<l>Dat al de herte twivelt mie</l>
<l n="3060">Hoe ic best van u neme wrake.</l>
<l>Ghi hebt minen kinde de sprake</l>
<l>Ghenomen, ende bracht daertoe,</l>
<l>Al eest dat ict node doe,</l>
<l>Dat ic hem nemen sal sijn lijf.</l>
<l n="3065">Het wilde vercrachten mijn wijf</l>
<l>Ende bi haer hebben gelegen;</l>
<l>Dat mach mi sere int herte wegen;</l>
<l>So doet oec hets wel racht".</l>
<l>"Here, ghi ne sijt niet wel bedacht;</l>
<l n="3070">Bi miere trouwe", sprac Jesse,</l>
<l>Si ne hadder nie omme wee</l>
<l>Van dat si u doet te verstane;</l>
<l>Hets al om tkint te verslane</l>
<l>Dat si u met rade opleget;</l>
<l n="3075">Ende met u eest niet wel bewevet</l>
<l>Dat ghi haer so wilt geloven</l>
<l>Ende, sonder vonnesse, wilt beroven</l>
<l>Uwes selves kint van sinen leven.</l>
<l>Ende of ghijt doet, God moete geven</l>
<l n="3080"><pb n="98"/><milestone unit="fol" n="275v"/> Dat u hieraf so gevalle,</l>
<l>Daer wijt sien moeten alle,</l>
<l>Alst den man de van rouwen</l>
<l>Omdat hi wonde siere vrouwen,</l>
<l>Sijn wijf, een luttel in haer hant".</l>
<l n="3085">Doe sprac de keyser al te hant:</l>
<l>"Jesse, dat moet ic emmer weten;</l>
<l>Dies en wil ic niet vergeten".</l>
<l>"Ic salt u seggen", sprac Jesse;</l>
<l>Doet vorsten heden mee</l>
<l n="3090">U kint te dodene, ende laet borgen</l>
<l>Toten dage die comt morgen;</l>
<l>Ic salt u gerne tellen dan".</l>
<l>"Ende ic lovet, bi sente Jan!"</l>
<l>Sprac de keyser; "doet om hem senden".</l>
<l n="3095">Men dede den jonghelinc ontbenden,</l>
<l>Ende alst in vreden was gedaen</l>
<l>Began Jesse tellen saen</l>
<l>Ende seggen sine aventure;</l>
<l>Ho dat geviel, op ene ure,</l>
<l n="3100">Dat het was een rijc man,</l>
<l>Die den rouwe so groet gewan</l>
<l>Omdat hi bloetresede sijn wijf,</l>
<l>Dat hire om verloes sijn lijf.</l>
<l>Jesse seide: dat wilenere</l>
<l n="3105">Was in Lorreine .i. hertoge here,</l>
<l>Die hadde ene der scoenster vrouwen</l>
<l>Die men dorste met ogen scouwen.</l>
<l>Hi had se liever dan sijn lijf</l>
<l>Omdat se was so scoen een wijf,</l>
<l n="3110">Bequam si hem vele te bet.</l>
<l>Al sijn gepeins haddi geset</l>
<l>Hars willen te volgen ende haren moet.</l>
<l><pb n="99"/>Op enen tijt, in sine sale, stoet</l>
<l>Die here, ende hilt in de hant een mes,</l>
<l n="3115">Daer de hecht af was cypres,</l>
<l>Ende enen stoc in dander hant,</l>
<l>Ende die vrouwe ginc hem om trant,</l>
<l>Sodat hem, an sinen danc,</l>
<l>Dat mes uter hant ontspranc,</l>
<l n="3120">Sodat hi bloetresede de vrouwe.</l>
<l>Ende hi ontfincs so groten rouwe</l>
<l>Dat hi sijn wijf hadde gewont,</l>
<l>Dat hi beswalt aldaer ter stont,</l>
<l>Ende nemmermeer daeraf genas</l>
<l n="3125">Voer smergens dat hi doet was.</l>
<l>Dat quam van vroetscapen niet</l>
<l>Dat met hem so was gesciet;</l>
<l>Maer ic wane dat moste gescien.</l>
<l>Des morgens hevet men den raet besien</l>
<l n="3130">Dat hi in derde wart geleit.</l>
<l>Dat was der vrouwe herde leit,</l>
<l>Ende si ontfincs den rouwe so groet</l>
<l>Dat men wel waende dat si doet,</l>
<l>Van rouwen, mede soude sijn bleven.</l>
<l n="3135">Den rouwen, dien si hevet gedreven</l>
<l>Op sijn graft, mocht niet sijn vertelt.</l>
<l>Si swoer, bi Gods gewelt,</l>
<l>Dat men se niet daerave</l>
<l>En soude bringen, van den grave</l>
<l n="3140">Metten live, si ne waer doet;</l>
<l>Bedi dat haer here goet</l>
<l><pb n="100"/>Ware doet dore haren wille.</l>
<l>Haer mage hieten se swigen stille</l>
<l>Ende laten haer mesbaren staen,</l>
<l n="3145">Ende haren rouwe te nieute gaen;</l>
<l>Sidermeer dat hi ware doet</l>
<l>Haer en holpe geen rouwe groet;</l>
<l>Verdroecht, so si scoenste mochte,</l>
<l>Dat waer haer best in allen gedochte.</l>
<l n="3150">Die vrouwe seide hen holpe niet;</l>
<l>So hoe dat met haer gesciet,</l>
<l>Si ne keert nemmer van den grave,</l>
<l>Si ne sal des lives wesen ave</l>
<l>Ende opt graf daer bliven doet.</l>
<l n="3155">Haer mage haddens rouwe groet,</l>
<l>Maer si ne wisten wat daerom bestaen.</l>
<l>Der vrouwen daden si maken saen</l>
<l>Ene loge boven den graven,</l>
<l>Ende daerna keerden si daerave</l>
<l n="3160"><milestone unit="fol" n="276r"/> Ende lieten de vrouwe allene daer,</l>
<l>Haren rouwe ende haer mesbaer,</l>
<l>Ende si brachten haer vier ende hout,</l>
<l>Mede te wermene, want het was cout,</l>
<l>Alst in den winter soude sijn.</l>
<l n="3165">Nu hort, hoet geviel mettien.</l>
<l>Het waren .iij. dieve tien stonden</l>
<l>Met hare dieften bevonden,</l>
<l>Ende gevaen daer int lant,</l>
<l>Die men hinc ende verdede te hant,</l>
<l n="3170">Si waren vele wel geboren;</l>
<l>Ende een ridder, alse ghi moget horen,</l>
<l>Had se genomen in sine hoede;</l>
<l>Want het bestont te sinen goede,</l>
<l>Te sinen live waest geset,</l>
<l n="3175"><pb n="101"/> Ende op sijn hovet waest gewet,</l>
<l>Wat manne dat men hinc.</l>
<l>Dat was hem ene sware dinc.</l>
<l>Hi moesten wachten den iersten nacht;</l>
<l>Also waest daertoe gesacht".</l>
<l n="3180">Die ridder hem wapende te hant,</l>
<l>Ende nam al sijn gewant,</l>
<l>Ende hi ginc doen sine wachte;</l>
<l>Ende alst quam omtrent middernachte</l>
<l>So quam een onweder so groet,</l>
<l n="3185">Dat hi waende wesen doet;</l>
<l>Want de hagel ende de snee,</l>
<l>Ende de regen daden hem wee.</l>
<l>Hi ne wiste wat sijns soude gescien.</l>
<l>Ende mettien hevet hi versien,</l>
<l n="3190">Van verren, scemerende vier.</l>
<l>Hi ne makede hem niet te fier</l>
<l>Daerwart te gane.</l>
<l>Sodat hire quam ane,</l>
<l>Opt kerchof, daer hi versach</l>
<l n="3195">Dat in de loge de vrouwe lach,</l>
<l>Die mesbaerde herde sere</l>
<l>Om haren man, om haren here,</l>
<l>Die int graf lach,</l>
<l>Daer de rouwege vrouw op lach,</l>
<l n="3200">Die wranc haer hande ende trac haer haer;</l>
<l>Die vrouwe dreef groet mesbaer".</l>
<l>"Alse dit sach de here,</l>
<l>Die dat vier begerde sere,</l>
<l>Hi riep ter vrouwen: "Dor God! ondoet".</l>
<l n="3205"><pb n="102"/> Doe stont op, de vrouwe goet,</l>
<l>Ende liet den ridder incomen.</l>
<l>Alse hi hevet de vrouwe vernomen,</l>
<l>Dat si was scone ende wel gescepen</l>
<l>Ende in groten rouwe begrepen,</l>
<l n="3210">Hi seide: "Vrouwe, het wondert mie</l>
<l>Dat ic u dus droeve sie;</l>
<l>Ghi sijt scone ende wel gemaect,</l>
<l>Ende van talen wel geraect,</l>
<l>Ende wel mochti gecrigen enen man,</l>
<l n="3215">Daer ghi mocht gewinnen an</l>
<l>Bliscap groet ende ere".</l>
<l>"Ridder, ic en dade; nemmermere</l>
<l>Ne vond ic man mi so getrouwe".</l>
<l>Die ridder sprac: "In weet, vrouwe".</l>
<l n="3220">"Noyt man was so wel gemaect,</l>
<l>Sonder God, men vant also wel geraect".</l>
<l>"Hoe mocht dat sijn"? "Ja, ende sterf</l>
<l>Mijn here doere mi ende bederf</l>
<l>Doere sinen wille wil ic sterven</l>
<l n="3225">Haestelike ende bederven".</l>
<l>Die ridder andworde saen</l>
<l>"Vrouwe, hets quaet gedaen</l>
<l>Dat ghi u selven dus verslaet;</l>
<l>Bepeinst u bat ende nemt andren raet,</l>
<l n="3230">Ende laet u droeven wesen;</l>
<l>Die dode mach niet genesen</l>
<l>Te live, sijt sekers des".</l>
<l><pb n="103"/>"Here, ic weet wel dat waer es,</l>
<l>Maer in maechs mi niet onthouden;</l>
<l n="3235">Nu sal ics Gode laten wouden".</l>
<l>So lange bleef de ridder daer</l>
<l>Metter vrouwen, diet hadde ommaer,</l>
<l>Dat enich man sijn mochte geboren</l>
<l>Also goet alse haer man was te voren</l>
<l n="3240"><milestone unit="fol" n="276v"/> Dat haer mage, die daer hingen,</l>
<l>Den enen dief afsloegen ende gingen</l>
<l>Metten genen hare varden.</l>
<l>Doe liet de ridder de vrouwe gewerden,</l>
<l>Ende ginc om sijn volc besien.</l>
<l n="3245">Sodat hi wart geware mettien</l>
<l>Dat sine viande waren comen,</l>
<l>Ende den enen hadden genomen</l>
<l>Ende hem van der galgen verstolen,</l>
<l>Die hem te wachten was bevolen.</l>
<l n="3250">Noch en wiste hi beteren raet,</l>
<l>Na dat hem gescepen staet,</l>
<l>Dan hi wederkere ter vrouwe,</l>
<l>Hare clagen sinen rouwe,</l>
<l>Te siene of si weet enegen raet,</l>
<l n="3255">Te siene wat hem te doene staet.</l>
<l>Ter vrouwen keerdi weder saen</l>
<l>Ende seide: "Vrouwe, ic ben ondaen</l>
<l>Ende onteert van miere ere".</l>
<l>"Ende waerbi" seit si," lieve here?"</l>
<l n="3260">"Vrouwe, binnen dien dat ic was hiere,</l>
<l>Ende mi wermede bi den viere,</l>
<l>Lase! doe was mi dene verstolen</l>
<l>Der dieve, die mi waren bevolen.</l>
<l><pb n="104"/>Nu weet ic wel te voren</l>
<l n="3265">Dat ic dlijf hebbe verloren,</l>
<l>Ende ic onteert werde van mire ere".</l>
<l>"Ghi ne sult niet", seit si, "here;</l>
<l>Wildi volgen minen raet</l>
<l>So en gesciet u nemmer quaet;</l>
<l n="3270">Wildi mi nemen te wive,</l>
<l>Ic sal u raden bi minen live</l>
<l>Dat ghi en verliest, min no mere,</l>
<l>Pennewert goeds, lijf noch ere".</l>
<l>"Ja ic", sprac de ridder goet.</l>
<l n="3275">"Ic seg u dan", seit si, "wat ghi doet:</l>
<l>Hier leget begraven mijn man;</l>
<l>Ic wille dat wine ontgraven dan;</l>
<l>Hi es noch al gheheel</l>
<l>Ende hi ne verloes noyt een deel,</l>
<l n="3280">Van verwen no van sire scoenheit.</l>
<l>Laetten ons gaen dragen gereit</l>
<l>Ter galgen, daer degene hinc,</l>
<l>Ende hangen over hem; dits ene dinc,</l>
<l>Die u best mach te hulpen comen".</l>
<l n="3285">Ende si hebbenen genomen,</l>
<l>Ende brachtenen gedragen</l>
<l>Ter galgen. Haer began wel behagen.</l>
<l>Alsi daer quamen, seide de here:</l>
<l>"Wat helpet, vrouwe, om lijf no om ere,</l>
<l n="3290">Al te verliesene? in come daeran</l>
<l>Dat ic hange uwen man.</l>
<l>Ic wille u waer seggen van desen;</l>
<l>Ewelec soude ic te bloder wesen".</l>
<l>"Here", seit si, "inne roecs niet</l>
<l n="3295">Dat ghire emmer ane comt yet;</l>
<l>Ic sallen selve hangen gerne;</l>
<l>Uwes en staet mi niet tontberne".</l>
<l><pb n="105"/>"Ghi segt wel, vrouwe; nu vat er an".</l>
<l>Die vrouwe gegreep haren man</l>
<l n="3300">Ende hincken in deselve stede</l>
<l>Daer dander hinc; de here sede:</l>
<l>"Vrouwe, hiermede eest niet gedan".</l>
<l>"Waermede here?" "Daer es meer an.</l>
<l>Diegene diere te voren hinc,</l>
<l n="3305">Dat was ene kenlike dinc,</l>
<l>Hi was int hovet sere gewont,</l>
<l>Also alse hi, vrouwe, wederstont</l>
<l>Hem te vane". So wonten, here".</l>
<l>"In does niet, vrouwe, min no mere;</l>
<l n="3310">Maer selve moettine wonden".</l>
<l>"So gevet mi swert", seit si, ten stonden.</l>
<l>Hi gaf haer tswert, ende si sloech sere</l>
<l>Den man int hovet, haren here.</l>
<l>"Eest nu wel" seit si," u gevoech?"</l>
<l n="3315">"Neent, vrouwe, hets noch niet genoech",</l>
<l>Sprac de here; hi hadde oec voren</l>
<l>Int hovet .ij. tande verloren".</l>
<l>"So gaet se hem, here, uteslaen".</l>
<l>"Vrouwe, inne wils niet bestaen,</l>
<l n="3320"><milestone unit="fol" n="277r"/> Maer slaet se hem ute, of ghi wilt".</l>
<l>"Gherne, here, heb ics gewelt;</l>
<l>Gevet mi den steen", seit soe.</l>
<l>Metten stene sloech si hem doe</l>
<l>Ute sinen hovede twe tande.</l>
<l n="3325">Ten ridder seide si, te hande,</l>
<l>Al lachende, in hare tale:</l>
<l>Her ridder, nu mogedi wale</l>
<l>Sien ende merken, lieve here,</l>
<l>Dat ic u minne sere".</l>
<l n="3330">"Ja", sprac de ridder, daer hi stoet,</l>
<l>"Ic weet wel ende bens wel vroet,</l>
<l><pb n="106"/>Ghi sout mi al datselve doen</l>
<l>Dat ghi hem daet, bi sente Symoen!</l>
<l>Om enen andren, waer ic doet,</l>
<l n="3335">Die wesen soude u genoet.</l>
<l>So ware ic dan wel berecht.</l>
<l>Ic dorste wel wisen, over recht,</l>
<l>Dat men u, vrouwe putertiere,</l>
<l>Waer sculdech te bernen in enen viere,</l>
<l n="3340">Bat dan enege dievinne,</l>
<l>Omdat ghi van dusdanen sinne</l>
<l>Sijt, dat ghi dus sane hebt vergeten</l>
<l>Uwen man. Ic dar wel weten</l>
<l>Dat ghi also sout doen mie.</l>
<l n="3345">Ondanc moet hebben hie,</l>
<l>So wi dat es, die al sine daet</l>
<l>Laet te beteren op wives raet.</l>
<l>Bi u seg ic al dit, vrouwe;</l>
<l>Ghisteren haddi den meesten rouwe,</l>
<l n="3350">Dien nie wijf hebben mochte;</l>
<l>Nu sidi in andren gedochte;</l>
<l>Qualec loendi uwen man,</l>
<l>Dat hi u ye lief gewan".</l>
<l>Alse de vrouwe dit verstoet,</l>
<l n="3355">Tornech ende gram was haer de moet,</l>
<l>Ende si scamets haer so sere,</l>
<l>Dat si vloe ende liet den here</l>
<l>Allene staen, ende ginc hare verde.</l>
<l>Daer viel si van .ij. stoelen op derde,</l>
<l n="3360">Dat haer dede int herte wee.</l>
<l>"Ay", sprac de vroede Jesse,</l>
<l>"Aldus sal u voeren u wijf,</l>
<l>Gelovedi ane haer bose lijf.</l>
<l>Ic dert wel seggen, overwaer,</l>
<l n="3365"><pb n="107"/> Ghi sult haestelike daernaer</l>
<l>Weten mogen wiere onrecht hevet</l>
<l>Of recht, van dat de vrouwe seget,</l>
<l>Weder dat logen es so waer.</l>
<l>Het wert u kenlec openbaer,</l>
<l n="3370">Eer liden sal de derde dach,</l>
<l>Welc haerre onrecht hebben mach".</l>
<l>"Ay God", sprac de keyser doe,</l>
<l>"Mocht ict weten, ic souder af soe</l>
<l>Rechten ende so scerpelike,</l>
<l n="3375">Men souder af spreken ewelike,</l>
<l>Also lange alse de werelt stoede".</l>
<l>"Ghi sullet weten", sprac Jesse, de vroede,</l>
<l>"Vele sciere latet ontbiden,</l>
<l>Eer de derde dach sal liden".</l>
<l n="3380">Daer bleef de tale. Doe ginc de here</l>
<l>Ter keyserinnen, die met sere</l>
<l>Ende met rouwen was bevaen,</l>
<l>Omdat tkint niet was verdaen.</l>
<l>Si ginc te bedde, de here also.</l>
<l n="3385">Alset quam des mergens vroe,</l>
<l>Al grimmende de vrouwe seide</l>
<l>"Segt mi, here, op hovescheide,</l>
<l>Dat ic u vrage, sidijs vroet,</l>
<l>Twi men der dommer feeste doet?"</l>
<l n="3390">"Vrouwe", seit hi, "ic en weets niet</l>
<l>Twi dat es ende waerom dat gesciet".</l>
<l>Si green ende seide: "Ict wel weet".</l>
<l>"Vrouwe, so segget mi dan gereet".</l>
<l>"Ic segt u, here, twi dat gesciet;</l>
<l n="3395">Maer mijn seggen en helpt niet".</l>
<l><pb n="108"/>"Vrouwe, ghi no wet oft dieden mach".</l>
<l>"So sal ict u, here, seggen doch.</l>
<l>Die stat van Rome was wilenere</l>
<l>Beseten met groten here</l>
<l n="3400"><milestone unit="fol" n="277v"/> Bidie .vij. coninge rike</l>
<l>Haddent beseten waerlike,</l>
<l>Ende wilden, alse ic u mach seggen,</l>
<l>Sente Peters stoel nederleggen.</l>
<l>Den paus ende al kerstenhede</l>
<l n="3405">Wilden si ter neder werpen mede.</l>
<l>Die commonie van der stat</l>
<l>Gevreschede ende wiste wel dat;</l>
<l>Ende daerop si haren raet namen</l>
<l>Hoe si best te wraken quamen.</l>
<l n="3410">In die stat woende een out man vroet,</l>
<l>Die seide: "Ghi, heren, siet wat ghi doet;</l>
<l>In dese stat siwi seven vroede;</l>
<l>Ic wille dat elc sinen dach hoede</l>
<l>Ende wachte jegen de Serrasine,</l>
<l n="3415">Die ons doen grote pine,</l>
<l>Ende willen winnen onse stat.</l>
<l>Elc van den vroeden lovede dat.</l>
<l>Doe hilt elc vroede sinen dach,</l>
<l>Also alse hi hem gelach.</l>
<l n="3420">Dus hilden si met groter pine</l>
<l>De stat jegen de Serrasine.</l>
<l>Maer sere minderde hem hare spise;</l>
<l>Si ne mochtent verdragen in gere wise,</l>
<l>Si ne haddenre ander hulpe toe.</l>
<l n="3425">Ghemeenleke gingen si doe</l>
<l>Tote enen ouden, ende hiet Janijn,</l>
<l>Ende seiden: "Here, nu moet so sijn,</l>
<l>Morgen moetti de wacht bestaen.</l>
<l><pb n="109"/>Die vroede Janijn andworde saen:</l>
<l n="3430">"Ter goeder tijt moet dat sijn;</l>
<l>Nu wil ic dan dat ghi morghijn</l>
<l>U berecht alse te houden dlijf;</l>
<l>Ic sal voertbringen, sonder blijf;</l>
<l>Ene lust vele wonderlike,</l>
<l n="3435">Die ic gepeinst hebbe sekerlike;</l>
<l>Dat engijn, alse ic wane,</l>
<l>Sal ons helpen wederstane</l>
<l>Die Serrasine ende die Piersanden,</l>
<l>Dat wi niet vallen in haren handen.</l>
<l n="3440">Die vrode Janijn hadde doen maken</l>
<l>Ende berecken sine saken</l>
<l>Wel behendelike ende scone,</l>
<l>Alse elken vroeden staet te doene.</l>
<l>Hi dede verwen een vestiment,</l>
<l n="3445">Swert alse een atriment,</l>
<l>Ende meer dan dusent dede hi nemen</l>
<l>Scurvele ende eencoerne snieme,</l>
<l>Al levende, ende hechte se ant vestiment.</l>
<l>Daer dede hi nemen altehant</l>
<l n="3450">Twe scone baniren groet,</l>
<l>Ende tongen, die alle bloetroet,</l>
<l>Ende oec dedi setten daernaer</l>
<l>Daerboven enen spieghel claer,</l>
<l>Die scemerde ende gaf claerheit groet</l>
<l n="3455">Jegen de sonne; het was wel noet.</l>
<l>Die engiene dedi oprechten</l>
<l>Een luttel voer der midder nachten,</l>
<l>Eer dats yemen wart geware.</l>
<l><pb n="110"/>Die sonne die ginc op clare,</l>
<l n="3460">Ende die vroede Janijn ginc saen</l>
<l>Ten torre boven den engijn staen,</l>
<l>Ende droech met hem der swerde drie,</l>
<l>Ende te scermene began hie</l>
<l>Metten swerden, ende wijch maken,</l>
<l n="3465">Dat tfier spranc uten spaken.</l>
<l>Ende dit versagen de Serrasine</l>
<l>Van buten, daert was anscine,</l>
<l>Bi den scurvelen, die alle sprongen</l>
<l>Ende nieweren stil en stonden.</l>
<l n="3470">Doe waenden wel die Serrasine</l>
<l>Dat de God der Kerstine</l>
<l>Dies nachts ware uten hemel comen,</l>
<l>Ent hem niet en soude vromen</l>
<l>Dat si met wige wilden bestaen.</l>
<l n="3475">Ter vlucht maecten si hem saen,</l>
<l>Ende lieten de stat ende voeren hare verde.</l>
<l>Ende als de Romeine geware werden</l>
<l>Dat si vloen, si volgeden hem naer,</l>
<l>Ende versloeger vele daer.</l>
<l n="3480"><milestone unit="fol" n="278r"/> Alse vluchtech es een here,</l>
<l>Mach ment slaen sonder were;</l>
<l>Si wonnen daer op hem groet goet;</l>
<l>Si waren dom ende niet vroet,</l>
<l>Dat si vloen ende te scerne gedreven.</l>
<l n="3485">Bedi waren si staende bleven,</l>
<l>Tgewerke hadde hem niet gedert,</l>
<l>Ende si badden hem wel verwert</l>
<l>Jegen die van binnen ende de sca gewonnen;</l>
<l>Si waren dom, bedi was begonnen</l>
<l n="3490"><pb n="111"/> Der dommer feeste, alse ic eer seide.</l>
<l>Si waren bedrogen bi haren dompheide.</l>
<l>So suldi here sijn, bi Gode,</l>
<l>Bi den rade der seven vroede.</l>
<l>Bedi ghi slacht den wenenden kinde.</l>
<l n="3495">Ic ben die u twaer ontbinde;</l>
<l>Want alst kint weent, op de stonden</l>
<l>Stect men hem de borst in den monde,</l>
<l>Het swiget; ende so gedaen es u costume;</l>
<l>Ghi moget u gehouden cume</l>
<l n="3500">Ene ure in enen gedachte.</l>
<l>Dit maket mi therte onsachte.</l>
<l>Ene ure wildi u kint verslaen,</l>
<l>Een andre ure wildijt laten gaen.</l>
<l>U es de dinc kenlec genoech</l>
<l n="3505">Van uwen sone, dat hi mi sloech,</l>
<l>Bloetresede ende dede lelechede.</l>
<l>Wat bedi of het es waerhede?</l>
<l>Twi ne wildijt dan verstaen,</l>
<l>Ende siet dat hi werde verdaen?"</l>
<l n="3510">"Wel gerne, vrouwe", sprac de here,</l>
<l>"Hi ne levet langer mere;</l>
<l>Nu wil ic dat hi si verdaen".</l>
<l>Doe hiet hi daeromme gaen;</l>
<l>Sinen serjanten hiet hine halen.</l>
<l n="3515">Dus hevet de quade, met hare talen,</l>
<l>Den here so vele doen verstaen,</l>
<l>Dat hi verdoen wille ende verslaen</l>
<l>Sijn kint dore haren wille.</l>
<l>Doe waren si droeve ende stille</l>
<l n="3520">Alle diet hoerden ende sagen,</l>
<l>Ende begondent sere clagen.</l>
<l>Binnen desen dat gescien soude,</l>
<l><pb n="112"/>Quam daertoe gevaren, boude,</l>
<l>Die sevende vroede, de hiet Mauras,</l>
<l n="3525">Die dies kinds meester was.</l>
<l>Hi was jonc man ende vroet.</l>
<l>Van den orse beette hi te voet,</l>
<l>Ende ginc toten keyser te hant,</l>
<l>Ende groete alle die hi daer vant.</l>
<l n="3530">Den keyser, teerst dat hine sach,</l>
<l>Die hem gene andwerde en gaf;</l>
<l>Maer hi sweech ene lange stonde</l>
<l>Eer hi sprac, doe hi begonde;</l>
<l>Doch sprac hi ten vroeden man:</l>
<l n="3535">"Gheen God houden! ic u an,</l>
<l>Noch genen danc geve ic u nu",</l>
<l>Sprac de keyser, "dat seg ic u,</l>
<l>Here Mauras, ende al bedi</l>
<l>Dat ghi dus hebt bedroevet mi".</l>
<l n="3540">"Ic, here?" seit hi, "ende waermede?"</l>
<l>"Ghi ne wet oec niet die waerhede.</l>
<l>Ghi hebt so minen soen geleert</l>
<l>Dat hi bi u sal sijn onteert</l>
<l>Ende gerovet van den live.</l>
<l n="3545">Hi wilde bi mijns selfs wive</l>
<l>Hebben gelegen ende vercracht;</l>
<l>Ende oec hebdine daertoe bracht,</l>
<l>Dat hi verloren hevet de sprake;</l>
<l>Dies es mijn herte tongemake.</l>
<l n="3550">Ende oec en saelt niet gebreken,</l>
<l>Ic en salt op hem ende op u wreken</l>
<l>So anxtelijc, ende op uwe gesellen;</l>
<l>Men salre af spreken ende tellen</l>
<l>Hierna over langhe stont".</l>
<l n="3555">Alse dit Mauras wart cont,</l>
<l>Dat hem de keyser dus sprac toe,</l>
<l><pb n="113"/>Vroedelijc andworde hi doe</l>
<l>Ende seide: "Here, ghi hebt geseit</l>
<l>Uwen wille; hets mi leit</l>
<l n="3560"><milestone unit="fol" n="278v"/> Dat kint verloren hevet de sprake;</l>
<l>Maer dat en was noyt ware sake</l>
<l>Dat ghi hem van der vrouwen antijt.</l>
<l>Sciere sal tware sijn belijt,</l>
<l>Des sijt wel seker, mogedi gebiden,</l>
<l n="3565">Eer de dach mergen sal liden;</l>
<l>Ende en wildi beiden niet</l>
<l>U kint te doden, hets so gesciet,</l>
<l>Des biddic Gode, daer wijt gesien,</l>
<l>Dat u daeraf moete gescien</l>
<l n="3570">Alst metten ridder dede,</l>
<l>Die bat gelovede dat men hem sede</l>
<l>Dan dat hi metten ogen sach".</l>
<l>Die keyser doe andworde gaf:</l>
<l>"Dat vertellet mi, Mauras,</l>
<l n="3575">Hoe dat gesciede ende was?</l>
<l>Des begher ic ende wille weten".</l>
<l>Ja, here, waer u moet geseten,</l>
<l>Ende ghi liet versten tent morgen</l>
<l>U kint te doden, dat is in sorgen,</l>
<l n="3580">Ic sout u gerne doen verstaen".</l>
<l>"Ay God!" sprac de keyser saen,</l>
<l>"Ic en weet wat seggen noch wat bestaen,</l>
<l>Noch wat laten noch waertoe vaen;</l>
<l>Ic en weet niet wie hevet onrecht.</l>
<l n="3585">Mijn vrouwe hevet daertoe bracht</l>
<l>Dat si tkint wil hebben verdaen,</l>
<l>Ende ghi wilt dat ment late staen</l>
<l>In versten ende dwaer ondervinden.</l>
<l>Maer mocht ic weten ende kinnen</l>
<l n="3590">Wie onrecht hadde, ic sout so wreken,</l>
<l><pb n="114"/>Men souder ewelike af spreken".</l>
<l>"Here", sprac Mauras, "ghi ne dorvet niet.</l>
<l>Hen es niet lange tote morgen,</l>
<l>Latet versten, ghi sult dan tclare</l>
<l n="3595">Wel ondervinden ende dat ware;</l>
<l>Want tkint mach niet langer beiden</l>
<l>En sal spreken morgen betide".</l>
<l>Die keyser sprac: "Ic salt dan laten</l>
<l>In versten staen, ende mi gematen</l>
<l n="3600">Tote morgen; maer ic wille horen</l>
<l>Uwe redene, die ghi seidt voren,</l>
<l>Van hem de bat gelovede daeraf</l>
<l>Van dat hi horde dan dat hi sach".</l>
<l>"Ic segt u, here", sprac Mauras</l>
<l n="3605">"Een vorbaer ridder, die was</l>
<l>Ten wapene goet ende fier,</l>
<l>Int conincrike van Montogier,</l>
<l>In drome hem te voren quam</l>
<l>Ene vrouwe, die hem benam</l>
<l n="3610">Sinen slaep met hare minnen.</l>
<l>Die ridder en wiste waer beghinnen</l>
<l>Die vrouwe te suekene, no wie si was,</l>
<l>No waer si woende; hem wonderde das</l>
<l>Dat hi se niet vergeten mochte.</l>
<l n="3615">Haer minne dwancken so onsochte</l>
<l>Dat hijs niet langer mochte ontbaren,</l>
<l>Des morgens, hi ne most se varen,</l>
<l>Die vrouwe soeken, wiste hi waer.</l>
<l>Op aventure haerentare</l>
<l n="3620">Micte hi te varen, alse hi dede,</l>
<l>In vremden lande, in vremder stede,</l>
<l><pb n="115"/>Te soekene waer hi vinden moge</l>
<l>Die vrouwe, daer hem de sin toe droege.</l>
<l>Doe stichte de ridder sine vart,</l>
<l n="3625">Ende loet bede mule ende part,</l>
<l>Bede met silver ende met goude,</l>
<l>Ende over bossche ende over woude,</l>
<l>Alsone daventure droech,</l>
<l>Te soeken siere herten gevoech,</l>
<l n="3630">Over lanc ende over breet.</l>
<l>So lange voer hi ende reet,</l>
<l>Dat hi quam in een lant</l>
<l>Daer hi was vremde ende onbecant,</l>
<l>Ende daer hi vant enen casteel,</l>
<l n="3635">Van grouwen merber al geheel.</l>
<l>Die here daeraf was een grave,</l>
<l>Die rike was van groter have;</l>
<l>Hi hadde ene der scoenster vrouwen</l>
<l>Te wive, die men mochte scouwen,</l>
<l n="3640"><milestone unit="fol" n="279r"/> Ende dore de scoenheit van hare</l>
<l>So was hi haers lives so care</l>
<l>Ende so jaloers, dat hi daeraf</l>
<l>Elken man wantroude ende ontsach.</l>
<l>In enen vasten torre van stene</l>
<l n="3645">Dede hi de vrouwe sluten allene;</l>
<l>Ende oec betroude hi niemen daerave</l>
<l>Dat hi hem den slotel gave</l>
<l>Van drien vasten yseren doren,</l>
<l>Die ten sterken torre behoren.</l>
<l n="3650">Die here selve haer droech</l>
<l>Van al dat si hadde behoef.</l>
<l>Dus was de vrouwe daerin besloten</l>
<l><pb n="116"/>Allene, ende de venstre stont open.</l>
<l>Daer lach de vrouwe ende sach uutwart.</l>
<l n="3655">Die ridder haers geware wart,</l>
<l>Die soeken voer sine aventure.</l>
<l>Alse hi se versach, recht op de ure,</l>
<l>So waende hi des wel wesen vroet</l>
<l>Dat sijt was daer sijn herte an stoet.</l>
<l n="3660">Daer die vrouwe ten venstren lach</l>
<l>Ende si den ridder comen sach,</l>
<l>Int herte hi haer wel bequam.</l>
<l>Op haren man wart si so gram,</l>
<l>Dat hi se so besloten hilt</l>
<l n="3665">Dat si niet mocht hebben gewilt</l>
<l>Te spreken jegen den ridder goet;</l>
<l>Bedi haer was in haren moet</l>
<l>Bedroemt te voren al die ghelike,</l>
<l>Dat den ridder was waerlike;</l>
<l n="3670">Haerlijc wart doe met anders minnen</l>
<l>Begrepen so int herte binnen,</l>
<l>Dat hi wel waent dat de vrouwe es</l>
<l>Daer hi om bedromet es,</l>
<l>Ende si waent wel van hem also.</l>
<l n="3675">Die ridder began wesen vroe,</l>
<l>Ende sanc een liedekijn van minnen.</l>
<l>Hadde hi niet haren man daer binnen</l>
<l>Gewaent wesen, hi ware bat nare</l>
<l>Den torre gevaren, te spreken hare.</l>
<l n="3680">Die vaer belette hem ende benam</l>
<l>Dat hijs niet dede no en volquam.</l>
<l>Der vrouwen man, de grave,</l>
<l>Hadde oerloge; wel wiste daerave</l>
<l>Die vremde ridder, die daer quam;</l>
<l n="3685">Die ten castele saen opclam</l>
<l><pb n="117"/>Ende ginc den here saluteren;</l>
<l>Ende hi hem, weder, met eren.</l>
<l>Die ridder vragede den here houde:</l>
<l>Of hine onthouden wilde in soude?</l>
<l n="3690">Hi soude hem helpen te siere orlogen,</l>
<l>Te winnen ende te bliven boven.</l>
<l>Die here andwerde: ja hi, gerne,</l>
<l>Dies en stoede hem niet tontberne.</l>
<l>Doe bleef de ridder daer onthouden,</l>
<l n="3695">Metter vrouwen man in soude.</l>
<l>Wat holpe dat ick er vele af seide?</l>
<l>Die ridder, bi siere manlecheide,</l>
<l>Halp den here, der vrouwen man,</l>
<l>Dat hijs al boven quam</l>
<l n="3700">Van siere orloge, ende nam ent.</l>
<l>Doe wart de ridder wide bekent,</l>
<l>Met al dengenen van den lande,</l>
<l>Ende de here gaf hem in hande</l>
<l>Van sinen lande de vogedie.</l>
<l n="3705">Dus gevoert, alse ic u lie;</l>
<l>Die vrouwe was int herte vroe.</l>
<l>Op enen tijt gevielt also,</l>
<l>Dat de ridder ginc neven den torre dare,</l>
<l>Ende die vrouwe wart sijns geware,</l>
<l n="3710">Ende nam ene biese, ter vart,</l>
<l>Ende scoet se van boven nederwart.</l>
<l>Die biese was lanc ende smal,</l>
<l>Ende oec was se binnen hol;</l>
<l>Dat meeste, ende quam nederwart.</l>
<l n="3715">So dat de ridder geware wart</l>
<l>Van der biesen, dat si was hol;</l>
<l>Hi wart peinsende ende wiste wel</l>
<l>Dat dit die vrouwe dede,</l>
<l>Bi enegerhande behendechede,</l>
<l n="3720"><pb n="118"/><milestone unit="fol" n="279v"/> Ende dat sijt meende te hemwart.</l>
<l>In groten gepeinse so wart</l>
<l>Die ridder ter vrouwen, nacht ende dach,</l>
<l>Hoe hi haer te spraken comen mach.</l>
<l>Op enen tijt gevielt also,</l>
<l n="3725">Dat de ridder den here sach vroe</l>
<l>Ende blide wesen. Doe seide hi:</l>
<l>"Here, bi uwer genaden si</l>
<l>Dat ic sal bidden ene bede,</l>
<l>Dats om te hebben ene hofstede</l>
<l n="3730">Daer ic een huus op maken mach,</l>
<l>Mine wapene al den dach</l>
<l>Daerin te doene behoudenlike".</l>
<l>Die here andworde hem goelike:</l>
<l>"Segt waer ghi wilt henen". "Niet verre,</l>
<l n="3735">In dat slechte neven den torre".</l>
<l>"Hets mi lief", sprac de here,</l>
<l>"Doet dat ghi wilt ende spoedt sere;</l>
<l>Ic gheves u orlof ende ghewelt;</l>
<l>En spaert daerjegen engeen gelt,</l>
<l n="3740">Gout noch silver, u werdes genoech;</l>
<l>Gaet ende doet maken u gevoech".</l>
<l>"Danc hebt, here", sprac de ridder goet.</l>
<l>Doe dede hi maken metter spoet</l>
<l>Thuus, so hi naest den torre mochte.</l>
<l n="3745">Die here luttel daerom dochte</l>
<l>Om wat dat de ridder dede.</l>
<l>Daer woende een metser in de stede,</l>
<l>Die was geboren van vremden lande;</l>
<l>Dien ontboet de ridder te hande</l>
<l n="3750">Ende seide: "Vrient, hore mine tale:</l>
<l>Ic sal di dinen dienst so wale</l>
<l>Lonen ende dine pine,</l>
<l><pb n="119"/>Di stond er rike af te sine</l>
<l>Mochstu gedoen in gere manire:</l>
<l n="3755">Dattu dorebickes dese maysire</l>
<l>Van desen torre, die hier staet,</l>
<l>Ende enen ganc maken ende enen graet,</l>
<l>Van den huse in den torre te gane;</l>
<l>Dorstu dit nemen te bestane,</l>
<l n="3760">Te doene so verholenlike</l>
<l>Dat mens niet worde waerlike,</l>
<l>Ic sal di goeds so vele geven</l>
<l>Du soute te bat mogen leven".</l>
<l>Die metsere andworde haestelike</l>
<l n="3765">Dat hijt soude so behendelike</l>
<l>Doen, dats niemen sal werden geware</l>
<l>Die van buten den torre ware.</l>
<l>Die metsere was vroet ende genendech</l>
<l>Van sinen ambachte ende behendech.</l>
<l n="3770">Hi dede dat de ridder wouwe.</l>
<l>Alst was volmaect, so quam wel houde</l>
<l>Die ridder toten metsere gegaen,</l>
<l>Ende trac tswert ende gincken slaen</l>
<l>Van den lichame thovet af.</l>
<l n="3775">Dat was daerbi, dat hi ontsach</l>
<l>Dat hijs mochte gewroeget sijn.</l>
<l>Ende een porter, diet hadde gesien</l>
<l>Den metser maken, de verholenthede,</l>
<l>Dies liede den ridder ende sede:</l>
<l n="3780">Dat hi wel wiste van sire affare.</l>
<l>Die ridder, die wel wart geware</l>
<l>Datten portere niemen was bi,</l>
<l>Bi wien dat hijs gewroeget si</l>
<l>Hi hief dat swert met beden handen</l>
<l n="3785">Ende clovede hem thovet toten tanden,</l>
<l><pb n="120"/>Dus waren si bede haers lives onblide.</l>
<l>Die ridder slepese ane ene side,</l>
<l>Daers niemen wart geware;</l>
<l>Allene waest hem kenbare.</l>
<l n="3790">Hi clam den torre op toter vrouwen,</l>
<l>Diere hijt dede bescouwen</l>
<l>Wat hi dore haer hadde gedaen.</l>
<l>Met haer was hi wel ontfaen</l>
<l>Ende si met hem, harelijc met andren.</l>
<l n="3795">Alst tijt was, wilde de ridder wandren,</l>
<l>Ende wederkeren danen hi quam.</l>
<l>Ane haer al sinen wille hi nam,</l>
<l>Alse met amien soude amijs.</l>
<l>Die vrouwe was hovesch ende wijs,</l>
<l n="3800"><milestone unit="fol" n="280r"/> Ende ute haren aelmenire</l>
<l>Een vingherlijn, goet ende dire,</l>
<l>Dat haer haer man gaf,</l>
<l>Doe hi se sekerde, op dien dach,</l>
<l>Dat stac si hem an den vinger sijn.</l>
<l n="3805">Die here seide: "Vrouwe mijn,</l>
<l>Met Gode blivet, ic moet gaen,</l>
<l>Ic en dar hier niet langer staen,</l>
<l>Doere minen here, uwen man."</l>
<l>"So gaet", seit si, "te Gode dan!"</l>
<l n="3810">Hi sciet van hare, ende ginc te hant</l>
<l>Daer hi haren man vant,</l>
<l>Diene wel blidelike ontfinc;</l>
<l>Ende alse hi neven hem ginc,</l>
<l>So nam die here te hant</l>
<l n="3815">Den ridder bi derselver hant</l>
<l>Daer dat vingerlijn was an.</l>
<l>Alse hijt versach, der vrouwen man,</l>
<l><pb n="121"/>So wart hi peinsende vele sere,</l>
<l>Wanen dat comen mochte den here?</l>
<l n="3820">Ende dien ridder, dient gevel,</l>
<l>Hi warts oec geware wel</l>
<l>Dat die grave, de here sijn,</l>
<l>Verkennet hadde dat vingerlijn.</l>
<l>Nochtan onthilts hem de here</l>
<l n="3825">Dat hijs den ridder, min no mere,</l>
<l>Wilde vragen waent hem quam,</l>
<l>Alse haer gaen scheden nam.</l>
<l>Die ridder, met rouwen,</l>
<l>Maecte hem gereet ter vrouwen</l>
<l n="3830">Ende warp haer tfingerlijn ende vloe.</l>
<l>Cume was hi uten torre doe,</l>
<l>So quam der vrouwen man gegaen</l>
<l>Ter vrouwen, ende hadde de dore ondaen.</l>
<l>Alse hi sijn wijf vant, was hi blide.</l>
<l n="3835">Hi dede se sitten neven sine side</l>
<l>Ende began vragen hoet haer stoede?</l>
<l>Si seide: "Here, mi es wee te moede</l>
<l>Dat ic dus moet sijn allene,</l>
<l>Ende met niemene gemene</l>
<l n="3840">Daer ic mede corte minen tijt;</l>
<l>So wanneer ghi van mi sijt</l>
<l>Van u waen ic wel sijn vergeten".</l>
<l>"Neen, vrouwe, mogedi wel weten,</l>
<l>Hen es in de werelt wijf</l>
<l n="3845">Die ic core vore u lijf.</l>
<l>Ic wille u vragen een luttelkijn:</l>
<l>Segt mi, waer es tfingellijn</l>
<l>Metten goeden stene diere,</l>
<l>Dat ic u gaf goedertiere</l>
<l n="3850">Op den dach dat ic u melde?"</l>
<l>"Here, ic hebt in mine gehelde.</l>
<l><pb n="122"/>Twi vragedi waert soude sijn?</l>
<l>Ic hebt in de borse mijn".</l>
<l>"Vrouwe", seit hi, "latet mi sien".</l>
<l n="3855">"Gerne, here", seit si, ende mettien</l>
<l>Trac dat vingerlijn wel scire</l>
<l>Die vrouwe uten aelmenire,</l>
<l>Ende togedet haren here.</l>
<l>Dus behilt si doe haer ere.</l>
<l n="3860">Aldoe te peinsene began</l>
<l>Die here, der vrouwen man,</l>
<l>Dat dicke vingerline geleken</l>
<l>Ende onderslachten, maer hi ne wilde niet spreken</l>
<l>Daeraf, no meer doen gewach.</l>
<l n="3865">Dien nacht hi bi sinen wive lach,</l>
<l>Ende dreef met haer sijn deduut,</l>
<l>Alse een man met sire bruut.</l>
<l>Des morgens es hi opgestaen,</l>
<l>Alst tijt was, ende es ter kerken gegaen,</l>
<l n="3870">Ende met hem ginc de ridder stout,</l>
<l>Die met hem onthouden was int sout.</l>
<l>Ende alse de dienst was gedaen,</l>
<l>Die here seide: "Laet ons gaen</l>
<l>Int wout een luttel jagen,</l>
<l n="3875">Ons sal vele te bat behagen</l>
<l>Tetene". "Neen, here", sprac de ridder fijn,</l>
<l>Of ghijt gebiet, dat mach niet sijn;</l>
<l>Ic moet te miere herbergen gaen.</l>
<l>Mi es nuwelec doen verstaen</l>
<l n="3880"><milestone unit="fol" n="280v"/> Bi boetscapen van minen lande,</l>
<l>Dat mijn pais es jegen mine viande</l>
<l>Gemaect, ende ic te lande come;</l>
<l><pb n="123"/>Ende ic bidde u daerome,</l>
<l>Here, dat ghi etet met mi heden,</l>
<l n="3885">Alse ghi een stucke hebt gereden</l>
<l>Int wout ende ghejaget,</l>
<l>Omdat u te bad behaget,</l>
<l>So suldi keren ende eten met mi,</l>
<l>Eer dat wi keren, ic ende ghi,</l>
<l n="3890">Ende mine amie van minen lande</l>
<l>Hent mi de boetscap bracht te hande</l>
<l>Dat ic met hare te lande kere".</l>
<l>"Ende ic doet gerne", sprac de here.</l>
<l>Die grave voer jagen</l>
<l n="3895">Met siere maysniden, die sijns plagen</l>
<l>Wel ende scone, alsi souden,</l>
<l>Ende die ridder, diere was onthouden</l>
<l>Met hem, ginc ter herbergen sine,</l>
<l>Achemeren de vrouwe fine</l>
<l n="3900">Met sulken cledren die si noyt ere</l>
<l>Hadde gedragen voer haren here,</l>
<l>Die gemaect waren van andren snede</l>
<l>Dan van dies lans sede.</l>
<l>Ende alsi scone was gepareert,</l>
<l n="3905">Met andren gewaden gehacemert,</l>
<l>So quam si van den torre gegaen</l>
<l>Ontekent ende andersins gedaen,</l>
<l>Met diren gewaden, met andren cleden</l>
<l>Dan haer man hadde doen gereden.</l>
<l n="3910">Doe sceen si hondert werven mere</l>
<l>Scoenre dan si dede ere.</l>
<l><pb n="124"/>Die ridder hadde haer vorseit al</l>
<l>Van wat gelate si wesen sal,</l>
<l>Alsi voer haren man sal comen.</l>
<l n="3915">Si seide: si hadt wel vernomen,</l>
<l>Hi ne dorste hem niewer af ontsien.</l>
<l>Dat eten was gereet mettien.</l>
<l>Die ridder bracht, geleedt te hant,</l>
<l>Die vrouwe ende gaf se bi der hant</l>
<l n="3920">Den grave ende deed se met hem eten.</l>
<l>Ende alsi bi hem was geseten,</l>
<l>Lettel dranc hi ochte at,</l>
<l>Emmer in twivel dat hi sat</l>
<l>Dore der vrouwen anscijn,</l>
<l n="3925">Die geleec den wive sijn.</l>
<l>Doe peinsde hi weder, metter hast,</l>
<l>Dat die torre was so vast</l>
<l>Dat sire niet ware comen uut;</l>
<l>Ende bander side docht hem haer luut</l>
<l n="3930">Ane hare sprake, ane haer gedane,</l>
<l>Dat ware sijn wijf, bi sinen wane.</l>
<l>Doe peinsde hi weder om tfingerlijn,</l>
<l>Dat wive wel so gelijc mochten sijn,</l>
<l>Ende si hem also wel mochten</l>
<l n="3935">Alse vingerline onderslachten.</l>
<l>Aldus verkeerde hem sijn gepeins</l>
<l>Menechsins hare ende gens,</l>
<l>Sodat hi luttel dranc of at,</l>
<l>Daer hi bi der vrouwen sat.</l>
<l n="3940">Alst gheten was, men dede op saen</l>
<l>Die taflen; de here was gegaen</l>
<l>Te sinen castele gereet,</l>
<l>Ende die vrouwe hevet haer ontcleet</l>
<l>Ende afgedaen al dat si hadde.</l>
<l n="3945"><pb n="125"/> Ende ane gedaen haers selfs gewade,</l>
<l>Ende bi den grade haestelike</l>
<l>Clam si den tor op vardelike,</l>
<l>Ere datter in was haer man,</l>
<l>Die de dore ontsloet ende tote haer quam.</l>
<l n="3950">Alse hi sijn wijf vant, was hi blide.</l>
<l>Hi ginc sitten bi hare side</l>
<l>Ende bleef met haer alle den nacht.</l>
<l>Dat segge ic u, hi hadde recht.</l>
<l>Ic wane hi se onlange hebben sal;</l>
<l n="3955">Want de ridder hadde besproken al</l>
<l>Die dinc, bereet ende belopen</l>
<l>Scip ende scipman; dus mach hi hopen</l>
<l>Te hebben te beteren spoet.</l>
<l>Nu hort wat der vrouwen man doet</l>
<l n="3960"><milestone unit="fol" n="281r"/> Tierst dat hi was opgestaen,</l>
<l>Hi liet sijn wijf ende ginc saen</l>
<l>Die doren van den torre sluten,</l>
<l>Ende die riddere bleef van buten.</l>
<l>Alse hi wart geware das,</l>
<l n="3965">Dat sijn here uten torre was,</l>
<l>Ende sijn wijf hadde allene gelaten,</l>
<l>Hi ginc bi der verholenre straten</l>
<l>Ter vrouwen, ende deed se opstaen.</l>
<l>Die selve cleder dede hi haer aen</l>
<l n="3970">Die si sanderdaechs hadde an</l>
<l>Doe si at met haren man,</l>
<l>Die hare dicke dede ere,</l>
<l>Ende daerom peinst min no mere</l>
<l>Dat sine sal te scerne driven.</l>
<l n="3975">Maer de lust es groet van wiven,</l>
<l>Daer en helpt jegen wachten negeen.</l>
<l>Die ridder ginc eer hi gefeen</l>
<l>Dat hi toter kerken quam,</l>
<l><pb n="126"/>Daer hi sinen here vernam</l>
<l n="3980">Seggende sine gebede.</l>
<l>Die ridder toten here sede</l>
<l>Dat hi al gereet ware</l>
<l>Wech te varene; hi bade hem dare</l>
<l>Dat hi hem dade ondertrouwe,</l>
<l n="3985">Ende gave te wive deselve vrouwe,</l>
<l>Die sanderdages met hem at.</l>
<l>Hi hed se lange tere amien gehadt.</l>
<l>Omdat si hadde gepijnt hare</l>
<l>Om hem, dat hi te lande vare,</l>
<l n="3990">So wilde hi haer doen de ere".</l>
<l>"Het ware wel recht", sprac de here.</l>
<l>Hi hiet se hem halen gaen gereet.</l>
<l>Het es waer, want men seet:</l>
<l>Die enen andren wil bedriegen</l>
<l n="3995">Hem es luttel om een liegen".</l>
<l>Die ridder ginc halen de vrouwe,</l>
<l>Ende hare man deed se hem ondertrouwe,</l>
<l>Ende gaf se hem daer te wive.</l>
<l>Nochtan van hude ende van live</l>
<l n="4000">So docht se hem sinen wive gelike.</l>
<l>Die here bracht se te scepe haestelike,</l>
<l>Ende hiet se Gode bevolen varen.</l>
<l>Doe trac men tseil op, te waren,</l>
<l>Ten hunen toe, ende liet gaen te winde.</l>
<l n="4005">Also lange alse de here kinde</l>
<l>So stont hi achter ende sach;</l>
<l>Ende alst hem int herte lach</l>
<l>Ende hi thuus quam, der vrouwen man,</l>
<l>Ten torre hi clemmen began,</l>
<l n="4010">Sijn wijf te soeken, daer hi se liet.</l>
<l>Alse hire quam, vant hi se niet.</l>
<l><pb n="127"/>Hi socht se hare, hi socht se dare.</l>
<l>Doe wart hi van den grade geware</l>
<l>Dien die ridder maken dede;</l>
<l n="4015">Doe wiste hi wel de waerhede</l>
<l>Van dat hi was te scerne gedreven.</l>
<l>"Ende aldus, here, moeti leven,</l>
<l>So suldi sijn, bi minen live,</l>
<l>Bedrogen, gelovedi uwen wive".</l>
<l n="4020">Doe sprac de vroede: "Wildi geloven</l>
<l>Uwen wive, ghi wert bedrogen;</l>
<l>Ghelovedi hare bat, van dat si seit,</l>
<l>Dan uwen ogen, dats mi leit.</l>
<l>U kint hevet gene langer beide,</l>
<l n="4025">Het sal spreken mergen betide.</l>
<l>Dan suldi weten wiere onrecht hevet".</l>
<l>"Ay God! here", de keyser seget,</l>
<l>"Can ict geweten, ic salt so wreken,</l>
<l>Men salre emmermeer af spreken.</l>
<l n="4030">Heden meer werdet niet verdaen,</l>
<l>Dore al dat si mi brenget aen.</l>
<l>Ic sal desen dach laten liden</l>
<l>Ende mergen sire spraken ontbeiden".</l>
<l>Doe ginc de keyser toter vrouwe,</l>
<l n="4035">Die vol was van groten rouwe,</l>
<l>Dat si gevorderen niet en mach</l>
<l>De dinc de haer opt herte lach;</l>
<l>Dats de rouwe, die se verslaet.</l>
<l>Si weet wel dat haer te quade gaet</l>
<l n="4040"><milestone unit="fol" n="281v"/> Teerste dat tkint spreken sal</l>
<l>Ende dat sal vertellen al</l>
<l>Die sake, also si es gesciet.</l>
<l><pb n="128"/>Die here en willet letten niet,</l>
<l>Smorgens es hi opgestaen,</l>
<l n="4045">Ende es ter kerken gegaen,</l>
<l>Dien dienst ende de messe horen.</l>
<l>Doe bracht men hem sijn kint voren;</l>
<l>Ende al dat volc, groet ende clene,</l>
<l>Dat daer was van der stat gemene,</l>
<l n="4050">Quam den kinde gevolget nare,</l>
<l>Om te horen ende te weten tware</l>
<l>Van hem ende van siere vrouwen;</l>
<l>Alle quamen sijt bescouwen.</l>
<l>Vore den vader, sinen here,</l>
<l n="4055">Bracht men geleidt den jonchere</l>
<l>In ene plaetse vele wijt.</l>
<l>Alst kint vort quam, do waest tijt</l>
<l>Te swigen hem allen diere waren,</l>
<l>Om te horen die niemaren</l>
<l n="4060">Die tkint daer vertellen soude.</l>
<l>Alst kint quam voer den vader wel houde,</l>
<l>Het knielde ende bat den vader genaden.</l>
<l>Die vader hiet hem al sine mesdaden</l>
<l>Vertellen, die hem waren gesciet;</l>
<l n="4065">Ende het deet, ende liets achter niet,</l>
<l>Van ende torde vertellet daer</l>
<l>Sine gescienesse openbaer,</l>
<l>Ende waerbi hi hem van spreken onthilt.</l>
<l>"Vader", seit hi, "mi dunct ghi so doen wilt</l>
<l n="4070">Alse hier te voren een rijc man dede,</l>
<l>Daer men af tellen mach waerhede.</l>
<l>Omdat sijn kind hem dede verstaen</l>
<l><pb n="129"/>Dat boven hem soude gaen,</l>
<l>Ende mere here sijn dan hi wart.</l>
<l n="4075">So hadde de vader sijn kint onwert,</l>
<l>Ende riep twe knapen altehant,</l>
<l>Ende hiet hem nemen tkint te hant,</l>
<l>Ende seide dat sijt verdrinken gaen.</l>
<l>Doe sprac de keyser vele saen:</l>
<l n="4080">"Sone, uwe exemple wil ic horen,</l>
<l>Alse ic hebbe gedaen te voren</l>
<l>Van uwen meester al de hare,</l>
<l>Die onwille ende sorge sware</l>
<l>Doere uwen wille hebben gehat.</l>
<l n="4085">Hets recht dat ghi hem ont te bat</l>
<l>Ende van herten te houden sijt;</l>
<l>Si hebben u tlijf op desen tijt</l>
<l>Behouden bi hare wijsheit".</l>
<l>Doe sprac tkint: "Ic bens gereit</l>
<l n="4090">Ende willich te seggen gerne;</l>
<l>Mi en staets niet tontberne,</l>
<l>Sint dat ghijt weten wilt, vader,</l>
<l>So sal ict u seggen algader".</l>
<l>"Het was wilen hier te voren</l>
<l n="4095">Een ridder rike ende wel geboren,</l>
<l>Die alre kinder en hadde maer een.</l>
<l>In een gepeins overeen</l>
<l>Vielen die man ende sijn wijf,</l>
<l>Die hi minde alse sijn lijf,</l>
<l n="4100">Te gane tote enen eremite int wout.</l>
<l>Haer kint was hem van herten hout,</l>
<l>Alst recht was, ende ginc met hem daer.</l>
<l>Boven den here vlogen hen naer</l>
<l><pb n="130"/>Twe craien, die riepen lude,</l>
<l n="4105">Swert van plumen ende van hude,</l>
<l>Ende emmer vlogen si boven den here</l>
<l>Craiende, roepende vele sere.</l>
<l>Doe sprac de vader ten jonghelinc,</l>
<l>Den sone, die neven hem ginc:</l>
<l n="4110">"Ic hebbe groet wonder in minen moet,</l>
<l>Ochte yemen mochte sijn vroet,</l>
<l>Die wiste wat dese vogele menen nu".</l>
<l>Die sone seide: "Ic segt u</l>
<l>Die vogele seggen, vader mijn</l>
<l n="4115">Dat ic so vorbaer voer u sal sijn,</l>
<l>Dat ghi waert blide dat ghi mocht staen</l>
<l>Neven mi, daer ic mine hande sal dwaen,</l>
<l>Ende op te houden mine mouwen;</l>
<l>Ende noch meer van mire vrouwen;</l>
<l n="4120"><milestone unit="fol" n="282r"/> Si souds blide sijn, wilde ic haer</l>
<l>Gestaden, dat si brachte daer</l>
<l>Die dwale, daer ic mi soude drogen".</l>
<l>"Des en wert niet, so mine ogen!"</l>
<l>Sprac de vader, "het sal bliven.</l>
<l n="4125">Boven mi soutu niet cliven,</l>
<l>No vorbare man sijn dan ic".</l>
<l>Nu hort, wat nijt dede ende mic,</l>
<l>Dien de vader droech ten kinde.</l>
<l>Te verdrenkene hijt sende,</l>
<l n="4130">Om quite daeraf te sine.</l>
<l>Drie dage doget pine</l>
<l>Op ene roke, an een eylant,</l>
<l>Daert genen troest en vant,</l>
<l>Sonder ane de vogele wilde,</l>
<l n="4135"><pb n="131"/> Die hem seiden dat [hijt] stille hilde,</l>
<l>Hem soude saen geholpen sijn.</l>
<l>Dat kint verstont wel haer latijn,</l>
<l>Dat in de see lach op een eylent.</l>
<l>Doe quam een visschere altehant</l>
<l n="4140">Gevaren, diet seil streec ende vinc.</l>
<l>Dus verginc gene dinc,</l>
<l>Ende hi vercocht enen riken man;</l>
<l>Xx. marke gouds hire ane wan,</l>
<l>Die vesschere, die tkint vercochte.</l>
<l n="4145">Ende die coepman, die tkint brochte,</l>
<l>Was berecker van sconincs lande,</l>
<l>Ende hadde al theerscap onder hande</l>
<l>Dat den coninc toe bestoet.</l>
<l>Dat kint was lustech ende vroet,</l>
<l n="4150">Daertoe hovesch ende wijs</l>
<l>Wie dat sach hi gaf hem prijs.</l>
<l>Dus was tkint van hem allen gheeert.</l>
<l>Het was recht, want het was wel geleert,</l>
<l>Dat het luut van beesten verstont</l>
<l n="4155">Ende wel was wijs daeraf ende vroet.</l>
<l>Die daer was coninc van den lande</l>
<l>Overal hi boden sande,</l>
<l>Om de vroetste die men vonde,</l>
<l>Te siene of yemen geweten conde</l>
<l n="4160">Twi dat ene craie ende .ij. roeke</l>
<l>Altoes hem volgen ende op hem roepen,</l>
<l>Over nacht ende over dach,</l>
<l>Dat hi gerusten niet en mach.</l>
<l>Hi dede scriven in sinen brieven:</l>
<l n="4165">Die hem bate daeraf mochte geven</l>
<l>Hi gave hem half sijn conincrikc,</l>
<l>Te vrien eygen ewelike,</l>
<l><pb n="132"/>Ende na sijn lijf altegader.</l>
<l>Dus swoer hijt bi den hoechsten vader,</l>
<l n="4170">Gode, onsen Here van hemelrike.</l>
<l>Op enen Sinxendach, waerlike,</l>
<l>Hadde hi gesworen ende geleit</l>
<l>Den dach te houden ende te sijn gereit.</l>
<l>Daer quam menich moederbaren;</l>
<l n="4175">Ende tkint quam metten here gevaren.</l>
<l>Diet hadde gecocht, dan wonder besien.</l>
<l>Te sinen here seit mettien</l>
<l>Wilde hem de coninc houden tghelof,</l>
<l>Hi souden wel bevroeden daerof</l>
<l n="4180">Twi de vogele op hem riepen,</l>
<l>Die niet cesseerden noch en sliepen.</l>
<l>Doe tellet sijn here den coninc vort.</l>
<l>Doet de coninc hadde gehort,</l>
<l>Hi dede voer hem comen dat kint,</l>
<l n="4185">Ende swort hem, so dattet vint,</l>
<l>Dat tconincrike sine werden sal,</l>
<l>Can hi dwaer daeraf seggen al,</l>
<l>Die vogele getsissen ende wech doen gaen,</l>
<l>Sijn lant wert hem al onderdaen,</l>
<l n="4190">Ende na sijn lijf wart hire af here.</l>
<l>Dat kint seide ende rocht niet mere;</l>
<l>Het hilts hem an sijn belof,</l>
<l>Het souden wel bevroeden daerof.</l>
<l>Doe sprac tkint: "Hort hiernaer,</l>
<l n="4195">Hieraf sal ic u seggen waer:</l>
<l>Die drie vogele, die daer roepen,</l>
<l>Dats ene craye ende twe roeken,</l>
<l>Die eesschen vonnesse ende recht besceet</l>
<l>Van selken dingen alse ic wale weet.</l>
<l n="4200"><milestone unit="fol" n="282v"/> Ghi wet wel, ende het es waer,</l>
<l><pb n="133"/>Dat diere tijt was op verleden yaer,</l>
<l>Ende die meeste roec van den tween</l>
<l>Dat was der crayen genoet een,</l>
<l>Die si liet in den dieren tijt;</l>
<l n="4205">Ende die minste, die ghi siet,</l>
<l>Voer hem bejagen ende halp se houden,</l>
<l>Met sinen bejage, ende voeden,</l>
<l>Ende es genoet nu jegen hare.</l>
<l>Nu hevet de meeste gevreescht nimare</l>
<l n="4210">Dat die tijt gebetert es,</l>
<l>Ende int lant noch levende es</l>
<l>Die craie, sijn wijf, ende wil se hebben,</l>
<l>Bi der redenen, die ic u mach seggen,</l>
<l>Omdat si was van ierste sijn,</l>
<l n="4215">Ende hi met hare ende si met him</l>
<l>Genoet was menegen dach;</l>
<l>So wilt hi wederkeren int gesach</l>
<l>Dat hi van ierste met haer was.</l>
<l>Die minste wil niet loven das,</l>
<l n="4220">Dat hi se weder soude hebben,</l>
<l>Maer hi wil se hem al ontseggen,</l>
<l>Bedi dat hi se qualec liet;</l>
<l>Ende bi hem eest bleven niet,</l>
<l>Si ne ware van honger doet bleven</l>
<l n="4225">Alse hi se ter noet hadde begeven.</l>
<l>So stont hi haer wel bi ter noet</l>
<l>Ende bescermese van der doet,</l>
<l>Ende hevet haer haer lijf behouden;</l>
<l>Ende hierbi wil hi se hem onthouden</l>
<l n="4230">Den meesten, ende wederseggen;</l>
<l>Ende recht vonnesse willen si hebben,</l>
<l>Here coninc, in u hof,</l>
<l><pb n="134"/>Ende nemme hebdi pays daeraf</l>
<l>Si ne hebbens vonnesse ontfaen.</l>
<l n="4235">Op u sijn sijs beide gegaen,</l>
<l>Dat ghijs hem recht vonnesse doet,</l>
<l>Welc hare dat se behouden moet;</l>
<l>Ende alse sijs hebben besceet,</l>
<l>Si sullen hem sceden gereet</l>
<l n="4240">Ende vliegen hare verden,</l>
<l>Ende laten u met payse gewerden".</l>
<l>Die coninc seide: "Ic segge mijn avijs:</l>
<l>Mi dunct, dat hijs bat werdech is</l>
<l>Die minste, die haer behilt dlijf;</l>
<l n="4245">Die meeste dede alse een quaet keytijf</l>
<l>Dat hi se begaf ter noet".</l>
<l>Dan gaf de meeste enen screem groet,</l>
<l>Ende sloech met vedren ende vloech wech.</l>
<l>Alse de minste dat versach,</l>
<l n="4250">Dat dander wechvloech ende si hem bleef,</l>
<l>Die bliscap, die hi so groet dreef,</l>
<l>Dat u mochte vertellen niemen;</l>
<l>Ende si vlogen wech sniemen</l>
<l>Ende lieten met payse gewerden</l>
<l n="4255">Den coninc, ende met verde.</l>
<l>Ende alse de coninc dit versach,</l>
<l>Sach hi nie so bliden dach;</l>
<l>Sine dochter dede hi vortcomen,</l>
<l>Die hevet de jongelinc genomen,</l>
<l n="4260">Die sint coninc wart ende here,</l>
<l>Ende hadde gewelt ende groet ere</l>
<l>In sijn lant. Lange stont</l>
<l>Daerna was hem gedaen cont</l>
<l>Dat niet wel van goede ginc te hant</l>
<l n="4265">Den vader sijn, ende was comen int lant</l>
<l><pb n="135"/>Te wonen, daer hi here af was.</l>
<l>Alse hi de waerheit wiste das,</l>
<l>Die coninc, dat de vader sijn</l>
<l>Was comen wonen onder hin,</l>
<l n="4270">Doe riep hi te hem enen serjaent</l>
<l>Ende seide: "Vrient, ganc te hant</l>
<l>Vragen waer woent de here Garijn,</l>
<l>Ser Diederecs sone, ende die vrouwe sijn,</l>
<l>Die onlange sijn comen int lant.</l>
<l n="4275">Alse duut gevreescht heves te hant,</l>
<l>Waer bi woent ende dune heves vonden,</l>
<l>So soutu hem seggen te dien stonden:</l>
<l>Dat hi dies mach seker sijn,</l>
<l>Dat [hi] binnen .viij. dagen met him</l>
<l n="4280"><milestone unit="fol" n="283r"/> In sijn huus, op desen tijt,</l>
<l>Wil eten ende nemen ene maeltijt.</l>
<l>Doe ginc de bode, ende quam</l>
<l>Gegaen ter stat, daer bi vernam</l>
<l>Den here Garijn, sconincs vader.</l>
<l n="4285">Die bode vertellede hem algader</l>
<l>Dat hem de coninc ontboet</l>
<l>Met hem tetene. Hi hads bliscap groet,</l>
<l>Ende ginct vertellen sire werdinnen,</l>
<l>Sinen wive, met groter minnen,</l>
<l n="4290">Dies int herte blide was.</l>
<l>Nochtan en wist hare geen das</l>
<l>Dat hare soen was de coninc;</l>
<l>Si ne peinsden niet om oude dinc,</l>
<l>Die hem te voren was gesciet.</l>
<l n="4295">Al en dachten sire omme niet,</l>
<l>Die coninc wel den vader kende,</l>
<l><pb n="136"/>Ende eer de dach sal nemen ende</l>
<l>So sal hijt hem wel doen weten.</l>
<l>Die coninc hevet hem niet vergeten</l>
<l n="4300">Hi ne quam, ter tijt die hi ontboet,</l>
<l>Tes vader huus met feesten groet.</l>
<l>Die coninc was daer wel ontfaen.</l>
<l>Alst gereet was, ginc men dwaen.</l>
<l>Wel haddi gedaen sijn berec,</l>
<l n="4305">Sodat hem geen dinc gebrac,</l>
<l>Hi ne mocht met eren enen goden man</l>
<l>Wel ontfaen, daer hijs hem an.</l>
<l>Die coninc was daer wel ontfaen.</l>
<l>Het was gereet, men soude dwaen;</l>
<l n="4310">Die dwale nam die vrouwe,</l>
<l>Ende die here scoet an de mouwe,</l>
<l>Ende wilde se daer ophouden;</l>
<l>Die coninc sprac wel houde:</l>
<l>Laet staen de mouwe, doet wech de dwale;</l>
<l n="4315">En gedinct u niet der tale</l>
<l>Dat enewerf u sone seide:</l>
<l>Dat hi in so groter hoecheide</l>
<l>Boven u soude gedien,</l>
<l>Dat ghi sout blide sijn, wildijs lien,</l>
<l n="4320">Dat ghi ophouden mocht de mouwen,</l>
<l>Daer hi sine hande dwoege, met trouwen.</l>
<l>U vrouwe, u wijf, soude blide wesen</l>
<l>Mocht si de dwale houden te desen</l>
<l>Daer hi an drogede, verliet tware;</l>
<l n="4325">Oec hadt u herde onmare;</l>
<l>Mi dunct, nu eest daertoe comen".</l>
<l>Die coninc hevet den vader genomen</l>
<l>Ende die moeder, bi der hant,</l>
<l>Ende sprac te hem, sonder sablant:</l>
<l n="4330"><pb n="137"/> "Ic ben dien ghi daet werpen in de zee".</l>
<l>Hare geen wiste wat seggen mee;</l>
<l>Tebarentert waren si sere.</l>
<l>Ende aldus wildi mi doen, here,</l>
<l>Doden sonder jugement;</l>
<l n="4335">Ende mijn vrouwe, die hier staet present,</l>
<l>Hevet mi ane getegen sulk dinc,</l>
<l>(Daer si niet wel in en ginc)</l>
<l>Doe si mi leide met haer allene</l>
<l>In de camere, te sijn gemene,</l>
<l n="4340">Ende si lichte ane mi doe sochte</l>
<l>Dies si vinden niet en mochte;</l>
<l>Si woude dat ic bi haer hadde gelegen.</l>
<l>Mi ware thovet liever avegheslegen</l>
<l>Dan ic haren wille hadde gedaen,</l>
<l n="4345">Ende die dinc waer vort gegaen</l>
<l>Dat si ane mi socht, mijn vrouwe.</l>
<l>Here, het was logene, bi mire trouwe,</l>
<l>Dat si mi aneteech dat ic se sloech;</l>
<l>Si dede haer selven dat ongevoech</l>
<l n="4350">Dat si mi aneteech, in deets haer niet".</l>
<l>"Nu segt mi, sone, wat was u gesciet,</l>
<l>Op die tijt ende op die stont,</l>
<l>Dat ic gene sprake an u en vant?</l>
<l>Bi wat redenen haddi verloren,</l>
<l n="4355">Sone, de sprake wil ic horen".</l>
<l>Dat kint andworde ende seide:</l>
<l>"Vader mijn, het was waerheide;</l>
<l>Alse ghi om mi sent ende mi was cont,</l>
<l>Gingen wi op ene avontstont,</l>
<l n="4360"><milestone unit="fol" n="283v"/> Ic ende die lieve meestre mine,</l>
<l><pb n="138"/>In de sterren ende in de mane sien,</l>
<l>Om te wetene ende te besiene</l>
<l>Of enege dinc stonde te gesciene</l>
<l>Cortelec, die wi niet en wisten.</l>
<l n="4365">Bi der behendecheit van listen</l>
<l>Worden mine meestre ende ic geware:</l>
<l>Tierst dat ic vore u comen ware,</l>
<l>Ende ic mijn wort soude wanen spreken,</l>
<l>So soude mi de herte breken,</l>
<l n="4370">Ende ic mijns lives soude derven.</l>
<l>Oec versagen wi anderwerven</l>
<l>Mocht ic mi van spreken onthouden</l>
<l>Vij. dage, ic sout lijf behouden.</l>
<l>Doe gaf mi elc meester ene bede</l>
<l n="4375">Dat hi, bi siere behendechede,</l>
<l>Mi soude vervaen enen dach.</l>
<l>Omdat ict, here, dus waer versach,</l>
<l>Wildic niet spreken, mer mi onthouden,</l>
<l>Omdat ic wilde mijn lijf behouden.</l>
<l n="4380">Hadde ic gesproken ende waert mi gesciet,</l>
<l>So ne waer mijns lijves niet.</l>
<l>Hierbi waest, lieve vader,</l>
<l>Dat ic liet miere vrouwen algader</l>
<l>Seggen dat si seggen woude.</l>
<l n="4385">Ende ic nieweren af dede onscoude;</l>
<l>Si mochte mi anetien dat si wilde".</l>
<l>"Vrouwe, wat es u onsculde?"</l>
<l>Sprac de keyser, "twi dadi dat?"</l>
<l>Die vrouwe en wist andwerden wat,</l>
<l n="4390">Sonder allene dat si sede:</l>
<l>Dat sijt al van sorgen dede,</l>
<l>Dat hi den vader mochte verstoten</l>
<l>Ende ontkeren van sinen genoten;</l>
<l>Des hadde si sorge ende rouwe.</l>
<l n="4395"><pb n="139"/> "Here", seit si, bi miere trouwe,</l>
<l>Het was al om te behouden u ere</l>
<l>Dat ic dit dede, lieve here;</l>
<l>Ic ben wel seker, en waer di,</l>
<l>Dat ic groet ere verlore daerbi,</l>
<l n="4400">Ende ic hem vremde soude sijn.</l>
<l>Ende ghi wet wel, here mijn,</l>
<l>Dat ic vriende ende mage liet</l>
<l>Om u te hebben ende van hem sciet.</l>
<l>Alse ic hier quam int lant,</l>
<l n="4405">Waren si mi vremde die ic hier vant,</l>
<l>Ende noch sijn, here, clene ende groet;</l>
<l>Mi en ware niet leder dan u doet;</l>
<l>An u lijf leget mijn welvaren;</l>
<l>Si ne sijn niet al doet, te waren,</l>
<l n="4410">Die mi gerne namen doet.</l>
<l>Sijt mijns genadech, here groet,</l>
<l>Al en heb ic maech no vrient int lant</l>
<l>Diere om gave enen bisant,</l>
<l>Weder ghi mi dodet so liet.</l>
<l n="4415">Ic bidde u, here, of ghi ghebiet,</l>
<l>Dat ghi mi niet en nemt mijn lijf</l>
<l>Sonder vonnesse; ic ben u wijf,</l>
<l>Ende ghi mijn getroude man.</l>
<l>Laet mi vonnesse genieten dan</l>
<l n="4420">Van uwen mannen, te hebben doch</l>
<l>Sulc alse wisen sal u hof,</l>
<l>So doedi daeran uwe ere".</l>
<l>"Ende ic salt gerne doen", sprac de here.</l>
<l>Van heden over .xl. daghe</l>
<l n="4425">Sweer ic mijn hof, dat ic op de clage</l>
<l>Recht vonnesse u wille doen dan,</l>
<l><pb n="140"/>Alse wisen selen mine man".</l>
<l>Die keyser boden ute sande,</l>
<l>Wide ende verre, ende in elken lande:</l>
<l n="4430">Dat si op dien dach genomen</l>
<l>Alle te hove souden comen</l>
<l>Die van den keyser waren gegoet.</l>
<l>Daer was menich man gemoet</l>
<l>Te hove te comene, alse op die stont</l>
<l n="4435">Dat hem was gemaket cont,</l>
<l>Want het liep wide mare</l>
<l>Van den baroenen, haer ende dare,</l>
<l>Dat de keyser, in vollen gedinge</l>
<l>Van sinen hove, soude doen maninge</l>
<l n="4440"><milestone unit="fol" n="284r"/> Ende vonnesse van den wive sijn,</l>
<l>Watter mede soude gescien,</l>
<l>Alse op dien dach ende op die stont</l>
<l>Dat hem was gedaen cont.</l>
<l>Alst quam ten viertechsten daghe,</l>
<l n="4445">De keyser selve dede de clage</l>
<l>Op de vrouwe ende vragede saen</l>
<l>Wat vonnesse daeraf soude gaen,</l>
<l>Nadien dat comen was de dinc,</l>
<l>Dat si haer van den jongelinc</l>
<l n="4450">Hadde beclaget daer te voren,</l>
<l>Ende menich leet ende menegen toren,</l>
<l>Die si hem te voren hadde gedaen?</l>
<l>Daeraf hiet hi se te rade gaen,</l>
<l>Ende volcomenlike in sijn hof</l>
<l n="4455">Daer te seggen vonnesse of.</l>
<l>Doe seiden si met gemenen rade:</l>
<l>Dat metter vrouwen de here dade,</l>
<l><pb n="141"/>Dat wijsden si, sinen vrien wille.</l>
<l>Doe sweech de keyser onlange stille,</l>
<l n="4460">Maer hi sprac verbolgen like :</l>
<l>"Ic hebbe gesproken so, waerlike,</l>
<l>Menich werf: ic salre over rechten;</l>
<l>Ende mi en salt oec niet ontfechten,</l>
<l>Bi hare scout en eest niet bleven</l>
<l n="4465">In hadde mijn kint verslegen.</l>
<l>Sint si belijt hevet de dinc</l>
<l>So wil ic", sprac de coninc,</l>
<l>"Dat men se hier verberne sciere,</l>
<l>Daer wi toe sien, in enen viere".</l>
<l n="4470">Doe dede dorne ende staken</l>
<l>Die keyser halen, ende .i. vier maken,</l>
<l>Ende die vrouwe vele sciere</l>
<l>Dede hi werpen in den vire.</l>
<l>Dat sijs verdiende was scade,</l>
<l n="4475">Want si was wijs van rade;</l>
<l>Hadde si haer dinc te besten gekeert,</l>
<l>Si was wel wert dat men se gheeert</l>
<l>Ende ghepriset hadde te mere.</l>
<l>Doe seide te sinen kinde de here</l>
<l n="4480">"Wel, lieve kint, dese overdaet</l>
<l>Hevestu bi dire stiefmoeder raet</l>
<l>Gehadt ende dese grote pine.</l>
<l>Ic gheve di de hulde mine;</l>
<l>Ende alle sevene de meestre dijn,</l>
<l n="4485">Wil ic, dat mine vriende sijn,</l>
<l>Ende ic de hare, bi hare genaden.</l>
<l>Nemmermeer werdstu verraden</l>
<l>Van stiefmoeder jegen mi,</l>
<l>Lieve kint, dat gelove ic di,</l>
<l n="4490">Ende ic salt di wel houden.</l>
<l><pb n="142"/>Die exemple hebbe ic wel onthouden.</l>
<l>In wille niet doen alse de man dede,</l>
<l>Omdat hem sijn kint toesede</l>
<l>Dat hijt in hoecheden sien soude</l>
<l n="4495">Boven hem, so dede hijt boude</l>
<l>Dragen ende werpen in die see."</l>
<l>"Dat dede nijt doen ende wee</l>
<l>Vader, dat hijs int herte droech,</l>
<l>Ghi ne dorft niet wanen, al had ic genoech</l>
<l n="4500">Also vele eren boven u</l>
<l>Also ghi boven mi hebt nu,</l>
<l>Dat ic u soude tonwerder hebben,</l>
<l>Een twint niet, dar ic wel seggen.</l>
<l>So ne soude elc goet kint, wart vroet.</l>
<l n="4505">Die vader of moeder belgen doet,</l>
<l>Het moet hem werden te sure".</l>
<l>Ende hier ent de aventure</l>
<l>Ende die boec van den seven vroeden.</l>
<l>God moet se in dogeden vort hoeden</l>
<l n="4510">Alle diere hebben gewesen</l>
<l>Daer dese rime es gelesen.</l>
<l>Des moet hem onnen de hemelsche Vader!</l>
<l>Amen segt allegader.</l>
<l>Amen. Amen. Amen.</l>
</body>
</text>
</TEI.2>
