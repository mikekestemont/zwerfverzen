<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Brabantsche yeesten (boek 6)</title>
<author>Onbekend</author>
</titleStmt>
<editionStmt>
<edition>J.F. Willems (ed.): De Brabantsche yeesten, of Rymkronyk van Braband. Tweede deel. Brussel, 1843, 1-411.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Brabantsche yeesten (boek 6)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1432"/></interpGrp>
<interpGrp type="witnessYear_from"><interp value="1432"/></interpGrp>
<interpGrp type="pubYear_to"><interp value="1432"/></interpGrp>
<interpGrp type="witnessYear_to"><interp value="1432"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Brabantsche yeesten (boek 6)</TITEL>
<TITEL>Brabantsche rijmkroniek (boek 6)</TITEL>
<TITEL>Rijmkroniek van Brabant (boek 6)</TITEL>
<author>Onbekend</author>
<AARD>Rijm</AARD>
<BRON nr="D77">Brussel, Koninklijke Bibliotheek, 17017</BRON>
<DATUM>1432</DATUM>
<OMVANG>11982 verzen</OMVANG>
<BRON.OPM>Papieren handschrift van 210 bladen, 2 kolommen per bladzijde. De tekst bevindt zich op de eerste 94 folia. Deze worden beschouwd als de autograaf van de bewerker en werden daarom door Willems als legger voor de editie gekozen. Het handschrift bevat verder nog een 17de-eeuws afschrift van de Brabantsche yeesten (boek 7) (fol. 95-210).</BRON.OPM>
<EDITIE>J.F. Willems (ed.): De Brabantsche yeesten, of Rymkronyk van Braband. Tweede deel. Brussel, 1843, 1-411.</EDITIE>
<STATUS>Kritisch</STATUS>
<BRONMNW>117.70</BRONMNW>
<EDITIE.OPM>Aan de regelnummering gaat voor de komma het nummer van het boek vooraf.</EDITIE.OPM>
<BRONNEN>Brussel, Koninklijke Bibliotheek, 17017</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part comment">ZESDE BOEK.</head>
<div type="chapter"><head type="chapter comment">[Proloog]</head>
<l>Des Vaders almechticheit,</l>
<l>Des Soens eeweghe wijsheit,</l>
<l>Die goedertierenheit sHeilichs Geest,</l>
<l>Welc drie persone in een volleest</l>
<l n="6,5"> Sijn een godlijc wesen, een eewich licht,</l>
<l>Doerschinende themelsche ghesticht,</l>
<l>Verlichtende hemel ende erde:</l>
<l>Den Vader biddic, dat hi gewerde</l>
<l>Mi te verlenen cracht ende macht;</l>
<l n="6,10"> Den Sone wijsheit voersienich wijs gedacht;</l>
<l><pb n="2"/>Den Heilegen Geest een claer bekinnen,</l>
<l>Een claer verstaen, dat ic beginnen</l>
<l>Te dichten mach waerechticheit,</l>
<l>Ter eeren der Drievoldicheit,</l>
<l n="6,15"> Dat ic in midden, noch vore, noch na,</l>
<l>Buten der waerheit niet en gha,</l>
<l>Noch af en doe, noch uut, noch in,</l>
<l>Dan blote waerheit ende claeren sin,</l>
<l>Doer gonst, doer eere, door miede, doer ghicht,</l>
<l n="6,20"> Gheensins en roere in dit ghedicht</l>
<l>Dan alsoet claerlijc es gheschiet;</l>
<l>Doch emmer soe en mein icx niet</l>
<l>Wetens te doene, te geenre stat.</l>
<l>Ic bidde hem, die mi des bat</l>
<l n="6,25"> Vort te dichten dese historie,</l>
<l>Dat hi aensie die clein memorie</l>
<l>Mijns aermen stompers, grof ende ruut,</l>
<l>Die corrigere, set in, doe uut,</l>
<l>Alsoe hem dat sal genoegen,</l>
<l n="6,30"> Ende hulp altoes ten besten voegen,</l>
<l>Die waerheit volgen, die logen vlien:</l>
<l>Oetmoedelic biddic hem tot dien;</l>
<l>Want hijs slapende bat es vroet</l>
<l>Dan ic, hoe hijs niet en bestoet;</l>
<l n="6,35"> Maer hem te lieve provic mijn best.</l>
<l>Clein vogelken maect cleinen nest.</l>
<l>Op sijn verbeteren doe ict al.</l>
<l>Ic bidde Gode, die berch ende dal,</l>
<l>Vier, water, erde ende lucht,</l>
<l n="6,40"> Ghescapen heeft, ende alle vrucht</l>
<l><pb n="3"/>Wassen doet, na sinen wensche,</l>
<l>Om dien nootdorst van den mensche,</l>
<l>Dat hi lone met eeweghen lone,</l>
<l>An sinen gloriosen trone,</l>
<l n="6,45"> Die ziele van den wisen man,</l>
<l>Die de ieesten ierst began,</l>
<l>Van Brabant die edel croniken,</l>
<l>Die hi alsoe notabeliken</l>
<l>Heeft gheset ende verclaert;</l>
<l n="6,50"> Of si oec niet volbracht en waert</l>
<l>Bi hem allene, des mach men moeden,</l>
<l>Soe biddic Gode dat hi wil hoeden</l>
<l>Hare alre ziele, wi si sijn,</l>
<l>Of wie si waren, voer dewege pijn,</l>
<l n="6,55"> Ende met den eewegen licht verlichten,</l>
<l>Die dese ieesten holpen dichten,</l>
<l>Ende soe wijslic gheparseelt</l>
<l>In vijf boeken hebben ghedeelt,</l>
<l>Ende neder bracht, van grade te grade,</l>
<l n="6,60"> Die gheboerte, die hoge dade,</l>
<l>Dat coen gelaet, dat manlijc wesen,</l>
<l>Der hertogen uut ghelesen</l>
<l>Van Brabant die hoghe geboren vorsten,</l>
<l>Daer iegeliken mach na dorsten,</l>
<l n="6,65"> Om te hoerne haer avontuere,</l>
<l>Die hem dicken wort te suere,</l>
<l>Als ghi voren wel hebt ghehoort,</l>
<l>Hebdi onthouden des dichters woort.</l>
<l>Diet hebben ghelesen ende verstaen</l>
<l n="6,70"> Ende horen sin daer toe ghedaen,</l>
<l>Te bat soe hebben sijt besonnen;</l>
<l>Maer diet lesen ende niet en connen</l>
<l><pb n="4"/>Begripen, in horen dommen sin,</l>
<l>Dien brenget luttel baten in:</l>
<l n="6,75"> Hets pijn verloren, in goeder trouwen,</l>
<l>Perlen voere die zwine te strouwen.</l>
<l>Ic sceide des af, het dunct mi best:</l>
<l>Intelligentibus satis dictum est.</l>
<l>Intelligentibus satis dictum est.</l>
<l>Noch biddic met oetmoedicheden</l>
<l n="6,80"> Der Heiliger Drivoldicheden</l>
<l>Voer hen, die dicken hebben gewaect,</l>
<l>Menegen nacht, eer sijt volmaect</l>
<l>Hadden, ende te gader bracht,</l>
<l>Daer hem toe halp die Godes cracht</l>
<l n="6,85"> Sonder wiens hulpe, als elc wel weet,</l>
<l>Hadt hen gheweest ongereet.</l>
<l>Dus hebben si die croniken</l>
<l>Volbracht, alsoe notabeliken,</l>
<l>Al toten derden hertoge Jan,</l>
<l n="6,90"> Van Brabant den hoge gebornen man,</l>
<l>Dat haer were wel es te prisen.</l>
<l>God wille haer ziel ten hemel wisen;</l>
<l>Ende want, na deser heeren doot,</l>
<l>In Brabant sijn bleven heeren groot,</l>
<l n="6,95"> Ende princhen van hogher macht,</l>
<l>Bi den welcken dat volbracht</l>
<l>Sijn soe vele notabel saken,</l>
<l>Dat wel betemt daer af te maken</l>
<l>Een boec, om te continueren</l>
<l n="6,100"> Die croniken der brabants heeren;</l>
<l>Want die istorien ierst waren vonden,</l>
<l>Om dat in soe corten stonden</l>
<l>Die ghedinckenisse vergeet,</l>
<l>Ende als een dinc bescreven steet,</l>
<l n="6,105"> Soe maeght een iegelic dan lesen;</l>
<l><pb n="5"/>Dus en maeght niet vergeten wesen.</l>
<l>Die nijt bevelt hier in dit leven</l>
<l>Name, die men soude geven</l>
<l>Den menighen in desen tijt,</l>
<l n="6,110"> Maer na die doeght soe ent die nijt</l>
<l>Daer nijt ent ende leven,</l>
<l>Es die istorie staende bleven,</l>
<l>Op dat verdonckert niet en bliven</l>
<l>Die hoge werken salic vort scriven,</l>
<l n="6,115"> Na mijn arm macht, dat ware bediet,</l>
<l>Wes den heren es ghesciet</l>
<l>Die na hertoge Janne sijn bleven,</l>
<l>Haer gescienesse ende haer leven,</l>
<l>Haer hanteringe, haer regement,</l>
<l n="6,120"> Daer macht aen cleeft, oft groot bewent,</l>
<l>Soe verre als ics mi conde bemoeden</l>
<l>Bi wisen meesteren ende bi vroeden.</l>
<l>Ic bidde hen allen, diet sullen lesen,</l>
<l>Tgone dat hen daer in dunct wesen</l>
<l n="6,125"> Mesgrepen, in eneger manieren,</l>
<l>Dat si dat willen corrigieren</l>
<l>Ende verbeteren, ic weets hen danc,</l>
<l>Of ic te cort of iet te lanc,</l>
<l>Mits die grofheit mijnre sinnen,</l>
<l n="6,130"> Ende cranc bevoelen, dat ic van binnen</l>
<l>Leider hebbe, dat si dat al</l>
<l>Verbeteren willen, groot of smal,</l>
<l>Ja alsoe verre als sijs sijn vroet.</l>
<l>Ic weets hem danc met herten goet;</l>
<l n="6,135"> Want seker, die mi beval dit werc</l>
<l>Die woude den esel maken clerc;</l>
<l>Maer troulic hopic in hem vast,</l>
<l><pb n="6"/>Dat hi den esel met sinen last</l>
<l>Ten minsten doch sal laten gestaen.</l>
<l n="6,140"> Oetmoedichlic biddic vort aen</l>
<l>Hare, die heeft met hare macht</l>
<l>Benomen al des viants cracht,</l>
<l>Vriendelic dat si mi tot desen</l>
<l>Wercke wille behulpich wesen,</l>
<l n="6,145"> Ter eeren van haren lieven kinde,</l>
<l>Te volbringene tot den inde,</l>
<l>Alsoet tot her toe es ghesciet.</l>
<l>Vort biddic te vergeten niet,</l>
<l>Diet lesen sullen, ende dan leven</l>
<l n="6,150"> Als ic dese werelt hebbe begeven,</l>
<l>Dat si dan stellen haer ghedacht</l>
<l>Dat vort die ieeste worde volbracht</l>
<l>Bi hen, ende gecontinueert,</l>
<l>Op dat die dingen ghedeclareert</l>
<l n="6,155"> Den menscen in den sin mach wesen,</l>
<l>Diet horen sullen ofte lesen,</l>
<l>Dat si daer ane mogen leren</l>
<l>Die quaetheit haten, die doeght vort keren,</l>
<l>Op dat die scoen ghesciennessen</l>
<l n="6,160"> Bliven in ghedinckenessen,</l>
<l>Die anders souden verdonckert bliven,</l>
<l>En woude mense niet bescriven,</l>
<l>Mids cranc onthout ende clein memorien.</l>
<l>Nu willic keeren ter istorien,</l>
<l n="6,165"> Ende vort continueren</l>
<l>Hoe dat die brabantsche heeren</l>
<l>Brabant hebben geregeert,</l>
<l>Die af sijn comen ghedescendeert</l>
<l>Van den derden hertoge Jan.</l>
<l n="6,170"> Ten alder besten dat ic can</l>
<l><pb n="7"/>Hebbic der waerheit gedaen besoec.</l>
<l>Nu sal dit sijn die seste boec</l>
<l>Van der Brabantscher coroniken,</l>
<l>Daer men inne sal sien bliken</l>
<l n="6,175"> Capittele C achte ende drie.</l>
<l>Ic bidde der reinder maeght Marie,</l>
<l>Dat si mi des wille ghehengen,</l>
<l>Dat ict ten ende mach volbrengen.</l>
</div>
<div type="chapter"><head type="chapter">DE RECAPITULATIE VAN DEN DERDEN HERTOGE JANNE. I.</head>
<l>Soe ghi int vijfste boec hier voren</l>
<l n="6,180"> Van hertoghe Janne hebt mogen horen,</l>
<l>Den derden, alsoet daer es bescreven,</l>
<l>Sijn hanteringhe ende sijn leven,</l>
<l>Soe verre alst tier tijt was ghesciet,</l>
<l>Doen die dichter sijn dichten liet,</l>
<l n="6,185"> Ende om dat ics niet al en vinde</l>
<l>Dat hem ghesciede, ics mi bewinde,</l>
<l>Soe es u in den sin wel bleven,</l>
<l>Hoe hem te wive was gegeven,</l>
<l>Die wile dat hi was een kint,</l>
<l n="6,190"> Ende van verstennessen blint,</l>
<l>Een edel vrouwe ende een scone,</l>
<l>Gheboren uter vrancxscer crone.</l>
<l>Dien selven voerseiden huwelijc</l>
<l>Was groot ende sere heerlijc,</l>
<l n="6,195"> Maer si bestonden ten derden lede.</l>
<l>Die paus dispensatie dede,</l>
<l><pb n="8"/>Ende consenterde thuwelijc.</l>
<l>Haer vader hiet Lodewijc,</l>
<l>Des conincs sone van Vranckerike,</l>
<l n="6,200"> Die wan desen Lodewike</l>
<l>Aen die suster van den edelen man</l>
<l>Die den strijt te Woeronc wan,</l>
<l>Die welcke vrouwe hiet Marie.</l>
<l>Soe dede haer dochter, als ic sie,</l>
<l n="6,205"> Na den name van harer moeder.</l>
<l>Dus mach een iegelijc worden vroeder,</l>
<l>Hoe na dese vrou Marie ende Jan</l>
<l>Malcanderen van sibben gingen an.</l>
<l>Dese jonge Jan, verstaet algadre,</l>
<l n="6,210"> Hadde twee die best ouder vadere</l>
<l>Die men in haren tiden vant:</l>
<l>Deen was die coninc van Ingelant</l>
<l>Edewaert, die met sijnre macht</l>
<l>Trac over zee met heerecracht,</l>
<l n="6,215"> Dander die ierste hertoge Jan</l>
<l>Die den strijt te Woeronc wan.</l>
</div>
<div type="chapter"><head type="chapter">VAN DES DERDEN HERTOGHEN JANS KINDEREN. II.</head>
<l>Nu willic u in corter spacie</l>
<l>Bescriven al die generacie,</l>
<l>Die van desen here ghetrouwe</l>
<l n="6,220"> Quam, ende van dier goeder vrouwe,</l>
<l>Die in state lange regneerden,</l>
<l>Ende Brabant wijslijc regeerden,</l>
<l><pb n="9"/>Ende hadden, binnen haren levene,</l>
<l>Kindere een min dan sevene,</l>
<l n="6,225"> Drie sonen ende dochteren drie.</l>
<l>Scoenre gheselscap en sach man nie</l>
<l>Dan si waren al te samen,</l>
<l>Jan, Heinric, Godevert, bi namen</l>
<l>Waren ghenant die sonen drie;</l>
<l n="6,230"> Johanne, Margriete ende Marie</l>
<l>Die dochteren bi namen hieten,</l>
<l>Daer qualic iemende mocht verdrieten</l>
<l>Bi te wesen, om haer maniere:</l>
<l>Si waren scoen ende goedertiere,</l>
<l n="6,235"> Hovesch, sedich ende goet,</l>
<l>Simpel van wesen ende vroet,</l>
<l>Vordachtich, sinnich, ende wijs,</l>
<l>Des men hen wel mach geven prijs</l>
<l>Ende haren lof wel openbaren;</l>
<l n="6,240"> Daer om die sonen niet en waren</l>
<l>Te min te prisen, sonder waen;</l>
<l>Al latict metten cortsten staen</l>
<l>Van haren love te doen recort,</l>
<l>Nochtan waert wel noit gehoert,</l>
<l n="6,245"> Want mense qualijc mocht volprisen.</l>
<l>Eerbaerheit in alder wisen</l>
<l>Mach men hen wel te recht toe scriven.</l>
<l>Hadse ons Here laten bliven</l>
<l>Langer, eer hise hadde gheplaeght</l>
<l n="6,250"> Metter doot, men hadde gewaeght</l>
<l>Van hen noch grote vromicheit;</l>
<l>Na datsi in hare joncheit</l>
<l>Hen begonsten te regeren,</l>
<l>Men hadse noch te grote eeren</l>
<l n="6,255"> Ende te hogen state sien risen.</l>
<l><pb n="10"/>Tes recht, nature moest hen wisen</l>
<l>Haren ouders te volgen naer,</l>
<l>Die soe vrome, ende soe vorbaer,</l>
<l>Soe mechtich waren, ende soe ontsien;</l>
<l n="6,260"> Maer Gods wille moest ghescien,</l>
<l>Dat si scieden van desen live</l>
<l>Eer dat si bi haren wive</l>
<l>Vrucht cregen, in haren dagen,</l>
<l>Dat Brabant lange mocht beclagen</l>
<l n="6,265"> Dat groot verlies, die grote scade.</l>
<l>Maer, tiegen die lieve Gods genade</l>
<l>Soe en hulpt clagen, noch oec carmen.</l>
<l>Der zielen wille God ontfarmen,</l>
<l>Dore sijn grote ontfermicheit,</l>
<l n="6,270"> Ende brengense in die eewicheit,</l>
<l>Te aenhoerne der inglen sanc,</l>
<l>Van eeuwen teeuwen, sonder verganc.</l>
</div>
<div type="chapter"><head type="chapter">HOE DIE DERDE HERTOGE JAN SIJN DRIE SOENEN BESTAETDE. III.</head>
<l>Nu willic u int corte verclaren</l>
<l>Hoe hertoge Jan, die edelbaren,</l>
<l n="6,275"> Die van doeghden was soe rike,</l>
<l>Sijn kinder stelde te huwelike.</l>
<l>Al eest dat ghijt hebt mogen horen</l>
<l>In den V<hi rend='sup'>e</hi><hi rend='sup'>n</hi> boec hier voren,</l>
<l>Alsoet bescreven es al daer;</l>
<l n="6,280"> Maer om te bat te doen verclaer,</l>
<l>Ende te bliven in u memorie</l>
<l>Dese na volgende istorie,</l>
<l><pb n="11"/>Van grade te grade, alsoet behoert,</l>
<l>Soe doe ics u alhier recort,</l>
<l n="6,285"> Op dat ghijs sijt te bat te binnen.</l>
<l>Die outste sone, wilt versinnen,</l>
<l>Die Jan bi namen was gheheten,</l>
<l>Na den vader, dat suldi weten,</l>
<l>Dede huwelijc herde rike</l>
<l n="6,290"> Aen sconincs dochter van Vrancrike:</l>
<l>Coninc Philips hiet die gone.</l>
<l>Ende Heinricke, den middelsten sone,</l>
<l>Wert gegeven te huwelike</l>
<l>Heren Jans dochter van Vrancrike,</l>
<l n="6,295"> Coninc Philips sone dies heren,</l>
<l>Die hi troude met groter eeren.</l>
<l>Den joncsten sone Godevert</l>
<l>Wort ghegeven een vrouwe wert,</l>
<l>Scoen ende hovesch in al haer doen,</l>
<l n="6,300"> Des hertogen dochter van Bourboen,</l>
<l>Een machtich here ende een rike:</l>
<l>Dus waren si in Vrancrike,</l>
<l>Dese drie sonen, daer ic af spreke,</l>
<l>Alle ghestelt te huweleke.</l>
</div>
<div type="chapter"><head type="chapter">HOE DE DERDE HERTOGHE JAN SIJN DRIE DOCHTEREN BESTAETDE. IV.</head>
<l n="6,305"> Nu willic u vort doen bekant</l>
<l>Hoe die dochteren van Brabant,</l>
<l>Johanne, Margriete ende Marie,</l>
<l>Bestaedt worden alle drie,</l>
<l>Te huwelike met groter eeren,</l>
<l n="6,310"> Aen mechtighe vermogende heeren,</l>
<l><pb n="12"/>Die omtrent Brabant waren geseten,</l>
<l>Alle drie, dat suldi weten.</l>
<l>Der outster dochter, die hiet Johanne,</l>
<l>Ghegeven soe wort hare te manne</l>
<l n="6,315"> Grave Willemme van Hollant,</l>
<l>Van Henegouwe ende van Zeelant;</l>
<l>Margriete wort te huwelike</l>
<l>Ghegeven grave Lodewike,</l>
<l>Van Vlaenderen den mogenden here,</l>
<l n="6,320"> Die na de doot van sinen zwere</l>
<l>Brabant orloeghde, entie sine,</l>
<l>Op den hertoge Wenceline.</l>
<l>Die joncste dochter, vrou Marie,</l>
<l>Nam te manne, bi svader tide,</l>
<l n="6,325"> Van Gelder den hertoghe Reinoute.</l>
<l>Dus bestaedde die wise, die stoute,</l>
<l>Die derde Jan, dus hoechelike,</l>
<l>Sijn drie sonen in Vrancrike,</l>
<l>Dat keiser, coninc, noch ander heeren</l>
<l n="6,330"> Qualic hadden met meerder eeren</l>
<l>Mogen bestaden, of alsoe scone,</l>
<l>Haer kinder, als aen die vranxsche crone,</l>
<l>Die edelste van kerstenrike.</l>
<l>Dus hoghe ende dus notabelike</l>
<l n="6,335"> Bestaedde die hoghe geborne man</l>
<l>Sijn III sonen, ende vort an,</l>
<l>Daer hem groot wijsheit toe beruerde.</l>
<l>Hi sijn goede lant ommuerde</l>
<l>Met sinen III dochteren avenant,</l>
<l n="6,340"> Met Gelre, Vlaenderen, ende Hollant,</l>
<l>Dien hise te huwelic heeft gegeven,</l>
<l>Om dat hi wilde met rusten leven</l>
<l>Ende sijn ondersaten bevreden,</l>
<l><pb n="13"/>Sijn borge, sijn lande, ende sinen steden</l>
<l n="6,345"> Te houden in vreden ende in rusten.</l>
<l>Aldus mocht iegeliken lusten</l>
<l>Te sine onder hem gheseten.</l>
<l>Ende tusscen alle (suldi weten)</l>
<l>Dese huwelike, dat elc verstae,</l>
<l n="6,350"> Was die maegscap alsoe nae,</l>
<l>Dat die VI<hi rend='sup'>e</hi> paus Clement</l>
<l>Moest daer in dragen sijn consent,</l>
<l>Ende dispenseren daer mede;</l>
<l>Want na der heiliger kerken sede</l>
<l n="6,355"> En hadt niet anders mogen gescien;</l>
<l>Maer ghemerct ende oversien</l>
<l>Van den paus, onsen heilegen vader,</l>
<l>Die nutscap die altegader</l>
<l>Aen dese huwelike was gelegen,</l>
<l n="6,360"> Wort sijn consent daer toe gedregen,</l>
<l>Om te sterckene kerstenhede,</l>
<l>Ende om te vuedene pais ende vrede</l>
<l>Tusscen die lande al te samen,</l>
<l>Die ic vore hebbe genoemt met namen.</l>
<l n="6,365"> Ten nes geen noot dat ict verhale.</l>
<l>Nu mercke een iegelic hoe wale</l>
<l>Dat hertoge Jan als een heere</l>
<l>Sijn lant hilt in groter eere,</l>
<l>Ende sijn kinder soe heerlike</l>
<l n="6,370"> Bracht te soe groten huwelike,</l>
<l>Binnen sinen levenden live,</l>
<l>Des billic manne ende wive</l>
<l>Hem des sullen spreken eere.</l>
<l>Nu dunct mi tijt dat ic u leere</l>
<l n="6,375"> Te weten die istorien vort,</l>
<l>Die ghi noch niet en hebt gehoert,</l>
</div>
<div type="chapter"><head type="chapter"><pb n="14"/> HOE DES DERDEN HERTOGHE JANS DRIE SONEN AFLIVICH SONDER OER. V.</head>
<l>Ghi hebt ghehoert allegader</l>
<l>Hoe hertoge Jan, Jans vader,</l>
<l>Gheworven hadde voer sinen sone</l>
<l n="6,380"> Die dochter van der vranxsche crone,</l>
<l>Coninc Philips, dat wilt verstaen:</l>
<l>Als dus dese huwelic was ghedaen</l>
<l>Sant die hertoge eerbaerlike</l>
<l>Sinen sone in Vrancrike,</l>
<l n="6,385"> Bi den coninc sinen zweere,</l>
<l>Diene ontfinc met groter eere,</l>
<l>Ende bi hem helt als sinen sone;</l>
<l>Maer, leider! herde cort na tgone</l>
<l>Soe betaelde die vrouwe haer scout,</l>
<l n="6,390"> Die wi moeten, jonge ende out,</l>
<l>Betalen als Gods wille si.</l>
<l>Aldus soe bleef die heere vri</l>
<l>Sonder oer, die jonge Jan</l>
<l>Van Brabant, die edel man.</l>
<l n="6,395"> Doen aldus was gestorven</l>
<l>Des conincs dochter ende si verworven</l>
<l>Aldus hadde die bitter doot,</l>
<l>Doe sant die coninc met eeren groot</l>
<l>Den jongen Jan, si u bekant,</l>
<l n="6,400"> Weder omme in Brabant,</l>
<l>Met grotet menichte, met sconen gesinde,</l>
<l>Tot sinen vader, diene minde,</l>
<l>Diene minlic heeft ontfaen.</l>
<l>Niet langhe daer na, dat wilt verstaen,</l>
<l n="6,405"> Dat hi in Brabant hadde gewesen,</l>
<l>Es hem een siecheit aen gheresen,</l>
<l><pb n="15"/>Die hem toter herten ruerde,</l>
<l>Dat hi die doet daer om besuerde</l>
<l>Binnen sinen jongen dagen,</l>
<l n="6,410"> Dat Brabant sere mocht beclagen</l>
<l>Dat hi dus van der werelt sciet,</l>
<l>Ende gheen oer achter hem en liet.</l>
<l>Met eeren ende met groter werde</l>
<l>Deden die vader doen ter erde,</l>
<l n="6,415"> Doene die doet hadde ghehaelt</l>
<l>Ende hi sijn scout hadde betaelt.</l>
<l>Ghi hebt in den boec hier voeren</l>
<l>Mogen lesen ende hoeren,</l>
<l>Hoe hertoge Jan, op eenen tijt,</l>
<l n="6,420"> Jegen die Ludekeren hadde strijt,</l>
<l>Die hi vervacht ende verwan,</l>
<l>Daer Heinric, die jonge man,</l>
<l>Sijn sone ridder wort gheslagen,</l>
<l>Die in sinen jongen dagen</l>
<l n="6,425"> Hem ter wapenen alsoe voeghde,</l>
<l>Dat iegeliken wel genoeghde,</l>
<l>Die sijn vromicheit aensach:</l>
<l>Dit ghesciede den anderen dach</l>
<l>Voer sente Marien Magdalenen,</l>
<l n="6,430"> Dat menich Ludeker moest beweenen,</l>
<l>Dit was in ons Heeren jaer</l>
<l>M III<hi rend='sup'>c</hi> dat es waer,</l>
<l>Ende daer toe XL ende sevene.</l>
<l>Dese Heinric was in sinen levene</l>
<l n="6,435"> Van den keiser soe seer ghemint,</l>
<l>Recht of hi hadde gheweest sijn kint,</l>
<l>Ende soe was hi derghelike</l>
<l>Van den coninc van Vrancrike,</l>
<l><pb n="16"/>Ende was alree soe verre comen,</l>
<l n="6,440"> Dat hi hem screef ende dede noemen</l>
<l>Heer van Mechelen, ende hertoge</l>
<l>Van Limborch, met moede hoge:</l>
<l>Hi was ghemint ende seer vercoren;</l>
<l>Maer, cort daer na, dat suldi hoeren,</l>
<l n="6,445"> Starf hi in sinen jongen jaren,</l>
<l>Dat menich herte dede beswaren;</l>
<l>Sonder oer soe starf dese here</l>
<l>Van sinen wive, dat wel sere</l>
<l>Te clagen was, in goeder trouwen.</l>
<l n="6,450"> Die hertoghe bleef bevaen met rouwen</l>
<l>Als dat wel was proeffelijc;</l>
<l>Soe deden oec ghewarichlijc</l>
<l>Alle sijn vriende, ende sijn maghe</l>
<l>Beweendene, met groter clage.</l>
<l n="6,455"> Deser redenen sceidic van,</l>
<l>Ten alder corsten dat ic can.</l>
<l>Die joncxte sone Godevert</l>
<l>Die hadde ghetrout die vrouwe wert</l>
<l>Van Bourbon des hertogen kint,</l>
<l n="6,460"> Die seer van hem was ghemint,</l>
<l>Staerf oec jonc in Vrancrike,</l>
<l>Sonder oer, ghewarichlike.</l>
<l>Es hi van erterijc ghesceiden</l>
<l>Sijn ziele die wil God geleiden,</l>
<l n="6,465"> Doer sijn grote ontfermicheit,</l>
<l>Ende bringense ter eewicheit,</l>
<l>In eewege blisscap, sonder verganc.</l>
<l>Wat holpt dat ict nu maecte lanc?</l>
<l>Ic hadder wel meer af bescreven;</l>
<l n="6,470"> Maer om dat si sonder oer sijn bleven,</l>
<l>Soe laetict metten minsten varen.</l>
<l><pb n="17"/>Ay, Brabant! ghi moeght wel mesbaren</l>
<l>Ende ontfermelijc beclagen</l>
<l>Der jammerliker groter plagen,</l>
<l n="6,475"> Die u hier inne es wedervaren.</l>
<l>Ic ducht ghi binnen hondert jaren</l>
<l>Verwinnen en sult die scade groot,</l>
<l>Die u aen deser heeren doot</l>
<l>Worden es, ende tbitter sneven</l>
<l n="6,480"> Dat si dus sonder oer sijn bleven</l>
<l>Alle drie dus haestelike,</l>
<l>Ende si doch alle te huwelike</l>
<l>Soe hoeghelike waren getogen.</l>
<l>Hadt Gode al soe gelieven mogen,</l>
<l n="6,485"> Het hadde den lande herde houde</l>
<l>Van Brabant X dusent merc van goude</l>
<l>Ghebaet, des mach men wel vermoeden;</l>
<l>Maer doch, als ment wel wilt bevroeden,</l>
<l>Soe steet alle dinc ten ghebode</l>
<l n="6,490"> In der almechticheit van Gode.</l>
<l>Daer omme en eest genen noot</l>
<l>Dat men make clage groot</l>
<l>Tegen den wille van Onsen Heere;</l>
<l>Want ten baet noch min noch meere.</l>
<l n="6,495"> Van des God wilt ghehingen</l>
<l>Soe en helpt geen wederdringen;</l>
<l>Maer die crancheit der natueren</l>
<l>Die den mensche doet berueren</l>
<l>Dat hi in al des God bevelt</l>
<l n="6,500"> Sinen wille niet en stelt,</l>
<l>Dat doet des vleesch gebreckelijcheit,</l>
<l>Entie onsaleghe broescheit.</l>
<l>Dit clagen willic laten varen</l>
<l><pb n="18"/>Ende u vort gaen verclaren</l>
<l n="6,505"> Van den outster dochter achemant</l>
<l>Des derde Jans van Brabant.</l>
</div>
<div type="chapter"><head type="chapter">HOE VROUWE JOHANNE VAN BRABANT, NA DAT HUER YERSTE MAN VOER DIE VRIESEN BLEVEN WAS, TE WIVE WORT GHEGEVEN HERTOGHEN WENCELIJN. VI.</head>
<l>Van Brabant vrou Johanne</l>
<l>Die genomen hadde te manne</l>
<l>Van Henegouwe van Hollant den grave,</l>
<l n="6,510"> Daer ghene geborte en quam ave</l>
<l>Want, in sinen jongen jaren,</l>
<l>Soe woude hi op die Vriesen varen</l>
<l>Met hercrachte, als hi dede,</l>
<l>Ende menich edel man daer mede,</l>
<l n="6,515"> Daer hi met torne ende met crige</l>
<l>Verslagen bleef in eenen wige,</l>
<l>Ende met hem menich man voerbaer.</l>
<l>Dit ghesciede in Ons Heeren jaer</l>
<l>M. CCC. viertich ende vive.</l>
<l n="6,520"> Ende want van sinen live</l>
<l>Geen wetteghe geboorte en quam</l>
<l>Van der vrouwen lofsam</l>
<l>Johannen, dochter van Brabant,</l>
<l>Die outste, dat si u bekant,</l>
<l n="6,525"> Dachte hertoge Jan, haer vader,</l>
<l>Na dat sijn sonen allegader</l>
<l>Sonder oer ghestorven waren,</l>
<l>Des hi te recht wel mocht mesbaren</l>
<l><pb n="19"/>(Doch moest gescien alsoet God woude),</l>
<l n="6,530"> Soe dachte hi, dat Brabant soude</l>
<l>Op sijnre outster dochter comen;</l>
<l>Want haer God hadde genomen</l>
<l>Haren man, ende weduwe ware,</l>
<l>Ende si noch luttel hadde der jaren</l>
<l n="6,535"> Ende jonc was, ende scoen van leden,</l>
<l>Docht hem dat hise woude besteden</l>
<l>Noch anderwerf te huwelike.</l>
<l>God here, ende hoe wiselike</l>
<l>Overdacht hi in sinen sin</l>
<l n="6,540"> Den orbore, die daer mocht liggen in</l>
<l>Sinen lande, ende tgroot profijt</l>
<l>Dat hise, binnen sijnre tijt</l>
<l>Bestaedde, ende te wive gave</l>
<l>Eenen edelen man, daer si ave</l>
<l n="6,545"> Oer mocht crigen met salicheden,</l>
<l>Te orbore ende te nutlijcheden</l>
<l>Sijns goeds lants, sier ondersaten,</l>
<l>Aensiende die scade utermaten,</l>
<l>Dongheval, ende tgroot verdriet</l>
<l n="6,550"> Op dat des en gesciede niet,</l>
<l>Dat daer af Brabant mocht gescien</l>
<l>Na sijn doot; ende mids dien</l>
<l>Heeft hise, binnen sinen leven,</l>
<l>Weder te huwelijc gegheven</l>
<l n="6,555"> Van Behem heeren Wencelijn,</l>
<l>Hertoge van Lutsenborch: die vader sijn</l>
<l>Was coninc van Behem ende heere</l>
<l>Mogende ende mechtich seere.</l>
<l>Aldus hertoge Jan verwarf</l>
<l n="6,560"> Dit huwelic, eer dat hi starf,</l>
<l>Dat nut was ende orberlijc</l>
<l><pb n="20"/>Sinen lande ghemeinlijc,</l>
<l>Als ic u wel sal doen verclaer,</l>
<l>Alst point sal geven noch hier naer,</l>
<l n="6,565"> Entien materien entien sin</l>
<l>Volcomelijc sal houden in.</l>
<l>Die sake, daerom dat hi dit dede,</l>
<l>Was om pais, om rust, om vrede</l>
<l>Sijns lants, ende sijnre ondersaten.</l>
<l n="6,570"> Dit was wijsheit utermaten,</l>
<l>Als ic u noch bat sal verclaren.</l>
<l>Dese Wencelijn was jonc van jaren</l>
<l>Als hi desen huwelijc dede.</l>
<l>Die Paus dispenserder mede;</l>
<l n="6,575"> Want si bestonden alsoe naer</l>
<l>Dat die Paus, dat es waer,</l>
<l>Ende niement anders, als clercken leeren,</l>
<l>Dat huwelijc mocht consenteeren.</l>
<l>Dan dit was, der ic orconden,</l>
<l n="6,580"> Want si ten derden lede bestonden.</l>
<l>Aldus was dit die uterste macht.</l>
<l>Dat huwelijc mochte volbracht</l>
<l>Worden tusscen na ghemagen,</l>
<l>Als ic clercken hebbe horen sagen.</l>
<l n="6,585"> Aldus, seggic u sekerlike,</l>
<l>Trac vrou Johanne te huwelike</l>
<l>Tweewerf, binnen haers vader tide,</l>
<l>Des Brabant wel mocht wesen blide.</l>
<l>Nu latic van vrou Johannen staen;</l>
<l n="6,590"> Ende wil u int corte overgaen</l>
<l>Hoe die maechscap was soe naer</l>
<l>Tusscen Wencelijn ende haer.</l>
</div>
<div type="chapter"><head type="chapter"><pb n="21"/> DIE AFCOMENDE GEBORTE VAN WENCELINE EN JOHANNEN ENDE ANDERE DAER NA. VII.</head>
<l>Die alder ierste hertoge Jan,</l>
<l>Die den strijt te Woeronc wan,</l>
<l n="6,595"> Gaf Margrieten te huwelike,</l>
<l>Sijnre dochter, eenen Heinrike</l>
<l>Van Lutzenbourch, dats waerheit bloot,</l>
<l>Wiens vader hi versloech ter doot</l>
<l>Voor Woeronc, al in den strijt.</l>
<l n="6,600"> Dese Margriete, des seker sijt,</l>
<l>Die was emmer suster dan</l>
<l>Van den tweeden hertoge Jan,</l>
<l>Ende moye, nu hoerter na,</l>
<l>Van den derden (dat elc versta)</l>
<l n="6,605"> Hertoge Jan, vrou Johannen vader.</l>
<l>Hoert vort soe moeghdi allegader</l>
<l>Die maeghscap kennen, ende leeren:</l>
<l>Heinric van Lutzenborch, die met eeren</l>
<l>Ghetrouwet hadde vrou Margrieten,</l>
<l n="6,610"> Des hem billec niet en dorst verdrieten,</l>
<l>Want si was edel ende hoegheboren.</l>
<l>Haer vader was soe uutvercoren,</l>
<l>Van vromicheiden soe uutgelesen,</l>
<l>Dat hi qualec mocht sijn volpresen.</l>
<l n="6,615"> Dese Heinric, daer ic af leere,</l>
<l>Wert sint keiser ende heere</l>
<l>Almechtich van den Roemscen rike,</l>
<l>Dat men nie sint sijns gelike</l>
<l>Van doeghden en vant alsoe goet;</l>
<l n="6,620"> Soe hovesch, soe milde, ende soe vroet,</l>
<l>Soe wijs, noch alsoe goedertieren</l>
<l>En vant men noit van manieren,</l>
<l><pb n="22"/>Soe godfruchtich, noch soe reine;</l>
<l>Bedies heet menne int gemeine</l>
<l n="6,625"> Die goede keiser Heinrijc.</l>
<l>Leider, die alsoe jammerlijc</l>
<l>Van eenen valscen jacoppine</l>
<l>Wort vergeven met venine,</l>
<l>Dat hi, onder den nagel fijn,</l>
<l n="6,630"> Hilt (die valsche jacoppijn,</l>
<l>Daer hi Gods heilege vleesch ende bloet</l>
<l>Nutten soude die keiser goet)</l>
<l>Dat werde heilege sacrament.</l>
<l>Van Gode moet hi sijn gescent,</l>
<l n="6,635"> Die valsche pape, die bose hont,</l>
<l>Dat hi ye sulc werc bestont</l>
<l>Te vergevene alsulken heere,</l>
<l>Die Gode minde alsoe seere.</l>
<l>Rechtvort soe wert geware das</l>
<l n="6,640"> Die keiser, dat hi vergeven was,</l>
<l>Ende gaeft hem te kennen clare</l>
<l>Dat hi die baersculdige ware,</l>
<l>Ende bat hem, op ghenade,</l>
<l>Dat hi hem uut den wege dade,</l>
<l n="6,645"> Want hi hem claerlijc, al bloot,</l>
<l>Voer Gode vergaf sijn bitter doot.</l>
<l>Alsoe die scriften getuge geven,</l>
<l>Soe es hi een heilich sant verheven,</l>
<l>Keiser Heinric, dese edel man:</l>
<l n="6,650"> Aen vrou Margrieten dat hi wan</l>
<l>(Sijnre vrouwen, die dochter was</l>
<l>Van hertoge Janne, als ic las)</l>
<l>Eenen sone, die hiet oec Jan,</l>
<l>Ende dien bestaedde die wise man</l>
<l n="6,655"> <pb n="23"/> Met eeren, binnen sinen leven,</l>
<l>Eer hi dus jamerlijc wert vergeven,</l>
<l>Aen van Behem des conincs kint;</l>
<l>Ende want die coninc, dat versint,</l>
<l>Van Behem daer na es gestorven,</l>
<l n="6,660"> Sonder ander oer heeft verworven</l>
<l>Die jonge Jan, keiser Heinrics sone,</l>
<l>Van Behem tconincrijc, dat gone</l>
<l>Hem van sinen wive es bleven.</l>
<l>Dus wert hi coninc in Behem verheven.</l>
<l n="6,665"> Dese coninc van Behem, dat volght hier an,</l>
<l>Ende die derde hertoge Jan</l>
<l>Van Brabant, vrou Johannen vader,</l>
<l>Dese waren beide gader</l>
<l>Ghesuster ende gebroeder kinder.</l>
<l n="6,670"> Dese coninc Jan woude meer en minder</l>
<l>Deilinghe hebben, si u bekant,</l>
<l>Van sinen neve van Brabant,</l>
<l>Als van sijnre moeder wegen.</l>
<l>Om dat die hertoge viel daer tegen,</l>
<l n="6,675"> Ende hem des niet en woude ghestaden,</l>
<l>Heeft hine swaerlijc verladen</l>
<l>Met seventhiene lants heeren,</l>
<l>Die hi wederstont met eeren.</l>
<l>Van Behem dese coninc Jan,</l>
<l n="6,680"> Dese mechtige, hoge geborne man,</l>
<l>Die hadde, bi der vrouwen sijn,</l>
<l>Vier sonen ende een dochterkijn,</l>
<l>Als ic terstont sal doen bediet:</l>
<l>Karle die outste hiet,</l>
<l n="6,685"> Ende bleef na die doot van hem</l>
<l>Coninc ende heer van Behem,</l>
<l>Ende wert sint gheweldichlike</l>
<l><pb n="24"/>Keiser van den roemscen rike;</l>
<l>Die ander sone hiet Wencelijn,</l>
<l n="6,690"> Van Lutsenborch hertoge fijn,</l>
<l>Grave van Chiny ende vort meere</l>
<l>Van Elzaten voeght ende heere.</l>
<l>Dese, als ic u dede bekant,</l>
<l>Hadde Johannen van Brabant,</l>
<l n="6,695"> Die hem ten derden lede bestont.</l>
<l>Die derde sone, doe ic u cont,</l>
<l>Hiet Joes, ende hadde in besorgh</l>
<l>Dmercgraefscap van Brandenborch,</l>
<l>Ende van Moravien des ghelijc.</l>
<l n="6,700"> Die vierde sone wert geestelijc</l>
<l>Verheven in der heiliger kerken,</l>
<l>Een van den viere patriarken.</l>
<l>Coninc Jans dochter, die maget fine,</l>
<l>Suster van Karlen ende van Wenceline,</l>
<l n="6,705"> Die dede huwelijc herde rike</l>
<l>Aen coninc Philips van Vrancrike</l>
<l>Sone, die hiet bi namen Jan,</l>
<l>Die sint dat conincrijc ghewan;</l>
<l>Na die doot van sinen vader,</l>
<l n="6,710"> Van Vranckrike al tenegader</l>
<l>Wert hi coninc ende heere,</l>
<l>Dat hi besat met groter eere.</l>
<l>Om die doeght, die hem claf an,</l>
<l>Hiet hi die goede coninc Jan.</l>
<l n="6,715"> Dese coninc Jan, daer ic af scrive,</l>
<l>Die ghewan bi sinen wive</l>
<l>Sonen IIII ende I dochter,</l>
<l>Dies hi leefde vele te sochter.</l>
<l>Die outste sone Karle hiet,</l>
<l n="6,720"> Dien hi dat conincrike liet</l>
<l><pb n="25"/>Van Vrancrike na sijn doot,</l>
<l>Dat hi regerde met eeren groot,</l>
<l>Ende soe wijslijc, verstaet tbediet,</l>
<l>Dat hi die wise Karle hiet,</l>
<l n="6,725"> Scoen van leden ende lanc,</l>
<l>Dat men in den ommeganc</l>
<l>Van al sinen conincrike</l>
<l>Ridder en vant sijns ghelike,</l>
<l>Als ic ter waerheit mach orconden;</l>
<l n="6,730"> In spele ende in tafelronden</l>
<l>Was hi die vroemste die men vant,</l>
<l>Verre of bi, in al dat lant;</l>
<l>Maer leider! int beste van sinen leven</l>
<l>Wort hem een puysoen gegheven,</l>
<l n="6,735"> Alsoe men seght bedectelike;</l>
<l>Maer niet en weetict claerlike,</l>
<l>Daer die cracht van sinen sinnen</l>
<l>Seer met waren ghequetst van binnen,</l>
<l>Dat hi dicwijl, meest altoes,</l>
<l n="6,740"> Ommechtich was ende sinneloos.</l>
<l>In desen state was dese heere</l>
<l>Coninc twintich jaer ende meere.</l>
<l>Mids sinen gebreke soe es gesciet</l>
<l>In Vranckrike groot verdriet,</l>
<l n="6,745"> Alst noch blijct alle dage.</l>
<l>Gode ontferme der groter plage</l>
<l>Over dat edel conincrike!</l>
<l>Maer om dat in der coronike</l>
<l>Van Brabant te seggen niet en hoert,</l>
<l n="6,750"> Soe willicker af swigen vort.</l>
<l>Die ander sone hiet Lodewijc,</l>
<l>Coninc Jans sone van Vrancrijc,</l>
<l><pb n="26"/>Die vromich was ende getrouwe:</l>
<l>Hertoghe was hi van Anjouwe,</l>
<l n="6,755"> Gheweldich vermogen heere,</l>
<l>Dat hi hilt met groter eere.</l>
<l>Van hem quam waerachtelijc</l>
<l>Van Sicilien coninc Lodewijc.</l>
<l>Die derde sone was gheheten</l>
<l n="6,760"> Jan bi namen, seldi weten,</l>
<l>Van Berry hertoge ende heere:</l>
<l>Hi minde boven maten seere</l>
<l>Perlen, ghesteinte ende gout;</l>
<l>Ende chierheit menichfout</l>
<l n="6,765"> Cocht hi binnen sinen leven.</l>
<l>Den menegen heeft hi verheven,</l>
<l>Die const conden enegertieren.</l>
<l>Qualijc soe mocht hem ontdieren</l>
<l>Enich dinc, dat hem aen stoet:</l>
<l n="6,770"> Daer ieghen en spaerde hi geen goet.</l>
<l>Camuus was hi, ende mesmaect</l>
<l>Int anschijn, maer welgeraect</l>
<l>Was hi van sinne sekerlike.</l>
<l>Wanneer hi sach sijn gelike</l>
<l n="6,775"> Van maecsele trac hi te hem wert seere,</l>
<l>Ende brachtse te groter eere.</l>
<l>Hi wort out ende seere bedorven;</l>
<l>Maer sonder oer es hi ghestorven.</l>
<l>Philips die IIII<hi rend='sup'>e</hi> sone hiet,</l>
<l n="6,780"> Die coninc Jan achter hem liet:</l>
<l>Van Burgoingien was hi heere,</l>
<l>Dat hi hilt met groter eere:</l>
<l><pb n="27"/>Hi was seer wijs ende vroet,</l>
<l>Ende van regemente goet.</l>
<l n="6,785"> Al dinc hi te paise stelde,</l>
<l>Ende alle onrust hi bevelde;</l>
<l>Daer hi conde ende mochte</l>
<l>Stelde hi daer toe sijn ghedochte;</l>
<l>Want doen Karle was verstorven,</l>
<l n="6,790"> Sijn outste brueder, ende verworven</l>
<l>Sijn sone hadde die vranxsche crone,</l>
<l>Regerde hine wel ende scone.</l>
<l>Hi wert out ende ghedaeght.</l>
<l>Hier na sal u noch sijn ghewaeght,</l>
<l n="6,795"> Alst point ende tijt sal geven,</l>
<l>Doer dat achter hem es bleven.</l>
<l>Die dochter Philips van Vrancrike</l>
<l>Die hadde ghetrouwet Heinrike,</l>
<l>Den middelsten sone, si u bekant,</l>
<l n="6,800"> Des derden Jans van Brabant;</l>
<l>Maer, om dat si sonder oer versciet</l>
<l>Soe latic dat ic van haer niet</l>
<l>Meer te deser tijt en scrive;</l>
<l>Maer mi dunct goet dat ic blive</l>
<l n="6,805"> In mijn propoest, dat ic begonnen</l>
<l>Te dichten hebbe, wils mi God onnen;</l>
<l>Want hertoge Jan mercte ende sach</l>
<l>Den swaren last, die menegen dach</l>
<l>Jan, sijn neve, hem, sonder waen,</l>
<l n="6,810"> Die coninc van Behem hadde gedaen,</l>
<l>Ende dat sijn kinder ghemeinlike</l>
<l>Soe mogende worden, ende soe rike,</l>
<l>Beduchte hi den swaren pant</l>
<l>Die op sijn kinder ende op sijn lant</l>
<l n="6,815"> <pb n="28"/> Daer af gescapen waren te comen.</l>
<l>Als hi inde hadde genomen</l>
<l>Ende van der werelt ware versceiden,</l>
<l>Om dat hi dit met wijsheiden</l>
<l>Wel aensach ende over woech,</l>
<l n="6,820"> Hi sijn consent daer toe droech,</l>
<l>Bi rade van sinen wisen mannen,</l>
<l>Dat hi sijnre dochter Johannen,</l>
<l>Die outste, gaf heere Wenceline,</l>
<l>Om te verhueden die grote pine,</l>
<l n="6,825"> Die in sijn lant hadde mogen porren,</l>
<l>Dies dan qualic iement dorren</l>
<l>Soude beginnen of pijn bestaen,</l>
<l>Als dit huwelijk ware ghedaen,</l>
<l>Tusscen zijnre dochter ende hem,</l>
<l n="6,830"> Des conincx sone van Behem,</l>
<l>Om dat bliven souden in vreden</l>
<l><pb n="29"/>Sijn slote, sijn lant ende sijn steden,</l>
<l>Ende oft van enegen vremden gast</l>
<l>Namaels sijn lant worde aengetast,</l>
<l n="6,835"> Dat heeren Wencelins hoghe magen</l>
<l>Sinen last souden hulpen dragen,</l>
<l>Ende hem dien hulpen wederstaen;</l>
<l>Want hiere vele hadde, sonder waen,</l>
<l>Mechtich, ende wide bekant,</l>
<l n="6,840"> In Vrancrijc ende int duutsce lant,</l>
<l>Ja alle die mechtichste, sekerlike,</l>
<l>Van algader kerstenrike.</l>
</div>
<div type="chapter"><head type="chapter">VAN DER DOOT DES DERDEN HERTOGHEN JANS VAN BRABANT. VIII.</head>
<l>Dus heeft van Brabant die heer,</l>
<l>Die derde Jan, met groter eere</l>
<l n="6,845"> Sijn kinder tot huwelijc ghestelt,</l>
<l>Als u die ieeste vore vertelt.</l>
<l>Na dat sijn sonen waren doot</l>
<l>Sonder oer, dat scade groot</l>
<l>Was ende te clagen sere,</l>
<l n="6,850"> Ende hi sijn dochteren te groter eere</l>
<l>In hogen state hadde gestelt,</l>
<l>Soe toende die doot haer ghewelt</l>
<l>Aen hem, die niemende en spaert,</l>
<l>Dat hi moeste die lange vaert</l>
<l n="6,855"> Trecken, ende van der werelt sceiden.</l>
<l>Sijn ziele die wille God gheleiden</l>
<l>Doer sijn grote ontfermechede!</l>
<l>Sijn ende, dat hi dede</l>
<l>Op dese werelt, dat si u cont,</l>
<l n="6,860"> <pb n="30"/> Op senter Niclaeus avont,</l>
<l>Die lach in Ons Heeren jaer</l>
<l>Als men screef int openbaer</l>
<l>M. CCC. vijftich ende vive.</l>
<l>Doen hi versceiden was van den live</l>
<l n="6,865"> Wort hi met eeren ende met werden</l>
<l>Te Vileer gedaen ter erden.</l>
<l>Ach leider! ende wat scaden groot</l>
<l>Lach Brabant aen des heeren doot</l>
<l>Die soe wijs was ende soe vroet,</l>
<l n="6,870"> In allen dien des hi bestoet,</l>
<l>Soe ghehertich, ende soe milde,</l>
<l>Soe vrome ten spere en ten scilde,</l>
<l>Soe hovesch, soe suet van gelate,</l>
<l>Soe eerbaer, ende soe hoge van state,</l>
<l n="6,875"> Soe wel regerende sijn lant,</l>
<l>Soe overdadich sinen viant,</l>
<l>Soe ontsachlic in den stride,</l>
<l>Soe vrolijc, ende soe blide,</l>
<l>Soe merckende, soe verre siende,</l>
<l n="6,880"> Soe ernstich, daert tot orboer diende!</l>
<l>Brabant regeerde hi, dat es waer,</l>
<l>Hertoge XLIII jaer,</l>
<l>Eer hi van hier dede ghesceit.</l>
<l>God, doer sijn ontfermherticheit</l>
<l n="6,885"> Wil sijn ziele daer boven bringen</l>
<l>In vrouden, daer die ingle singen,</l>
<l>In eewigheiden, sonder verganc.</l>
<l>Segt amen alle, ic weets u danc.</l>
</div>
<div type="chapter"><head type="chapter"><pb n="31"/> HOE HERTOGE WENCELIJN ENDE VROUWE JOHANNE IN BRABANT ONTFANGEN WORDEN ENDE HOE DOIRLOGE GEREES TUSSCHEN BRABANT EN VLAENDREN. IX.</head>
<l>Als die werelt hadde begeven</l>
<l n="6,890"> Hertoge Jan, es Brabant bleven</l>
<l>Der ouster dochter, vrouwe Johanne,</l>
<l>Die Wenceline hadde te manne,</l>
<l>Van Behem des conincs sone,</l>
<l>Van Lutzenborch soe was die gone</l>
<l n="6,895"> Gheweldich hertoge ende heere.</l>
<l>Dus worden ghehuldt met groter eere</l>
<l>Johanne, ende Wencelijn mede,</l>
<l>Haer man, te Loven in de stede,</l>
<l>Yerst werf op den derden dach</l>
<l n="6,900"> Die in Januario lach,</l>
<l>Als men screef int openbaer</l>
<l>XIII<hi rend='sup'>c</hi> vijve ende vijchtich jaer.</l>
<l>Daer na te Bruessel, ende alsoe vort</l>
<l>Van steden te steden, daer dat behoert.</l>
<l n="6,905"> Nu es hertoge Wencelijn</l>
<l>Ende vrou Johanne, die vrouwe sijn,</l>
<l>In Brabant ghehuldt ende ontfaen,</l>
<l>Die beide noch, dat wilt verstaen,</l>
<l>Jonc waren ende clein ghedaeght,</l>
<l n="6,910"> Doen metter doot wert geplaeght</l>
<l>Vrou Johannen vader, die edel man.</l>
<l>Cort hier na soe began</l>
<l>Een ghescil sekerlike,</l>
<l>Tusschen grave Lodewike</l>
<l n="6,915"> Van Vlandren ende Wencelijn,</l>
<l><pb n="32"/>Vrou Johannen man, den zwager sijn,</l>
<l>Die susterdeilinge wilde genieten</l>
<l>In Brabant, van vrou Margrieten,</l>
<l>Sinen wive, die suster was</l>
<l n="6,920"> Van vrou Johannen, ende om das</l>
<l>Hi die meerder wilde begeren,</l>
<l>Dan men se hem wilde consenteren,</l>
<l>Ende hi daer af wou sijn bewesen,</l>
<l>Es dit ghescil ierst op geresen.</l>
<l n="6,925"> Van Gelre hertoge Reinout,</l>
<l>Die die joncste hadde getrout</l>
<l>Van den III susteren, vrouwe Marien,</l>
<l>Die en maecte geen partien,</l>
<l>Ende hilt hem gepayt guetlike</l>
<l n="6,930"> Met dat hem in huwelike</l>
<l>Toe was gheseght ende gegheven;</l>
<l>Ende sijn in minnen staende bleven</l>
<l>Hertoge Wencelijn ende hi;</l>
<l>Maer van Vlaenderen die grave vri</l>
<l n="6,935"> Alsoe niet ghepait en waert.</l>
<l>Dus soe wert een dachvaert</l>
<l>Gheordenert te Mecheline</l>
<l>Tusscen hem ende Wenceline,</l>
<l>Om dat men daer soude tracteren</l>
<l n="6,940"> Vriendelijc te veracorderen</l>
<l>Dese II heeren, op dat men conde,</l>
<l>Op dat daer af niet op en stonde</l>
<l>Orloge tusscen beiden de heeren,</l>
<l>Die soe na ghebueren weeren,</l>
<l n="6,945"> Ende soe mechtich ende soe groot,</l>
<l>Daer af den landen groten noot</l>
<l>Ende groot verdriet wel mocht comen,</l>
<l>Soe was die dachvaert aengenomen</l>
<l>Te Mechelen al in die stede;</l>
<l n="6,950"> Maer cleinen orbore men daer dede.</l>
<l><pb n="33"/>Met alle den wegen die men sochte</l>
<l>Mense vereneghen niet en mochte.</l>
<l>Aldus soe en dede men daer niet;</l>
<l>Maer eer dat die dachvart schiet</l>
<l n="6,955"> Sloot men dat, in beide siden</l>
<l>Die heeren uut Mechelen souden riden</l>
<l>Effen, ghelijc alsoe si deden.</l>
<l>Daer na quam met suptylheden</l>
<l>Van Vlaenderen grave Lodwijc</l>
<l n="6,960"> Te Mechelen, die seere ernstelijc</l>
<l>Daer dedingde, soe verre soe vort,</l>
<l>Dat si vielen aen sijn acort,</l>
<l>Ende hem swoeren trouwe ende hulde.</l>
<l>Mechelen, die u soe verdulde,</l>
<l n="6,965"> Micte luttel op u eere;</l>
<l>Dus wert ontfaen over heere</l>
<l>Te Mechelen grave Lodewijc.</l>
<l>Die stat besette hi wijslijc,</l>
<l><pb n="34"/>Ende nam daer na sine vaert</l>
<l n="6,970"> Weder omme te Vlaendren waert.</l>
</div>
<div type="chapter"><head type="chapter"><pb n="35"/> VAN DEN GARNISOENEN DIE DIE HERTOGHE VAN BRABANT ENDE DE GREVE VAN VLAENDEREN IEGEN MALKANDREN LEIDEN. X.</head>
<l>Als van Vlaendren Lodewijc</l>
<l>Mechelen aldus suptyllijc</l>
<l>Ghecregen hadde aen sijn acort,</l>
<l>Besette hijt, ende daerna vort</l>
<l n="6,975"> Die palen oec van Vlaenderlant,</l>
<l>Daer hi volc van wapenen sant,</l>
<l>Die op Brabant scade deden,</l>
<l>Ende met feite daer in reden;</l>
<l>Dies hertoge Wencelijn wert gram</l>
<l n="6,980"> Als hi die overdaet vernam,</l>
<l>Ende leide des gelijes, die coene,</l>
<l>Jegen Mechelen garnisoene</l>
<l>Ende oec jegen Vlaenderlant.</l>
<l>Tien tiden was in Brabant</l>
<l n="6,985"> Van allen ridderscape tgrein,</l>
<l>Menich vrome stout capitein,</l>
<l>Die hem verstonden van wapenspele;</l>
<l>Want sijs cortelinge vele</l>
<l>Geplogen hadden met groter eeren</l>
<l n="6,990"> Jegen die XVII lantsheeren,</l>
<l>Ende metten coninc Eduwaert</l>
<l>Van Inglant, den here vermaert,</l>
<l>Vore die stat van Camerike,</l>
<l>Ende voer Doirnike desghelike,</l>
<l n="6,995"> Ende oec andersins nog mere</l>
<l>Jegen van Vrancrijc den here,</l>
<l><pb n="36"/>Coninc Philips, den here vaillant.</l>
<l>Dese capitein, wide becant,</l>
<l>Die vrome waren, stout als werge,</l>
<l n="6,1000"> Midsgader den greve Van den Berghe,</l>
<l>Ende met meneghen anderen wigant</l>
<l>Gheboren uut Overlant,</l>
<l>Die Wenceline, tot sijnre vromen,</l>
<l>Alle te dienste waren comen:</l>
<l n="6,1005"> Die hilden Mechelen alsoe inghe,</l>
<l>Dat si om geenrelei dinge</l>
<l>(Van dies hem baten mocht of vromen),</l>
<l>Te Brabant wert uut en dorsten comen.</l>
<l>Die van Brussel der goeder stede,</l>
<l n="6,1010"> Ende die van Antwerpen mede</l>
<l>Hilden die Vlaminge soe seere</l>
<l>Wacker, dat si niet meere</l>
<l>In Brabant en dorsten spelen comen.</l>
<l>Die vaert die was hen benomen</l>
<l n="6,1015"> Daer in te riden soe gheringhe.</l>
<l>Die van Antwerpen sonderlinghe</l>
<l>Die doerreden al omtrent</l>
<l>Dlant van Waes, al tot bi Gent,</l>
<l>Daer si grote scade in deden;</l>
<l n="6,1020"> Des seere qualijc was te vreden</l>
<l>Van Vlaenderen Lodewijc die grave,</l>
<l>Ende meinde dat hi noch hier ave</l>
<l>Die van Antwerpen dancken soude,</l>
<l>Tierst dat hi coste ende Gode woude,</l>
<l n="6,1025"> <pb n="37"/> Ende hijs crighen mochte die macht,</l>
<l>Dwelcke hi namaels heeft volbracht,</l>
<l>Als ghi behoerlijc sult vernemen,</l>
<l>Ter plaetsen daer dat sal betemen.</l>
</div>
<div type="chapter"><head type="chapter">VAN DEN VERBONDE TUSSCHEN KEISEREN KARLEN ENDE HERTOGHE WENCELINE VAN BRABANT, SINEN BROEDER. XI.</head>
<l>Als dus hertoghe Wencelijn</l>
<l n="6,1030"> Beset hadde die palen sijn,</l>
<l>Tegen den grave Lodewike,</l>
<l>Besprac hi hem wiselike</l>
<l>Met sinen rade, ende heeft bedocht</l>
<l>Dat hi troest heeft ghesocht</l>
<l n="6,1035"> Aen keiser Karlen, sinen broeder,</l>
<l>Den vierden Kaerle, die behoeder</l>
<l>Was van al den Roemscen rike:</l>
<l>Met hem wert eendrachtelike</l>
<l>Een dachvaert gheleest, in de stede</l>
<l n="6,1040"> Van Trichte, daer vrou Johanne mede</l>
<l>Over was, na ende bi,</l>
<l>Ende daer soe overquamen si</l>
<l>Eens sekers verbonts, eer si scieden,</l>
<l>Dwelc dat ic u sal bedieden</l>
<l n="6,1045"> Hier na, claerlijc, ongheloghen,</l>
<l>Uut der copien des briefs ghetogen,</l>
<l>Die rechte waerheit, den claren sin.</l>
<l><pb n="38"/>Primo was vorwarde int begin;</l>
<l>Dat die hertochdomme ende tlant</l>
<l n="6,1050"> Van Limborch ende van Brabant</l>
<l>Bliven souden hertoghen Wenceline,</l>
<l>Ende Johanne, der vrouwen sine,</l>
<l>Als aen hunne natuerlike</l>
<l>Wettighe princen, desghelike,</l>
<l n="6,1055"> Ende soude die selve Wencelijn</l>
<l>Vort ane ghebrukende sijn</l>
<l>Die hertoeghdomme, sonder scheiden,</l>
<l>Lande ende heerlicheiden,</l>
<l>Met al den toebehoorten, die si</l>
<l n="6,1060"> Hadden, mogentlijc, los ende vri,</l>
<l>Als een waerachtich wettich heere,</l>
<l>Ende natuerlijc prince, ende meere</l>
<l>Sal hi beheeren ende regeren</l>
<l>Die leengoede, welc si weren,</l>
<l n="6,1065"> Rechten, goeden, in al der manieren,</l>
<l>Gheven, leveren. Die officieren,</l>
<l>Met wat titele dat si</l>
<l>Ghenoemt worden, die sal hi</l>
<l>Setten ende ontsetten al,</l>
<l n="6,1070"> Altijt alst hem ghenoegen sal;</l>
<l>Ghemeinlijc, los ende vri, volbringen,</l>
<l>Administreren in allen dingen,</l>
<l>Als waerachtege, erflike</l>
<l>Ende wittige ende natuerlike</l>
<l n="6,1075"> Princen ende heeren plegen</l>
<l>Te administreren, sonder daer jegen</l>
<l>Iemants seggen te regeren.</l>
<l>Dit sal hi doen ende disponeren</l>
<l>Van al den vorscreven dade,</l>
<l n="6,1080"> Bi wetene ende oec bi rade</l>
<l><pb n="39"/>Van vrou Johannen, in allen sinnen,</l>
<l>Sijnre liever ghesellinnen,</l>
<l>In sulker voegen, waert dat sake</l>
<l>Dat vrou Johanne wedersprake,</l>
<l n="6,1085"> Ende consenteren niet en wilde</l>
<l>Die administratie, ende teghen hilde</l>
<l>Te volghene die dispositie sijn,</l>
<l>Soe soude hertoghe Wencelijn</l>
<l>Nochtans des hebben volcomen macht</l>
<l n="6,1090"> Bi hem selve te sine volbracht</l>
<l>Alle die dingen, die voorscreven staen;</l>
<l>Ende wes dus bi hem worde gedaen,</l>
<l>Soude vort aen onverbreckelijc</l>
<l>Gehouden worden, behoudelijc</l>
<l n="6,1095"> Dat die vorscreven heere Wencelijn,</l>
<l>Soe lange als die vrouwe sijn</l>
<l>Johanne leefde, sonder haren wille</l>
<l>Ende consent, lude noch stille,</l>
<l>Vercopen en soude noch aentasten,</l>
<l n="6,1100"> Veranderen, vervremden, noch belasten</l>
<l>Negeensins die erflijcheit</l>
<l>Des hertoechdomme der heerlicheit,</l>
<l>Noch oec mede desghelike</l>
<l>Die goede onberuerlike.</l>
<l n="6,1105"> Item, oft bi den Gods ghebiede</l>
<l>Vrouwe Johanne van der werelt sciede</l>
<l>Voer den hertoghe Wencelijn,</l>
<l>Sonder oer van den live sijn,</l>
<l>Soe soude Wencelijn succederen,</l>
<l n="6,1110"> Entie hertoeghdomme regeren,</l>
<l>Die heerlicheiden entie landen,</l>
<l>Sonder iemans wederstanden,</l>
<l>Als een natuerlec prince ende heer.</l>
<l><pb n="40"/>Item, oft hertoghe Wencelijn eere</l>
<l n="6,1115"> Storve dan vrou Johanne en dede,</l>
<l>Sonder oer, als ic voer sede,</l>
<l>Te latene van sinen live,</l>
<l>Es vorwarde dat si dan blive,</l>
<l>Vrou Johanne, al haer leven,</l>
<l n="6,1120"> Prince ende vrouwe der lande vorscreven.</l>
<l>Item, oft ghebeurde tsine,</l>
<l>Dat na die doot van Wenceline</l>
<l>Vrou Johanne van enegen anderen man</l>
<l>Wettich oer creghe, dat die dan</l>
<l n="6,1125"> Na haer doot selen succederen</l>
<l>Int hertoeghdomme, ende regeren</l>
<l>Die lande, entie heerlicheiden.</l>
<l>Item, of si beide verscheiden</l>
<l>Sonder oer van haren liven,</l>
<l n="6,1130"> Soe soude die hertoeghdomme bliven,</l>
<l>Die lande, ende die heerlicheide,</l>
<l>Van Brabant ende van Limborch beide,</l>
<l>Op keiser Karlen, sonder rigeur,</l>
<l>Als op den wittegen successeur;</l>
<l n="6,1135"> Ende of keiser Karle alsdan</l>
<l>Niet en leefde, soe soude vort an</l>
<l>Die lande, daer wi nu af scriven,</l>
<l>Op den naestlevenden bliven,</l>
<l>In regemente ende in besorch</l>
<l n="6,1140"> Der gheborten van Lutzenborch.</l>
<l>Item, noch vorwaerden sijn</l>
<l>Dat vrou Johanne ende Wencelijn</l>
<l>Noch die lande, die ic voersede,</l>
<l>Van Brabant ende van Limborch mede,</l>
<l n="6,1145"> <pb n="41"/> Met haren vianden in genen sake</l>
<l>Pays noch bestant en sullen maken,</l>
<l>Sonder consent ende eendrachticheit</l>
<l>Karlen, des keisers vorseit,</l>
<l>Ende des gelike soe en sal</l>
<l n="6,1150"> Die keiser aengaen, groot noch smal,</l>
<l>Met den vianden voreghenant</l>
<l>Pays maken noch bestant,</l>
<l>Sonder den wille van Wenceline,</l>
<l>Des lants, ende der vrouwen sine.</l>
<l n="6,1155"> Item, alle dese poente vorseit</l>
<l>Gheschieden bi wille ende wetentheit,</l>
<l>Bi vrien consente openbaer</l>
<l>Van vrou Johanne, die aldaer</l>
<l>Gheloefde dese vorseide dingen</l>
<l n="6,1160"> Onverbrekelec te volbringen,</l>
<l>Ende sonder ergenlist the houwen</l>
<l>Vast ende ghestade, in goeder trouwen.</l>
<l>Ende hieraf worden bescreven</l>
<l>Die brieve, gesegelt ende ghegeven</l>
<l n="6,1165"> Te Brussel in Ons Heren jaer</l>
<l>XIII<hi rend='sup'>c</hi> ses ende vijftich, naer</l>
<l>Die costume blikelike</l>
<l>Van den sticht van Camerike,</l>
<l><pb n="42"/>Des maendaegs voer, dat ghijt wit,</l>
<l n="6,1170"> Als men singt <hi rend="italic">invocavit.</hi> </l>
</div>
<div type="chapter"><head type="chapter">HOE DE STEDE VAN BRABANT TVOIRSCREVEN VERBOND GHELOEFDEN TE HOUDEN. XII.</head>
<l></l>
<l>   Als al dese dinghen waren volgaen</l>
<l>Te Tricht, alzoe ghi hebt verstaen,</l>
<l>Hertoge Wencelijn ende vrou Johanne</l>
<l>Versochten al die goede manne</l>
<l n="6,1175"> Van Brabant, aldaer ghedeputeert,</l>
<l>Met ernstegen versueke, ende met begert</l>
<l>Dat si dese dinghen besegelen wouden,</l>
<l>Ende onverbrekelec vortan houden;</l>
<l>Ende ten bevele ende ernsticheit</l>
<l n="6,1180"> Des hertoghen ende hertoginne voerseit,</l>
<l>Ende bi goetduncken der edelre al,</l>
<l>Soe hebben die stede, groot ende smal</l>
<l>Van Brabant, alle samentlike,</l>
<l>Den keiser van den roemschen rike,</l>
<l n="6,1185"> Hertoge Wenceline, ende vrou Johanne,</l>
<l>Bi trouwen geloeft, als goede mannen,</l>
<l>Bi der hulden die si hadden gedaen,</l>
<l>Ende sculdich waren, ende tasten aen</l>
<l>Des keisers hant, met ripen sinne,</l>
<l n="6,1190"> Den hertoghe ende den hertoginne,</l>
<l>Dat si dese vorseide pointen al,</l>
<l>Ende elc van hen, houden sal</l>
<l>Voer hen, haer oer, haer erfgenamen,</l>
<l><pb n="43"/>Ende alle dien dat sal betamen,</l>
<l n="6,1195"> Of in enegher wijs aen rueren,</l>
<l>Sullen vast houden ende volvueren,</l>
<l>Onverbrekelic, sonder begeven,</l>
<l>Soe verre als hen mach aen cleven,</l>
<l>Sonder ergenlist of malengien,</l>
<l n="6,1200"> Ja, behoudelic allen dien</l>
<l>Chartren, privilegien, vriheden,</l>
<l>Rechten, costumen, die de vorleden</l>
<l>Keiseren, coningen, ende hertoghen</l>
<l>Den lande verleent hebben mogen</l>
<l n="6,1205"> Van Brabant, of enegher stat</l>
<l>Besundere; ende van alle dat</l>
<l>Sijn brieven ghemaect ende ghescreven,</l>
<l>Onder die stede zegle ghegeven,</l>
<l>Des anderen daegs, des sijt ghewes,</l>
<l n="6,1210"> Na date des briefs, die vorscreven es,</l>
<l>Van die hertoge Wencelijn</l>
<l>Ende vrou Johannen, der vrouwen sijn.</l>
<l>Dus sceit de keiser met minlichede,</l>
<l>Die hertoge ende vrou Johanne mede.</l>
</div>
<div type="chapter"><head type="chapter">VAN DEN STRIDE DIE OPTEN QUADEN GOENSDACH VOOR BRUESSEL WAS. XIII.</head>
<l n="6,1215"> Dit en bleef niet soe heimelijc</l>
<l>Ten wert cont den grave Lodewijc,</l>
<l><pb n="44"/>Die hem beduchte voer skeisers macht,</l>
<l>Ende heeft ghemeint ende gheacht</l>
<l>Dat hi sijn saken vordren sal</l>
<l n="6,1220"> Eer die keiser, ende oec al</l>
<l>Sijn volc, vergaderen souden mogen.</l>
<l>Oec mercte hi dat hem luttel soude dogen</l>
<l><pb n="45"/>Die garnisoenen, die hi leide</l>
<l>Op die frontieren, als ic voer seide,</l>
<l n="6,1225"> Van Vlaendren; want met hogen moeden</l>
<l>Die Brabantre dat weder stoeden,</l>
<l>Soe verwerf hi ongespaert</l>
<l>Een ghemeine hervaert</l>
<l>Met sijnre gemeinte al te hant</l>
<l n="6,1230"> Van Vlaendren, jegen Brabant.</l>
<l>Als die mare in Brabant quam,</l>
<l>Wert hertoge Wencelijn des gram,</l>
<l>Ende haestelijc hi ontboot</l>
<l>Alle sijn lude, clein ende groot,</l>
<l n="6,1235"> Die edle ende die goede steden,</l>
<l>Die hem willichlijc daertoe deden,</l>
<l>Ende bereiden haer vaert</l>
<l>Haestelijc te Bruessel waert;</l>
<l>Maer eer van Antwerpen die stede</l>
<l n="6,1240"> Ende van den Bossche, ende andere mede,</l>
<l>Vergadren conden, si u bekant,</l>
<l>Was grave Lodewijc in Brabant</l>
<l>Met sinen here, een groot conroot,</l>
<l>Die branden ende daden scade groot.</l>
<l n="6,1245"> Eer hertoge Wencelijn mocht comen,</l>
<l>Met sinen edlen, heeft hi genomen</l>
<l>Aldus dese groote scade,</l>
<l>Dwelc hi, bi der Gods genade,</l>
<l>Te wreken meende, op dat hi can.</l>
<l n="6,1250"> Hi hadde soe menegen edlen man</l>
<l>In sijnre hulpen, wijs ende vroet,</l>
<l>Dat hen desen overmoet</l>
<l>Aldus te lidene niet en stonde,</l>
<l>Op dat hijt gebetren conde.</l>
<l n="6,1255"> Die van Lovene waren comen</l>
<l><pb n="46"/>Te Bruesel, ende daer heeft men vernomen</l>
<l>Dat grave Lodwijc met sijnre scare</l>
<l>In Brabant neder gheslegen ware.</l>
<l>Als die gemeinten dat vernamen</l>
<l n="6,1260"> Van Loven, van Bruessel, al te samen,</l>
<l>Riepen si, met groten ghemute,</l>
<l>Dat si wouden trecken ute</l>
<l>Jegen die Vlaminge te velde,</l>
<l>Ende wederstaense met ghewelde.</l>
<l n="6,1265"> Die edele heeren, die wise lieden</l>
<l>Ernstelic dat wederrieden,</l>
<l>Ende rieden dat men soude beiden</l>
<l>Tot dat met sijnre mogentheide</l>
<l>Die hertoge aen waer comen,</l>
<l n="6,1270"> Met sinen edelen ende vromen</l>
<l>Lieden, die met hem quamen gereden,</l>
<l>Ende oec die andere goede steden,</l>
<l>Die noch comen niet en waren,</l>
<l>Ende men dan wijslic mocht uutvaren,</l>
<l n="6,1275"> Bi acorde ende met avise,</l>
<l>Want haesticheit in sulker wise</l>
<l>Noit goet en was tot sulker saken.</l>
<l>Maer wat dat die wise spraken,</l>
<l>Gheen onderwijs en dede daer stade.</l>
<l n="6,1280"> Si togen bi haers selfs rade</l>
<l>Uut, als onbestierde liede,</l>
<l>Daer hen groot jammer af ghesciede,</l>
<l>Groote bloetstortinge, ende swaer sneven,</l>
<l>Om dat si niet en wouden leven</l>
<l n="6,1285"> Bi rade van den goeden lieden,</l>
<l>Die hem nochtan tbeste rieden,</l>
<l>Alsoet hen cortelinge scheen;</l>
<l><pb n="47"/>Maer als tgemeinte overeen</l>
<l>Begint te rochelen, elc seit tsine,</l>
<l n="6,1290"> Soe es wisen raet verloren pine,</l>
<l>Als men dicke, te vele stonden,</l>
<l>Tot meneger plaetsen hevet vonden.</l>
<l>Dus trac tgemeinte, met haren rote,</l>
<l>Buten Bruessel tot aen den Scote,</l>
<l n="6,1295"> Van Loven en van Bruessel beide,</l>
<l>Jegen des graven mogentheide.</l>
<l>Der edelre was daer clein ghetal,</l>
<l>Die uut scaemten volghden al.</l>
<l>Dus vergaderden si om striden.</l>
<l n="6,1300"> Die Brabantre hadden in haren siden</l>
<l>Van den Berghe, den greve vermogen,</l>
<l>Die met hen uut es ghetogen,</l>
<l>Die der Vlaminge scare doervacht,</l>
<l>Al dore en dore, met sijnre macht;</l>
<l n="6,1305"> Maer mits dat hi verwapent was</l>
<l>Met den swerten leeuwe, soe waenden das </l>
<l>Alle die Vlaminghe, uut desen,</l>
<l>Dat hi haer vrient hadde ghewesen.</l>
<l>Als hi met sijnre vroemheit groot</l>
<l n="6,1310"> Hadde doerbroken haer conroot,</l>
<l>Sloech hi weder van achter in</l>
<l>Die Vlaminghe, maer meer noch min</l>
<l>Soe en halp daer sijn weringhe;</l>
<l>Want in die ierste verghaderinge</l>
<l n="6,1315"> Wort die banniere van Brabant</l>
<l>Nederghevelt in dat sant.</l>
<l><pb n="48"/>Hoe dat ghesciede, dat weet Ons Here!</l>
<l>Maer men spraecs luttel eere</l>
<l>Den heere van Assche, die te dier tijt</l>
<l n="6,1320"> Die banniere voerde in dien strijt,</l>
<l>Ende hadse in sier ghewelt.</l>
<l>Dat si dus haest wert ghevelt</l>
<l>Heeft sint den menegen vroeden wisen</l>
<l>Dien heere van Assche horen misprisen,</l>
<l n="6,1325"> Ende sint, naer sijnre doot,</l>
<l>Horen vermanen in scaemten groot.</l>
<l>Als dus die banniere was ghevelt</l>
<l>Waren die Brabantre ontstelt,</l>
<l>Ende elc stelde hem ter vlochte</l>
<l n="6,1330"> Te Bruessel wert; die ierst mochte</l>
<l>En verbeide des anders niet.</l>
<l>Grave Lodewijc niet en liet</l>
<l>Hen te volgen metter spoet,</l>
<l>Daer die menege onder die voet</l>
<l n="6,1335"> Vertreden bleef ende verslagen;</l>
<l>Beiden in bosschen ende in hagen</l>
<l>Vlouwen si, dient mocht ghebueren.</l>
<l><pb n="49"/>Vele moester daer die doot besueren,</l>
<l>Die al vliende waren verslegen,</l>
<l n="6,1340"> Hare enthare lancs den wegen,</l>
<l>Die gerne hadden te Bruessel inne</l>
<l>Ghevlouwen; daer sprancker in de Sinne</l>
<l>Ende in die gracht vele van vare,</l>
<l>Ende verdroncken alsoe dare.</l>
<l n="6,1345"> Aldus quam, si u bekant,</l>
<l>Grave Lodewijc stridender hant</l>
<l>Tot binnen Bruessel, verstaet den sin,</l>
<l>Ende heeft die stat genomen in,</l>
<l>Ende stac sijn bannier in die stede</l>
<l n="6,1350"> Ten raethuse uut, ende oec mede</l>
<l>Op die, porten van der stat</l>
<l>Sijn wimpel; ende na dat</l>
<l>Dede hi hem hulden ende ontfaen</l>
<l>Als overheere, ende daerna saen</l>
<l n="6,1355"> Maecte hi amman met ghewelde</l>
<l>Her Zegeren van den Heetvelde,</l>
<l>Ende maecte scepenen van sijnre hant.</l>
<l>Dese grote haeste, si u bekant,</l>
<l>Van der ghemeinten, brachtse int sneven,</l>
<l n="6,1360"> Des si niet raets en wilden leven.</l>
<l>Dese scoffelture, dat es waer,</l>
<l>Ghesciede in Ons Heren jaer</l>
<l>MCCCL ende sesse,</l>
<l>Hout dat in ghedenckenesse,</l>
<l n="6,1365"> Des goensdaegs, doe ic u ghewach,</l>
<l><pb n="50"/>In oeghstmaent den seventhienden dach:</l>
<l>Te Bruessel es hem den name gegeven</l>
<l>Den quaden goensdach, mids desen sneven.</l>
</div>
<div type="chapter"><head type="chapter">VAN DRIEN REDENEN OFTE SAKEN MIDS DEN WELKEN DIE VAN BRABANT DEN STRIJT VERLOREN. XIV</head>
<l>Hier mach men mercken claerlijc</l>
<l n="6,1370"> Hoe vreesam ende hoe sorchlijc</l>
<l>Dat striden es met haesticheit,</l>
<l>Sonder goede voorsienicheit.</l>
<l>Hadden van Loven van Bruessel beide</l>
<l>Die ghemeinte met wijsheide</l>
<l n="6,1375"> Haers heren verbeit, ende oec mede</l>
<l>Die edele ende die goede stede,</l>
<l>Soe hadden si met meerder macht,</l>
<l>Met rade, ende met avise volbracht</l>
<l>Ende ghewroken haren toren,</l>
<l n="6,1380"> Ghewonnen daer si nu verloren.</l>
<l>Oec mach men mercken banderside</l>
<l>Dat goede hoede behoeft in stride,</l>
<l>Ende groot besorch hoert ter banniere;</l>
<l>Want als die ondergeet soe sciere</l>
<l n="6,1385"> Es dweren ghedaen, die troost verloren,</l>
<l>Alst sceen in den stride hier voren.</l>
<l>Sorghe groot soe leght in dat</l>
<l>Te stridene alsoe bi der stat,</l>
<l>Voer die van binnen ende groten ducht.</l>
<l n="6,1390"> <pb n="51"/> Veel eer sijn si bereet ter vlucht</l>
<l>Als si hen duncken huus soe bi;</l>
<l>Si vlien eer dan of si</l>
<l>Verre waren uut hare contreye,</l>
<l>Alst hier bleec in dese maleye.</l>
<l n="6,1395"> Hadden si bi aventueren</l>
<l>Die porten entie vaste mueren</l>
<l>Hem niet gheweten alsoe bi,</l>
<l>Hets te moedene dat si</l>
<l>Hen bat ter were hadden ghestelt,</l>
<l n="6,1400"> Ende zeghe ghevochten op dat velt,</l>
<l>Bi avontueren, ende ghewonnen</l>
<l>Daer si nu lichtlijc thuuswert ronnen;</l>
<l>Want, soe wel als ic voren sede,</l>
<l>Dat dedele, noch die andere stede</l>
<l n="6,1405"> Van Brabant, noch daer niet en waren,</l>
<l>Soe hadden si, in haren scaren,</l>
<l>Volcx ghenoech te weder stane,</l>
<l>Haer viande op die bane;</l>
<l>Maer dingen met quader haest bestaen</l>
<l n="6,1410"> Qualijc siet mense dicke vergaen.</l>
</div>
<div type="chapter"><head type="chapter">HOE GREVE LODEWIJC GEHULT WAERT ENDE HOE HI VAN LOVENEN SCHIET. XV.</head>
<l>Als grave Lodewijc was ghehuldt</l>
<l>Te Bruessel, ende sinen wille volvult,</l>
<l>Dede hi al sinen lieden</l>
<l>Seere ernstelijc ghebieden</l>
<l n="6,1415"> Dat si wel ende guetlike</l>
<l>Betalen souden erm ende rike,</l>
<l><pb n="52"/>Ende niemende overlast en deden,</l>
<l>Ende meinde, met deser guetlijcheden,</l>
<l>Van Brabant die steden, groot ende clene,</l>
<l n="6,1420"> Aen hem te trecken al ghemeene.</l>
<l>Hi was vorsiennich ende wijs,</l>
<l>Des men hem billic sal geven prijs.</l>
<l>Aldus besette hi die stat</l>
<l>Van Bruessel, ende na dat</l>
<l n="6,1425"> Heeft hi genomen sine vaert</l>
<l>Met sinen volcke te Loven waert,</l>
<l>Ende onderwegen, dat moet ic rueren,</l>
<l>Creech hi de borch van der Vueren</l>
<l>Ende die vrijheit, wet cartein,</l>
<l n="6,1430"> Ende sette daer eenen capitein.</l>
<l>Aldus trac hi te Loven vort;</l>
<l>Want die van Loven, hebdi ghehoert,</l>
<l>Met die van Brussel neder lagen,</l>
<l>Soe lieten si, sonder weder dragen,</l>
<l n="6,1435"> Grave Lodewijc in; ende alsoe saen</l>
<l>Als hi daer quam, heeft hi ghedaen</l>
<l>Met guetlijcheden groot ende cleine</l>
<l>Tvolc vergaderen al ghemeine,</l>
<l>Die goede liede, ende oec al</l>
<l n="6,1440"> Die ghemeinte, groot ende smal,</l>
<l>Die behoerden tot der stad.</l>
<l>Seere wiselic soe dede hi dat</l>
<l>Opdoen, ende aldaer verclaren</l>
<l>Dat het sijn begeerten waren,</l>
<l n="6,1445"> <pb n="53"/> Dat sine hulden ende ontfingen</l>
<l>Over heere, die welcke dingen</l>
<l>Alsoe daer worden overdraghen;</l>
<l>Sonder letten oft verdragen</l>
<l>Soude sinen wille daer af gescien;</l>
<l n="6,1450"> Daer souden si sweren, ende mettien</l>
<l>Dat men hen staven soude den eet.</l>
<l>Ende tvolc stont al bereet,</l>
<l>Ende hadden haer vinger op gesteken</l>
<l>Om te swerne, hoerde men daer spreken</l>
<l n="6,1455"> Met luder stemmen eenen here</l>
<l>Van Sente Geertruden, die riep zeere:</l>
<l>"Wat wildi doen, vermalendide</l>
<l>Liede? Gedenct u niet die tide,</l>
<l>Dat ghi swoert uwen rechten here,</l>
<l n="6,1460"> Ende uwer vrouwen trouwe ende eere?</l>
<l>Wildi hen nu aldus afgaen</l>
<l>Ende, jegen Gode ende recht, ontfaen</l>
<l>Eenen anderen ongerechten heere?</l>
<l>Die scande en verwindi nemmeere;</l>
<l n="6,1465"> Ghi sulter sekerlijc, te waren,</l>
<l>Alle qualijc mede varen,</l>
<l>Ende varen in den helscen wiele,</l>
<l>Beide met live ende met ziele."</l>
<l>Doen tvolc hoerde dese mere</l>
<l n="6,1470"> Die heer Willem de Zadelere</l>
<l>Hem dus cloeclijc brachte an,</l>
<l>Die goede, wise, eerbaer man,</l>
<l>Worden si alsoe verslagen.</l>
<l>Haer vinger, die si opghedragen</l>
<l n="6,1475"> Te voren hadden, ende opghesteken,</l>
<l>Doen si heer Willeme hoerden spreken</l>
<l><pb n="54"/>Lieten sise neder sinken,</l>
<l>Ende iegelijc begonst te dincken</l>
<l>Dat si quaet souden hebben gedaen,</l>
<l n="6,1480"> Ende sijn alsoe thuus wert gegaen,</l>
<l>Die een voren ende dander naer.</l>
<l>Als des grave Lodewijc wordt ghewaer,</l>
<l>Dorst hi daer langer toeven niet,</l>
<l>Maer haestelijc hi van daer sciet,</l>
<l n="6,1485"> Ende hief weder aen die vaert</l>
<l>Met sinen lieden te Bruessel waert,</l>
<l>Ende cort daer na sciet hi van daer</l>
<l>Te Vlaendren wert; maer, dat es waer,</l>
<l>Bruessel besette hi van sijnre hant</l>
<l n="6,1490"> Ende trac alsoe in Vlaender lant.</l>
</div>
<div type="chapter"><head type="chapter">HOE HER EVERHART TSERCLAES DE STAT VAN BRUESSEL WEDER CREEGH TOT HERTOGHE WENCELIJN ENDE VROUWE JOHANNE BEHOEF. XVI.</head>
<l>Cort daer na, verstaet tbediet,</l>
<l>Doen dese dingen waren gesciet,</l>
<l>Quam een ridder uut vercoren,</l>
<l>Die van Bruessel was gheboren,</l>
<l n="6,1495"> Gheheten was hi here Everaert</l>
<l>Tserclaes, in doeghden wide vermaert,</l>
<l>Ende hi was brueder sekerlike</l>
<l>Van den bisscop van Camerike,</l>
<l>Here Jan Tserclaes, des goeden heren,</l>
<l n="6,1500"> <pb n="55"/> Diet bisdom hilt met groter eeren:</l>
<l>Dese heer Everaert, des seker sijt,</l>
<l>Die en was niet in den strijt</l>
<l>Voer Bruessel, maer bi Wenceline</l>
<l>Den hertoge, ende bi die sine,</l>
<l n="6,1505"> Die tier tijt (hi ende sijn liede)</l>
<l>Lach over Mase, doen dat gesciede,</l>
<l>Te Tricht, ocht aldaer omtrent.</l>
<l>Nu hoert heer Everaerts regement.</l>
<l>Als hi vernam hoet was gesciet</l>
<l n="6,1510"> Te Bruessel, hadde hijs verdriet</l>
<l>In sijn herte, ende groten toren;</l>
<l>Want hi van Bruessel was gheboren,</l>
<l>Als ic u hier voren las.</l>
<l>Doen hi vernam die waerheit das,</l>
<l n="6,1515"> Dat grave Lodewijc was ghesceden</l>
<l>Van Bruessel, ende wech gereden</l>
<l>In Vlaendren, hoert wat hi dede.</l>
<l>Heimelec, met groter wijshede,</l>
<l>Vergaderde hi met stilder laghe</l>
<l n="6,1520"> Beide sijn vriende ende sijn maghe,</l>
<l>Dier hi hadde een groot ghetal;</l>
<l>Ende die vergadert sijnde al</l>
<l>Soe quam hi in eender nacht</l>
<l>Tot Bruessel toe in de gracht,</l>
<l n="6,1525"> Ende tot aen den muer ghehende,</l>
<l>Ter plaetsen, die hi wel kende,</l>
<l>Die al noch hiet dat Wermoesbroec,</l>
<l>Heeft hi ghedaen sijn besoec.</l>
<l>Ende noch aldoen, ter diere uren,</l>
<l n="6,1530"> En waren die butenste muren</l>
<l>Van der stat noch niet begonnen,</l>
<l>Toen Bruessel dus was ghewonnen;</l>
<l><pb n="56"/>Maer men bestontse, dat elc versta,</l>
<l>Die butenste muere, int jaer daer na.</l>
<l n="6,1535"> Dus quam here Everaert in de grecht</l>
<l>Tot aen den muer, ende heeft gherecht</l>
<l>Lederen al aen den muere,</l>
<l>Ende beclam, al wert hem suere,</l>
<l>Die stad met suptilen listen,</l>
<l n="6,1540"> Dat des die Vlaminge niet en wisten</l>
<l>Die daer waren in dien tide</l>
<l>Bleven van grave Lodewijcs side,</l>
<l>Die des namen cleine wachte</l>
<l>Des hem ghesciede, in dier nachte,</l>
<l n="6,1545"> Des men her Everaerde den heere</l>
<l>Lof moet spreken emmermeere,</l>
<l>Van der groter vromichede</l>
<l>Ende oec der getrouwichede,</l>
<l>Die hi sinen heere al daer</l>
<l n="6,1550"> Bewijsde, dat es openbaer:</l>
<l>Des mach men sijns, te allen banen,</l>
<l>In eeren eewelijc vermanen,</l>
<l>Daer men van eeren doet recort.</l>
<l>Nu willic u seggen vort</l>
<l n="6,1555"> Wes hi begreep met groter vromen.</l>
<l>Als hi dus binnen der stad was comen</l>
<l>Rechtvort, hoert hier abuus,</l>
<l>Begreep hi der heeren huus</l>
<l>Ende sprac sinen vrienden toe,</l>
<l n="6,1560"> Die hi daer binnen hadde doe,</l>
<l>Ende trac af, alsoe sciere,</l>
<l>Des graven Lodewijcs banniere</l>
<l>Van der stathuus, met siere sorten,</l>
<l><pb n="57"/>Ende ooc mede van den porten,</l>
<l n="6,1565"> Ende stac daer uut, met groter eere,</l>
<l>Die banniere van sinen heere,</l>
<l>Den edelen hertoge Wenceline.</l>
<l>God behuede voor deewege pine</l>
<l>Die ziele van den edelen man,</l>
<l n="6,1570"> Die dit soe cloekelec began</l>
<l>Ende tot den ende heeft volbracht,</l>
<l>Metten sinen, in dier nacht!</l>
<l>Als des die liede gheware worden</l>
<l>Van Bruessel, sijn si bi hem ghetorden,</l>
<l n="6,1575"> Ende vergaderden op die merct.</l>
<l>Saen was hem sinen hoop ghesterct,</l>
<l>Al waest dat si, cort daer voren,</l>
<l>Grave Lodewijc hadden ghesworen</l>
<l>Ende ghehult over heere.</l>
<l n="6,1580"> Dat bedwanc dede dat meere</l>
<l>Als blikelec es, dan die minne.</l>
<l>Aldus was die vrienscap dinne,</l>
<l>Die si droegen samentlike</l>
<l>Tot den grave Lodewike,</l>
<l n="6,1585"> Ende eet, die bi bedwange ghesciet,</l>
<l>Es van werden clein ocht niet;</l>
<l>Ende als dit die Vlaminge sagen</l>
<l>Die aldoen te Bruessel lagen,</l>
<l>Die de grave daer hadde ghelaten,</l>
<l n="6,1590"> Trocken si heimelec harer straten,</l>
<l>Ende staken haestelec haer scute,</l>
<l>Ende maecten hen te Bruessel ute,</l>
<l>Ende en dorsten daer niet langer bliven,</l>
<l>Van angste dat mense soude ontliven.</l>
<l n="6,1595"> <pb n="58"/> Aldus gingen si henen draven</l>
<l>(Met meer sonden met min haven)</l>
<l>Te Vlaendren wert, soe si ierst mochten,</l>
<l>Daer si sulken niemare brochten,</l>
<l>Dat ic meine dat niet groot</l>
<l n="6,1600"> Daeraf en was haer bodenbroot.</l>
<l>Her Everaert, die heere vaeillant,</l>
<l>Heeft boden haestelec ghesant,</l>
<l>Sonder beiden, tot sinen heere,</l>
<l>Tot wien hi hem gheboot wel seere,</l>
<l n="6,1605"> Ende heeft hem doen verclaren</l>
<l>Hoe hi te Bruessel hadde gevaren,</l>
<l>Ende hoe hem God hadde gheonnen</l>
<l>Dat hijt weder hadde ghewonnen,</l>
<l>Ende der stat gheweldech ware.</l>
<l n="6,1610"> Dit was een blide niemare</l>
<l>Wenceline, den heere ghetrouwe,</l>
<l>Ende Johannen, der goeder vrouwe,</l>
<l>Ende theerscap, groot ende clene,</l>
<l>Prijsden alle int ghemeene,</l>
<l n="6,1615"> Ende spraken alle lof ende eere</l>
<l>Her Everaerde, den vromen heere,</l>
<l>Ende oec alle wijf ende man</l>
<l>Die dese niemare hoerden an,</l>
<l>Dat hijt dus cloeclijc hadde besuert,</l>
<l n="6,1620"> Ende soe seere gheaventuert.</l>
<l>Alse hertoghe Wencelijne verstoet</l>
<l>Deze niemare reet hi metter spoet</l>
<l>Te Bruessel wert, al sonder beiden,</l>
<l>Ende vrouwe Johanne: met vrolicheiden</l>
<l n="6,1625"> Quamen si te Bruessel binnen,</l>
<l>Daermense ontfinc met groter minnen.</l>
<l>Die werdicheit, die eere groot</l>
<l><pb n="59"/>Die hertoge Wencelijn boot</l>
<l>Her Everaerde, ende vrou Johanne,</l>
<l n="6,1630"> Ende altemale die goede manne,</l>
<l>Die was soe groot, dat ict bescriven</l>
<l>Niet en soude, dies latict bliven,</l>
<l>Ende wille u vort doen bediet</l>
<l>Wes van der saken es ghesciet;</l>
<l n="6,1635"> Met rechter waerheit, soe ic naest can,</l>
<l>Salict bescriven, ofs mi God an.</l>
</div>
<div type="chapter"><head type="chapter">HOE HERTOGHE WENCELIJN VAN BRABANT ENDE GRAVE LODEWIJC VAN VLAENDREN HEN GHEKEERT HEBBEN INT SEGGEN HERTOGHEN WILLEMS VAN BEYEREN, SGREVEN VAN HENEGOUWE. XVII.</head>
<l>Hertoghe Willem, si u bekant,</l>
<l>Van Beyeren, grave van Hollant,</l>
<l>Van Henegouwe, van Zeelant mede,</l>
<l n="6,1640"> Ende Heere van Vriesen, die dede</l>
<l>Dedinghen tusscen die heeren beide</l>
<l>Met alsulken ondersceide,</l>
<l>Soe dats hen alle beide die heeren</l>
<l>In sijn seggen wouden keeren;</l>
<l n="6,1645"> Want hi hen beiden na bestoet</l>
<l>Van maeghscapen, des sijt vroet,</l>
<l>Ende es der saken overcomen</l>
<l>Ende hevet te hemwert ghenomen</l>
<l>Van beide den heeren, groot ende smal,</l>
<l n="6,1650"> Wes hi daeraf seggen sal</l>
<l>Dat dat ghehouden soude wesen,</l>
<l><pb n="60"/>In beiden siden, alsoe wijt lesen.</l>
<l>Als dit dus verre was bedreven</l>
<l>Worden hier brieven af ghegeven</l>
<l n="6,1655"> Van submissien, van beide den heeren,</l>
<l>Daer si hem ganslec in keeren</l>
<l>In grave Willeme, sonder breken</l>
<l>Te houdene vast sijn uutspreken.</l>
<l>Dit geloefden die heeren beide,</l>
<l n="6,1660"> Bi trouwen, eeren ende sekerheide,</l>
<l>Ende dadent oec, tot harer beden,</l>
<l>Den baenrotsen, edelen, ende steden</l>
<l>Met hen besegelen te hande,</l>
<l>Iegelijc in sinen lande,</l>
<l n="6,1665"> Om dat te houden tallen tiden.</l>
<l>Hier met schieden in beiden siden</l>
<l>Die heeren van elc anderen daer.</l>
<l>Nu soe sal hier volgen naer</l>
<l>Tseggen dat grave Willem seide</l>
<l n="6,1670"> Tusschen dese heeren beide,</l>
<l>In al der vormen, alsoe dat was</l>
<l>Uut ghesproken, alsoe ict las</l>
<l>Int walsche ghescreven die copie,</l>
<l>Van worde te worde, alsoe die</l>
<l n="6,1675"> Besegelde brieve mensie maken,</l>
<l>Die tot Aedt van desen saken</l>
<l>Uut hangende besegelt waren,</l>
<l>Dwelck ic u bat sal verclaren,</l>
<l><pb n="61"/>Ende metter waerheit doen recort,</l>
<l n="6,1680"> Hier naer, ter plaetsen daer behoert.</l>
<l>Al eest dat ic in rime sette</l>
<l>Dese uutsprake, elc lette</l>
<l>Daerop, dat si in walscher prose</l>
<l>Uut was ghesproken, maer sonder glose</l>
<l n="6,1685"> Sal ic den text hier translateren</l>
<l>Uut walsche in dietsche, ende mijn begeren</l>
<l>Dat es der waerheit te volgen na,</l>
<l>Soe verre als ics mi versta,</l>
<l>Ende ic die waerheit van den dingen</l>
<l n="6,1690"> Ten cortsen in rime can volbringen,</l>
<l>Ende ic ghedraeghs mi ten verclaren</l>
<l>Ten brieven dier af besegelt waren,</l>
<l>Ende ter correctien vort an</l>
<l>Van iegenliken goeden man.</l>
<l n="6,1695"> Die een beter weet daertoe</l>
<l>Ter waerheit, ic bidde hem dat hijt doe.</l>
<l>Ende hier beginnic, ter Gods eeren,</l>
<l>Uut walsche in dietsche te translateren.</l>
</div>
<div type="chapter"><head type="chapter">DIT IS TSEGGEN HERTOGHEN WILLEMS VAN BEYEREN, SGREVEN VAN HENEGOUWEN, VAN HOLLANT. XVIII.</head>
<l>Hertoghe Willem van Beyerlant,</l>
<l n="6,1700"> Grave van Henegouwen, van Hollant,</l>
<l>Van Zeelant, here van der Vrieschen riken:</l>
<l>Doen te weten iegheliken,</l>
<l>Aensiende die grote verderflijcheit</l>
<l>Manslacht ende sterflijcheit,</l>
<l n="6,1705"> Die van brande sijn aengheresen,</l>
<l>Ende scaden, die hebben ghewesen</l>
<l><pb n="62"/>Tusschen onsen gheminden verderflijc</l>
<l>Onsen neve grave Lodewijc</l>
<l>Van Vlaendren, hertoghe van Brabant,</l>
<l n="6,1710"> Grave van Nevers, dat goede lant,</l>
<l>Van Rethees ende van Mechelen heere,</l>
<l>Sinen goeden steden, ende vort mere</l>
<l>Sinen goeden lieden, edel ende rike,</l>
<l>Ende onedelen des ghelike</l>
<l n="6,1715"> Van Vlaendren, ten eender side,</l>
<l>Ende ons liefs neven bander side</l>
<l>Van Lutzenborch, hertoghe Wencelijn,</l>
<l>Ende van Brabant, metter vrienden sijn,</l>
<l>Daer noch meer quaets uut hadde geresen</l>
<l n="6,1720"> Hadde dit opnemen niet ghewesen</l>
<l>Bi onsen versueke vervolght dus vort,</l>
<l>Dwelc wi, om pays, om goet accort,</l>
<l>Aen hebben genomen tonser pine,</l>
<l>Uut rechter minnen die sculdich tsine</l>
<l n="6,1725"> Es tusschen hen onverbrekelike,</l>
<l>Mids dat si in huwelike</l>
<l>Twee susteren hebben, si u bekant,</l>
<l>Ende oec harer beider lant</l>
<l>Deen aen dander es gheleghen,</l>
<l n="6,1730"> Soe sijn si sculdich van te plegen</l>
<l>Goeder minnen, ende ghebuersamheit,</l>
<l>Tegader, met ghetrouwicheit;</l>
<l>Ende om dat wi, in rechter trouwen,</l>
<l>Van maeghscape sijn daer in ghehouwen</l>
<l n="6,1735"> Te blusschen ende te doen belet</l>
<l>Alsoe vreseliken opset</l>
<l>Als si daden, in allen wegen,</l>
<l>Sal elc goed mensce sijn genegen,</l>
<l>Ende stellen tot pays sijn begert:</l>
<l n="6,1740"> <pb n="63"/> Hier om wi Willem voere verclert</l>
<l>Van Beyeren, mids der machtichede</l>
<l>Onser neven, onser moyen mede,</l>
<l>Mids openen brieven, claer bescreven,</l>
<l>Ons die sentencie hebben ghegeven,</l>
<l n="6,1745"> Ordeneren wi, ende verclaren</l>
<l>Ende seggen ons seggen, ende openbaren,</l>
<l>In der vorme, in der maniere</l>
<l>Na volgende nu al hiere:</l>
<l>In den iersten, wi pais uutgeven</l>
<l n="6,1750"> Tusschen onse vorscreven neven</l>
<l>Ende onser moyen tsine in vreden</l>
<l>Edle, onedle, lant ende steden,</l>
<l>Van desen daghe nu vort ane,</l>
<l>Ende nemmermeer weder op tstane</l>
<l n="6,1755"> Om enich ocsuyn dat es gheleden,</l>
<l>Tusscen hen, tot den dage van heden,</l>
<l>Ende getrouwe minne, ende anders niet,</l>
<l>Dragen, ocht noit en waer gheschiet,</l>
<l>Ende nemmermeer, om dese saken,</l>
<l n="6,1760"> Orloghe noch vermaen maken.</l>
<l>Item, alle die sijn ghevanghen,</l>
<l>Die wile dorloge heeft ghehanghen</l>
<l>In dene of in dander partie,</l>
<l>Ja alsoe verre als sie</l>
<l n="6,1765"> Haer ranchoen niet en hebben betaelt,</l>
<l>Noch daer af dach en hebben ghetaelt,</l>
<l>Maer die ghevanghen sijn buten desen,</l>
<l>Selen quijt ende vri wesen</l>
<l>Met redeleke coste, sonder te doene</l>
<l n="6,1770"> Vervolch van enegen ranchoene.</l>
<l>Item, wi sien aen dat ghone</l>
<l><pb n="64"/>Dat om den twist eenege persone</l>
<l>Ute den haren sijn verdreven,</l>
<l>Ende mids den orloge uut sijn bleven,</l>
<l n="6,1775"> Die volgen ocht volgen mochten bi tide,</l>
<l>In deen of in die ander side,</l>
<l>Daer af mocht bliven haet ocht nijt,</l>
<l>Hier na, in toecomender tijt,</l>
<l>Op dat elcken, die es verdreven,</l>
<l n="6,1780"> Tsine niet weder en ware ghegeven,</l>
<l>Soe seggen wi, om goede eendrachticheit,</l>
<l>Om pays der landen voerseit,</l>
<l>Dat elc op tsine comen sal,</l>
<l>In der vormen ende manieren al</l>
<l n="6,1785"> Dat hijt voer den orloghe</l>
<l>Te houden plach, sonder prologe,</l>
<l>In payse, sonder vermaninghen</l>
<l>Van den vorleden dinghen.</l>
<l>Ende sal ons gheminde neve doen</l>
<l n="6,1790"> Van Vlaendren rumen sijn garnisoen</l>
<l>Van Haffligem, ende in sijn regement</l>
<l>Den abt setten, in sijn covent,</l>
<l>Ende vort bi geen van onsen neven</l>
<l>En sal daer werhuus sijn verheven,</l>
<l n="6,1795"> Noch belasten van nu vort;</l>
<l>Maer laten tgodshuus, soet behoert,</l>
<l>Den dienst Gods daer in te doene,</l>
<l>Als huus van religioene.</l>
<l>Noch seggen wi ende ordoneren</l>
<l n="6,1800"> Om dat somme steden ende baenritsheeren</l>
<l><pb n="65"/>Van Brabant, ridders, ende knechten verkoren,</l>
<l>Manscap, trouwe ende eet geswoeren</l>
<l>Hebben onsen vorseiden neve</l>
<l>Van Vlaendren, soe lange als hi leve,</l>
<l n="6,1805"> Dat Loven ende Bruessel mede,</l>
<l>Nivele ende Thienen die stede,</l>
<l>Hem eens des jaers alle viere</l>
<l>Dienen, elc met eenre banniere</l>
<l>Van harer wapen, verstaet den sijn,</l>
<l n="6,1810"> Van ses weken den termijn,</l>
<l>Onder elc XXV man</l>
<l>Ghewapent, wanneer si van</l>
<l>Onsen neve des werden versocht,</l>
<l>Tegen wien dat wesen mocht</l>
<l n="6,1815"> Sijn orloghe, behouden daer inne</l>
<l>Den hertoghe ende der hertoginne,</l>
<l>Onser moyen van Brabant,</l>
<l>Of oec tegen haer goede lant.</l>
<l>Onder dese banniere sullen wesen</l>
<l n="6,1820"> Twee baenrutse, ij ridders gepresen.</l>
<l>Dit sullen si doen, als voren ghenant,</l>
<l>Ten coste des lands van Brabant;</l>
<l>Ende mids dien sal ons neve vorseit</l>
<l>Quijt schelden trouwe ende eit</l>
<l n="6,1825"> Den goeden steden van Brabant,</l>
<l>Ende den edelen, ende te hant</l>
<l>Te nieute doen ende overgeven</l>
<l>Die brieve, diere af waren gescreven.</l>
<l>Ende want, ten versuecke der steden</l>
<l n="6,1830"> Enten edelen, die hem eet deden,</l>
<l>Ende bi haren rade, ons neve tsier vromen</l>
<l><pb n="66"/>Den titel heeft aenghenomen</l>
<l>Hertoge van Brabant hem te scriven,</l>
<l>Soe sal hem dien titel bliven,</l>
<l n="6,1835"> Op dat hi wille, al sijn leven,</l>
<l>Om des dienst wille vorscreven.</l>
<l>Item, alsoe salegher ghedochte</l>
<l>Ons lieve gheminde neve cochte</l>
<l>(Van Vlaendren ons neven vader)</l>
<l n="6,1840"> Die stat van Mechelen, ende algader</l>
<l>Die dorpen ende haer toebehoeren,</l>
<l>Ende ons geminde heere vercoren</l>
<l>Ende oem, Philips van Vranckrike,</l>
<l>Wiens ziele God van hemelrike</l>
<l n="6,1845"> Ghenedich si, ordeneerde sijn seggen,</l>
<l>Soe wanneer hi soude af leggen</l>
<l>Dien coep, dien hi hadde ghedaen</l>
<l>Ons vorseiden neve, soude hi ontfaen</l>
<l>Sesentachtich dusent vijf hondert ryale</l>
<l n="6,1850"> Van goude, verstaet mijn tale;</l>
<l>Ende want ons neve nu ter tijt</l>
<l>Van Vlaendren, mids dit ghestrijt,</l>
<l>Die wile dorloghe heeft ghereden,</l>
<l>Cost ende scade groot heeft leden,</l>
<l n="6,1855"> Mids dat den peis, si u verclaert,</l>
<l>Die gemaect ende besegelt waert</l>
<l>Tot Assche, alsoe die brieve uut spreken,</l>
<l>Hem niet ghehouden en was sonder breken,</l>
<l><pb n="67"/>Soe seggen wi ende ordeneren,</l>
<l n="6,1860"> Om sijn scade te compenseren,</l>
<l>Ende in beternessen van desen dingen,</l>
<l>Dat hi ende sijn nacomelinghen,</l>
<l>Graven ende gravinnen mede,</l>
<l>Sullen heren sijn van der stede</l>
<l n="6,1865"> Van Mechelen, ende al haer aencleven,</l>
<l>Erflec, eewelec, sonder begeven,</l>
<l>In al der vormen, in al der saken,</l>
<l>Dat die brieve des coeps mensie maken,</l>
<l>Alsoe hi eet ende manschap dede</l>
<l n="6,1870"> Den bisscop enten kapittel mede,</l>
<l>Daer men af hout die stat te lene,</l>
<l>Openbaerlijc int gemene,</l>
<l>Dat die ons neve van Vlaendren al</l>
<l>Ewelec vri behouden sal,</l>
<l n="6,1875"> Hi ende sijn oer, in erflecheden,</l>
<l>Sonder iement anders heerlicheden</l>
<l>Daer in te hebben, oft eenich recht,</l>
<l>Ende sal ons vorseide moye slecht</l>
<l>Ende ons neve van Lutzenborch</l>
<l n="6,1880"> Ende van Brabant, om tbesorch</l>
<l>Dat toecomende mocht op risen,</l>
<l>Over geven ende bewisen</l>
<l>Alle die brieve samentlike</l>
<l>Des seggens ons oems van Vranckrike,</l>
<l n="6,1885"> Die si op Mechelen hebben moghen,</l>
<l><pb n="68"/>Binnen drie weken, onvertoghen.</l>
<l>Item, alsoe ons gheminde nichte</l>
<l>Gravinne van Vlaendren gheen gherichte</l>
<l>Van onsen sere gheminden neve</l>
<l n="6,1890"> Haren vader (wien God vergeve</l>
<l>Sijn mesdaet!) noch bewisinghe</l>
<l>Ghehad en heeft, noch betalinghe</l>
<l>Van huwelike, noch van allen</l>
<l>Rechte, des haer mocht toe vallen,</l>
<l n="6,1895"> Noch in haven, noch in kasteelen</l>
<l>Van haren susterliken deelen,</l>
<l>Daer ierst uut sproot die werringe,</l>
<l>Wi, als voer een rechtinghe</l>
<l>Van desen, seggen ende ordeneren</l>
<l n="6,1900"> Onser nichten, ende accorderen</l>
<l>Hare, ende haer oeir, ende al</l>
<l>Dat oir, dat si namaels crigen sal</l>
<l>Van onsen neve haren man</l>
<l>Van Vlaendren, elcs jaers vort an</l>
<l n="6,1905"> Die somme van x<hi rend='sup'>m</hi> florine</l>
<l>Van Florenchen, goet ende fine,</l>
<l>Ende voer welke somme vorseit</l>
<l>Sal ons nichte in erflecheit,</l>
<l>Si ende haer oer voere ghenant,</l>
<l n="6,1910"> Van onser moyen van Brabant,</l>
<l>Ende van haren oeire vort an,</l>
<l>In manscape ende te lene ontfaen</l>
<l>Die stat van Antwerpen, met al</l>
<l>Haren toebehoerten, groot ende smal,</l>
<l n="6,1915"> Met neder ende hogher heerlicheit,</l>
<l>In afslaghe van der sommen vorseit.</l>
<l><pb n="69"/>Ende, of die renten ende opcomingen</l>
<l>Der vorseider stad niet en volstringen</l>
<l>Die x<hi rend='sup'>m</hi> florine vore gelesen,</l>
<l n="6,1920"> Sullen wi, na datum van desen,</l>
<l>Binnen eenre maent, met justen prisen,</l>
<l>Van den ghebreke vort bewisen,</l>
<l>Op die naeste renten, daer naest ghelegen,</l>
<l>Ende sal ons vorseide nichte hier tegen</l>
<l n="6,1925"> Manscap ende eet van ghetrouwichede</l>
<l>Doen, ende ons neve mede,</l>
<l>Als hare momboer, sijts ghewes,</l>
<l>Ende haer oer, als vorseit es,</l>
<l>Onser gheminder moyen, ende vort</l>
<l n="6,1930"> Den oeire van Brabant, als behoert</l>
<l>Den joncsten brueder of suster mede,</l>
<l>Den outsten te doene, na die sede;</l>
<l>Ende sal van Antwerpen die port</l>
<l>Hulden ende sweren vort,</l>
<l n="6,1935"> Ten naesten iij weken, of daeren binnen,</l>
<l>Onser nichten der gravinnen,</l>
<l>Ende onsen neven daer toe meere,</l>
<l>Als hare momboer ende heere.</l>
<l>Ende mids desen, soe sal</l>
<l n="6,1940"> Ons nichte ende neve hen houden al,</l>
<l>Gheloven ende confirmeren</l>
<l>Vri te houden al haer hanteren,</l>
<l>Chartren, privilegien, vriheden,</l>
<l>Die si hebben lange vorleden</l>
<l n="6,1945"> Van den hertogen gheworven</l>
<l>Van Brabant, die sijn ghestorven.</l>
<l>Noch seggen wi, ende ordoneren</l>
<l>In ons seggen ende declareren</l>
<l><pb n="70"/>Dat van desen dage vortan</l>
<l n="6,1950"> Ons gheminde moye, noch haer man,</l>
<l>Hertoghe van Lutzenborch ende van Brabant,</l>
<l>Als haer momboer, tgoede lant</l>
<l>Moghen en selen, om ghene letten,</l>
<l>Beswaren, vercopen noch versetten,</l>
<l n="6,1955"> Noch becommeren, in ghenen keere,</l>
<l>In al noch in deele, nemmermere.</l>
<l>Noch seggen wi, met ripen sinne,</l>
<l>Dat ons lieve nichte de gravinne</l>
<l>Van Vlaendren, ende ons neve mede</l>
<l n="6,1960"> Als haer momboer, met eede</l>
<l>Sweren sullen eet van trouwen</l>
<l>Om des si Antwerpen sullen houwen</l>
<l>Voer tien dusent penningen voer ghelesen,</l>
<l>Des jaers, soe hen dat es bewesen;</l>
<l n="6,1965"> Des sullen si manscap doen ende eit</l>
<l>Onser liever moyen vorseit,</l>
<l>Voer hare ende voer haer oerlinghe;</l>
<l>Ende selen gescien dese dinge</l>
<l>Binnen xv dagen met lieve,</l>
<l n="6,1970"> Na die date van desen brieve.</l>
<l>Ende in al dat seggen vorseit,</l>
<l>Of daer eneghe donkerheit</l>
<l>In gheviele, van enegher side,</l>
<l>Namaels in toecomenden tide,</l>
<l n="6,1975"> Wi hertoghe Willem openbaren</l>
<l>Behouden daer in ons verclaren,</l>
<l>Ons goedduncken, ons declareren,</l>
<l>In al, in deele, als wi des weren</l>
<l><pb n="71"/>Versocht, van enegher partie.</l>
<l n="6,1980"> Ende mids al der ordenanchen, die wie</l>
<l>Hebben voorsproken ende uut gheseit,</l>
<l>Seggen wi pays ende eendrachticheit</l>
<l>Tusschen onse lieve neven,</l>
<l>Haer lande, ende des daeraen mach cleven.</l>
<l n="6,1985"> Ende dit seggen wi mids die cracht,</l>
<l>Bi onser discrecien, ende mids macht</l>
<l>Die ons onse vorseide neven</l>
<l>Met obligacien hebben ghegeven,</l>
<l>Met besegelde brieven wel gheraect,</l>
<l n="6,1990"> Die ons daeraf sijn ghemaect.</l>
<l>Noch seggen wi ende verclaren mede,</l>
<l>Om meerder minne ende vriendelichede,</l>
<l>Deen ten anderen vort aen te dragen,</l>
<l>Ende vreese ende donckerheit te verjagen,</l>
<l n="6,1995"> Dat alle coopliede van Mechelijn,</l>
<l>Van Antwerpen, van Loven, wie si sijn,</l>
<l>Van Bruessel, ende van den anderen steden</l>
<l>Van Brabant, selen vort met vreden</l>
<l>Haer comenscap minlijc hanteren,</l>
<l n="6,2000"> Vredelec liden ende keeren</l>
<l>Deen stat ter andre, met vreedsaemheit,</l>
<l>Sonder ander nuwicheit,</l>
<l>Ocsuyn, of nuwe costume te maken,</l>
<l>Ende sullen bliven al die saken</l>
<l n="6,2005"> Soe si stonden, van nu vort an,</l>
<l>Eer dat orloghe ierst began.</l>
<l>Ende om dat van outs es bleven</l>
<l>Dat die hertogen hebben ghescreven</l>
<l>Van Brabant, alst es blikelike,</l>
<l n="6,2010"> Mercgraven van den roemschen rike,</l>
<l>Overmids der heerlicheit</l>
<l><pb n="72"/>Van der stat van Antwerpen vorseit,</l>
<l>Ende al eest alsoe dat wi</l>
<l>Gheordeneert hebben, waer bi</l>
<l n="6,2015"> Onse lieve nicht van Vlaendren sal</l>
<l>Hebben die bewisinghe al</l>
<l>Op Antwerpen, groot ende cleene,</l>
<l>Als vorseit es, sal sijt te lene</l>
<l>Van onser liever moyen ontfaen</l>
<l n="6,2020"> Van Brabant, ende haren oeire vort aen.</l>
<l>Wi ordeneren ende verclaren</l>
<l>In ons uutsprake, ende openbaren</l>
<l>Dat vort dien titel bliven sal</l>
<l>Onser vorseider moyen, ende al</l>
<l n="6,2025"> Haren oeire, teewegen dagen,</l>
<l>Die den name van Brabant dragen,</l>
<l>Mids der soverainlijcheit</l>
<l>Van der hogher heerlicheit,</l>
<l>Ende ment van hare hout te lene.</l>
<l n="6,2030"> In orconden alghemene</l>
<l>Ende in ghetughe der waerheit,</l>
<l>Wi Willem van Beyeren vorseit</l>
<l>Hebben uuthangende ghedruct, met lieve,</l>
<l>Onsen segel aen dese brieve,</l>
<l n="6,2035"> Jeghenwordich ghemaect, ghegheven</l>
<l>In onser stat van Aedt, ghescreven,</l>
<l>Op der Heileger Drivoldicheit dach,</l>
<l>Die iiij daghe in junio lach,</l>
<l>Int jaer van gracien openbaer</l>
<l n="6,2040"> Dertien hondert ende seven ende vijftich jaer.</l>
</div>
<div type="chapter"><head type="chapter"><pb n="73"/> DIT IS TVERCLAREN OP HERTOGHEN WILLEMS SEGGEN VOERSCREVEN. XIX.</head>
<l>Des anderen daghes, na dat</l>
<l>Grave Willem tot Aedt, in sijn stat;</l>
<l>Sijn seggen hadde ghepronunceert,</l>
<l>Soe wert dat seggen van hem vercleert</l>
<l n="6,2045"> Tot Lessines in die stede,</l>
<l>Met openen brieven, die hi dede</l>
<l>Daeraf besegelen ende maken,</l>
<l>Daer in verclarende alle saken</l>
<l>Van donkerheide, soe hem dochte,</l>
<l n="6,2050"> Die daerinne liggen mochte,</l>
<l>Ende sijn meininghe seide aldaer,</l>
<l>Op deen point voeren, ende op dander naer.</l>
<l>Op dierste, daer hi wel aen dede,</l>
<l>Daer hi uutsprac peis ende vrede,</l>
<l n="6,2055"> Tusschen beide de heeren vort an,</l>
<l>Heeft hi verclaren daerop ghedaen</l>
<l>Dat alle hulpers ende hulperen</l>
<l>In den pays begrepen weren,</l>
<l>Wi si weren, van welcker partie,</l>
<l n="6,2060"> In deen, of in die ander sie.</l>
<l>Op dander point doet hi verclaren</l>
<l>Dat die gene, die verdreven waren,</l>
<l>Comen souden elc opt sine;</l>
<l>Ende wes binnen den termine</l>
<l n="6,2065"> Van den ghescillen waren opgheheven,</l>
<l>Ghequijt ochte ghegeven</l>
<l><pb n="74"/>In beiden siden, dat bleven quijt</l>
<l>Tot deser jegewordiger tijt.</l>
<l>Opt point als van der dienste vorseit</l>
<l n="6,2070"> En heeft hi af noch toe gheleit</l>
<l>Dan dat die steden, alle viere,</l>
<l>Elc dienen souden met eenre baniere</l>
<l>Van haerre wapenen notabeliken,</l>
<l>Als dat int seggen claer mach bliken.</l>
<l n="6,2075"> Item, op die verrechtinghe</l>
<l>Van den coste ende lastinghe,</l>
<l>Die grave Lodewijc hadde ghehat</l>
<l>In den orloghe, ende op dat</l>
<l>Seggen des conincs van Vranckerike</l>
<l n="6,2080"> Tusschen den grave Lodewike,</l>
<l>Des Lodewijcs vader, ende vort an</l>
<l>Tusschen den derden hertoge Jan,</l>
<l>Als van lxxxvj<hi rend='sup'>m</hi> ryale</l>
<l>Ende v<hi rend='sup'>c</hi>, alsoe dat wale</l>
<l n="6,2085"> Int seggen hier voeren is ghenareert,</l>
<l>Verclert hi, ende ordenert,</l>
<l>Op dat hi bevindt claerlijc</l>
<l>Dat sijne neve Lodewijc</l>
<l>Van der sommen voeren verhaelt</l>
<l n="6,2090"> Volcomelec niet en es betaelt,</l>
<l>Dat hi hem in grave Lodewike</l>
<l>Daer in sal quiten trouwelike.</l>
<l>Item, ende op die bewisinghe</l>
<l>Van den tien dusent penninghe,</l>
<l n="6,2095"> Die vrouwe Margriete hebben sal</l>
<l>Op Antwerpen, ende op al</l>
<l>Des daer ane cleeft ende toebehoort</l>
<l>Verclaert hi, ende gheloeft vort,</l>
<l>Dat hi sijnre nichten al</l>
<l n="6,2100"> Die somme volvullen sal</l>
<l>Van tien dusent guldenen vorseit,</l>
<l><pb n="75"/>Jaerlics in erflicheit,</l>
<l>Op dat die renten van der stat</l>
<l>Van Antwerpen niet ende al</l>
<l n="6,2105"> Verstringhen en mach, noch volplegen,</l>
<l>Sal hi ten naesten daer bi gheleghen</l>
<l>Bewisen in hoghen heerlicheiden,</l>
<l>Oft in renten enigherleiden,</l>
<l>Tot dat die somme erfelijc</l>
<l n="6,2110"> Bewijst sal sijn volcomelijc.</l>
<l>Item, opt point van der stat</l>
<l>Van Antwerpen, dwelke dat</l>
<l>Haren rechten aen mach gaen,</l>
<l>Heeft hi verclaren daerop ghedaen,</l>
<l n="6,2115"> Soe wes si over heeft ghegeven</l>
<l>Van privilegien bescreven,</l>
<l>Van chartren oft enighe vrihede</l>
<l>Quijt ghescouden, of verteghen mede,</l>
<l>Teghen wien het si, groot of smal,</l>
<l n="6,2120"> Dat si des niet behouden en sal.</l>
<l>Item, opt point daer hi verclert</l>
<l>Dat der manscap aen toetchert,</l>
<l>Dat die grave Lodewijc</l>
<l>Manscap doen sal desghelijc</l>
<l n="6,2125"> Den hertoghe ende der hertoghinne,</l>
<l>Als momboir sijnre gesellinne.</l>
<l>Item, opt point daer redenen sijn</l>
<l>Dat vrou Johanne noch Wencelijn</l>
<l>Becommeren, vercoepen, noch verbinden</l>
<l n="6,2130"> Dlant van Brabant, te ghenen inden,</l>
<l>En souden moghen, van nu voert mere,</l>
<l>In al, in deele, in ghenen kere,</l>
<l>Daer en seit hi toe, meer noch min,</l>
<l>Dan alsoe tseggen houdet in.</l>
<l n="6,2135"> <pb n="76"/> Dits tverclaren dat hi dede</l>
<l>Te Lessines in die stede,</l>
<l>In junio den vijfsten dach,</l>
<l>Als men dusent gescreven sach</l>
<l>Drie hondert vijftich ende sevene.</l>
<l n="6,2140"> Om der waerheit ghetughe te ghevene</l>
<l>Gaf hi brieve op dat verclaren,</l>
<l>Die met sinen seghele ghevesticht waren.</l>
</div>
<div type="chapter"><head type="chapter"><pb n="77"/> VAN DIEN DAT MEN SEIT: HEUSDEN MIJN. XX.</head>
<l>Dit segghen ende dit verclaren</l>
<l>Hebdi horen openbaren,</l>
<l n="6,2145"> Van worde te worde, den rechten sin,</l>
<l><pb n="78"/>Alsoe dat seggen hadde in,</l>
<l>Luttel min ochte luttel meere,</l>
<l>Alsoet grave Willem, die heere,</l>
<l>Uut sprac, na sijn ghelieven;</l>
<l n="6,2150"> Des vermetic mi der brieven,</l>
<l>Die besegelt waren ende bescreven</l>
<l>Te Aedt, ende te Lessenen gegheven.</l>
<l>Nu willen eneghe seggen meere,</l>
<l>Als dat grave Willem, die heere,</l>
<l n="6,2155"> Oec soude hebben gheseit, int fijn,</l>
<l>In dit seggen: <hi rend="italic">Hosden mijn;</hi> </l>
<l>Des en es niet; hets gheloghen.</l>
<l>Daer sonder en hadt niet wesen mogen,</l>
<l>Die brieven en souden van dien saken</l>
<l n="6,2160"> Emmer eneghe mensie maken;</l>
<l>Maer emmer men te seggen plecht</l>
<l>Dwort, dat ment int gemein seght.</l>
<l>Alsoe men tot noch toe seght van desen</l>
<l>En pleght niet al vergeefs te wesen,</l>
<l n="6,2165"> Al en seide hijt in dien seggen niet,</l>
<l>Soe eest andersins gheschiet;</l>
<l>Want men wel weet, onghelogen,</l>
<l>Dat hijt aen hem heeft ghetoghen</l>
<l>Met onrechte: het en was niet sijn,</l>
<l n="6,2170"> Maer hi maecter af <hi rend="italic">Hosden mijn.</hi> </l>
<l>Ten was niet sine, weet menich man,</l>
<l>Eer dorloghe eerst began</l>
<l><pb n="79"/>Tusschen Vlaendren ende Brabant,</l>
<l>Als dat claerlijc blijct, ende want</l>
<l n="6,2175"> Torconden der waerachtichede,</l>
<l>Als vrou Johanne haer incomst dede</l>
<l>In Brabant, ende hertoghe Wencelijn,</l>
<l>Soe hadt dan te vergheefs gesijn,</l>
<l>Dat si swoeren in haren eede,</l>
<l n="6,2180"> Ende geloefden alle bede</l>
<l>Limborch, Dalem, ende Spremont,</l>
<l>Rode, Karpen, vort talder stont</l>
<l>Van Brabantren te sine beset</l>
<l>Ende wel versekert, daer met</l>
<l n="6,2185"> Dat vrou Johanne ende Wencelijn</l>
<l>Ende dlant des souden te vreden sijn,</l>
<l>Met goeder borgen utermaten,</l>
<l>Die op desside der Masen saten,</l>
<l>Dat alle die slote ende huse in desen</l>
<l n="6,2190"> Brabant souden gheopent wesen,</l>
<l>Noch om sake gheenreleiden</l>
<l>Vort an meer van Brabant sceiden;</l>
<l>Ende dan vort swoeren si dat</l>
<l>Onse lant van Hosden, borch ende stat,</l>
<l n="6,2195"> Desghelijc van allental</l>
<l>Beset, versekert werden sal,</l>
<l>Soe eest dan claer dat Hosden dlant</l>
<l>Toehoerde den hertoghe van Brabant.</l>
<l>Ende, om dat eneghe coroniken</l>
<l n="6,2200"> Dat niet soe claer en laten bliken,</l>
<l>Waer uut dat ierst oorspronc nam,</l>
<l>Dat Hosden aen Brabant quam,</l>
<l>Soe salict u, met corter talen,</l>
<l>Met claerder waerheit, hier verhalen;</l>
<l n="6,2205"> <pb n="80"/> Op dat die ghene, diet sullen lesen</l>
<l>Des moghen te bat te binnen wesen,</l>
<l>Die, op dat sijs niet en hoerden,</l>
<l>Gheabusert mochten worden,</l>
<l>Ende dincken dat het anders waer,</l>
<l n="6,2210"> Soe salics u hier doen verclaer.</l>
</div>
<div type="chapter"><head type="chapter">HOE HOESDEN IERST AEN BRABANT QUAM. XXI.</head>
<l>Na dat die ierste hertoge Jan,</l>
<l>Die den strijt te Woeronc wan,</l>
<l>Verloren hadde sijn ierste vrouwe,</l>
<l>Die edel was ende ghetrouwe,</l>
<l n="6,2215"> Ende dochter sekerlike</l>
<l>Des conincs van Vranckerike,</l>
<l>Ende hi ghetrout hadde te wive</l>
<l>Grave Guyots dochter, rein van live</l>
<l>Van Vlaendren, cortelinge daer na saen,</l>
<l n="6,2220"> Es een onminne op ghestaen</l>
<l>Tusschen van Hosden heeren Janne</l>
<l>Ende van den Bossche die goede manne,</l>
<l>Die hen becroenden des heeren,</l>
<l>Donghelijc dat hi vort woude keeren</l>
<l n="6,2225"> Tegen die vorseide stat</l>
<l>Van den Bossche, ende mids dat</l>
<l>Trac die drossate van Brabant</l>
<l>Voer Hoesden logeren te hant.</l>
<l>Als dit die heere van Hosden sach</l>
<l n="6,2230"> Trac hi, soe hi ierste mach,</l>
<l><pb n="81"/>Om succours, om onderstant,</l>
<l>Aen den grave van Hollant,</l>
<l>Dwelc hem die grave heeft toe gheseit,</l>
<l>Met alle sijnre mogentheit.</l>
<l n="6,2235"> Als dat den drossate wert bekant</l>
<l>Condechde hijt altehant</l>
<l>Den hertoge, dat hi mids desen</l>
<l>In sorge daer lage, ende in vresen.</l>
<l>Die hertoghe was cort bedacht</l>
<l n="6,2240"> Ende trac met heercracht,</l>
<l>Seere vermogen, te Hoesden waert.</l>
<l>Doen si vernamen sine vaert,</l>
<l>Die ghene die op die borch lagen,</l>
<l>Dorsten si daer niet langer dagen,</l>
<l n="6,2245"> Noch op die comst van den grave</l>
<l>Hen troesten, si en trocken ave,</l>
<l>Ende sijn van der borch ghevlouwen,</l>
<l>Ende ghestoven uter couwen,</l>
<l>Van anxste ende van groten vare,</l>
<l n="6,2250"> Als musschen voer den sperware.</l>
<l>Dus wan die hertoge altehant</l>
<l>Hosden, borch, stat ende lant,</l>
<l>Sonder weren oft belet.</l>
<l>Doen hijt inne hadde, ende beset,</l>
<l n="6,2255"> Heeft hijt te sinen behoef doen houwen,</l>
<l>Daer hijs hem wel toe dorst betrouwen.</l>
<l>Doen dit al leden was ende bleven,</l>
<l>Soe heeft hijt wederom ghegeven</l>
<l>Den heere van Hosden, op sulke dingen</l>
<l n="6,2260"> Dat hi, ende sijn nacomelingen,</l>
<l>De borch van Hosden, stat ende lant,</l>
<l><pb n="82"/>Van den hertoghe van Brabant</l>
<l>Vort aen te lene souden ontfaen,</l>
<l>Ende hem daer af te dienste staen,</l>
<l n="6,2265"> Ende altijt, als die hertoge woude,</l>
<l>Dat sijn open huus sijn soude.</l>
<l>Aldus soe creech heere Jan weder</l>
<l>Dlant van Hosden, die ye seder</l>
<l>Den hertoge diende in sijn besorch,</l>
<l n="6,2270"> In den orloge van Limborch,</l>
<l>Ende voer Woeronc desghelike</l>
<l>In den strijt, seere trouwelike,</l>
<l>Alsoe dat claer bescreven steet</l>
<l>Ter plaetsen, die ic daeraf weet.</l>
<l n="6,2275"> Hi ende sijn oer aldus vort an</l>
<l>Bleef dienende de hertoge Jan,</l>
<l>Als man van lene, in allen dingen,</l>
<l>Hem ende sinen nacomelinghen,</l>
<l>Tot des derden Jans tijt</l>
<l n="6,2280"> Van Brabant, des seker sijt.</l>
<l>Doen quam van Saffenberghe die here,</l>
<l>Ende meinde dat verstorven were</l>
<l>Hosden op sijn vrouwe, sijn wijf,</l>
<l>Ende quam te Bruessel sonder blijf,</l>
<l n="6,2285"> Ende begeerde sijn leen tontfaen</l>
<l>Van den hertoghe. Om dat soe saen</l>
<l>Niet en ghesciede, als hi begerde,</l>
<l>Sat hi op ende reet sire verde,</l>
<l>Ende heeft Hosden altehant</l>
<l n="6,2290"> Vercocht grave Willem van Hollant,</l>
<l><pb n="83"/>Des graven Willems ouder vader,</l>
<l>Daer si lange om, beide gader,</l>
<l>In orloge stonden, ende in twiste,</l>
<l>Soe langhe dat ten lesten tsiste,</l>
<l n="6,2295"> Mids middel van enen parlemente,</l>
<l>Daer tdlant van Hosden, met al der rente,</l>
<l>Wort toegheseit, borch ende lant,</l>
<l>Den hertoge Jan van Brabant,</l>
<l>Ende den greve van Hollant af,</l>
<l n="6,2300"> Die dorlogen doe begaf.</l>
<l>Als dit die heere van Saffenberge</l>
<l>Vernam, soe wert hi met erghe</l>
<l>Beruert, ende wert te hant</l>
<l>Des lants van Brabant viant,</l>
<l n="6,2305"> Ende heeft, op eenre nacht,</l>
<l>Thuernhout verbrant met sijnre macht.</l>
<l>Ende schadichde Brabant, vore ende naer,</l>
<l>Als men dat vindt bescreven claer.</l>
<l>Doen dit een wile hadde gheregneert,</l>
<l n="6,2310"> Wort tusscen den hertoge ghetracteert,</l>
<l>Ende van Saffenberghe den heere,</l>
<l>Als dat van desen dage vort meere</l>
<l>Die hertoghe Jan van Brabant</l>
<l>Behouden soude stad, borch, ende lant</l>
<l n="6,2315"> Van Hosden, met al der toebehoere,</l>
<l>Voer hem ende voer al sijn oeire;</l>
<l>Dies soude van Saffenberge die heere</l>
<l>Van sier vrouwen wege vort meere</l>
<l>Ende haer oeir vort, eewelike,</l>
<l n="6,2320"> Renten hebben erfelike,</l>
<l>Ende jaerlijc ghebruken ende ontfaen,</l>
<l>Op die renten altijt vort aen</l>
<l><pb n="84"/>Van den Bossche bewesen wale,</l>
<l>Elcx jaers drie hondert riale;</l>
<l n="6,2325"> Ende daer af soe gaf met lieve</l>
<l>Die hertoge segele ende brieve</l>
<l>Den heere van Saffenberge te hant,</l>
<l>Ende behilt van Hosdene dlant</l>
<l>In rusten vort aen, al sijn leven,</l>
<l n="6,2330"> Ende na hem eest vrou Johannen bleven,</l>
<l>Die in haer incomst met eide</l>
<l>Ende hertoge Wencelijn, alle beide,</l>
<l>Als ghi ghehoert hebt hier voren,</l>
<l>Gheloeft hebben ende ghesworen</l>
<l n="6,2335"> Wel te versekeren van Hosden dlant,</l>
<l>Ende niet te scheiden van Brabant.</l>
<l>Aldus eest openbaer bekant</l>
<l>Dat die greve van Hollant</l>
<l>Daer aen en hadde clein noch groot,</l>
<l n="6,2340"> Al stac hi daer in sinen poot,</l>
<l>Doen dat orloge was gheresen,</l>
<l>Daer ic u vore af hebbe ghelesen,</l>
<l>Tusscen beide die heeren rike,</l>
<l>Wencelaus ende Lodewike,</l>
<l n="6,2345"> Ende meinde het waer sijn algader,</l>
<l>Mids den coop sijns ouder vader,</l>
<l>Die hi dede wilen eere,</l>
<l>Jegen van Saffenberge die heere,</l>
<l>Welcken coop in werdicheide</l>
<l n="6,2350"> Men niet en hilt, soe ic voerseide,</l>
<l>Want hi hem niet en mochte dogen,</l>
<l>Als die sake wel was ghewogen.</l>
<l>Nochtan, uut ocsuyne van desen,</l>
<l>Als tvorseide orloge was gheresen,</l>
<l n="6,2355"> Heeft hi Hosden, borch ende lant,</l>
<l>Al ghetogen aen sijn hant,</l>
<l><pb n="85"/>Ende voer sine ghehouden twaer,</l>
<l>Al en doet hijs gheen verclaer</l>
<l>Noch in sijn seggen gheen ghewach.</l>
<l n="6,2360"> Als men hem te vragen plach</l>
<l>Hoet met Hosden soude sijn,</l>
<l>Soe mocht hi seggen: <hi rend="italic">Hosden mijn!</hi> </l>
<l>Daer af dat die worde vorscreven</l>
<l>Noch al int ghemein sijn bleven.</l>
</div>
<div type="chapter"><head type="chapter">VAN DEN OUDEN STATE DER STAT VAN MECHELEN. XXII.</head>
<l n="6,2365"> Want bi des seggens mogentheiden</l>
<l>Mechelen nu es ghescheiden</l>
<l>Van Brabant, soe ghi hebt ghehoert,</l>
<l>Soe willic hier vertellen vort,</l>
<l>Met corten worden, donderscheet,</l>
<l n="6,2370"> Des een iegelijc niet en weet,</l>
<l>Hoe Mechelen aen Brabant comen es,</l>
<l>Ende hoe dat weder, sijts ghewes,</l>
<l><pb n="86"/>Daer af ghescheiden es daer naer.</l>
<l>Van ouden tiden, dats claerlijc waer,</l>
<l n="6,2375"> Hoerde de stat van Mechelen toe</l>
<l>Den heeren van Grimbergen, ende doe</l>
<l>En was si nergens na soe goet,</l>
<l>Als si sint worden es, sijts vroet.</l>
<l>Dese heeren van Grimbergen ghemeene,</l>
<l n="6,2380"> Die hielden al haer lant te leene</l>
<l>Van den hertoge van Brabant overal,</l>
<l>Tot dier tijt toe, dat ongheval</l>
<l>Over hertoge Karlen moeste gaen,</l>
<l>Die te Louwen bleef ghevaen</l>
<l n="6,2385"> Van Hughen Cappet, ende daerna bleef</l>
<l>TOrliens doot, als men voren screef.</l>
<l>Daerna hertoghe Otte, sijn sone,</l>
<l>Sterf sonder oeir, ende die ghone</l>
<l>Hadde een suster, die Geerberge hiet:</l>
<l n="6,2390"> Gheen ander oeir hi na hem liet.</l>
<l>Eenen man soe hadde die schone</l>
<l>Gheerberghe: Lambrecht hiet de ghone</l>
<l>Metten baerde: in eenen strijt</l>
<l>Bleef hi verslagen, des seker sijt,</l>
<l n="6,2395"> Om dat hi wilde wederstaen</l>
<l>Donrecht, dwelcke was ghedaen</l>
<l>Gheerberghen, der vrouwen sijn.</l>
<l>In desen tijden, verstaet den fijn,</l>
<l>Hilt van Ardenen grave Godevaert</l>
<l n="6,2400"> Lottrike, dat si u verclaert,</l>
<l>Dwelc hem die keiser hadde ghegeven,</l>
<l>Als u voren es bescreven.</l>
<l>Vrouwe Gheerberghe niet meer en helt</l>
<l>Dan Loven, Bruessele, in haer ghewelt,</l>
<l n="6,2405"> Met Henrike haren sone tien tien,</l>
<l><pb n="87"/>Ende tmercgreefscap van Rien.</l>
<l>Als Heinric aldus hadde verloren</l>
<l>Vranckrijc, Lotthrike, tsinen toren,</l>
<l>Wapen, titel, altegader,</l>
<l n="6,2410"> Ouder vader, oem, ende vader,</l>
<l>Soe daden vele heeren, die int ghemeen</l>
<l>Van sinen vorderen hoer lant hoer leen</l>
<l>Ghehouden hadden, ende hen ghedaen</l>
<l>Hulde ende manscap, wilt verstaen,</l>
<l n="6,2415"> Ghelijc men dagelijcs noch siet,</l>
<l>Wanneer die aventuere vliet</l>
<l>Ende tgheluc van enegen man,</l>
<l>Elc keert hem den rugge dan,</l>
<l>Die hem boet den lachenden mont,</l>
<l n="6,2420"> Als sijn sake ten schoensten stont.</l>
<l>Aldus, ende derghelike</l>
<l>Voert met greve Heinrike;</l>
<l>Want als van Grimbergen die heere,</l>
<l>Ende noch som ander meere,</l>
<l n="6,2425"> Die waerheit wisten van sinen mesvalle,</l>
<l>Soe pijnden si hem af te breken alle</l>
<l>Manscap, hulde, ende eet van trouwen,</l>
<l>Die si vortijts hadden ghehouwen</l>
<l>Sinen vordere, als overheeren,</l>
<l n="6,2430"> Ende hielden, na haer begheeren,</l>
<l>Al haer lande, wilt versinnen,</l>
<l>Sonder overheere te kinnen.</l>
<l>Aldus hielden si haer lant,</l>
<l>Tot dat die hertoge van Brabant,</l>
<l n="6,2435"> Godevert, die heere waerde,</l>
<l>Die men hiet metten baerde,</l>
<l>Titel, wapene, ende lant</l>
<l>Al weder creegh in sijn hant.</l>
<l><pb n="88"/>Ende binnen desen tiden</l>
<l n="6,2440"> Worden die landen tallen siden</l>
<l>Toehoerende den Grimberchheeren,</l>
<l>Bi menichte, hoerdic vercleeren,</l>
<l>Van oerien, hier ende daer,</l>
<l>Ghedeilt alsoe, dat daer naer</l>
<l n="6,2445"> Een was, die tot sinen parcheele</l>
<l>Half die heerlicheit viel te deele</l>
<l>Van Mechelen, dit es waerhede,</l>
<l>Met somegen dorpen ende renten mede;</l>
<l>Die wort daerna, doe ic u cont,</l>
<l n="6,2450"> Alsoe beruert in sinen gront,</l>
<l>Dat hi hem keerde tot Onsen Heere,</l>
<l>Ende gaf sijn lant, doer Gods eere,</l>
<l>In verlatenessen siere sonden,</l>
<l>Ende al sijn heerlijcheit, tien stonden,</l>
<l n="6,2455"> In die abdie van Lobus;</l>
<l>Maer na sijn doot, verstaen wi dus,</l>
<l>Waren die grimbersche heeren,</l>
<l>Die noch hadden in regeren</l>
<l>Die helicht van Mechelen, dats waer,</l>
<l n="6,2460"> Dien van Lobus alsoe swaer,</l>
<l>Dat godshuus zeer weinich tier tijt</l>
<l>Daer af ghenieten mocht profijt.</l>
<l>Mids dien verwisselde metter spoet</l>
<l>Die abdt sijn deel, om ander goet,</l>
<l n="6,2465"> Jegen den bisscop van Ludeke, mids dat</l>
<l>Die welke meinde te houden bat</l>
<l>Die heerlijcheit in harer eeren,</l>
<l><pb n="89"/>Jegen die grimbersche heeren,</l>
<l>Dan dabt van Lobus en dede;</l>
<l n="6,2470"> Maer noch bleven in haren sede</l>
<l>Die heeren van Grimbergen tier tijt,</l>
<l>Soe dat des bisscops profijt,</l>
<l>Dat hem van Mechelen mocht gheboren,</l>
<l>Alsoe clein was als te voren,</l>
<l n="6,2475"> Ende niet vele meer en creegh met vreden</l>
<l>Dan die van Lobus voren en deden,</l>
<l>Ghelijc ic u verclaren sal</l>
<l>Noch bat hier na, hebbics gheval.</l>
</div>
<div type="chapter"><head type="chapter">VAN DEN OIRLOGE TUSSCEN HERTOGE GODEVAERDE METTEN BAERDE ENDE DEN HEERE VAN GRIMBERGEN. XXIII.</head>
<l>Als hertoge Godevert nu met allen</l>
<l n="6,2480"> Gheworven hadde dat ontvallen</l>
<l>Sinen vorders was, hier voren,</l>
<l>Ende hi verjaeght hadde, ende in toren</l>
<l>Hertoghe Heinricke van Limborch bracht</l>
<l>Uut Lotthrike, met sijnre macht</l>
<l n="6,2485"> Verdreven, soe ghi dat hiervoren</l>
<l>Bescheedelijc hebt mogen horen,</l>
<l>Soe wert hi mechtich utermaten,</l>
<l>Ghemint van sinen ondersaten,</l>
<l>Ende van sinen ghebueren ontsien;</l>
<l n="6,2490"> <pb n="90"/> Want hi dede aen hem tien,</l>
<l>Sonder enigh langer sparen,</l>
<l>Die sijnre vorders manne waren,</l>
<l>Waest hem lief, och waest hem leet.</l>
<l>Dier was een, alsoe ict weet,</l>
<l n="6,2495"> Die heere van Hoerne, dien hi na dat</l>
<l>Ontboot te Lovene, in sier stat,</l>
<l>Daer hi sonder letten quam,</l>
<l>Ende ontfinc, soe ic vernam,</l>
<l>Van hem sijn lant, sijn leen, sijn goet.</l>
<l n="6,2500"> Na dat ghedaen, trac metter spoet</l>
<l>Die hertoghe te Bruessele binnen,</l>
<l>Daer hi ontboot, wilt mi versinnen,</l>
<l>Die heeren van Gaesbeke beide,</l>
<l>Ende den heere, als men mi seide,</l>
<l n="6,2505"> Van Edingen, dit was waer,</l>
<l>Dat si tot hem quamen daer,</l>
<l>Haer lant ende haer leen ontfaen.</l>
<l>Als hen dese botscap was ghedaen</l>
<l>Quamen si, sonder te letten iet,</l>
<l n="6,2510"> Want si en dorstens laten niet,</l>
<l>Ende ontfingen al ghemeene</l>
<l>Haer lant, ende haer goet te leene,</l>
<l>Ende hebben den hertoge ghedaen</l>
<l>Hulde ende manscap, wilt verstaen.</l>
<l n="6,2515"> Hier na ontboot, als die boude,</l>
<l>Die hertoge mijn her Aernoude,</l>
<l>Die van Grimbergen was heere,</l>
<l>Dat hi quame met snellen keere</l>
<l>Sijn leen ontfaen, met corten worden,</l>
<l n="6,2520"> Ende manscap doen, alsoet behoerde,</l>
<l>Alsoe sijn vordren hadden geplogen,</l>
<l><pb n="91"/>Wilen eer, den hertoghen</l>
<l>Van Lotthrike ende van Brabant.</l>
<l>Dese her Arnt was seere vaillant,</l>
<l n="6,2525"> Mogende, mechtich, ende rike,</l>
<l>Van magen, van landen, mogentlike</l>
<l>Was hi van Grimbergen heere,</l>
<l>Van Mechelen, van Duffel, ende meere</l>
<l>Van Walem, van Rumpst, met ghewelt,</l>
<l n="6,2530"> Al tot Antwerpen op der Schelt,</l>
<l>Van Heist, ende van Hairlaer,</l>
<l>Van Ghele, van Rethie, van Berlaer,</l>
<l>Ende alsoe vort, onghescheiden,</l>
<l>Al tot Postele opter heiden:</l>
<l n="6,2535"> Alle dese lande, groot ende cleene,</l>
<l>Waren sine, ocht te leene</l>
<l>Hilt mense van hem, wilt versinnen,</l>
<l>Daer menich goet dorp stont binnen,</l>
<l>Ende menich starc huus oec mede,</l>
<l n="6,2540"> Sonder Mechelen die stede,</l>
<l>Ende sunderlinge, sijt seker das,</l>
<l>Die borch van Grimbergen, die was</l>
<l>Sonderlinge vast aen elcken kant,</l>
<l>Dat men dieghelike en vant</l>
<l n="6,2545"> Nergens daer omtrent tien daghe.</l>
<l>Vele groter heeren hadde hi te maghe,</l>
<l>Ende in sijn lant ridderen, knapen,</l>
<l>Die hem verstonden wel der wapen.</l>
<l>Drie sonen haddi, sijt seker das,</l>
<l n="6,2550"> Daer af die een noch jonc was,</l>
<l>Onder sijn daghe, ende niet bejaert;</l>
<l>Die ander twee waren vermaert,</l>
<l>Ridders beide, vroem ende coene,</l>
<l>Wide vermaert, van hogen doene.</l>
<l n="6,2555"> Her Wouter dat die outste hiet</l>
<l>Berthout, ic en lieghe u niet;</l>
<l><pb n="92"/>Dander hiet her Gheeraert</l>
<l>Na sinen vorders Drakenbaert,</l>
<l>Mids der redenen voren verclert,</l>
<l n="6,2560"> Gaeft den heere seere onwert</l>
<l>Van Grimbergen, dat es waerhede,</l>
<l>Tversoec, dat hem die hertoghe dede,</l>
<l>Ende ontboot hem weder te hant</l>
<l>Dat hi van niemende sijn lant</l>
<l n="6,2565"> Te lene en hilde, dan properlike</l>
<l>Van Gode allene van hemelrike,</l>
<l>Ten ware dat hi hielde alleene</l>
<l>Die straten van den keiser te leene.</l>
<l>Des en was hi in wille niet</l>
<l n="6,2570"> Sijn leen van hem tontfangen iet;</l>
<l>Want hi, noch die vordren sijn,</l>
<l>Binnen C jaren den termijn,</l>
<l>Eenegen hertogen, wilt verstaen,</l>
<l>Van Brabant manscap hadden gedaen;</l>
<l n="6,2575"> Ende dus waert verstorven al</l>
<l>Trecht algader, groot ende smal,</l>
<l>Dat die hertogen van Brabant</l>
<l>Hadden int grimberghsche lant.</l>
<l>Dus en woude hi, in ghenen sinnen,</l>
<l n="6,2580"> Den hertoghe over heere kinnen.</l>
<l>Aldus dorloge baerde</l>
<l>Tusscen hertoge Godevaerde</l>
<l>Ende van Grimbergen den heere,</l>
<l>Die malcandren scaedden seere;</l>
<l n="6,2585"> Ende sunderlinge, si u verclaert,</l>
<l>Heeft die hertoge Godevaert</l>
<l>Den heere van Grimbergen, ter waerheden,</l>
<l>Ontweldicht dorpe, ende ander steden,</l>
<l>Ende een deel der renten sijn</l>
<l n="6,2590"> Te hemwerts ghenomen, verstaet den fijn.</l>
</div>
<div type="chapter"><head type="chapter"><pb n="93"/> VAN DER OIRLOGE TUSSCEN DEN TWEESTEN HERTOGHE GODEVAERDE VAN BRABANT ENDE DEN HERE VAN GRIMBERGHEN. XXIV.</head>
<l>Als hertoge Godevert sterf,</l>
<l>Sijn sone trike na hem werf,</l>
<l>Die orloeghde, in allen keeren,</l>
<l>Weder jegen die Grimberch heeren,</l>
<l n="6,2595"> Maer niet soe wijslijc, hoerdic verclaren;</l>
<l>Want ten inde van iiij jaren,</l>
<l>Verloes hi weder altegader</l>
<l>Dat ghewonnnen hadde sijn vader,</l>
<l>Ende oec meer, wilt dit ghevroeden.</l>
<l n="6,2600"> Vele van sijn selfs goeden</l>
<l>Namen si hem, sijt seker das,</l>
<l>Dat sijn vader houdende was.</l>
</div>
<div type="chapter"><head type="chapter">VAN DEN OIRLOGHE ENDE GROTEN STRIDE TUSSCHEN DEN DERDEN HERTOGE GODEVAERT VAN BRABANT ENDE DEN HERE VAN GRIMBERGHEN. XXV.</head>
<l>Na die doot, si u verclaert,</l>
<l>Van den tweesten Godevaert,</l>
<l n="6,2605"> Liet hi sijn lant, verstaet den fijn,</l>
<l>Godeverde, den sone sijn:</l>
<l>Die was de derde, si u verclaert,</l>
<l>Hertoge, die men hiet Godevaert,</l>
<l>Die te dier tijt, sijt seker das,</l>
<l n="6,2610"> Noch negheen jaer out en was.</l>
<l>Als Brabant aldus, dat versint,</l>
<l>Was verstorven op dit kint,</l>
<l><pb n="94"/>Sijn die grimberghsche heeren comen,</l>
<l>Ende hebben hem met macht ghenomen</l>
<l n="6,2615"> Die vast borch te Needlaer,</l>
<l>Bi Stroembeke, die si aldaer</l>
<l>Beleiden, bestormden, te dier stont,</l>
<l>Wonnen, ende braken in den gront;</l>
<l>Ende des ghelijc, met corten worden,</l>
<l n="6,2620"> Verbranden si tdorp te Vilvorden;</l>
<l>Ende de borch, entie schoen sale</l>
<l>Die daer stont, hebben si te male</l>
<l>Ghewonnen, ghebroken, al ontwee.</l>
<l>Dit dede den Brabanters wee.</l>
<l n="6,2625"> Hier na hebben si, si u verclaert,</l>
<l>Her Heinric van Diest, ende heer Gheeraert,</l>
<l>Die heere was van Wesemale,</l>
<l>Her Jan van Bierbeke, verstaet mijn tale,</l>
<l>Ende van Wemmele her Aernout,</l>
<l n="6,2630"> Die welke waren om tslants behout,</l>
<l>Eendrachtichlike doen ghecoren</l>
<l>Des joncs hertogen momboren.</l>
<l>Dese heeren, ongespaert,</l>
<l>Daden ghebieden een heervaert,</l>
<l n="6,2635"> Ende sijn alsoe, seere vermogen,</l>
<l>Tot voer Grimberghen ghetogen,</l>
<l>Dwelcke seer sterc, sijt seker das,</l>
<l>Alomme vast ghebollewerct was.</l>
<l>Maer die Brabantre, tier stont,</l>
<l n="6,2640"> Wonnent ende berdent, si u cont,</l>
<l>Ende desghelijc, algemeene,</l>
<l>Tcloester, sonder die borch alleene,</l>
<l><pb n="95"/>Die seer vast was, in trouwen:</l>
<l>Daer es die here op gevlouwen</l>
<l n="6,2645"> Van Grimbergen, te dien stonden,</l>
<l>Metten sinen, soe verre si conden.</l>
<l>Des andren daeghs braken op, daer naer,</l>
<l>Die Brabantre, ende schieden van daer,</l>
<l>Ende togen voer Mechelen te hant,</l>
<l n="6,2650"> Ende verbranden alle dlant</l>
<l>Van Grimberghen metter spoet,</l>
<l>Dat tusscen daer ende Mechelen stoet,</l>
<l>Ende beleiden, met snellen keere,</l>
<l>Mechelen. Nu heeft die heere</l>
<l n="6,2655"> Van Grimbergen om hulpe ghesonden</l>
<l>Aen allen die ghene, die te dien stonden</l>
<l>Om maechscap, gunst, of om soudie</l>
<l>Hem dienen wilden, soe dat, tien tie,</l>
<l>Vele heeren hem te dienste quamen,</l>
<l n="6,2660"> Met allen dien si conden versamen.</l>
<l>Als al sinen hoop vergadert was,</l>
<l>Die Brabantre worden geware das,</l>
<l>Die doen noch vore Mechelen lagen:</l>
<l>Si braken op, sonder verdagen,</l>
<l n="6,2665"> Ende quamen dien nacht, dat seggic di,</l>
<l>Logeren Grimbergen herde bi.</l>
<l>Des anderen daeghs seere vermogen</l>
<l>Sijn si tot Grimbergen ghetogen,</l>
<l>Om metten vianden met ghewelde</l>
<l n="6,2670"> Te stridene, al opten velde,</l>
<l>Ende hebben bi rade, si u bekant,</l>
<l>Des heeren van Hoirne, ghesant</l>
<l>Eenen hieraut, met snellen keere,</l>
<l>Aen van Grimberghen den heere,</l>
<l n="6,2675"> Dien si ontboden, met moede hoghe.</l>
<l><pb n="96"/>Dat hi den jongen hertoghe</l>
<l>Te ghenaden quame, sonder verlaet,</l>
<l>Ende dat hi van sier mesdaet</l>
<l>Hem keerde lichtelijc te hande</l>
<l n="6,2680"> In die baenrotse van den lande,</l>
<l>Si selen hem doen, metter spoet,</l>
<l>Een ghenedich vonnesse goet;</l>
<l>En wilt hi des niet doen te tide,</l>
<l>Dat hi hem bereide ten stride,</l>
<l n="6,2685"> Ende blijft hi verwonnen in dien,</l>
<l>Sal hem na sijn verdiente gescien.</l>
<l>Die heere van Grimbergen, wats ghesciet,</l>
<l>En begherde haers vonnesse niet,</l>
<l>Maer ontboot haer weder houde</l>
<l n="6,2690"> Dat hi met hen striden woude.</l>
<l>Doen dese antworde hadden verstaen</l>
<l>Die Brabantren, soe sprac saen</l>
<l>Her Godevert van Gaesbeke:</l>
<l>"Mi dochte goet, ghewarichleke,</l>
<l n="6,2695"> Dat men onsen jongen heere</l>
<l>Hier haelde: wi souden al te seere</l>
<l>Ons pijnen alle wel te doene.</l>
<l>Den bloden sout maken coene."</l>
<l>Iegelijc die volghdes hem.</l>
<l n="6,2700"> Doen reet her Arnt van Crayenem</l>
<l>(Want sijs hem alle baden seere),</l>
<l>Te Bruessele, om den jongen heere,</l>
<l>Dien hi brachte, sonder deere,</l>
<l>Des avonts in dat brabantsce heere.</l>
<l n="6,2705"> Des anderen daegs, al onghespaert,</l>
<l>Als die Brabantre waren ghescaert,</l>
<l><pb n="97"/>Hingen si haren heere, nemt ghoom,</l>
<l>Metter wiegen aen eenen boom,</l>
<l>Alsoe hoghe, doe ic ghewach,</l>
<l n="6,2710"> Dat menne in dander heer wel sach,</l>
<l>Ende dadenen, al sonder sparen,</l>
<l>Herde ernstelijc verwaren.</l>
<l>Van den stride swigic vort ane;</l>
<l>Ten behoert hier niet te stane</l>
<l n="6,2715"> Hoe elc daer met vromen vacht;</l>
<l>Maer si streden toter nacht,</l>
<l>Diese schiet, in beiden siden.</l>
<l>Daer bleef menich man, tien tiden,</l>
<l>Doot ende bitterlijc ghewont.</l>
<l n="6,2720"> Des derden daegs, dat si u cont,</l>
<l>Vergaderden si, in beiden siden,</l>
<l>Daer men bitterlijc sach striden;</l>
<l>Maer ten utersten, met ghewelt,</l>
<l>Behilden die Brabantre tvelt.</l>
<l n="6,2725"> Rechtvort daerna, vindic bescreven,</l>
<l>Wort den hertoge op ghegeven</l>
<l>Die borch van Grimbergen terstont,</l>
<l>Die afgeworpen was in den gront.</l>
<l>In desen twee grimberschen striden</l>
<l n="6,2730"> Bleven, van der brabantster siden,</l>
<l>Die heeren verslegen altemale:</l>
<l>Diest, Rotselaer, Wesemale,</l>
<l>Bierbeke, Marbais, Leefdale, sijts wijs,</l>
<l>Hoirne, Revie, Hoisden, Tresengijs,</l>
<l n="6,2735"> Donghelberghe, Campenhout, ter waerhede,</l>
<l>Wavre, ende Hildeberghe mede;</l>
<l>Her Philips van Wavre, op die vaert,</l>
<l>Her Thomas van Winegem, her Gheerart</l>
<l><pb n="98"/>Van Cockelberghe, bitterlijc,</l>
<l n="6,2740"> Her Gherart van den Bossce, her Heinrijc</l>
<l>Van Haren, te dier selver wile,</l>
<l>Ende oec heer Gheraert van Vile,</l>
<l>Her Willem van Wange, dit es waer,</l>
<l>Her Jan van Hanuyt bleef oec daer,</l>
<l n="6,2745"> Ende Her Willem vander Molen.</l>
<l>Haer zielen moeten Gode volen</l>
<l>Varen in dat eewege rike;</l>
<l>Ende vele meer andere desghelike</l>
<l>Bleven daer uut Brabant doot;</l>
<l n="6,2750"> Sonder die ghene, die, te dier noot,</l>
<l>Den hertoge waren te dienste comen</l>
<l>Van buten lants, hebbic vernomen,</l>
<l>Diere oec menich bleef tien tiden.</l>
<l>Ende van der grimberscher siden</l>
<l n="6,2755"> Bleef daer verslagen, tier vaert,</l>
<l>Mijn her Gheeraert Drakenbart,</l>
<l>Van Grimbergen des heeren sone,</l>
<l>Die vromichede was ghewone,</l>
<l>Die greve van Vierson, ende daer bi</l>
<l n="6,2760"> Die edel heere van Coutsy,</l>
<l>Casteillon, Arcle, dits waerhede,</l>
<l>Bronchorst, Keppele, Yselstein mede,</l>
<l>Her Jan, her Zeger, dat elc versta,</l>
<l>Des heeren sonen van Breda,</l>
<l n="6,2765"> De heere van Ittre, dit vernem,</l>
<l>Scoudebroec, ende Bairleghem,</l>
<l>Her Heinric van Oyenbrugge, wilt geloven,</l>
<l>Ende her Willem van Massenhoven,</l>
<l>Her Heinric van Hombeke, ende noch meere</l>
<l n="6,2770"> <pb n="99"/> Her Arnt van Grimbergen, die heere,</l>
<l>Ende her Wouter Berthout, sijn sone.</l>
<l>Ghevangen soe worden die ghone,</l>
<l>Ende alle haer hulperen, hoerdic ghewagen,</l>
<l>Die daer tlijf hadden ontdragen.</l>
<l n="6,2775"> De heere van Grimbergen, doe ic u cont,</l>
<l>Was soe over seere ghewont</l>
<l>Dat hi en leefde, des seker sijt,</l>
<l>Maer iij weken na den strijt.</l>
<l>Her Wouter Berthout, sijn sone,</l>
<l n="6,2780"> Ghevangen soe bleef lange die gone,</l>
<l>Tot dat quam een seevaert</l>
<l>Doen dede hi, al onghespaert,</l>
<l>Soe vele verwerven, al te hant,</l>
<l>Aen tshertogen raet van Brabant,</l>
<l n="6,2785"> Dat hi ghecregen heeft respijt</l>
<l>Duerende eenen sekeren tijt,</l>
<l>Ende liet den hertoghe, verstaet den fijn,</l>
<l>Te ghisele den jongen broeder sijn,</l>
<l>Ende nam aldus die seevaert aen,</l>
<l n="6,2790"> Ende van Massenhoven her Paridaen,</l>
<l>Daer si Gods vianden bestreden seere,</l>
<l>Ende verworven prijs ende eere.</l>
<l>Soe langhe heeft hi daer ghestreden</l>
<l>Dat sinen tijd was overleden,</l>
<l n="6,2795"> Die hem die hertoge hadde gheset:</l>
<l>Doen quam sijn brueder onghelet</l>
<l>In tshertogen vangenesse, sijts gewes,</l>
<l>Daer hi inne gestorven es.</l>
<l>Doen heer Wouter, die vrome heere,</l>
<l n="6,2800"> Bejaeght hadde prijs ende eere,</l>
<l>Keerde hi te lande, dats waerheit fijn.</l>
<l><pb n="100"/>Om te lossen den brueder sijn;</l>
<l>Maer eer hi conde in Brabant comen</l>
<l>Die doot sijns brueder heeft hi vernomen.</l>
<l n="6,2805"> Doen toegh hi, sonder te letten mee,</l>
<l>Ander werf weder over zee,</l>
<l>Daer hi ten lesten sijn leven liet</l>
<l>Voer Damiaten, in liege u niet.</l>
<l>Na desen her Wouteren sijn bleven</l>
<l n="6,2810"> Twee sonen, dus vindict bescreven:</l>
<l>Die outste, dat si u verclaert,</l>
<l>Hiet Woutre, dander Gheerart.</l>
</div>
<div type="chapter"><head type="chapter">HOE HEER WOUTER BERTHOUTS KINDREN MET DEN HERTOGE TE SOENE QUAMEN. XXVI.</head>
<l>Als dese derde Godevert</l>
<l>Mondich was ende bejaert,</l>
<l n="6,2815"> Soe hebben heer Wouters kinder beide</l>
<l>Doen vervolgen met arbeide,</l>
<l>Om te vreden te sine, si u bekant,</l>
<l>Met den hertoge, ende haer lant</l>
<l>Weder te hebbene in haer ghewelt,</l>
<l n="6,2820"> Dwelcke die hertoghe te hemwert helt:</l>
<l>Ten utersten waest soe verre bedreven</l>
<l>Dat sijs int tshertogen seggen bleven,</l>
<l>Dwelcke si swoeren, sonder verdragen,</l>
<l>Te houdene teeweleken dagen.</l>
<l n="6,2825"> Hier af die hertoge heeft ghedaen</l>
<l>Sijn uutsprake, soe ghi selt verstaen.</l>
<l>In den iersten, dat in gheenen keere</l>
<l><pb n="101"/>Die borch van Grimbergen nemmere</l>
<l>Betemmert en soude mogen wesen:</l>
<l n="6,2830"> Dit was deerste point van desen.</l>
<l>Ten anderen male, verstaet den fijn,</l>
<l>Dat hi vort ane souden sijn</l>
<l>Ende haer nacomelingen al</l>
<l>Onderdanich, groot ende smal,</l>
<l n="6,2835"> Den hertogen van Brabant, ende vort aen</l>
<l>Haer lande van hem te leene ontfaen,</l>
<l>Ende doen hem manscap, hulde ende eit,</l>
<l>Ende sweren hem ghetrouwicheit.</l>
<l>Ten derden, wale verstaet tbediet,</l>
<l n="6,2840"> Om dat her Wauter Berthout liet</l>
<l>Sinen joncsten brueder met drueffenesse</l>
<l>Sterven in den vangenesse,</l>
<l>Soe ordeneerde die edel heere</l>
<l>Dat van dier tijt vort meere</l>
<l n="6,2845"> Int lant van Grimbergen overal</l>
<l>Die joncsten brueder hebben sal</l>
<l>Die heerlicheit, wilt mi verstaen,</l>
<l>Entie outste brueder sal ontfaen</l>
<l>Dleen van den joncsten, doe ic ghewach.</l>
<l n="6,2850"> Noch hout ment op desen dach</l>
</div>
<div type="chapter"><head type="chapter">VAN DER STAT VAN MECHELEN. XXVII.</head>
<l>Ende want nu dient die reden mijn</l>
<l>Op die stat van Mechelijn,</l>
<l>Soe sal men ghedencken vort</l>
<l>Dat deen helicht toebehoort</l>
<l n="6,2855"> <pb n="102"/> Der kerken van Ludeke, sijts ghewes,</l>
<l>Ghelijc dat voren verclert es;</l>
<l>Dander helicht, nu mercket tgone,</l>
<l>Es Wouteren Berthoude, den outsten sone,</l>
<l>Met meer anderen heerlijcheiden</l>
<l n="6,2860"> Te deele ghevallen, die ongesceiden</l>
<l>Van sinen joncsten brueder, wilt verstaen,</l>
<l>Dat al heeft te leene ontfaen,</l>
<l>Na uutsprake des hertoghen,</l>
<l>Alsoe ghi vore hebt horen mogen,</l>
<l n="6,2865"> Ende die joncste brueder, Gherart ghenant,</l>
<l>Heeft alle die heerlijcheit ende dlant</l>
<l>Tsamen te leene, wilt verstaen,</l>
<l>Van den hertoghe ontfaen,</l>
<l>Ende alsoe wel als dandre, si u gheseit,</l>
<l n="6,2870"> Tstat van Mechelen, entie heerlijcheit.</l>
<l>Aldus vervolghde dit vele jaren;</l>
<l>Maer bi lancheiden, hoerdic verclaren,</l>
<l>Soe worden die lande, die toe behoorden</l>
<l>Dien van Grimbergen, met corten worden,</l>
<l n="6,2875"> Ghespleten, bi menichte van oeirien.</l>
<l>Theerscap van Mechelen, hoerdic lien,</l>
<l>Tdwelcke, als ic rechtvort las,</l>
<l>Van Wouteren Berthoude comen was,</l>
<l>En woude daerna die grimbercheeren</l>
<l n="6,2880"> Gheen manscap doen, in gheenen keeren;</l>
<l>Ende want dat leen seere mids desen</l>
<l>Des hertogen soude vermindert wesen,</l>
<l>Soe nam hem des ane ernstelijc</l>
<l>Van Brabant die tweeste Heinrijc,</l>
<l n="6,2885"> Binnen wiens tide dat gheschiede,</l>
<l>Den welken hieten meest die liede</l>
<l>Die grootmoedege, int ghemeen:</l>
<l><pb n="103"/>Dese en woude aldus sijn leen</l>
<l>Niet laten vermindren, ende mids desen</l>
<l n="6,2890"> Es een onminne opgheresen</l>
<l>Tusschen den hertoghe, ic seker ben,</l>
<l>Ende den heere van Mechelen,</l>
<l>Die oec her Wouter Berthout hiet;</l>
<l>Doch eest bi middle soe gheschiet</l>
<l n="6,2895"> Van greve Otten van Gelre, die welgheraect</l>
<l>Een compositie heeft ghemaect,</l>
<l>In der manieren dat vort aen</l>
<l>Her Wouter Berthout sal ontfaen</l>
<l>Alle tgone, groot ende cleene,</l>
<l n="6,2900"> Dat hi hadde, ende dat te leene</l>
<l>Sijn manne van hem hielden vort,</l>
<l>Soe verre alst Brabant toe behoert,</l>
<l>Ende den mercgrevescape van Rien,</l>
<l>Dwelcke her Wouter, der ic lien,</l>
<l n="6,2905"> Den hertoghe opdroeg in de hant,</l>
<l>Ende ontfinct, si u bekant,</l>
<l>Van den hertoge al te leene,</l>
<l>Dat hi hadde, groot ende cleene.</l>
<l>In deser compositien houde</l>
<l n="6,2910"> Wert tusschen Woutren Berthoude,</l>
<l>Heeren Wouters outste sone, dits waer,</l>
<l>Een huwelijc ghededingt daer,</l>
<l>Ende Marien, sijt seker das,</l>
<l>Die de oudste dochter was</l>
<l n="6,2915"> Der gravinnen, des nemt ghoem,</l>
<l>Van Averne, daer af dat oem</l>
<l>Hertoge Heinric was, sijts vroeder;</l>
<l><pb n="104"/>Want hi was harer moeder broeder;</l>
<l>Want die gravinne ende hi</l>
<l n="6,2920"> Van Avernen, dat seggic di,</l>
<l>Waren kinder, beide, ghewarichlijc,</l>
<l>Van den ouden hertogen Heinrijc.</l>
<l>Dit huwelijc wordt, ter Gods eeren,</l>
<l>Te Loven ghededingt int jaer Ons Heeren</l>
<l n="6,2925"> XII<hi rend='sup'>c</hi> XXXVIII, doe ic ghewach,</l>
<l>In december den iersten dagh.</l>
<l>Dus heeft van Grimbergen die heere verloren</l>
<l>Sijn leen van Mechelen, soe ghi moegt horen,</l>
<l>Ende men heldet te leene nu,</l>
<l n="6,2930"> Ja, voer deen helicht seggic u,</l>
<l>Sonder middel, si u bekant,</l>
<l>Van den hertoge van Brabant,</l>
<l>Ende dander helicht hoerde doe</l>
<l>Der kerken van Ludeke toe;</l>
<l n="6,2935"> Maer die Berthouders hilden die stat</l>
<l>Van Mechelen in handen, alsoe dat</l>
<l>Die bisscop van Ludicke, te dier tijt,</l>
<l>Daer af const crigen clein profijt;</l>
<l>Want niement der kerken, hoerdic verhalen,</l>
<l n="6,2940"> Van Ludicke cheis en woude betalen,</l>
<l>Daer en moesten ij canoencke bi</l>
<l>Ten cheinsdage sitten, seggic di.</l>
<l>Oec en liet men hen in haer ghewout</l>
<l>Coren, havre, hoy, noch hout,</l>
<l n="6,2945"> Ergens vueren, na haer begheren,</l>
<l>Si en moestent binnen der stat verteren.</l>
<l>Dit was al ghedaen mids dien</l>
<l>Dat si gherne hadden ghesien</l>
<l>Die Berthouders, met sulken weghen,</l>
<l n="6,2950"> Dat si dander deel ghecregen,</l>
<l><pb n="105"/>Van Mechelen hadde, si u bekant,</l>
<l>Uut der vorseider kerken hant;</l>
<l>Maer niet min al in een</l>
<l>Soe ontfingen si haer leen</l>
<l n="6,2955"> Van den hertoge sekerlike,</l>
<l>Ende dienden hem ghetruwelike;</l>
<l>Want doen hertoge Heinric was ghestorven,</l>
<l>Ende dierste Jan hadde verworven,</l>
<l>Sijn middelste sone, alle trike,</l>
<l n="6,2960"> Soe daer af tuught die cronike,</l>
<l>Was her Wouter Berthout, dat verstaet,</l>
<l>Altijt bi hem sijn overste raet,</l>
<l>Ende diende hem in elcken wike,</l>
<l>Als man van leene, trouwelike,</l>
<l n="6,2965"> Ende te Woeronc, soe dat es bescreven.</l>
<l>In den strijt, liet hi sijn leven.</l>
<l>Des es ghenoegh; dat latic varen.</l>
<l>Hier na, over een deel van jaren,</l>
<l>Als bisscop Hugo, doe ic ghewach,</l>
<l n="6,2970"> Van Ludicke mercte ende oversach</l>
<l>Dat te Mechelen openbare</l>
<l>Sijn kerke van Ludicke sculdich ware</l>
<l>Te hebben seker heerlicheiden,</l>
<l>Die de Berthouders met mogentheiden</l>
<l n="6,2975"> Hem ontweldechden, met harer macht,</l>
<l>Wert die bisscop soe bedacht</l>
<l>Dat hi ghemaect heeft een ghespan</l>
<l>Metten tweesten hertoge Jan,</l>
<l>In deser manieren, dus waest begost,</l>
<l n="6,2980"> Dat hertoge Jan, op sijns selfs cost,</l>
<l>Toter kerken van Ludicke brengen sal</l>
<l>Al sulken recht, groot ende smal,</l>
<l><pb n="106"/>Als die Berthouders vele jaren</l>
<l>Der kerken hadden ontweldicht dare;</l>
<l n="6,2985"> Ende want niement, sijts ghewes,</l>
<l>Sculdich torlogene en es</l>
<l>Op sijns selfs cost, soe ic u tughe,</l>
<l>Soe heeft die vorseide bisscop Huge</l>
<l>Den hertoge Janne gelovet daer vore,</l>
<l n="6,2990"> Voer hem ende voer sijn oeire,</l>
<l>Ende erfghenamen, met ripen rade,</l>
<l>Ja, al toten derden grade,</l>
<l>Oft beter, daer voere te gheven</l>
<l>Rechten ende heerlijcheiden vorscreven,</l>
<l n="6,2995"> Metten renten, vruchten, ende vervallen,</l>
<l>Ende opcomingen, al met allen,</l>
<l>Die de hertoge alsoe ghecrighen sal,</l>
<l>Ende weder ter kerken brengen al,</l>
<l>Alsoe die brieve dat verclaren,</l>
<l n="6,3000"> Die daerop ghemaect waren</l>
<l>Ende met des bisscopen zegel, dats waer,</l>
<l>Ghevesticht, in Ons Heeren jaer</l>
<l>MCCC, doe ic ghewach,</l>
<l>Des saterdaegs na S<hi rend='sup'>t</hi> Lucas dach.</l>
<l n="6,3005"> Dese hertoge Jan, met corten wegen,</l>
<l>Heeft dese heerlijcheit ghecreghen,</l>
<l>Met den renten, vervallen, ic segge u dat,</l>
<l>Binnen Mechelen der stat,</l>
<l>Tot der kerken behoef van Ludicke al,</l>
<l n="6,3010"> Ende dander helicht, groot ende smal,</l>
<l>Heeft Jan Berthout, wilt verstaen,</l>
<l>Van den hertoghe te leene ontfaen.</l>
<l>Na desen hebben si sekerlike,</l>
<l>Als heeren van Mechelen, samentlike,</l>
<l n="6,3015"> Seker pointe van vriheiden</l>
<l><pb n="107"/>Der stat verleent, onder hen beiden.</l>
<l>Dit gheschiede, si u verclaert,</l>
<l>Doen de hertoge dare ontfangen waert</l>
<l>XIII<hi rend='sup'>c</hi> ende een, doe ic ghewach,</l>
<l n="6,3020"> Opter goeder S<hi rend='sup'>t</hi> Lucien dach,</l>
<l>Onder welke pointe, dits waer,</l>
<l>Si der stat verleenden daer</l>
<l>Die vischmerct, ende die soutmerct mede,</l>
<l>Die havermerct oec, dats waerhede,</l>
<l n="6,3025"> Te Mechelen te blivene, dat ghijt wet,</l>
<l>Ende alle vlot oec onghelet,</l>
<l>Van beide den heeren vorseit,</l>
<l>Behouden haer recht, haer heerlijcheit,</l>
<l>Al erghelist uut ghescheiden in desen.</l>
<l n="6,3030"> Om welcs points wille sint es geresen</l>
<l>Vele onleden, als u hier naer</l>
<l>Ghecondicht sal sijn int openbaer,</l>
<l>Ter plaetsen daer dat hooren sal.</l>
<l>Cort na dese gheschienesse al</l>
<l n="6,3035"> Wort hertoge Jan, die edel heere,</l>
<l>Op Mechelen verbolgen seere,</l>
<l>Mids haren mesgripe, alsoe dat hi</l>
<l>Ende Jan Berthout, seggic di,</l>
<l>Als heeren van Mechelen, beide te samen,</l>
<l n="6,3040"> Met heercrachte voer Mechelen quamen,</l>
<l>Dat si beleiden met haren crachten,</l>
<l>Ende met orloge daer toe brachten</l>
<l>Dat si porten ende vesten al te hant</l>
<l><pb n="108"/>Setten in shertogen hant,</l>
<l n="6,3045"> Sinen wille daer met te doene.</l>
<l>Die hertoge dede, na dien doene,</l>
<l>Die porten, die muere, onghespaert,</l>
<l>Over de side te Bruessel waert,</l>
<l>Destruweren, in corten stonde,</l>
<l n="6,3050"> Ende afworpen toten gronde,</l>
<l>Ende die stat, verstaet die saken,</l>
<l>En mochtse weder niet doen maken</l>
<l>Sonder shertogen orlof, verstaet dat.</l>
<l>Van der beternessen, die de stat</l>
<l n="6,3055"> Vort doen soude, vandic bescreven:</l>
<l>Dies sijn die heeren beide bleven</l>
<l>Int seggen van sekeren heeren,</l>
<l>Die daer toe ghenoempt weren.</l>
<l>Die van Mechelen tien tiden</l>
<l n="6,3060"> Blevens oic ter ander siden;</l>
<l>Welcke heeren met goeder staden</l>
<l>Hieraf hare uutsprake daden,</l>
<l>Int jaer Ons Heeren, dat seggic die,</l>
<l>Derthien hondert ende drie,</l>
<l n="6,3065"> Des saterdaegs, doe ic ghewach,</l>
<l>Voer mijns heeren sente Lambrechts dach.</l>
<l>Mechelen behilt aldus hier naer</l>
<l>Die hertoghe omtrent vij jaer,</l>
<l>In den name, des sijts ghewes,</l>
<l n="6,3070"> Der kerken van Ludicke, soet vorseit es.</l>
<l>Doe de Ludekeren, si u gheseit,</l>
<l>Sagen dat die heerlijcheit</l>
<l>Van Mechelen weder was ghebracht</l>
<l>Tot haren hairden, waren si bedacht,</l>
<l n="6,3075"> <pb n="109"/> Ende seiden, int openbare,</l>
<l>Dats gheen bisscop mechtich en ware</l>
<l>Langer te versetten iet</l>
<l>Dan sinen leefdach, wats gheschiet,</l>
<l>Sonder des paus consent, dats waer,</l>
<l n="6,3080"> Enter cappittlen, ende daer naer</l>
<l>Des lants van Ludicke ghemeinlijc:</l>
<l>Daer omme dede cortelijc</l>
<l>Bisscop Ewout, sonder verdragen,</l>
<l>Den hertoge te Romen dagen</l>
<l n="6,3085"> Voer den paus, des sijt ghewesse,</l>
<l>Die wijsde metten vonnesse</l>
<l>Voer recht dat bisscop Huge des niet</l>
<l>Mechtich en was te doene iet.</l>
<l>Dus es deen helicht, hebbic vernomen,</l>
<l n="6,3090"> Van Mechelen weder omme comen</l>
<l>Aen die kerke van Ludicke vorscreven,</l>
<l>Ende dander helicht die es bleven,</l>
<l>Na des vorseiden Jan Berthouts doot,</l>
<l>Op Gielise Berthout, seggic u bloot;</l>
<l n="6,3095"> Na Gielise Berthout, verstaet den fijn,</l>
<l>Op her Floreise, den neve sijn.</l>
<l>Als nu die stat ende heerlicheit</l>
<l>Voer deen helicht, soet es vorseit,</l>
<l>Op her Floreise comen es</l>
<l n="6,3100"> Berthoude, des sijt ghewes,</l>
<l>Die hem verstarf in derre wise</l>
<l>Van sinen neve Gielise,</l>
<l>Heeft hi die heerlijcheit te hant</l>
<l>Van hertoge Janne van Brabant</l>
<l n="6,3105"> Rechtevort te leene ontfaen,</l>
<l>Ende hulde ende manscap ghedaen,</l>
<l>Ende hem gheloeft, vort daer nare,</l>
<l><pb n="110"/>Te dienen jegen wien dat ware,</l>
<l>Met dien van Mechelen, hoert mi bedieden,</l>
<l n="6,3110"> Ende allen anderen sinen lieden,</l>
<l>Die welcke hi verwerven coste,</l>
<l>Tot sinen ende sijnre lieden coste.</l>
<l>Vort heeft hi bekinnet claer</l>
<l>Dat hi sculdich te houden waer,</l>
<l n="6,3115"> Ende te doen houdene, in sier stat</l>
<l>Van Mechelen, alle dat,</l>
<l>Ende vort in alle sijn lant,</l>
<l>Dat die hertoge van Brabant</l>
<l>Gheboden ende ordineren dade,</l>
<l n="6,3120"> Ja, met sinen ghemenen rade,</l>
<l>Ende acorde, si u bekant,</l>
<l>Der baenrotse van Brabant,</l>
<l>Ende wes bi den steden (hoert mi lesen)</l>
<l>Sal enichsins uutgheroepen wesen,</l>
<l n="6,3125"> Ghelijc als sijn brieve daer af</l>
<l>Menssie maecten, die hi gaf</l>
<l>Den hertoge, verstaet den sin,</l>
<l>Daer meer pointen stonden in,</l>
<l>Wael besegelt, doe ic ghewach,</l>
<l n="6,3130"> Op sente Peeters ende sente Pauwels dach,</l>
<l>Als men screef Ons Heeren jaer</l>
<l>Derthien hondert twalve, dats waer.</l>
</div>
<div type="chapter"><head type="chapter"><pb n="111"/> HOE MECHELEN AEN DEN GREVE VAN HENEGOUWE VERSET WERT, ENDE DAERNA VERCOCHT DEN GREVE VAN VLAENDREN. XXVIII.</head>
<l>Doen tjaer Ons Heeren stont ghescreven</l>
<l>Derthien hondert derthiene daer neven,</l>
<l n="6,3135"> Ende Adolph, sijt seker das,</l>
<l>Van der Marke bisscop worden was</l>
<l>Van Ludicke, heeft hi niet lange gelet</l>
<l>Hi en heeft Mechelen verset</l>
<l>Aen grave Willeme van Hollant,</l>
<l n="6,3140"> Van Henegouwe, ende van Zeelant,</l>
<l>Voer xv dusent gulden doe.</l>
<l>Die paus gaf sijn consent daertoe,</l>
<l>Op sulken bespreck, hoerdic verclaren,</l>
<l>Dat die bisscop binnen vijf jaren</l>
<l n="6,3145"> Weder sal quiten, ende lossen dien pant</l>
<l>Uut des graven Willems hant.</l>
<l>Hier na es te weten claer</l>
<l>Derthien hondert xvj Ons Heeren jaer,</l>
<l>Die selve grave Willem, si u bekant,</l>
<l n="6,3150"> Van Henegouwe ende van Hollant,</l>
<l>Cochte Mechelen met goude</l>
<l>Jegen her Floreisen Berthoude,</l>
<l>Ende, na dien coep, al te hant,</l>
<l>Ontfinct grave Willem, si u bekant,</l>
<l n="6,3155"> Te leene, ende es worden man</l>
<l>Van den derden hertoge Jan,</l>
<l>Van Brabant, ende gheloefden clare</l>
<l>Te dienen, jegen wien het ware,</l>
<l><pb n="112"/>Op sinen cost ende op sier lieden;</l>
<l n="6,3160"> Voert gheloefde hi, hoerdic bedieden,</l>
<l>Te Mechelen te doene houden al</l>
<l>Dat men in Brabant ghebieden sal,</l>
<l>Bi ghemeinen consente, ter waerheden,</l>
<l>Der baenrotsen ende der goeder steden,</l>
<l n="6,3165"> Alsoe dat claerlijc bliken mach</l>
<l>Bi den leenboeke, doe ic ghewach.</l>
<l>Dese grave was vader, sijt seker das,</l>
<l>Grave Willems, die dierste man was</l>
<l>Van vrou Johannen van Brabant,</l>
<l n="6,3170"> Als u hier voren wel es bekant.</l>
<l>Dus hadde grave Willem, verstaet dat,</l>
<l>De helicht van Mechelen der stat</l>
<l>Beleent, soe ic u doe bediet,</l>
<l>Hopende dat die bisscop niet</l>
<l n="6,3175"> Lossen en sal noch quiten mede,</l>
<l>Op die hope dat hi dede</l>
<l>Den coop (iegelijc dit onthoude!)</l>
<l>Jeghen hertoge Floreise Berthoude,</l>
<l>Van der ander helicht, hopende seere</l>
<l n="6,3180"> Dat hi daeraf gheheel heere</l>
<l>Bliven soude, dit es waer;</l>
<l>Maer het verkeerde, want cort daer naer</l>
<l>Dat hi den coop dus hadde ghedaen,</l>
<l>Quijtte bisscop Adolph saen</l>
<l n="6,3185"> Van Ludicke die helicht sijn</l>
<l>Van der stat van Mechelijn,</l>
<l>Ende lostese uut grave Willems handen.</l>
<l>Als dit grave Willem hadde verstanden</l>
<l>Dochte hem wel, int openbare,</l>
<l n="6,3190"> Dat hem clein beholpen ware</l>
<l>Metter ander helicht; want si</l>
<l><pb n="113"/>Nergens sinen lande bi</l>
<l>En laghe, maer verre daer af ghescheiden,</l>
<l>Ende dat hi die heerlijcheiden</l>
<l n="6,3195"> Van sier helicht, dat docht hem cleene,</l>
<l>Van den hertoge hilt te leene</l>
<l>Van Brabant, ende, mids deser daet,</l>
<l>Ghedroegh alsoe grave Willems raet,</l>
<l>Dat hi verwerf, in corter tijt,</l>
<l n="6,3200"> Datten coop wort ghescouden quijt,</l>
<l>Die hi dede, soe ic vore screef,</l>
<l>Jegen her Floreise, ende aldus bleef</l>
<l>Her Floreis weder, doe ic ghewach,</l>
<l>Heere van Mechelen, soe hi plach,</l>
<l n="6,3205"> Eer dat den coop was ghedaen,</l>
<l>Ja, vore deen helicht, wilt verstaen.</l>
<l>Dese heer Floreis Berthout, dit versta,</l>
<l>Hadde een dochter, die Sophia</l>
<l>Bi namen hiet, die hadde ghetrout</l>
<l n="6,3210"> Greve Otten sone Reinout</l>
<l>Van Gelre: dus es die helicht bleven,</l>
<l>Doen her Floreis liet sijn leven,</l>
<l>Van Mechelen, elc dit versinne,</l>
<l>Op dier dochter, die gravinne</l>
<l n="6,3215"> Van Gelre was, in lieghe u niet.</l>
<l>Hier na, te wetene, soe gheschiet,</l>
<l>Als men screef Ons Heeren jaer</l>
<l>Dusent drie hondert ende daer naer</l>
<l>Drie en dertich, dit wilt mercken,</l>
<l n="6,3220"> <pb n="114"/> Dat bisscop Adolph van der Mercken,</l>
<l>Bisscop van Ludeke, verstaet den fijn,</l>
<l>Bi rade der capittlen sijn,</l>
<l>Vercochte sijn helicht altemale,</l>
<l>Om honderd dusentich riale,</l>
<l n="6,3225"> Van Vlaendren grave Lodewike,</l>
<l>Met condicien properlike,</l>
<l>Daer inne bevorwaert ende ghedaen,</l>
<l>Dat greve Lodewijc sal ontfaen</l>
<l>Die helicht van Mechelen ghemeene</l>
<l n="6,3230"> Van der kerken van Ludicke te leene,</l>
<l>Ende dat hijt met vorwaerdicheiden</l>
<l>Nemmermeer en sal laten scheiden</l>
<l>Van Vlaenderen, sekerlike,</l>
<l>Ruerende van den keiserike,</l>
<l n="6,3235"> Ende dat Geeraertbergen ende Bornhem,</l>
<l>Dwelcke waren, ic seker ben,</l>
<l>Oude vergheten leen doe.</l>
<l>Der kerken van Ludicke horende toe,</l>
<l>Metter stat van Mechelen oec dan</l>
<l n="6,3240"> Te leene sal houden, ende worden man</l>
<l>Der kerken, soe die brieve der saken</l>
<l>Claerlijc mensie daeraf maken,</l>
<l>Des bisscops ende des greven mede.</l>
<l>Cort na dit, dat es waerhede,</l>
<l n="6,3245"> Cocht greve Lodewijc met penninghen sijn</l>
<l>Die ander helicht van Mechelijn</l>
<l>Jegen greven Reinoute, sijt seker das,</l>
<l>Van Gelre, die doen momboir was</l>
<l>Sier outster dochter, dat versinne,</l>
<l n="6,3250"> Die sint van Cleve was gravinne</l>
<l>Daer op die helicht, sijt des vroeder,</l>
<l>Van Mechelen van harer moeder</l>
<l>Haer was verstorven, dat versint:</l>
<l>Si was her Floreis Berthouts kint;</l>
<l n="6,3255"> <pb n="115"/> Want her Floreis die heere</l>
<l>Was deser maghet witheere.</l>
<l>Alst dus greve Lodewijc hadde volbrocht</l>
<l>Ende beide die helichten ghecocht</l>
<l>Van Mechelen, soe ghi hebt ghehoert,</l>
<l n="6,3260"> Heeft hi ghesonden rechtevort</l>
<l>Sijn procureurs, sonder verbeit,</l>
<l>Metten brieven des coeps vorseit,</l>
<l>In der stat van Mechelen. Tien stonden</l>
<l>Heeft die bisscop oec ghesonden</l>
<l n="6,3265"> Sijn procureurs, ende daer met</l>
<l>Die greve van Gelre, dat wet,</l>
<l>Die sine, als momboir, verstaet den fijn,</l>
<l>Van der oudster dochter sijn,</l>
<l>Om dien van Mechelen, dats waerhede,</l>
<l n="6,3270"> Quijtsceldinge te doene van haren eede,</l>
<l>Die si vortijds hadden ghedaen</l>
<l>Haren ouden heerscape, wilt verstaen,</l>
<l>Ende hen vort te versueken meere,</l>
<l>Dat si den greve voer haren here</l>
<l n="6,3275"> Ontfingen, ende hem hulde ende eit</l>
<l>Daden van ghetrouwicheit;</l>
<l>Op welc versuec die stat tier tijt</l>
<l>Van Mechelen begherde respijt,</l>
<l>Om hen te beraden, hoert mi ghewagen.</l>
<l n="6,3280"> Als dat die procureurs aensagen</l>
<l>Dat si niet meer ghecrigen en conden,</l>
<l>Scieden si van daer, tien stonden,</l>
<l>Int jaer vorseit, doe ic ghewach,</l>
<l>In julio den Xiiij<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach.</l>
<l n="6,3285"> <pb n="116"/> Om dat die stat, wilt mi verstaen,</l>
<l>Van Mechelen niet en wilde onfaen</l>
<l>Greve Lodewike, es hi te hant</l>
<l>Worden der stat viant,</l>
<l>Ende besette de palen van sinen lande,</l>
<l n="6,3290"> Dat hen gheenreleide provande</l>
<l>Toecomen en mochte, ende allet goet,</l>
<l>Dat die portren, des sijt vroet,</l>
<l>Van Mechelen hadden in sijn lant,</l>
<l>Daer sloegh hi alomme op die hant.</l>
<l n="6,3295"> Alst dier stad dus hardelec stoet</l>
<l>Van Mechelen, schicte si metter spoet</l>
<l>Aen hertoghe Janne met clagen groot:</l>
<l>Om hulpe ende troest te harer noot</l>
<l>Baden si met herten seere.</l>
<l n="6,3300"> In sinen rade vant die heere</l>
<l>Dat hi der stat, te haren vermane,</l>
<l>Sculdich ware bi te stane,</l>
<l>Niet allene, dat wilt verstaen,</l>
<l>Om den dienst, die si hem hadden ghedaen,</l>
<l n="6,3305"> Maer datter oec niet int openbare</l>
<l>Sijn recht inne ghelegen ware,</l>
<l>Mids dat men die helicht, wilt verstaen,</l>
<l>Van hem waer sculdich te leene tontfaen.</l>
<l>Ende aldus en hadde dien coop,</l>
<l n="6,3310"> Die grave Lodewijc dede, gheen beloop</l>
<l>Jegen Reinoute, soe ic seide vore,</l>
<l>Als sijnre dochter mombore;</l>
<l>Want hi ghesciede, si u bekent,</l>
<l>Sonder des hertogen consent,</l>
<l n="6,3315"> Soe was, na recht al ghemeen</l>
<l><pb n="117"/>Tshertogen behoef verbuert dat leen,</l>
<l>Ende den anderen coop, die hadde gedaen</l>
<l>Greve Lodewijc, dat wilt verstaen,</l>
<l>Jegen den bisscop, die meinde hi claer</l>
<l n="6,3320"> Te lossen; want hi die naeste waer</l>
<l>Na den rechte, ghemerct, des sijt ghewes,</l>
<l>Dat Mechelen uut Brabant comen es,</l>
<l>Ende al omme gelegen, aen elcken kant,</l>
<l>Binnen den palen van Brabant,</l>
<l n="6,3325"> Ende overmids, verstaet die worde,</l>
<l>Dat dander helicht hem toe hoerde,</l>
<l>Als overheere van der stede.</l>
<l>Oec meinde die hertoge mede,</l>
<l>Ende die stat beide ghelijc,</l>
<l n="6,3330"> Den coop, die greve Lodewijc</l>
<l>Voertijts jegen den bisscop dede,</l>
<l>En waer van gheenre werdichede;</l>
<l>Want hi niet gheschiet en waer</l>
<l>In sulker manieren als daer</l>
<l n="6,3335"> Toe behoefde, met corten worden,</l>
<l>Metten solempniteiten, die hoerden</l>
<l>Na den rechte daer toe, verstaet dat.</l>
<l>Dus es die hertoge ende die stat</l>
<l>Van Mechelen overcomen des</l>
<l n="6,3340"> Dat si malkandren, sijts ghewes,</l>
<l>Haer recht selen hulpen houden</l>
<l>Jegen alle diet weren wouden.</l>
<l>Als dit vernam grave Lodewijc</l>
<l>Heeft hi ghecregen den coninc rijc</l>
<l n="6,3345"> Van Beehem tsier hulpen, in goeder trouwe,</l>
<l>Coelne, Ludicke, Henegouwe,</l>
<l>Hollant, Zeelant, tsijnre vramen,</l>
<l>Gelre, Gulicke, Loen, ende Namen,</l>
<l><pb n="118"/>Ende her Janne van Beaumont,</l>
<l n="6,3350"> Brueder van Henegouwe, tier stont,</l>
<l>Den heere van Valkenborch, dit versta,</l>
<l>Heynsberghe, Voirne, et cetera.</l>
<l>Dese heeren, si u bekant,</l>
<l>Hilden besloten Brabant,</l>
<l n="6,3355"> Metten grave van Vlaendren, sonder wanc,</l>
<l>Den tijt van neghen maenden lanc.</l>
<l>Ten utersten bleven sijs samentlijc</l>
<l>In coninc Philips van Vranckerijc,</l>
<l>Die hem van der saken te hant</l>
<l n="6,3360"> Liet informeren. Na dat hi vant</l>
<l>Datter veele swaerheiden, tien tiden,</l>
<l>Inne lagen, te beiden siden,</l>
<l>Soe heeft hi, mids dien ondersceide,</l>
<l>Die stat van Mechelen tusscen beide</l>
<l n="6,3365"> In sinen handen genomen, tien stonden,</l>
<l>Ende heeft enen ridder daer ghesonden,</l>
<l>Heeren Fredericke van Pickengny</l>
<l>Die van sconincs wegen, seggic di,</l>
<l>Die stat verwaerde, dit es waer.</l>
<l n="6,3370"> Uut desen eest bleven dat noch aldaer</l>
<l>Die ammans knapen, hoert mi ghewagen,</l>
<l>Al noch die machuwe dragen.</l>
</div>
<div type="chapter"><head type="chapter">DIE SOENE TUSSCHEN HERTOGHE JANNE VAN BRABANT ENDE GRAVE LODEWICKE VAN VLAENDEREN, ENDE HOE SI DIE HEERLICHEIT VAN MECHELEN ONDERLINGE GHEDEILT HEBBEN. XXIX.</head>
<l>Daerna heeft die coninc saen</l>
<l>Van Vranckrijc sijn uutsprake gedaen,</l>
<l n="6,3375"> <pb n="119"/> Tusscen den hertoge, ter eenre sien,</l>
<l>Ende sinen weder partien,</l>
<l>Van allen ghescillen ende gerochten</l>
<l>Die tusschen henlieden wesen mochten,</l>
<l>In eeneger maten, groot ocht cleene,</l>
<l n="6,3380"> Sonder van Mechelen alleene,</l>
<l>Daer af dat hi die uutsprake helt</l>
<l>Al noch doe in sier ghewelt,</l>
<l>Om dat die sake was soe groot.</l>
<l>Met desen seggen, verstaet dat bloot,</l>
<l n="6,3385"> Des conincs, soe ghi hebt ghehoert,</l>
<l>Soe was dat verbont geschoert,</l>
<l>Dat grave Lodewijc daer te voren</l>
<l>Metten heeren hadde gesworen</l>
<l>Jegen den hertoge, verstaet die dinc.</l>
<l n="6,3390"> Mids dien dat die coninc</l>
<l>Mechelen in sinen handen helt,</l>
<l>Ende sijn uutsprake daeraf hadde verstelt,</l>
<l>Sijn beide die heeren, si u bekant,</l>
<l>Van Brabant ende van Vlaendren lant,</l>
<l n="6,3395"> Met malcanderen overcomen</l>
<l>Eenre soenen, hebbic vernomen,</l>
<l>In deser manieren properlijc:</l>
<l>Dat hertoge Jan greve Lodewijc,</l>
<l>Ende na hen, in allen dingen,</l>
<l n="6,3400"> Haer oeir ende nacomelingen,</l>
<l>Hertogen van Brabant tallen tiden,</l>
<l>Ende graven van Vlaendren, ten ander siden,</l>
<l>Vortaen, teeweliken dagen,</l>
<l>Half ende half selen dragen,</l>
<l n="6,3405"> Houden, besitten, onverscheiden,</l>
<l><pb n="120"/>Tstat van Mechelen, onder hen beiden,</l>
<l>Ghelijc die bisscop van Ludicke dede,</l>
<l>Ende tcappittel, ende oec mede</l>
<l>Joffrouwe Margriete, die dochter was</l>
<l n="6,3410"> Des greven van Gelre, als ic las,</l>
<l>Ende alsoet haer moeder, doe ic ghewach,</l>
<l>Vortijts oec te houdene plach,</l>
<l>Met vorwaerden overdragen</l>
<l>Dat die hertoge teewegen dagen</l>
<l n="6,3415"> Sijn helicht houden sal ende ontfaen</l>
<l>Van den graven van Vlaendren vort aen,</l>
<l>Te leenen, verstaet wel mijn scriven,</l>
<l>Entie graven van Vlaendren souden bliven</l>
<l>Van der selver helicht tallen stonden</l>
<l n="6,3420"> Man, ende met eede verbonden</l>
<l>Der kerken van Ludicke eewelijc;</l>
<l>Ende grave Lodewijc der ghelijc,</l>
<l>Sijn oeir ende nacomelingen,</l>
<l>Greven van Vlaendren, in waren dingen,</l>
<l n="6,3425"> Souden dat, wilt wel verstaen,</l>
<l>Haer helicht oec te leene ontfaen</l>
<l>Ende sweren hulde den hertoge coene</l>
<l>Van Brabant. Vort was in der soene</l>
<l>Besproken, tusscen die heeren vercoren,</l>
<l n="6,3430"> Dat met al haren toebehooren,</l>
<l>Die stat van Mechelen vore vercleert</l>
<l>Ewelijc soude sijn gheregeert</l>
<l>Van beide den heeren, ghenaempt hier vore,</l>
<l>Van hen ende van haren oeire</l>
<l n="6,3435"> Ende nacomelingen, verstaet dat,</l>
<l>Na de rechte der selver stat,</l>
<l>Vriheden ende privilegien claer;</l>
<l>Eenen scoutheethe soude men setten daer,</l>
<l>Van shertogen ende van sgraven wegen,</l>
<l n="6,3440"> Justicie ende recht daer te plegen,</l>
<l><pb n="121"/>Ende eenen rentmeester, die al</l>
<l>Vervalle renten inheffen sal.</l>
<l>Deen jaer soude, sonder letten,</l>
<l>Die greve enen schouthete setten,</l>
<l n="6,3445"> Ende die hertogen dander jaer.</l>
<l>Als deen den scouthete sette daer,</l>
<l>Soude die ander dan, mids dat,</l>
<l>Setten den rentmeester van der stat:</l>
<l>Ende alsoe van jare te jare.</l>
<l n="6,3450"> Soe wie van enegen van hen aldare</l>
<l>In officien worde gheset,</l>
<l>Die soude sweren, ongelet,</l>
<l>Op theilege evangelium houde,</l>
<l>Eer hi hem iet bewinden soude</l>
<l n="6,3455"> Sier officien, groot ocht smal,</l>
<l>Dat hi rechtverdichlijc dragen sal</l>
<l>Sinen dienst, ende profitelijc,</l>
<l>Voer beide die heeren samentlijc</l>
<l>Sonder vordeel te doene, in enegen keere,</l>
<l n="6,3460"> Den enen min, den anderen meere.</l>
<l>Ocht enich der heeren beduchte dat</l>
<l>Dat hem die schoutheet van der stat,</l>
<l>Ocht die rentmeester, teenegen dagen,</l>
<l>Hem in sijn ambacht hadde mesdragen,</l>
<l n="6,3465"> Soe sal hi daer af, slaet des rueck,</l>
<l>Mogen doen doen een besueck</l>
<l>Bi twee personen, hoert mijn verclaren,</l>
<l>Van den achten, die ghecoren waren.</l>
<l>In der selver soenen, hoerdic liden,</l>
<l n="6,3470"> Van den heeren in beiden siden,</l>
<l>Daer deen soude wesen ave</l>
<l><pb n="122"/>Van den hertoge, dander van den grave,</l>
<l>Ende die twee selen, sonder breken,</l>
<l>Daer af sentencie mogen uutspreken,</l>
<l n="6,3475"> Na de waerheit, die si daer af vinden;</l>
<l>Sijn sijs niet wijs hen tonderwinden</l>
<l>Bi hen allene, soe mogen sijt stellen,</l>
<l>Met rade harer sesse medegesellen;</l>
<l>Ja, ocht in de meeste partie</l>
<l n="6,3480"> Ghelijc vele in elcke sie;</l>
<l>Ende ocht bevonden worde, dat wet,</l>
<l>Schouthete, ocht rentmeester met,</l>
<l>Dat hi ghegeven hadde iet meere</l>
<l>Den eenen dan den anderen heere,</l>
<l n="6,3485"> Dat sal die ghene, diet heeft ontfaen,</l>
<l>Den anderen wederkeeren saen;</l>
<l>Entie beternisse eenpaerlijc</l>
<l>Selen beide die heeren deilen ghelijc.</l>
<l>Vort was overdragen, te waren,</l>
<l n="6,3490"> Die ghene die woenachtich waren</l>
<l>Te Blidenberghe, hoert mijn scriven,</l>
<l>Souden aen den grave bliven;</l>
<l>Die van Neckerspoele, ongelogen,</l>
<l>Souden sijn des hertogen.</l>
<l n="6,3495"> Noch was vorwaerde oec hier ave</l>
<l>Dat die hertoge, noch die grave,</l>
<l>Binnen Mechelen der stede,</l>
<l>Noch binnen der toebehoirten mede,</l>
<l>Gheen fortretse maken en souden,</l>
<l n="6,3500"> Ten ware dat sijt beiden wouden,</l>
<l>Ende consenteerdent samentlike,</l>
<l>Noch haer oeire derghelike,</l>
<l><pb n="123"/>Met vele meer andere pointen claer,</l>
<l>Die die heeren besegelden daer,</l>
<l n="6,3505"> Ende met hen die edle mede</l>
<l>Haers lants, ende oec die stede</l>
<l>Van Brabant, van Vlaendren, ter vaert.</l>
<l>Dit accort ghemaket waert</l>
<l>Te Denremonde, opten lesten dach</l>
<l n="6,3510"> Die in de maent van merte lach,</l>
<l>Int jaer Ons Heeren, sijts ghewesse,</l>
<l>Derthien hondert dertich ende sesse.</l>
</div>
<div type="chapter"><head type="chapter">HOE HERTOGE JAN VAN BRABANT ALLET RECHT ENDE GHEDEILTE, DAT DIE GREVE IN MECHELEN HADDE, JEGEN HEM COCHTE, ENDE HOE DIE PAUS DIE EEDE QUIJT SCHOUT, ENDE DAERMEDE DISPENSEERDE. XXX.</head>
<l>Als dus die heeren vereenicht sijn,</l>
<l>Hielden sijt dus, eenen termijn,</l>
<l n="6,3515"> Onder hem beiden, al te samen;</l>
<l>Mer namaels dat si overquamen</l>
<l>Dat hertoge Jan van Brabant,</l>
<l>De helicht, dat si u bekant,</l>
<l>Soude mogen lossen sekerlike</l>
<l n="6,3520"> Aen den grave Lodewike,</l>
<l>Ende quiten met eenre sommen juist</l>
<l>Van v<hi rend='sup'>c</hi> ende lxxxvj duist</l>
<l>Gulden penningen, gheheeten riale,</l>
<l><pb n="124"/>Met vorwarden, verstaet dit wale,</l>
<l n="6,3525"> Dat hertoge Jan te sijnre cost</l>
<l>Werven soude dat worde ghelost,</l>
<l>Aen den paus, met besceede,</l>
<l>Die greve Lodewijc van den eede</l>
<l>Die hi wilen, soe ghi hebt verstaen,</l>
<l n="6,3530"> Der kerken van Ludicke hadde gedaen,</l>
<l>Daer hi swoer, met dieren eiden,</l>
<l>Mechelen nemmermeer te scheiden</l>
<l>Van Vlaendren, soe ict hebbe vernomen.</l>
<l>Als si dus waren overcomen,</l>
<l n="6,3535"> Ende hertoge Jan, die wise heere,</l>
<l>Vore die summe, ghenoemet eere,</l>
<l>Te sekeren dagen, dat ghijt wet,</l>
<l>Ghisele ende borgen hadde gheset</l>
<l>Den grave van Vlaendren, dede die heere</l>
<l n="6,3540"> Aen den paus arbeiden seere</l>
<l>Om absolucie, wilt verstaen,</l>
<l>Van den eede, die ghedaen</l>
<l>Greve Lodewijc hadde daer te voren.</l>
<l>Als die bisscop ende die kerke dat horen</l>
<l n="6,3545"> Van Ludeke, vervolghden si daer jegen,</l>
<l>Ende hebben, met someger hulpen, gecregen</l>
<l>Van cardinalen, hoerdic verclaren,</l>
<l>Die archediaken te Ludicke waren,</l>
<l>Dat die hertoge niet ghewerven en conde</l>
<l n="6,3550"> Die absolutie, te dier stonde.</l>
<l>Dus viel die hertoge sekerlijc</l>
<l>Aen den coninc van Vrancrijc,</l>
<l>Die hem gheloefde, met trouwen fijn,</l>
<l>Met allen wegen, die mogelijc sijn,</l>
<l n="6,3555"> Dat hi hem sal verwerven tgone,</l>
<l><pb n="125"/>Dat hi, ocht Heinric sijn sone,</l>
<l>Over hebben sullen los ende vri</l>
<l>Allet recht dat, verre ocht bi,</l>
<l>Greve Lodewijc hadde, weder of vort,</l>
<l n="6,3560"> In Mechelen, metter toehehoert.</l>
<l>Om dese gheloften te volbringen</l>
<l>Heeft coninc Philips, verstaet die dingen,</l>
<l>Sijn notabel ambassiaet ghesent</l>
<l>Aen den VI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> paus Clement,</l>
<l n="6,3565"> Die daer worven, te tien stonden,</l>
<l>Dat die paus sijn bullen heeft gesonden</l>
<l>Aen drie bisscoppen, des sijt wijs,</l>
<l>Lauwen, Terwane ende Parijs,</l>
<l>Bevelende hen ernstelijc in dien,</l>
<l n="6,3570"> Dat si, of die twee van ,</l>
<l>Den bisscop van Ludicke daden daghen</l>
<l>Voer hen, dus hoerdic ghewagen,</l>
<l>Ende anderen, dien de sake aen ginc,</l>
<l>Ende informatie van der dinc,</l>
<l n="6,3575"> Volcomelijc namen, te dien stonden;</l>
<l>Ende waert alsoe dat sijt bevonden</l>
<l>Soe hem ghedaen was te verstane,</l>
<l>Van sconincs wegen, dat si vort ane,</l>
<l>Van des stoels wegen van Rome</l>
<l n="6,3580"> Met greve Lodewike (dit ghome!)</l>
<l>Soe verre als hijt versueken dede,</l>
<l>Dispenseren souden daer mede,</l>
<l>Ende hem orlof gheven slecht,</l>
<l>Dat hi die heerlijcheit ende trecht,</l>
<l n="6,3585"> Dat hi hadde, weder ende vort,</l>
<l>Te Mechelen, metter toebehoert,</l>
<l><pb n="126"/>Soude mogen opdragen ter vaerde</l>
<l>Met wat titule hi beghaerde,</l>
<l>Heinrike, den outsten sone vaillant</l>
<l n="6,3590"> Hertoge Jans van Brabant,</l>
<l>Om die heerlijcheit ende trecht</l>
<l>Bi hem ghehouden te wesen echt,</l>
<l>Voer hem ende sijn nacomelingen,</l>
<l>Hertogen van Brabant, in allen dingen,</l>
<l n="6,3595"> Die te besitten paisselike,</l>
<l>Ende te ghebruken eewelike.</l>
<l>Dese bulle wort ghegeven dus </l>
<l>TAvenjoen opte vijste ydus</l>
<l>Van februario, dit was waer,</l>
<l n="6,3600"> In paus Clements iiij<hi rend='sup'>e</hi> jaer</l>
<l>Int jaer Ons Heeren, soe ic u scrive,</l>
<l>Dertien hondert veertich ende vive,</l>
<l>Als men mocht tellen, doe ic gewach,</l>
<l>In februario den negenden dach.</l>
<l n="6,3605"> Dese iij bisscoppen, voreghenant,</l>
<l>Hebben doen dagen al te hant</l>
<l>Bisscop Ingelbrechte, dats waerhede,</l>
<l>Den deken ende tcapittel mede</l>
<l>Van Ludicke, dat der ic u orconden,</l>
<l n="6,3610"> Die welke daer hebben gesonden</l>
<l>Drie canonicke, wilt verstaen,</l>
<l>Met hen eenen capelaen</l>
<l>Van der kerken van Ludicke, tswaer:</l>
<l>Dese quamen, dat was waer,</l>
<l n="6,3615"> Ten daghe, die hem gheteekent was</l>
<l><pb n="127"/>In de kerke van Louwen, sijt seker das,</l>
<l>Voer die bisscoppen, in trouwen,</l>
<l>Van Parijs ende van Louwen,</l>
<l>Ende daer heeft heer Jan van Riemen</l>
<l n="6,3620"> Van sijns heeren wegen sniemen</l>
<l>Versocht te siene altemale</l>
<l>Haer bullen, haer brieven principale</l>
<l>Van commissien, ende die copie</l>
<l>Daer jegen te collacioneerne, die</l>
<l n="6,3625"> Sinen heeren overghesonden was.</l>
<l>Beide die bisscoppe, sijt seker das,</l>
<l>Hebbent hem lichtelijc doen ghescien.</l>
<l>Die selve her Jan versocht na dien</l>
<l>Te hebbene enen langen termijn,</l>
<l n="6,3630"> Te beradene met den heeren sijn.</l>
<l>Daer jeghen wort, onghecesseert,</l>
<l>Van sconincs wegen ghealegeert</l>
<l>Dat dat niet sculdich te sine en waer,</l>
<l>Bi vele scoender redenen claer;</l>
<l n="6,3635"> Want int vertrec sunderlinge</l>
<l>Alsoe grote sorge hinghe</l>
<l>Van orlogen, van twiste swaer,</l>
<l>Die daer risen mochte naer,</l>
<l>Soe dat die bisscoppen, soe mi docht,</l>
<l n="6,3640"> Van sconincs wegen worden versocht</l>
<l>Metter informacien, sonder sparen,</l>
<l>Na tbegrip der bulle, vort te varen,</l>
<l>Die hen die paus hadde ghesandt.</l>
<l>Dus hebben die bisscoppe te hant</l>
<l n="6,3645"> Informacien ghedaen rechtvort,</l>
<l>Ende vele ghetugen daer ghehoert,</l>
<l>Opte pointen ende articulen</l>
<l>Begrepen in harer commissien,</l>
<l><pb n="128"/>Bi den welken si vonden ter waerhede</l>
<l n="6,3650"> Dat darticulen, ende die pointen mede,</l>
<l>Die de coninc van desen dingen</l>
<l>Den paus hadde doen bi bringen,</l>
<l>Waerechtich waren, ende dat si</l>
<l>Den greve van Vlaendren wel daer bi</l>
<l n="6,3655"> Volcomelijc mochten absolveren,</l>
<l>Ende metten eede dispenseeren.</l>
<l>Als dit aldus was ghedaen</l>
<l>En wilde die greve niet, wilt verstaen,</l>
<l>Die dispensacie begheeren;</l>
<l n="6,3660"> Ende alsoe verhielden die heeren</l>
<l>Vort te vaerne, tien stonden.</l>
<l>Dus heeft anderwerf ghesonden</l>
<l>Die coninc, dat si u bekent,</l>
<l>Aen den vorseiden paus Clement,</l>
<l n="6,3665"> Ende alsoe vele gheworven daer</l>
<l>Dattie paus screef daer naer</l>
<l>Aen die bisscoppen, sonder sparen,</l>
<l>Dat si souden vort varen</l>
<l>Metten dispensacien, ter vaerde,</l>
<l n="6,3670"> Al waert soe dats niet en beghaerde</l>
<l>Die grave van Vlaendren, noch en versochte,</l>
<l>Op dat wettelijc gheproeft sijn mochte</l>
<l>Bi sgraven lettren, si u bekent,</l>
<l>Dat gheweest hadde sijn consent,</l>
<l n="6,3675"> Dat verwerven was ghedaen</l>
<l>Der dispensacien, wilt verstaen.</l>
<l>Ende na dien, sijt seker das,</l>
<l>Dat wettelijc dat ghethoent was</l>
<l>Bi sgraven brieven, ende anders met,</l>
<l n="6,3680"> Soe hebben si, al onghelet,</l>
<l>In den name des stoels van Rome</l>
<l><pb n="129"/>Ghedispenseert, elc hier op ghoeme,</l>
<l>Niet wederstaende den eeden</l>
<l>Als van Mechelen niet te scheeden</l>
<l n="6,3685"> Van Vlaenderen, nu noch echt,</l>
<l>Die heerlijcheit ende allet recht,</l>
<l>Dat hi hadde, weder ende vort,</l>
<l>In Mechelen metter toebehoert,</l>
<l>Met sulken titule als hem goet dochte,</l>
<l n="6,3690"> Dat hi dat over geven mochte</l>
<l>Heinricke, den oudsten sone vri</l>
<l>Hertogen Jans, alsoe dat hi,</l>
<l>Ende alle sijn nacomelingen,</l>
<l>Mechelen, sonder weder dringen,</l>
<l n="6,3695"> Besitten soude, si u bekant;</l>
<l>Ende alle hertogen van Brabant,</l>
<l>Vortaen, teeweliken dagen.</l>
<l>Dese dispensatie, hoerdic ghewagen,</l>
<l>Ghesciede te Louwen in de stede,</l>
<l n="6,3700"> Int jaer Ons Heeren, dats waerhede,</l>
<l>XIII<hi rend='sup'>c</hi> XLVI, doe ic ghewach,</l>
<l>In junio den xxix<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach.</l>
</div>
<div type="chapter"><head type="chapter">HOE GREVE LODEWIJC VAN VLAENDEREN DOOT BLEEF. XXXI.</head>
<l>Int selve jaer, hoert wat ic sage,</l>
<l>In oeghst xxvj<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> daghe,</l>
<l n="6,3705"> Street coninc Philips, si u verclaert,</l>
<l><pb n="130"/>Jegen den coninc Eduwaert</l>
<l>Van Ingelant, welcken strijt</l>
<l>Coninc Philips verloes tier tijt,</l>
<l>Van Vranckerike, die edel heere,</l>
<l n="6,3710"> Dat hi wel mocht clagen seere;</l>
<l>Want van sier siden bleef daer doot</l>
<l>Menich edel heere groot.</l>
<l>Daer bleef verslagen die edel man</l>
<l>Van Beehem die blinde coninc Jan,</l>
<l n="6,3715"> Die greve van Alensoen jammerlijc,</l>
<l>Des conincs broeder van Vranckrijc,</l>
<l>Ende die hertoghe van Lottringen,</l>
<l>Greve Lodewijc, verstaet die dingen,</l>
<l>Van Vlaenderen die edel heere,</l>
<l n="6,3720"> Die greve van Bloys, ende veel meere</l>
<l>Grote andre edele heeren,</l>
<l>Die daer in den stride weren.</l>
</div>
<div type="chapter"><head type="chapter">HOE BI ORDENANCIEN DES CONINCS VAN VRANCKERIJCKE GREVE LODEWIJC VAN VLAENDREN, DE JONGHE, DIE STAT VAN MECHELEN OPGHEDREGEN HEEFT HEINRIKE VAN LIMBORCH, HERTOGHE JANS SONE VAN BRABANT. XXXII.</head>
<l>Als greve Lodewijc vorscreven</l>
<l>In den strijt dus doot was bleven,</l>
<l n="6,3725"> Liet hi na hem eenen sone:</l>
<l>Lodewijc hiet oec die ghone.</l>
<l>Met desen sone Lodewijc</l>
<l>Overquam die coninc van Vranckerijc</l>
<l>Dat hi, om sekere (wilt mi verstaen)</l>
<l n="6,3730"> Recompensacie, die hem ghedaen</l>
<l>Die coninc heeft, ende bekent,</l>
<l>Soe dats die grave wel was content,</l>
<l><pb n="131"/>Mids welken hi heeft willichlike</l>
<l>Op ghedragen Heinrike,</l>
<l n="6,3735"> Hertoge Jans outste sone,</l>
<l>Alle trecht dat hadde die ghone</l>
<l>In de stat van Mechelen te voren,</l>
<l>Met allen haren toebehoren,</l>
<l>Los, vri ende quijt van al,</l>
<l n="6,3740"> Om dat te behouden, groot ende smal,</l>
<l>Ende te ghebruken vastelike</l>
<l>Vort allen dagen eewelike,</l>
<l>Voer hem, sijn oeir, in allen dingen,</l>
<l>Ende sinen nacomelingen,</l>
<l n="6,3745"> Van Brabant sijnde hertoge hoghe,</l>
<l>Sonder dat die vorseide hertoghe</l>
<l>Jan, ocht Heinric sijn sone,</l>
<l>Ocht enighe andre persone,</l>
<l>Enichsins sullen ghehouden wesen</l>
<l n="6,3750"> Te betalene, hoert mi lesen,</l>
<l>Den grave Lodewijc tenegen male</l>
<l>Die lxxxvj dusent riale</l>
<l>Ende vijf hondert, verstaet die dinge,</l>
<l>Oft enighe andre penninge;</l>
<l n="6,3755"> Ende desghelijcs, verstaet den fijn,</l>
<l>Sal Heinric onghehouden sijn</l>
<l>Manschap te doene (hout u daer an!)</l>
<l>Den grave, ocht enigen man</l>
<l>Dan den bisscop van Ludeke, wilt mercken,</l>
<l n="6,3760"> In den name van sijnre kercken,</l>
<l>In sulker formen ende manieren</l>
<l>Als die mechelsche princieren</l>
<l>Van outs dat sijn ghewoen te doene.</l>
<l>Die coninc gheloefde den hertoge coene</l>
<l n="6,3765"> Van Brabant, ende Heinrike sinen sone,</l>
<l>Haren oeire, ende alle die ghone</l>
<l>Die na hem heeren souden wesen,</l>
<l><pb n="132"/>Van allen costen, die si van desen</l>
<l>Crigen mochten, lude oft stille,</l>
<l n="6,3770"> Om deser translacien wille,</l>
<l>Te bescudden, te hueden, eewelijc,</l>
<l>Ende quijt te houden paisselijc,</l>
<l>Jegen enen yegeliken,</l>
<l>Ghelijc dese pointen volcomeliken</l>
<l n="6,3775"> Sijn begrepen in sconincs brieve,</l>
<l>Die hi daer af gaf met lieve,</l>
<l>Ende besegelde, als heere courtoys,</l>
<l>Te sente Quintijns, in Vermendoys</l>
<l>Ghegeven in Ons Heeren jaer</l>
<l n="6,3780"> XIII<hi rend='sup'>c</hi> XLVII, dats waer,</l>
<l>In de maent van junio</l>
<l>Ghescieden al dese dinc alsoe.</l>
<l>Dit achtervolgende eenpaerlijc,</l>
<l>Heeft van Vlaendren greve Lodewijc</l>
<l n="6,3785"> Oec selve sijn brieve hier af gegeven,</l>
<l>In deser manieren in walsche gescreven,</l>
<l>Beghinnende aldus, doe ic u cont:</l>
<l>"A tous ceaux qui ces pr&#x00E9;sentes lettres verront."</l>
</div>
<div type="chapter"><head type="chapter">HOE MECHELEN WEDER AEN DEN GREVE VAN VLAENDREN COMEN ES. XXXIII.</head>
<l>Dus es Mechelen, soet es voerscreven,</l>
<l n="6,3790"> Aen Brabant comen, ende daer aen bleven</l>
<l>Alsoe lange als die hertoge Jan</l>
<l>Van Brabant leefde, dedel man,</l>
<l>Paysselijc ende vredelijc;</l>
<l>Oec was te vreden greve Lodewijc,</l>
<l n="6,3795"> <pb n="133"/> Ende nam te wive, si u bekant,</l>
<l>Magrieten, die dochter van Brabant</l>
<l>Hertogen Jans des vromen heeren.</l>
<l>Dus bleven in peise ende in eeren</l>
<l>Beide dese heeren, hout u daer an,</l>
<l n="6,3800"> Soe lange als leefde hertoge Jan;</l>
<l>Mer na de doot van den heere</l>
<l>Hertoge Jan, greve Lodewijcs swere,</l>
<l>Heeft greve Lodewijc ongecesseert</l>
<l>Van sijnre vrouwen wegen begeert</l>
<l n="6,3805"> Aen den hertoge Wencelijn,</l>
<l>Ende aen Johannen, der vrouwen sijn,</l>
<l>Susterghedeilte uut Brabant,</l>
<l>Uutnemende groot; ende want</l>
<l>Hertoge Wencelijn vorscreven</l>
<l n="6,3810"> Hem die niet en wilde geven,</l>
<l>Sulc alst den greve goet docht wesen,</l>
<l>Es een orloge gheresen</l>
<l>Tusscen die heeren altehande,</l>
<l>Ende harer beider lande.</l>
<l n="6,3815"> Ende hoe wel dat hadde ghesworen</l>
<l>De stat van Mechelen, daer te voren,</l>
<l>Trouwe ende hulde, soet es bekant,</l>
<l>Vrou Johannen van Brabant,</l>
<l>Ende hertoge Wenceline oec meere</l>
<l n="6,3820"> Ontfaen over vrouwe ende heere,</l>
<l>Ghelijc ende alsoe als deden</l>
<l>Van Brabant alle die ander steden,</l>
<l>Sijn si daer na, sonder slach ocht stoot,</l>
<l><pb n="134"/>Sonder beleggen, ocht enegen noot,</l>
<l n="6,3825"> Greve Lodewike in handen gegaen.</l>
<l>Ghehult, ghesworen, jonstelijc ontfaen</l>
<l>Over haren gherechten heere,</l>
<l>Sonder middel, in enegen keere,</l>
<l>Dan mids den rechte, alsoe mi dochte,</l>
<l n="6,3830"> Dat hi daer toe hebben mochte</l>
<l>Mids den beleenen des bisscoppen</l>
<l>Van Ludicke, ende der cappittelen.</l>
<l>Om des ontfancs wille, vore vercleert,</l>
<l>Heeft die greve gheconfirmeert</l>
<l n="6,3835"> Der stat van Mechelen, onghehercht,</l>
<l>Van haveren, vissche, van soute die merct,</l>
<l>Ende alderhande vlot, daer met</l>
<l>Sal bliven te Mechelen ongelet</l>
<l>Van hem, oft enegen andren heeren,</l>
<l n="6,3840"> Sonder letsel, wie si weeren,</l>
<l>(Behoudelec den rechte sijn,</l>
<l>Entie porters van Mechelijn)</l>
<l>In den stroem sullen varen, doe ic ghewach,</l>
<l>Voer Antwerpen, sonder opslach.</l>
<l n="6,3845"> Noch heeft hi hem belovet wel,</l>
<l>Ocht enich heere, of iemant el</l>
<l>Orloge beriede, ocht dade ghescien</l>
<l>Scade, uut ocsuine van dien,</l>
<l>Dat si hem comen waren in hant,</l>
<l n="6,3850"> Hulde ghesworen, voer heere bekant,</l>
<l>Dat hise, met al sier macht voer al</l>
<l><pb n="135"/>Daer af behoeden, bescermen sal,</l>
<l>Ende daer af ontheffen, vore ende na,</l>
<l>Van allen scaden et cetera,</l>
<l n="6,3855"> Ghelijc dit met meer pointen, tswaer,</l>
<l>Uten brieven mach bliken claer,</l>
<l>Die hem greve Lodewijc vorscreven</l>
<l>Te Mechelen verleent heeft ende ghegeven</l>
<l>In de maent van oeghste xx dage,</l>
<l n="6,3860"> Int jaer Ons Heeren, soe ic ghewage,</l>
<l>Als tjaer Ons Heeren stont besondert</l>
<l>LVI ende derthien hondert.</l>
<l>Dus heeft greve Lodewijc, tsier vromen,</l>
<l>Mechelen in sier hant ghenomen,</l>
<l n="6,3865"> Als tsinen behoef alghemeene,</l>
<l>Uten titule van den verleene</l>
<l>Der kerken van Ludicke, soe ic vermaende,</l>
<l>Daer inne niet wederstaende</l>
<l>Alle des, sijt seker das,</l>
<l n="6,3870"> Daer sint toe gheschiet was,</l>
<l>Alsoe dat boven es vercleert,</l>
<l>Ende hevet aldus te hem weert</l>
<l>Behouden puerlijc voer hem,</l>
<l>Tot dat die hertoge Willem</l>
<l n="6,3875"> Van Henegouwe, si u bekant,</l>
<l>Van Hollant ende van Zeelant,</l>
<l>Sijn seggen uutsprac, verstaet den fijn,</l>
<l>Tusscen den hertoge Wencelijn</l>
<l>Ende greve Lodewike, soe ghi voren</l>
<l n="6,3880"> Claerlijc hebt mogen horen,</l>
<l>Daer hi Mechelen, groot ende smal,</l>
<l>Metter toebehoerten al,</l>
<l><pb n="136"/>Den greve toe sprac, lude ende stille,</l>
<l>Niet om enichs rechts wille,</l>
<l n="6,3885"> Dat hire toe hadde, wilt verstaen,</l>
<l>Mer voer den cost bi hem gedaen</l>
<l>In sinen vorseiden orlogen,</l>
<l>Alsoe ghi voere hebt hoeren mogen.</l>
</div>
<div type="chapter"><head type="chapter">HOE GREVE WILLEM VAN HENEGOUWE, NA DAT HI SIJN UUTSPRAKE GEDAEN HADDE TUSSCHEN DEN HERTOGHE VAN BRABANT ENDE DEN GREVE VAN VLAENDREN, UUTSINNICH WERT. XXXIV.</head>
<l>Ghi selt weten allegader</l>
<l n="6,3890"> Dat dese greve Willems oudervader</l>
<l>Den derden Janne van Brabant</l>
<l>In sier joncheit dede swaren pant,</l>
<l>Ende thoende hem, in allen sinne,</l>
<l>Onvriesscap ende onminne.</l>
<l n="6,3895"> Dese greve Willem, die ghone,</l>
<l>Hadde een dochter ende eenen sone:</l>
<l>Die sone hiet Willem, si u bekant,</l>
<l>Die vrou Johannen van Brabant</l>
<l>Hadde ghetrout tenen wive:</l>
<l n="6,3900"> Dese schiet jonc van den live,</l>
<l>Sonder oeir: in ene wighe groot</l>
<l>Bleef hi voer die Vriesen doot.</l>
<l>Der dochter gaf hi mogentlike,</l>
<l>Van Beyeren coninc Lodewike,</l>
<l n="6,3905"> Die des hertogen brueder was</l>
<l>Van Beyeren, alsoe ic las,</l>
<l>Ende dese selve Lodewijc,</l>
<l><pb n="137"/>Na den goeden keiser Heinrijc</l>
<l>Van den coervorsten ghemeene,</l>
<l n="6,3910"> Sonder den bisscop van Coelne allene,</l>
<l>Wort hi ghecoren eendrachtelike</l>
<l>Coninc van Rome. Dese heere rike</l>
<l>Hadde, dat si u bekant,</l>
<l>Van der dochter van Hollant</l>
<l n="6,3915"> Drie sonen, Willem, Otte, Aelbrecht,</l>
<l>Ende doen die doot in hare plecht</l>
<l>Den ouden greve Willem dede,</l>
<l>Ende sinen sone oec mede,</l>
<l>Greve Willeme, daer ic u af screef,</l>
<l n="6,3920"> Die doot vore die Vriesen bleef,</l>
<l>Doen quam van Henegouwe dlant</l>
<l>Ende Hollant, ende Zeelant,</l>
<l>Op Willeme, coninc Lodewijcs sone,</l>
<l>Den outsten, ende al dat ghone</l>
<l n="6,3925"> Es hem van sijnre moeder verstorven,</l>
<l>Ende den titel heeft hi verworven</l>
<l>Van Beyeren, van sijns vader side,</l>
<l>Ende dlant van Beyeren tien tide</l>
<l>Bleef op Otten, sinen broeder.</l>
<l n="6,3930"> Dese greve Willem, des sijt vroeder,</l>
<l>Was dierste greve van Hollant,</l>
<l>Die hertoge van Beyeren was ghenant.</l>
<l>Cort na dat hi hadde ghedaen</l>
<l>Sijn seggen, soe wort hi bestaen,</l>
<l n="6,3935"> Ende metter hant Gods gheslagen,</l>
<l>Dat hem te swaer was te dragen,</l>
<l>Ende gheplaeght met swaren twiste,</l>
<l>Dat hi alle sier sinne miste,</l>
<l><pb n="138"/>Ende Aelbrecht, sijn jonger broeder,</l>
<l n="6,3940"> Deden vaen, want hi was vroeder,</l>
<l>Ende hielten ghevaen op den slote</l>
<l>Te Keinoit, daer hi in riote</l>
<l>Buten sinnen bleef, al sijn leven;</l>
<l>Ende Aelbrecht heeft opgheheven</l>
<l n="6,3945"> Den titel van Beyeren, ende tdlant</l>
<l>Van Vriesen, Hollant ende Zeelant,</l>
<l>Ende heeften sijn leven lanc ghehouwen,</l>
<l>Als eenen vogel in der couwen.</l>
<l>Niet al te wel en der ic sagen</l>
<l n="6,3950"> Welc die sake was deser plagen:</l>
<l>Ic beveelt der verborghenheit</l>
<l>Des vader, in der eewicheit;</l>
<l>Maer die ghemeen fame seght bloot,</l>
<l>Mids dat donredelicheit was soe groot,</l>
<l n="6,3955"> Die hi hantheerde, int seggen sijn,</l>
<l>Aen den hertoge Wencelijn,</l>
<l>Soe sant hem God toe die plage,</l>
<l>Die hem duerde alle sijn dage.</l>
</div>
<div type="chapter"><head type="chapter">DIT SIJN V POINTEN WAEROM GOD DIE MENSCHEN PLAEGHT. XXXV.</head>
<l>Op dat si hem niet en souden verheffen,</l>
<l n="6,3960"> Die de gracie Gods beseffen,</l>
<l>Ende hi sijn gaven heeft ghegeven</l>
<l>Boven anderen menschen die leven,</l>
<l>Plaeght hise bi wilen, na sinen eesch,</l>
<l><pb n="139"/>Metter ruergaerden des vleesch,</l>
<l n="6,3965"> Alsoe als gheplaeght was dan</l>
<l>Sinte Pauwels, die heilige man.</l>
<l>Die ander sake der plagen behoeft,</l>
<l>Op dat die mensche worde gheproeft</l>
<l>Te suverder ten Gods ghebode:</l>
<l n="6,3970"> Aldus was Job gheplaeght van Gode.</l>
<l>Ten derden mael plaeght God den mensce</l>
<l>Op dat hi, na sinen wensche,</l>
<l>Daer bi te bat gheloeft mach werden</l>
<l>Van den menschen, op der erden.</l>
<l n="6,3975"> Ende plaeght God den mensche in desen</l>
<l>Als die blent gheboren wesen,</l>
<l>Des haer ouders, in gheenen weghen,</l>
<l>Noch si voer Gode scout en cregen;</l>
<l>Maer dewangelium spreect int fijn,</l>
<l n="6,3980"> Om dat God daer af gheloeft wilt sijn</l>
<l>Van anderen, die haer kinder sagen,</l>
<l>Ende hen behuedt van sulker plagen.</l>
<l>Ten vierden mael laet God gheschien</l>
<l>Die plagen, ende dats mids dien</l>
<l n="6,3985"> Die ontellike quade mesdaet,</l>
<l>Die dagelics die mensce begaet</l>
<l>Te dien einde, dat hi voertaen</l>
<l>Der quaetheit soude afstaen,</l>
<l>Ende suver worden, ende ghevaeght.</l>
<l n="6,3990"> Alsoe wart Maria geplaeght,</l>
<l>Moyses suster, ende desghelijc</l>
<l>Vele andere kerstene op erterijc.</l>
<l>Ten V<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> wort die mensch gheplaeght</l>
<l>Om dat hi hem jegen Gode mesdraeght,</l>
<l n="6,3995"> Mids sijnre quaetheit versteindelike,</l>
<l><pb n="140"/>Alsoe dat hi sal eewelike</l>
<l>Gheplaeght bliven, sonder begeven,</l>
<l>Beide hier ende na dit leven;</l>
<l>Ende alsoe was Herodes,</l>
<l n="6,4000"> Datan, Abiron, des sijts ghewes,</l>
<l>Ende oec die Sodomiten</l>
<l>Gheplaeght, ende noch vele heriten:</l>
<l>Die alle plaeghde Ons Heere God,</l>
<l>Om dat si braken sijn ghebod.</l>
<l n="6,4005"> Maer waerom, ocht om dwelc van desen</l>
<l>Viven dat gheplaeght mocht wesen</l>
<l>Van Hollant die vorseide grave,</l>
<l>Daer canic qualec gheseggen ave;</l>
<l>Dat weet Ons Heere God allene:</l>
<l n="6,4010"> Hem en es gheen dinc, groot noch cleene,</l>
<l>Verborgen; hoe dat wort ghedaen,</l>
<l>Het moet voer hem te rechte staen,</l>
<l>Eest goet, of quaet, eest licht, of swaer.</l>
<l>Eest heimelijc, ocht openbaer.</l>
<l n="6,4015"> Ende niet allene en es hem cont</l>
<l>Twerc van buten, maer den gront</l>
<l>Der meiningen es hem opghedaen,</l>
<l>Als of ment in een boec sage staen.</l>
<l>Dus en es voer hem niet verborgen.</l>
<l n="6,4020"> Iegelijc wille hem dan besorgen</l>
<l>Dat hi si op den lesten dach</l>
<l>Bereet te geldene sijn ghelach.</l>
<l>Heeft greve Willem welghedaen,</l>
<l>Soe sal his goeden loen ontfaen,</l>
<l n="6,4025"> Int seggen ende in de handelingen,</l>
<l>Die hi hadde van desen dingen.</l>
<l><pb n="141"/>Hier soe latic van hem bliven,</l>
<l>Sonder meer van hem te scriven,</l>
<l>Ende sal u vort condigen dat,</l>
<l n="6,4030"> Hoe met Antwerpen, der stat,</l>
<l>Grave Lodewijc heeft omghegaen,</l>
<l>Na dat dit segghen was ghedaen.</l>
</div>
<div type="chapter"><head type="chapter">HOE DIE TWEESTE HERTOGE JAN VAN BRABANT VERLEENDE DER STAT VAN MECHELEN DE MERCTEN VAN SOUTE, VAN VISCHE, ENDE VAN HAVEREN. XXXVI.</head>
<l>Om dat men sal sijn te binnen,</l>
<l>Ende den rechten oerspronc kinnen,</l>
<l n="6,4035"> Soe seldi weten, alghemeen,</l>
<l>Dat int jaer XIII<hi rend='sup'>c</hi> ende een</l>
<l>Die bisscop van Ludeke opdroegh,</l>
<l>Met wille ende met ghevoech,</l>
<l>Van Brabant den anderen hertoge Jan,</l>
<l n="6,4040"> Alle dat recht dat hi an</l>
<l>Mechelen hadde alghemeene,</l>
<l>Met alle den rechte, groot ende cleene:</l>
<l>Dus heeft hi Mechelen ontfaen,</l>
<l>Ende die stat heeft hem ghedaen</l>
<l n="6,4045"> Hulde ende eet, met groter eere,</l>
<l>Ende ontfangen over heere.</l>
<l>Ten tiden, doen gheschiede dat,</l>
<l>Gaf die hertoge der selver stat</l>
<l>Vele pointen, ende articulen mede,</l>
<l n="6,4050"> Van rechte, met vorwaerdichede,</l>
<l>Met condicien ondersproken claer.</l>
<l>Onder al ander pointen aldaer</l>
<l>Heeft hi hen gegeven ende ghesterct</l>
<l>Van vissche, van haveren, van soute die merct,</l>
<l n="6,4055"> <pb n="142"/> Dat die te Mechelen soude sijn gheset,</l>
<l>Ende alderhande vlot onghelet</l>
<l>Varen soude, vlieten ende keeren,</l>
<l>Sonder belet van allen heeren;</l>
<l>Behoudelic in allen dinghe</l>
<l n="6,4060"> Sinen rechte sunderlinghe.</l>
<l>Ende hier af gaf hi der steden</l>
<l>Seghel ende brieve, ende heeft gebeden</l>
<l>Sinen magen, groot ende cleine,</l>
<l>Ende sinen steden, int ghemeine,</l>
<l n="6,4065"> Loven, Bruessel, Nivele, Thienen,</l>
<l>Bossche, Leeuwe, die hem dienen,</l>
<l>Dat si dit, te sijnre bede,</l>
<l>Met hem besegelen wouden mede,</l>
<l>Dwelcke die steden, die vorschreven staen,</l>
<l n="6,4070"> Te sijnre beden hebben ghedaen,</l>
<l>In oirconde der waerheit claer,</l>
<l>Als men screef Ons Heeren jaer</l>
<l>XIII<hi rend='sup'>c</hi> ende een, doe ic ghewach,</l>
<l>Op der goeder sente Lucien dach.</l>
</div>
<div type="chapter"><head type="chapter">HOE KEISER HEINRIC DE VORSCHREVE DRIE MERCTEN DER STAD VAN ANTWERPEN HEEFT GHECONFIRMEERT, ENDE WEDERROEPEN TGHENE DAT HERTOGE JAN DAER AF DER STAD VAN MECHELEN VERLEENT HADDE. XXXVII.</head>
<l n="6,4075"> Als die van Antwerpen dat verstaen</l>
<l>Dat die hertoge dit hadde ghedaen,</l>
<l>Dat hi die mercten vorseit</l>
<l>Aldus te Mechelen hadde gheleit,</l>
<l>Die tot Antwerpen van rechtswegen</l>
<l n="6,4080"> <pb n="143"/> Van ouden tiden hadden ghelegen,</l>
<l>Alsoe men die vorseide stat</l>
<l>Ende dmarcgraefschap van Ryen dat,</l>
<l>Beide te gader alghemeene,</l>
<l>Van den keiser hilt te lene,</l>
<l n="6,4085"> Ende dit met wille ware verleit</l>
<l>Te Mechelen, sonder wetentheit</l>
<l>Des keisers, daer hi de stat af hilt</l>
<l>Van Antwerpen, waren si soe ghewilt</l>
<l>Ende lietent weten notabelijc</l>
<l n="6,4090"> Den goeden keiser Heinrijc</l>
<l>Van Lutsenborch, die swager was</l>
<l>Van hertoge Janne, als ic vore las,</l>
<l>Welc keiser Heinric, int eerste jaer</l>
<l>Sijns rijes, gheinformeert wert claer</l>
<l n="6,4095"> Van deser sake, screef al te hant</l>
<l>Aen hertoge Janne van Brabant,</l>
<l>Sinen swager, int openbare,</l>
<l>Dat hi des mechtich niet en ware,</l>
<l>Sonder consent eenpaerlike</l>
<l n="6,4100"> Des keisers van den roemschen rike.</l>
<l>Entie keiser heeft, groot ende smal,</l>
<l>Tverleggen wederroepen al,</l>
<l>Ende restitueerde die stad</l>
<l>Van Antwerpen in al dat</l>
<l n="6,4105"> Si vercort waren, alst es vorseit,</l>
<l>Ende van sijnre keiserliker mogentheit</l>
<l>Den vorschreven hertoge Jan</l>
<l>Van srijcs wegen van nieus vortan</l>
<l>Te lene te houden, alsoe hi dede</l>
<l n="6,4110"> <pb n="144"/> Te voren, eer hi te Mechelen lede</l>
<l>Die mercten; beval ende gheboot</l>
<l>Den hertoghe, met ernste groot,</l>
<l>Dat hi die mercten, daer wi af scriven,</l>
<l>Der stat van Antwerpen liet bliven,</l>
<l n="6,4115"> Ende wedervaren, ongefraudert,</l>
<l>Soe hijt hadde gerestitueert,</l>
<l>Ende dat hi, uut ocsuyne van desen,</l>
<l>Tverleggene der mercten voerghelesen,</l>
<l>Negheens sins ghedoegen en woude,</l>
<l n="6,4120"> Dat enich goet liden soude</l>
<l>Vorbi Antwerpen der stede,</l>
<l>In hinder of in verderflijchede</l>
<l>Des leens van den roemscen rijc,</l>
<l>Ende om dat die keiser Heinrijc</l>
<l n="6,4125"> Wilde ende begerde van inde torde,</l>
<l>Dat dit aldus ghehouden worde</l>
<l>Vaste, sonder verbreckelijcheit,</l>
<l>Heeft hi van sijnre mogentheit</l>
<l>Sijn segel ende brieve ghegeven,</l>
<l n="6,4130"> Doen vestegen ende bescreven,</l>
<l>Int jaer Ons Heeren, doe ic ghewach,</l>
<l>Als men dusent ghescreven sach</l>
<l>CCC ende IX, int openbare,</l>
<l>In sijns riken iersten jare,</l>
<l n="6,4135"> In november ter vierder kalenden,</l>
<l>TAntwerpen soude men die brieve venden.</l>
<l>Dus bleef van Antwerpen die stat</l>
<l>In haren rechten, die si voere dat</l>
<l>Ghehouden hadden, ende vort an</l>
<l n="6,4140"> Bi den andren ende derden Jan</l>
<l><pb n="145"/>Es hen die possessie bleven,</l>
<l>Van den drien mercten vorscreven.</l>
</div>
<div type="chapter"><head type="chapter">HOE HERTOGHE WENCELIJN ENDE VROUWE JOHANNE DE POSSESSIEN VAN DEN VORSCREVEN MERCTEN DER STAD VAN ANTWERPEN CONFIRMEERDEN. XXXVIII.</head>
<l>Ende na die doot, si u bekant,</l>
<l>Des derden Jans van Brabant,</l>
<l n="6,4145"> Boven dat hertoge Wencelijn</l>
<l>Ende vrou Johanne, die vrouwe sijn,</l>
<l>In harer blider incomst swoeren</l>
<l>Der stat van Antwerpen te volvoeren</l>
<l>Al haer recht, van doen vort an,</l>
<l n="6,4150"> Soe verleenden si nochtan</l>
<l>Int jaer Ons Heeren, doe ic ghewach,</l>
<l>In december den ix<hi rend='sup'>e</hi><hi rend='sup'>n</hi> dach,</l>
<l>Als men screef int openbaer</l>
<l>XIII<hi rend='sup'>c</hi> ses ende vijftich jaer,</l>
<l n="6,4155"> Der stad van Antwerpen met lieve</l>
<l>Haer besegelde open brieven,</l>
<l>Die possessie der mercten stantichlijc</l>
<l>Vort an te ghebruken payselijc,</l>
<l>Si, haer oer, ende nacomelinghen,</l>
<l n="6,4160"> In possessien ende hebbingen</l>
<l>Der mercten vorseit, onbrekelijc</l>
<l>Te houden, ende te doen houden eewelijc.</l>
</div>
<div type="chapter"><head type="chapter"><pb n="146"/> DE STAT VAN MECHELEN CLAEGHDE DEN GREVE VAN VLAENDREN, OVER DIE STAT VAN ANTWERPEN. XXXIX.</head>
<l>Daerna des seggens, si u bekant,</l>
<l>Des graven Willems van Hollant,</l>
<l n="6,4165"> Mids welken seggen greve Lodewike</l>
<l>Antwerpen aenquam gheheelike,</l>
<l>Hem, ende sijnre vrouwen tsamen,</l>
<l>Daer na, als si tAntwerpen quamen,</l>
<l>Ende met alderhande vorwerden</l>
<l n="6,4170"> Ontfaen ende ghehuldt werden,</l>
<l>Gheloefden si ende swoeren dat</l>
<l>Antwerpen der goeder stat</l>
<l>Te houden haer recht in allen dingen,</l>
<l>Costumen, usagien, ende herbringen,</l>
<l n="6,4175"> Chartren, privilegen, in trouwen,</l>
<l>Te houdene, ende te doen houwen</l>
<l>Die stat in al haer vriheden,</l>
<l>Soe si, bi tiden voerleden,</l>
<l>Ghehouden was, si u bekant,</l>
<l n="6,4180"> Bi den hertoghen van Brabant.</l>
<l>Ende nu, als dus die heere rije,</l>
<l>Van Vlaendren grave Lodewijc</l>
<l>Van Antwerpen, van Mechelen was heere,</l>
<l>Vervolchden die van Mechelen seere,</l>
<l n="6,4185"> Cronende over die goede stat</l>
<l>Van Antwerpen seere, mids dat</l>
<l>Die mercten hen dus waren ontogen,</l>
<l>Als ghi vore hebt hoeren moghen,</l>
<l><pb n="147"/>Thonende hoet hen hertoge Jan</l>
<l n="6,4190"> Verleent hadde, ende vort an</l>
<l>Hi selve gheloften hadde gedaen,</l>
<l>Doen hi te Mechelen was ontfaen</l>
<l>Ende ghehuldt over heere,</l>
<l>Daer hi gheloefde vortaen meere</l>
<l n="6,4195"> Der stad van Mechelen peiselijc</l>
<l>Vort te gebruken eewelijc.</l>
<l>Als ic voer ruerde in mijn sprake,</l>
<l>Was dit die principael sake</l>
<l>Daer omme die van Mecheline</l>
<l n="6,4200"> Afgingen hertoge Wenceline,</l>
<l>Ende vrou Johannen desghelike,</l>
<l>Ende vielen aen graven Lodewike.</l>
<l>Als grave Lodewijc, die heere,</l>
<l>Van Mechelen wert vervolght dus seere,</l>
<l n="6,4205"> Teghen Antwerpen die stat,</l>
<l>Dachte hi ende meinde dat</l>
<l>Hi die van Mechelen soude lonen,</l>
<l>Dat sijs hen niet en souden becronen</l>
<l>Der groter vrientschap uut ghelesen,</l>
<l n="6,4210"> Die si hem vortijts bewesen,</l>
<l>Doen sine hulden ende ontfingen,</l>
<l>Ende hertoge Wencelijn af gingen,</l>
<l>Ende oec vrou Johannen mede,</l>
<l>Ende van Antwerpen die stede</l>
<l n="6,4215"> Meinde hijs te dancken, saghe hi stade,</l>
<l>Der viantscap, der groter scade,</l>
<l>Die si in dorloghe voer desen</l>
<l>Hem hadde ghedaen ende bewesen,</l>
<l>Die meerder was dan alghemeene</l>
<l n="6,4220"> Die ander scade, groot ende clene,</l>
<l>Die hem uut Brabant was ghesciet,</l>
<l><pb n="148"/>Des en hadde hi noch vergeten niet;</l>
<l>Nochtan sprekic claerlijc,</l>
<l>Dat hi daer in hadde ongelijc;</l>
<l n="6,4225"> Want dat was hen te prisen seere</l>
<l>Dat si haren gherechten heere</l>
<l>Dienden soe ghetrouwelijc,</l>
<l>In sijn orloghe, dat ganselijc</l>
<l>Ghepeist was ende gheint.</l>
<l n="6,4230"> Hi soudse billic hebben ghemint</l>
<l>Boven die andre, herde seere,</l>
<l>Dies afgingen haren heere.</l>
<l>Al waest dat hem dat ginc mede</l>
<l>Men soude billic ghetrouwichede</l>
<l n="6,4235"> Cronen overal, in allen landen,</l>
<l>Al warent openbaer vianden.</l>
<l>Des es ghenoech, dit latic staen.</l>
<l>Ic wille in die materie gaen.</l>
</div>
<div type="chapter"><head type="chapter">GREVE LODEWIJC VAN VLAENDREN WORT VERBOLGHEN OP DIE STAD VAN ANTWERPEN, OM DAT SI HEM DER SAKEN VAN DER MERCTEN NIET GELOEVEN EN WOUDEN. XL.</head>
<l>Om dat grave Lodewijc van desen dingen</l>
<l n="6,4240"> Sijn begeren woude volbringhen,</l>
<l>Soe begherdi van der stat</l>
<l>Van Antwerpen, dat si dat</l>
<l>Gheschilt, dat van dese dinc</l>
<l>Tusschen hem ende Mechelen hinc,</l>
<l n="6,4245"> Als van den mercten vorscreven,</l>
<l>Dat si des te hemwert bleven</l>
<l>Ende des te hemwert keeren souden.</l>
<l>Die van Antwerpen des niet en wouden</l>
<l>Doen, met allen, groot noch cleene,</l>
<l n="6,4250"> <pb n="149"/> Seggende dat het hilde te leene</l>
<l>Die hertoge van den roemscen rike,</l>
<l>Entie hertoginne des ghelike</l>
<l>Van Brabant, ende oec vortaen</l>
<l>Hadde hijt selve te leene ontfaen,</l>
<l n="6,4255"> Die grave ende oec sijn vrouwe,</l>
<l>Ende bi desen niet en wouwe,</l>
<l>Noch en mochte die stat haren keeren,</l>
<l>Sonder consent ende wille des heeren</l>
<l>Des keisers van den roemschen rike,</l>
<l n="6,4260"> Ende des hertogen desghelike,</l>
<l>Ende der hertoginnen milde,</l>
<l>Daer ment af te leene hilde;</l>
<l>Maer, seide die stat openbare,</l>
<l>Dat die marcten haer recht ware</l>
<l n="6,4265"> Ende hen toebehoerde; want</l>
<l>Hise in possessien vant</l>
<l>Daeraf, ende hi hen te voren</l>
<l>Gheloeft hadde ende ghesworen</l>
<l>Dat hi hen, in goeden trouwen,</l>
<l n="6,4270"> In al haren rechte sal houwen;</l>
<l>Baden daerom vriendelijc,</l>
<l>Ende versochten oetmoedelijc</l>
<l>Dat hise voert aen, nu ende echt,</l>
<l>Houden woude in haren recht,</l>
<l n="6,4275"> Ende uut bevele des keisers rike,</l>
<l>Ende des hertoghen derghelike</l>
<l>Van Brabant, die hen dese saken</l>
<l>Bevalen, als daer af mensie maken</l>
<l>Haer brieve ende verclaren,</l>
<l n="6,4280"> Daerom si daer af niet en waren</l>
<l>Beraden des te blivene iet.</l>
<l><pb n="150"/>Aldus die grave van daer schiet</l>
<l>Sere gram ende ghestoert.</l>
<l>Nu salic u vertellen vort</l>
<l n="6,4285"> Hoet namaels tAntwerpen es vergaen,</l>
<l>Ende wes die grave daer heeft ghedaen.</l>
</div>
<div type="chapter"><head type="chapter">HOE GREVE LODEWIJC DIE VAN ANTWERPEN DWONC IN HEM TE BLIVENE, ENDE VAN SIJNRE UUTSPRAKE. XLI.</head>
<l>Daerna cort, si u bekant,</l>
<l>Quam die grave ghewapender hant</l>
<l>Binnen Antwerpen der stede:</l>
<l n="6,4290"> Vele volx soe bracht hi mede,</l>
<l>Soe dat hi op die selve vaert</l>
<l>Der stat selve mechtich waert</l>
<l>Ende nam, ende vinc, cort na dat,</l>
<l>Vele der portren van der stat,</l>
<l n="6,4295"> Die beste, die rijcste, altemale,</l>
<l>Tot derde half hondert bi ghetale,</l>
<l>Die hi in Vlaendren voeren dede,</l>
<l>Te ghisele, te menegher stede,</l>
<l>Te Gent, te Brugghe, in swaer verlangen,</l>
<l n="6,4300"> Ende oec tot Ypre leide ghevanghen;</l>
<l>Welke saken, int waer bedieden,</l>
<l>Jeghen der stat recht gheschieden,</l>
<l>Als men met privilegien claer</l>
<l>Wel toonen soude, int openbaer,</l>
<l n="6,4305"> Die si bebben, si u bekant,</l>
<l>Van den hertogen van Brabant,</l>
<l>Dat men die portren tenegher uren</l>
<l>Van Antwerpen niet en mach vervueren</l>
<l>Uut der stat, in geenre manieren,</l>
<l n="6,4310"> <pb n="151"/> In ghevanghenesse enegertiere;</l>
<l>Maer men seit, metter waerheit bloot,</l>
<l>Als ghewalt comt es recht doot.</l>
<l>Doen die grave des was volcomen,</l>
<l>Ende dus dese ghisele hadde ghenomen,</l>
<l n="6,4315"> Liet hi tAntwerpen, in der stat,</l>
<l>Sergante soe vele, dat</l>
<l>Si altoes, int openbaren,</l>
<l>Selve der stat mechtich waren,</l>
<l>Ende dructense, ende waren hen boven,</l>
<l n="6,4320"> Soe dat die stat moeste gheloven</l>
<l>Den grave van Vlaendren al,</l>
<l>Des hi begerde, groot ende smal,</l>
<l>Souden die ghisele vore verclert</l>
<l>Los worden ghedeliverert;</l>
<l n="6,4325"> Ende, eer die serianten mede</l>
<l>Rumen souden die goede stede,</l>
<l>Of die ghisele, die voerghenante,</l>
<l>Los worden, ende die serganten</l>
<l>Uut Antwerpen woudeu riden,</l>
<l n="6,4330"> Moeste tierst, binnen dien tiden,</l>
<l>Hebben die grave van Vlaenderlant</l>
<l>Alle die brieve in de hant</l>
<l>Entie privilegien, die van den saken</l>
<l>Der vorseide mercten mensie maken,</l>
<l n="6,4335"> Die daeraf hadde die vorschreve stat,</l>
<l>Die gheloefde die grave dat</l>
<l>Hi hen weder soude senden</l>
<l>Gheheellec, ende sonder scenden,</l>
<l>Soe wanneer hise hadde gesien,</l>
<l n="6,4340"> Alsoe die goede liede mids dien</l>
<l>Van Antwerpen, die thuus bleven waren,</l>
<l><pb n="152"/>Sonden hem, der ic verclaren,</l>
<l>Die privilegien metter spoet,</l>
<l>Met eersamen portren goet,</l>
<l n="6,4345"> In goeder trouwen, in ghenen erghe,</l>
<l>Al tot sinte Wijnocxberghe,</l>
<l>Dwelc si bi bedwanghe daden,</l>
<l>Souden haer ghisele sijn ontladen,</l>
<l>Ofte gheruumt die goede stat</l>
<l n="6,4350"> Van den serganten, die si ghehadt</l>
<l>Langhe hadden, aen haren danc.</l>
<l>Mids desen wille ende ghedranc</l>
<l>Leverden si die brieve aldaer</l>
<l>Grave Lodewijc, die hen vorwaer</l>
<l n="6,4355"> Noch gheloefde, sonder sneven,</l>
<l>Die brieve wederom te geven,</l>
<l>Des hi niet soe haest en dede.</l>
<l>Van tide te tide, van stede te stede,</l>
<l>Liet hi altoes volgen naer</l>
<l n="6,4360"> Die van Antwerpen, soe waer</l>
<l>Hi reet, ter plaetsen enegertiere;</l>
<l>Maer in negheenre maniere</l>
<l>Ten baette bughen, noch oec nighen,</l>
<l>Si en mochten der niet weder crighen.</l>
<l n="6,4365"> Aldus moest het wedervaren</l>
<l>Den ghiselen, die buten waren</l>
<l>Bedwongen, ende die ghene mede</l>
<l>Die bleven waren in die stede,</l>
<l>Dat si hen moesten submetteren</l>
<l n="6,4370"> Ende hen ten segghen keeren,</l>
<l>Ter ordenancien claerlike</l>
<l>Van den grave Lodewike;</l>
<l>Ende vort moesten gheloven mede</l>
<l><pb n="153"/>Alle die portren van der stede</l>
<l n="6,4375"> Die segle hadden, groot of smal,</l>
<l>Voer hen ende voer die ander al,</l>
<l>Te besegelen, groot ende clene,</l>
<l>Dat si alle gader ghemeene</l>
<l>TAntwerpen woenende souden bliven,</l>
<l n="6,4380"> Beide met kinderen ende met wiven,</l>
<l>Ende heimelec, noch openbare,</l>
<l>Van daer te trecken, het en ware</l>
<l>Sinen wille, ende sijn consent.</l>
<l>Dus waren si in regement,</l>
<l n="6,4385"> Die van Antwerpen, dat elc verstae.</l>
<l>Ende cortelinghe daer nae,</l>
<l>Eer die ghisele vore vercleert</l>
<l>Oft die stad wordt ghetraieleert,</l>
<l>Seide hi sijn seggen, ende promiterde</l>
<l n="6,4390"> Soet hem gheliefde ende ordenerde,</l>
<l>Ende heeft Mechelen ghegeven</l>
<l>Die twee mercten vorscreven,</l>
<l>Ende Antwerpen der stat</l>
<l>Af gheseght dwelke dat</l>
<l n="6,4395"> Si, van over langhe tiden,</l>
<l>Hadden ghehouden; si moestent liden,</l>
<l>Al waest hem te doene onsochte.</l>
<l>Aldus grave Lodewijc ghedochte</l>
<l>Van des hem Antwerpen dede</l>
<l n="6,4400"> In dorloghe, als ic voren sede;</l>
<l>Maer nochtan, doen dit was gheschiet,</l>
<l>Soe en worden hen haer brieve niet;</l>
<l>Si en condender niet aen gheraken.</l>
<l><pb n="154"/>Die jeeste sal noch mensie maken</l>
<l n="6,4405"> Hier namaels, in die redenen mijn</l>
<l>Hoe sie daer weder aen comen sijn.</l>
</div>
<div type="chapter"><head type="chapter">HOE DIE GHEMEENTE TE LOVENE OPSTONT. XLII.</head>
<l>Cort hier na, si u verclaert,</l>
<l>Quam een met vissche te Loven waert</l>
<l>Om der venten daer te pleghen:</l>
<l n="6,4410"> Omtrent der Leeps bleef hi verlegen</l>
<l>In eenen wech, daer hi en mochte</l>
<l>Niet uut gheraken, ende hem bedochte</l>
<l>Dat hi ter venten ten termijn</l>
<l>Niet te tide en soude sijn,</l>
<l n="6,4415"> Ende dat hem dat vele scaden soude:</l>
<l>Om dat hi hem selven hulpen woude</l>
<l>Heeft hi ghenomen, doer dese dinc,</l>
<l>Een pert, dat in der weyen ginc,</l>
<l>In eenen bempt, die daer stont bi;</l>
<l n="6,4420"> Ende metten perde soe halp hi</l>
<l>Hem selven uut; ende daer na saen</l>
<l>Heeft hijt in de weye ghedaen</l>
<l>Daer hijt vant, ende voer na dat</l>
<l>Ter venten te Loven in der stat,</l>
<l n="6,4425"> Met sinen visscen. Al dit gheschien</l>
<l>Hadde een quaet knecht ghesien,</l>
<l>Ende heeft dit bi bracht algheheel</l>
<l>Den meyer van Loven, Peter Coutreel,</l>
<l><pb n="155"/>Seggende hem, al onverholen,</l>
<l n="6,4430"> Dat hi tpert hadde ghestolen</l>
<l>Uut der weyen, ende hadt vort an</l>
<l>Daer na ghespannen in sijn ghespan,</l>
<l>Ende wech ghevoert soude hebben daer;</l>
<l>Maer dat hi sijns wert ghewaer,</l>
<l n="6,4435"> Soe spien hijt uut, sonder beiden,</l>
<l>Ende deet weder in der weiden.</l>
<l>Dese clappaert, daer ic af telle,</l>
<l>Heeft noch meneghen gheselle</l>
<l>Achter ghelaten, die met onrechte</l>
<l n="6,4440"> Aenbrenghen daer si sware plechte</l>
<l>Den armen menschen dick met werven,</l>
<l>Ende lijfs ende goeds verderven,</l>
<l>Op dat si mogen te hove een soppe</l>
<l>Crigen, oft een snickel brocke.</l>
<l n="6,4445"> Des moet gheclaeght sijn jammerlike</l>
<l>Onsen Heere van hemelrike,</l>
<l>Dat men soe quaden tongen vint,</l>
<l>Ende mense niet boven toe en bint,</l>
<l>Ende dat die heeren alsoe doven</l>
<l n="6,4450"> Dat si hen soe licht gheloven,</l>
<l>Ende daer af soe groot verdriet</l>
<l>Te vele stonden es gheschiet;</l>
<l>Want een quade tonghe, si u verclert,</l>
<l>Es meer tontsiene dan enich swert.</l>
<l n="6,4455"> Daerom men noch te seggene pliet:</l>
<l>Quade tonge brect been; si en heiles niet.</l>
<l><pb n="156"/>Dese clappaert soe vele braste,</l>
<l>Dat namaels quam te groten laste</l>
<l>Der stat van Loven, samentliken</l>
<l n="6,4460"> Den ermen ende oec den riken.</l>
<l>Ic seght in rime, sonder prose:</l>
<l>Van cleinen dinghe comt dicwijl nose,</l>
<l>Als ghi selt horen nu hier na</l>
<l>In mijn redene et cetera.</l>
<l n="6,4465"> Als dit die meyer hadde verstaen,</l>
<l>Peter Coutereel, dede hi saen</l>
<l>Sijn dieners, stille, niet overluut,</l>
<l>Met desen clappaert trecken uut,</l>
<l>Die hebben ghevanghen dien simplen man,</l>
<l n="6,4470"> Ende van dieften gesproken an;</l>
<l>Doch die man begerde slecht</l>
<l>Dat men hem dade der stat recht.</l>
<l>Hierom die meyer doen began</l>
<l>Te dingene jegen desen man.</l>
<l n="6,4475"> Na tale ende na antworde,</l>
<l>Ende na die waerheit, die men horde,</l>
<l>Ende tbescheit dat men daer vant,</l>
<l>Wijsden trecht quijt te hant.</l>
<l>Al was dit metten recht ghedaen</l>
<l n="6,4480"> Die meyer en wouts niet laten gaen,</l>
<l>Alsoe dat die vorseide stat</l>
<l>Van Lovene versochte dat</l>
<l>Hine daden uut den vangenisse,</l>
<l>Na uutwisen van den vonnisse,</l>
<l n="6,4485"> Doer al dat aldus was ghedaen</l>
<l>Met vonnesse en liet hijs niet gaen.</l>
<l>Die van Loven hierom en wouden</l>
<l>Petren niet meer voer meyer houden,</l>
<l><pb n="157"/>Ende seiden dat hi dade dat</l>
<l n="6,4490"> Jegen trecht van der stat,</l>
<l>Dwelc hi te houden hadde ghesworen,</l>
<l>Doen hi meyer wert hier voren,</l>
<l>Der scepen vonnis te exequeren,</l>
<l>Sonder hem daer af te absenteren.</l>
<l n="6,4495"> Peter Coutereel trac int fijn</l>
<l>Bi den hertoge Wencelijn,</l>
<l>Die doen ter tijd lach te Vuren,</l>
<l>Ende claeghde hem sijn aventuren,</l>
<l>Met swaren tichten over die stat,</l>
<l n="6,4500"> Den hertoge seggende hoe dat</l>
<l>Hem sinen vordren, al tot desen,</l>
<l>Die hertogen hadden ghewesen,</l>
<l>Toebehoerde die voeghdie</l>
<l>Van rechtswegen die meyerie</l>
<l n="6,4505"> Van Loven, sonder iemants letten,</l>
<l>Enen meyer daer te setten,</l>
<l>Ende tontsetten na sijn ghenueghen,</l>
<l>Als hem pointen sal ende vuegen,</l>
<l>Ende want sijnre ghenaden claer</l>
<l n="6,4510"> Ghelieft hadde hem aldaer</l>
<l>Meyer te maken, tsijnre vromen,</l>
<l>Ende hi noch niet en hadde vernomen,</l>
<l>Heimelike noch openbare,</l>
<l>Dat hi bi hem ontset ware,</l>
<l n="6,4515"> Soe waer hi nochtan ontset</l>
<l>Van sinen ambacht bi der wet</l>
<l>Van Loven, ende bi der stat,</l>
<l>Die niet en kenden noch en hilden dat</l>
<l>Hi meyer ware; het gave hen vri;</l>
<l n="6,4520"> Maer voer hem selven soe kende hi</l>
<l>Dat seere weinich daer aen hinghe;</l>
<l><pb n="158"/>Maer hi gevoelde sunderlinghe</l>
<l>Dat die hertoge daer mede</l>
<l>Sijn recht ende sijn heerlijchede</l>
<l n="6,4525"> Verliesen ende quijt werden soude;</l>
<l>Ende om dat hi hem quiten woude</l>
<l>In sinen heere, ende oec mede</l>
<l>In den eet, die hi hem dede</l>
<l>Doen hi hem gaf des meyers macht,</l>
<l n="6,4530"> Soe heeft hi dat bi hem ghebracht.</l>
<l>Als Peter Coutereel hadde op ghedaen</l>
<l>Die clage, die ghi hebt verstaen,</l>
<l>Voer denhertoge, die te dier uren</l>
<l>Was in de zale van der Vuren,</l>
<l n="6,4535"> Daer bi hem was een, ende niet meere,</l>
<l>Her Reinout, van Scoenvorst heere,</l>
<l>Die opperste was ende hoeghst ghetogen</l>
<l>Van den rade des hertoghen:</l>
<l>Die seide tot den hertoghe: "Heere,</l>
<l n="6,4540"> Ghi en wert mechtich nimmermere</l>
<l>Noch gheweldich uwer stat</l>
<l>Van Lovene, het en si dat</l>
<l>Ghi soe doet in enegher wisen</l>
<l>Dat die ghemeinte oprisen,</l>
<l n="6,4545"> Ende die gheslechten onder bringen."</l>
<l>O lasen, hoe mochten sulken dingen,</l>
<l>Ocht sulken worde teneger stont</l>
<l>Liden doer eneghen edelen mont?</l>
<l><pb n="159"/>Voer waer, al droegh hi edelen name,</l>
<l n="6,4550"> Dat wort heeft een ander fame,</l>
<l>Ende noit en was sulc wort gheseit</l>
<l>Uut gronde gherechter edelheit.</l>
<l>Die hertoghe, die dat bitter wort</l>
<l>Van sinen rade heeft ghehoert,</l>
<l n="6,4555"> Die hi gheloefde ende minde</l>
<l>Boven al andre, die hi kinde,</l>
<l>Meinde wel dat sinen raet</l>
<l>Dat seide tot orbore ende baet,</l>
<l>Ende tot des hertogen proffijt,</l>
<l n="6,4560"> Ende naemt in doeghde, te dier tijt:</l>
<l>Maer sijn herte, sijn edel mont</l>
<l>Daer op tantworden niet en stont,</l>
<l>Ende sprac van andren saken,</l>
<l>Die desen dingen niet en raken,</l>
<l n="6,4565"> Noch daer toe en dienden iet,</l>
<l>Recht ghelijc als of hi niet</l>
<l>Daer op en hadde willen letten,</l>
<l>Noch die saken vort setten.</l>
<l>Als Peter Coutreel sach dat daer af</l>
<l n="6,4570"> Die hertoge hem genen troest en gaf</l>
<l>Anders iet, tot sinen dingen,</l>
<l>Dacht hi dat hi woude volbringen</l>
<l>Tselve, dat die opperste raet</l>
<l>Vort hadde gheset van deser daet,</l>
<l n="6,4575"> Meinende bi der hulpen sijn</l>
<l>Bi den hertoghe Wencelijn</l>
<l>Wel der saken doer te comen,</l>
<l>Die hi dus hadde aengenomen;</l>
<l>Want hi was al utermaten</l>
<l n="6,4580"> Bi den hertogen doen ende laten.</l>
<l>Dus trac Peter Coutereel ter vaert</l>
<l><pb n="160"/>Weder omme te Lovene waert,</l>
<l>Ende vorderde seere suptyllike</l>
<l>Sijn opset int heimelike,</l>
<l n="6,4585"> Met tween jongen, sinen neven,</l>
<l>Dien hi te kennen heeft ghegeven</l>
<l>Dopset van desen dingen,</l>
<l>Die hi meinde te volbringhen,</l>
<l>Ende heeft aldus gheworven vort</l>
<l n="6,4590"> Die ghemeinte aen sijn accort,</l>
<l>Met scalken suptilen listen,</l>
<l>(Die goede manne des niet en wisten!)</l>
<l>Dat hi dit aldus impetreerde,</l>
<l>Ende die ghemeinte inflammeerde,</l>
<l n="6,4595"> Ende gaf hen lieden te verstaen</l>
<l>Des niet ghepeist was noch ghedaen.</l>
<l>Doen hem dochte dat hi ghenoech</l>
<l>Die ghemeinte, na sijn ghevoech,</l>
<l>Beruert hadde, na sijn acort,</l>
<l n="6,4600"> Ghevielt, na Ons Heeren gheboert</l>
<l>Als men screef int openbaer</l>
<l>MCCC ende LX jaer,</l>
<l>Dat hi sijn opset eerst volbracht,</l>
<l>Op der Magdelenen nacht.</l>
</div>
<div type="chapter"><head type="chapter">HOE PETER COUTEREEL SIJN OPSET MAECTE METTER GHEMEINTEN JEGHEN DIE GOEDE MANNE. XLIII.</head>
<l n="6,4605"> In dier nacht sijn op ghestaen</l>
<l>Die gemeinte, die bevaen</l>
<l><pb n="161"/>Meinden te hebben der stat huus</l>
<l>Met Peter Coutreele, nu hoort abuus:</l>
<l>Eens goedsmans marte was ghesonden</l>
<l n="6,4610"> Spade om wijn, te selven stonden,</l>
<l>Die dit opset heeft vernomen,</l>
<l>Ende es haesteliken comen,</l>
<l>Ende condeghet al onghelet</l>
<l>Enich der heeren van der wet.</l>
<l n="6,4615"> Die goede man, die dit verhoert,</l>
<l>Hevet ghecondicht rechtevort</l>
<l>Sinen ghesellen, ende vort dat</l>
<l>Den goeden mannen van der stat.</l>
<l>Doen si dit dus hadden verstaen</l>
<l n="6,4620"> Hebben si der stat huus bevaen,</l>
<l>Eer die ghemeinte samentlijc</l>
<l>Vergadert waren volcomelijc.</l>
<l>Ter selver tijt soe was aldaer</l>
<l>Te Lovene her Gheert van Vorselaer,</l>
<l n="6,4625"> Een vroem ridder ende een coene,</l>
<l>Ende wel besocht in allen doene:</l>
<l>Als hi vernam dit groot riveel</l>
<l>Reet hi bi Peteren Coutreel,</l>
<l>Ende sinen hoep, al sonder vieren,</l>
<l n="6,4630"> Hem sijn opset calangieren,</l>
<l>Dat groot quaet was dat hi dede</l>
<l>Sulken beruerte in die stede</l>
<l>Te maken, ende groote scande,</l>
<l>Waer mens vermaende in elcken lande.</l>
<l n="6,4635"> Met al wat hi daer toe sede</l>
<l>Soe en const hi Petren daermede</l>
<l>Niet bewegen, noch af ghesetten,</l>
<l><pb n="162"/>Noch sijn opset oec beletten.</l>
<l>Doen her Geert van Vorsslaer sach</l>
<l n="6,4640"> Dat hem hulpen niet en mach</l>
<l>Sijn onderwijs, te dier steden,</l>
<l>Es hi wederom ghereden</l>
<l>Aen der stat huus, hoerdic bedieden,</l>
<l>Ende presenterde den goeden lieden</l>
<l n="6,4645"> Petren Coutreel met sijnre roten</l>
<l>Met hen lieden te bestoten;</l>
<l>Want de ghemeinte met haren scaren</l>
<l>Noch al vergadert niet en waren,</l>
<l>Ende hi rechtvort, in dier nacht,</l>
<l n="6,4650"> Oversien hadde al haer macht,</l>
<l>Ende waren die ghetogen neder</l>
<l>Dander souden keeren weder,</l>
<l>Die noch bi Petren niet en quamen:</l>
<l>Als si die niemare vernamen</l>
<l n="6,4655"> Si souden vlien van groten gruwe,</l>
<l>Als jonghe kiexken voer den wuwe.</l>
<l>Dit soe was die raet aldaer</l>
<l>Van den heere van Vorsselaer;</l>
<l>Maer wat hi se troeste oft niet</l>
<l n="6,4660"> Si en dorstens volgen niet.</l>
<l>Als hi dat sach is hi gescheden</l>
<l>Van hen, ende es sier strate ghereden.</l>
<l>Aldus wies seere Peters macht</l>
<l>Coutereels, binnen diere nacht.</l>
<l n="6,4665"> Bi der hallen, op die groot merct</l>
<l>Te Loven, heeft hi hem ghesterct,</l>
<l>Ende die ghemeinte ghebattailliert.</l>
<l>Daer bleven si staende, alsoe bestiert,</l>
<l><pb n="163"/>Tot smorgens dat die sonne scheen,</l>
<l n="6,4670"> Ende doen trocken si al ghemeen</l>
<l>(Peter ende al sijn meisniede)</l>
<l>Voer der stat huus. Die goede liede</l>
<l>Vraeghden hen met worden sware</l>
<l>Wes dat haer begeren ware</l>
<l n="6,4675"> Van hen te hebben, dat si soe quamen</l>
<l>Met sulcker menichte te samen,</l>
<l>Ende alle met ghewapender hant?</l>
<l>Doen antworde al te hant</l>
<l>Peter Coutereel met sijnre scaren:</l>
<l n="6,4680"> Dat si daer om niet uut en waren</l>
<l>Om iemans erch, groot no cleene,</l>
<l>Dan si te weten allene</l>
<l>Begerden sunderlinge die dingen</l>
<l>Van der stat goede rekeninge,</l>
<l n="6,4685"> Ende, woude men hen die doen gescien,</l>
<l>Si wouden te vreden sijn van dien:</l>
<l>Daerom soe waest dat si daer quamen.</l>
<l>Als dat die goede lieden vernamen</l>
<l>Soe waren daer enege, die spraken:</l>
<l n="6,4690"> "Mi en gaen niet aen die saken,</l>
<l>Al ben ic van den gheslechte:</l>
<l>In was noit in der stat rechten."</l>
<l>Die ander seiden: "Na minen wane</l>
<l>Het en gheet mi oec niet ane;</l>
<l n="6,4695"> Al hebbic vortijts recht gedragen,</l>
<l>Ic en was noit van minen dagen</l>
<l>Rentmeester, noch en hadde in hoede</l>
<l>Clein noch groot van der stat goede."</l>
<l>Die derde seiden openbaer:</l>
<l n="6,4700"> <pb n="164"/> "Over xx of xxv jaer</l>
<l>Hebbic rentmeester wel gesijn,</l>
<l>Daer ic die rekeninge mijn</l>
<l>Af hebbe gedaen, ende besceiden,</l>
<l>Als dat blijct." Die vierde seiden:</l>
<l n="6,4705"> "Ic hebbe onlancs, dat es claer,</l>
<l>Rentmeester geweest, ende openbaer</l>
<l>Hebbic rekeninge gedaen,</l>
<l>Ende ben wel ghetroest daer aen</l>
<l>Dat men die noch visentere,</l>
<l n="6,4710"> Ende ripelec examinere:</l>
<l>Hebbic mi daer in ontgaen</l>
<l>Daer af willic in boeten staen."</l>
<l>Die vijste seiden, met worden snel:</l>
<l>"Ic ben rentmeester; ic wille wel</l>
<l n="6,4715"> Dat ic rekenen mocht van dat,</l>
<l>Na costume van der stat;</l>
<l>Maer mi waer leet, om minen wille,</l>
<l>Dat enege onrast of ghescille</l>
<l>Op verstonde of ghesciede.</l>
<l n="6,4720"> Ic ben te vreden ende biede</l>
<l>Dat men mine rekeninge hore,</l>
<l>Ende wel oversie, ter core."</l>
<l>Dus wordt ghesloten, in deser maten,</l>
<l>Dat mense op soude laten,</l>
<l n="6,4725"> Ende hen doen met goeden moede</l>
<l>Bewisinge van der stat goede,</l>
<l>Bi redene, daer in behouden,</l>
<l>Dat si toe seggen souden,</l>
<l>Dat si geen meshandelinge</l>
<l n="6,4730"> Niemende anders sunderlinge</l>
<l>Doen en souden, noch belet,</l>
<l><pb n="165"/>Weder aen lijf, noch aen let.</l>
<l>Als dese vorwarde was gedaen</l>
<l>Liet men op thuus comen saen</l>
<l n="6,4735"> Peteren Coutereel, met al</l>
<l>Sinen briganten, in groot getal.</l>
<l>Als dus opt huus was, si u cont,</l>
<l>Peter Coutereel, dede hi ter stont</l>
<l>Hem over leveren, met corten worden,</l>
<l n="6,4740"> Alle die slotele, die behoerden</l>
<l>Tot der stat; ende daer na saen</l>
<l>Heeft hi die goede manne gevaen</l>
<l>Van den geslechten, ende in besorch</l>
<l>Dede hise leggen op die borch;</l>
<l n="6,4745"> In vresen jammerlec begangen</l>
<l>Hilt hise langen tijt gevangen,</l>
<l>Ende stelde die wet, hoert mijn bedieden,</l>
<l>Al gader van gemeinen lieden</l>
<l>Te Lovene, dat si u cont,</l>
<l n="6,4750"> Ende daer naer scicte hi ter stont</l>
<l>Aen den ghenen, herde sciere,</l>
<l>Die de grute van desen biere</l>
<l>Vercocht hadde, die opperste was</l>
<l>Bi den hertoge, maer niet mids das</l>
<l n="6,4755"> Dat hi de hoeghste was geboren,</l>
<l>Maer van ghelove verre te voren</l>
<l>Boven alle die baenritsheren,</l>
<l>Die tier tijt in Brabant weren.</l>
<l>Ende dese verwerf alsoe die dinge</l>
<l n="6,4760"> Dat die hertoge penninghe</l>
<l>Van der gemeinten, in groot getal,</l>
<l>Heeft genomen, ende liet al</l>
<l>Dese dingen aldus ghescien,</l>
<l><pb n="166"/>Ende dore die vingere heeft ghesien.</l>
<l n="6,4765"> Van Petren latic mijn tellen,</l>
<l>Ende van sinen medegesellen.</l>
<l>Ic sal u noch vertellen vort</l>
<l>Van hen, als ghi hebt ghehoert,</l>
<l>Wes des anders nachts ghesciede</l>
<l n="6,4770"> Te Bruessel, tusscen die goede liede</l>
<l>Entie ghemeinte, die verstaen</l>
<l>Hadden hoe dat het was vergaen</l>
<l>Te Loven, soe hen bi was bracht</l>
<l>Op der Magdalenen nacht.</l>
</div>
<div type="chapter"><head type="chapter">HOE DIE GEMEINTE TE BRUESSEL OP STOET. XLIV.</head>
<l n="6,4775"> Het geviel, dats claer ende waer,</l>
<l>Te Bruessel, in Ons Heeren jaer</l>
<l>MCCC en LX mede,</l>
<l>Een beruerte in die stede,</l>
<l>Van der gemeinten; si wouden maken</l>
<l n="6,4780"> XII raetslieden, welke saken</l>
<l>Hen alsoe ghescieden al:</l>
<l>Om te scuwene tgroot ongeval</l>
<l>Haers wonderliken opsets swaer,</l>
<l>Soe worden ghemaect al daer</l>
<l n="6,4785"> Twee comoingimeesteren rechtvort,</l>
<l>Die cortelinge waren verstoert,</l>
<l>Ende afgeset cort daer nare,</l>
<l>Binnen eenen halven jare,</l>
<l>Mids overbrekeghe dinge</l>
<l n="6,4790"> <pb n="167"/> Der ghemeinten gederinge,</l>
<l>Die si maecten, omme dat</l>
<l>Si die heeren van der stat</l>
<l>Vernielen wouden al te samen.</l>
<l>Sommege dieneren dat vernamen</l>
<l n="6,4795"> Van der stat, die de saken</l>
<l>Den heeren gingen cont maken</l>
<l>Tot haren huuse,sonder beiden,</l>
<l>Ende wectense met verdicheiden</l>
<l>Uut haren slape; oec was aldaer</l>
<l n="6,4800"> Her Geert, die heere van Vorselaer,</l>
<l>Ende oec sommeghe ander heeren,</l>
<l>Die tier tijt te Bruessel weren,</l>
<l>Die welcke bi der wet quamen,</l>
<l>Ende hadden raet te samen</l>
<l n="6,4805"> Dat van der wet die goede lieden</l>
<l>Dambachten souden ontbieden</l>
<l>Bi hen te comene, te weten claer</l>
<l>Wie die gaderinge maecten daer;</l>
<l>Want die heeren vernamen bloot</l>
<l n="6,4810"> Dat men gaderingen groot</l>
<l>Ter Capellen heeft ghedaen.</l>
<l>Oec soe hebben si verstaen</l>
<l>Der vleeschouwers vergaderinghe.</l>
<l>Doen si vernamen dese dinghe</l>
<l n="6,4815"> Ontboden si, al ongelet,</l>
<l>Die vleesschouwere bi der wet,</l>
<l>Die antworden, openbare,</l>
<l>Si souden comen alst tijt ware.</l>
<l>Die goede man, die was gesonden</l>
<l n="6,4820"> Van der wet, hevet daer soe vonden</l>
<l><pb n="168"/>Ghestelt, dat hijt, sonder beiden,</l>
<l>Met groter haest der stat seide.</l>
<l>Doen die heeren dese dinge</l>
<l>Wisten, ende die gaderinge</l>
<l n="6,4825"> Des voles van der Cappelstraten,</l>
<l>Ende hen dochte dat si te baten</l>
<l>Die Steenport hadden vast besloten,</l>
<l>Soe wouden si dan ierst bestoten</l>
<l>Met eenen hope, met fieren gelate,</l>
<l n="6,4830"> Die van der Vleeschouwerstrate.</l>
<l>Dus trocken si derwert te samen,</l>
<l>Ende, als si op die Pensmerct quamen,</l>
<l>Quamen die andere partien</l>
<l>Achter beide die beckerien</l>
<l n="6,4835"> Die vleesschouwers gewapent doe,</l>
<l>Ende riepen lude: "Toe! toe!</l>
<l>Si sijn onse; hets al gewonnen."</l>
<l>Daer worden si wederonnen</l>
<l>Met crachte, ende wederstaen;</l>
<l n="6,4840"> Want den goeden lieden wies aen</l>
<l>Den hoop, die vore der stat huus</l>
<l>Bleven was; doen worden confuus</l>
<l>Die vleeschouwers,herde sciere,</l>
<l>Doen si sagen die banniere</l>
<l n="6,4845"> Van tser Huygh Kints gheslechte,</l>
<l>Daer hem elc goet man onder rechte,</l>
<l>Die trouwelec bi der wet bleven.</l>
<l>Dus worden achterwert ghedreven</l>
<l>Die vleeschouwers ende verjaeght,</l>
<l n="6,4850"> Gheslagen, gevangen, ende versaeght.</l>
<l>Elc stelde hem daer om vlien,</l>
<l>Dien tgeluc mocht ghescien.</l>
<l><pb n="169"/>Die heeren trocken doen te hant</l>
<l>Tot haren husen, daer men vant</l>
<l n="6,4855"> Felle wapenen onghehiere,</l>
<l>Ende heet water op den viere,</l>
<l>Ende calc daerbi, daer si met wouden</l>
<l>Theerscap vernielen ende verscouden,</l>
<l>Hadden si in haer strate gecomen.</l>
<l n="6,4860"> Dit opset was hen benomen.</l>
<l>Als dese waren dus confuus</l>
<l>Quam theerscap voer der stat huus.</l>
<l>Daer wouden sulcke onghespaert</l>
<l>Heetelic ter Steenporten waert;</l>
<l n="6,4865"> Want die van buten met groten sorten</l>
<l>Waren vore der Steenporten,</l>
<l>Daer si op scoten met ernstichede,</l>
<l>Ende branden die bladere mede</l>
<l>Van der porten met pecke, met stroe.</l>
<l n="6,4870"> Doen ghedroegh die raet alsoe</l>
<l>Dat die van binnen alsoe sciere</l>
<l>Die porte ontdeden; als die fiere</l>
<l>Bleven si daer voren staende.</l>
<l>Die heere van Vorsselaer vermaende</l>
<l n="6,4875"> Ende seide, int openbaren,</l>
<l>Dat si alsoe coene waren</l>
<l>Die de plaetse niet en begeven</l>
<l>Ende voer der stat huus bleven,</l>
<l>Manlec staende, als die boude,</l>
<l n="6,4880"> Of iement opset maken woude</l>
<l>Ende ter stat huus wert comen,</l>
<l>Dat dit bi hen mocht sijn benomen.</l>
<l><pb n="170"/>Als die vore die Steenport gingen</l>
<l>Doen worden gheordenert die dingen</l>
<l n="6,4885"> Van den heeren, wiselike,</l>
<l>Dat si sonden ij geestelike</l>
<l>Mannen op der Capelstraten,</l>
<l>Dat si dat volc souden saten,</l>
<l>Conden si en te vreden bringen.</l>
<l n="6,4890"> Maer noch soe en wisten die dingen</l>
<l>Die van buten, int verclaren,</l>
<l>Hoe dat binnen was gevaren.</l>
<l>Noch soe hadden die heeren raet</l>
<l>Dat si sonden, sonder verlaet,</l>
<l n="6,4895"> Enen hoep volcx ongelet</l>
<l>Dore der Bogaerden wincket,</l>
<l>Die welcke, sonder ophouden,</l>
<l>Die Raemstrate aensteken souden;</l>
<l>Want die volders, hoerdic verclaren,</l>
<l n="6,4900"> Alle ter Capellen waren.</l>
<l>Des gelijc, ten selven stonden,</l>
<l>Die heeren eenen hoop uut sonden</l>
<l>Met haesten dore tRuysbroec winket,</l>
<l>Die trocken al ongelet</l>
<l n="6,4905"> Op den Savel, die alsoe saen</l>
<l>Als si sagen tvier op gaen</l>
<l>In die Raemstrate, sonder letten,</l>
<l>Steken souden hare trompetten,</l>
<l>Op den Savel, ende ter vaert</l>
<l n="6,4910"> Trecken ter Steenporten wert;</l>
<l>Ende die van der Raemstrate</l>
<l>Souden oec comen te harer bate.</l>
<l>Aldus wort dit al ghedaen.</l>
<l><pb n="171"/>Doen den roec op sagen gaen</l>
<l n="6,4915"> Die Cappeloise ende den brant</l>
<l>Beneden hen, ende al te hant</l>
<l>Boven hen hoerden die trompetten,</l>
<l>En dorsten si daer niet langer letten,</l>
<l>Maer gaven vlucht, ende scieden</l>
<l n="6,4920"> Hier ende daer, als dwase lieden,</l>
<l>Als volc beraest ende onbestiert.</l>
<l>Aldus soe wort ghesconfiert</l>
<l>Die gemeinte al te samen.</l>
<l>Rechtvort die iij hope quamen</l>
<l n="6,4925"> Van binnen, van boven, van beneden;</l>
<l>Terstont, in dier haesticheden,</l>
<l>Worden si hier ende daer gheraept,</l>
<l>Die opsetters, ende betraept,</l>
<l>Ghevangen, die niet ontvlien en mochten,</l>
<l n="6,4930"> Diet som metten live becochten,</l>
<l>Daer justicie af was gedaen.</l>
<l>Dus es haer opset vergaen.</l>
<l>Dese sconfelture ghesciede daer</l>
<l>Te Bruessel, in Ons Heeren jaer</l>
<l n="6,4935"> Als men LX gescreven sach</l>
<l>Ende XIII<hi rend='sup'>c</hi>, den anderen dach</l>
<l>Des nachts na sente Magdalenen.</l>
<l>Aldus vallet meest altenen,</l>
<l>Ende nemt quaet finement</l>
<l n="6,4940"> Dat men onredelec begent.</l>
</div>
<div type="chapter"><head type="chapter"><pb n="172"/> HOE PETER COUTEREEL DIE GOEDE MANNE VAN LOVEN SCATTE, ENDE HOE HERTOGE WENCELIJN DAER NA LOVEN BELACH. XLV.</head>
<l>Nu willic u vort verclaren</l>
<l>Hoet te Loven es gevaren.</l>
<l>Als die goede manne sagen,</l>
<l>Die op die borch gevangen lagen</l>
<l n="6,4945"> Menegen tijt, in vresen groot,</l>
<l>Ende ghenen troost, clein noch groot,</l>
<l>Van den hertoge en bedochten,</l>
<l>Daer si hen toe verlaten mochten,</l>
<l>Heeft deen vore, die ander naer,</l>
<l n="6,4950"> Sijn rantsoen ghemaect aldaer</l>
<l>Jegen Peteren Coutereel tier tijt,</l>
<l>Recht ocht hise in eenen strijt</l>
<l>Gevangen hadde, vechtender hant,</l>
<l>Deen om iij<hi rend='sup'>m</hi>, si u bekant,</l>
<l n="6,4955"> Dander om dusent ocht om acht hondert</l>
<l>Gulden peters, ende elc besundert</l>
<l>Moest aldus sijns rantsoens plegen,</l>
<l>Na dat sijn staet was gelegen.</l>
<l>Dus en bederf hise niet daer met</l>
<l n="6,4960"> Weder aen lijf noch aen let;</l>
<l>Maer die scettinge was soe groot</l>
<l>Dat hise maecte levende doot.</l>
<l>Ende van deser scattingen hoge</l>
<l>Gaf Peter Coutereel den hertoge</l>
<l n="6,4965"> Wenceline dat beste deel.</l>
<l>Ende selve hilt hi een groot morseel.</l>
<l>Met dat hi den hertoge gaf</l>
<l><pb n="173"/>Dit gelt, aldus creegh hi daer af</l>
<l>Sinen peis van den mesplegen,</l>
<l n="6,4970"> Ende oec met dat hi heeft gegeven</l>
<l>Den heere van Scoenvorst sijn sacquoye,</l>
<l>Die oec met deilde aen die proye;</l>
<l>Ende met dat hem vort es bleven</l>
<l>Heeft hi te huwelec gegeven</l>
<l n="6,4975"> Heere Otten van Cuycks broeder sone</l>
<l>Sijnre dochter, ende die ghone</l>
<l>Hiet her Heynric van Cuyck, dats waer,</l>
<l>Een stout ridder ende vorbaer,</l>
<l>Als hi thoende te meneger tijt,</l>
<l n="6,4980"> Ende sunderlinge in den strijt</l>
<l>Voer Baeswildere, als hier naer</l>
<l>Die cronike sal doen verclaer,</l>
<l>Op dat mi God wil ghehingen</l>
<l>Dat ic soe verre mag gebringen</l>
<l n="6,4985"> Dese corniken, ende volvueren,</l>
<l>Daer vele scoender avontueren</l>
<l>In selen staen, wilt God, Ons Heere;</l>
<l>Daer af en sprekic niet meere.</l>
<l>Als nu die goede lieden</l>
<l n="6,4990"> Uut der vangenessen scieden,</l>
<l>Ende haer rantsoen hadden betaelt,</l>
<l>Dat si swaerlec hadden ghehaelt,</l>
<l>Behilden die ghemeinten na dat</l>
<l><pb n="174"/>Dat regement van der stat,</l>
<l n="6,4995"> Met gelde ende met groter haven,</l>
<l>Dat si van der stat goede gaven</l>
<l>Den hertoge Wencelijn,</l>
<l>Ende sulken van den rade sijn;</l>
<l>Maer al te wee soe dede dat</l>
<l n="6,5000"> Den goeden lieden van der stat,</l>
<l>Ende volghden daerom, vroegh ende spade,</l>
<l>Den hertoge ende sinen rade,</l>
<l>Den baenritsen, ende den edelen al,</l>
<l>Ende den steden groot ende smal</l>
<l n="6,5005"> Des lants van Brabant, met ernstichede,</l>
<l>Clagende dat men hen dede</l>
<l>Groot ongelijc in deser saken.</l>
<l>Soe lange si volghden ende spraken</l>
<l>Dat, mids groten vervolge daer naer,</l>
<l n="6,5010"> Als die gemeinte derdalf jaer,</l>
<l>Luttel min of meer, of daer omtrent,</l>
<l>Ghedragen hadden tregement</l>
<l>Van der stat van Loven allene,</l>
<l>Dat der stat baette clene,</l>
<l n="6,5015"> (Ic meine dat Petren Coutreele</l>
<l>Meer baette te sinen deele</l>
<l>Dan het dede der gemeinder stat,</l>
<l>Claer eest ende provelijc dat!)</l>
<l>Doen leden was den termijn</l>
<l n="6,5020"> Trac die hertoge Wencelijn</l>
<l>Voer Loven, met hercracht daer,</l>
<l>Logeren, in Ons Heeren jaer</l>
<l>Als men XIII<hi rend='sup'>c</hi> screef</l>
<l>Ende LXII, ende bleef</l>
<l n="6,5025"> <pb n="175"/> Vore Lovene liggende eenen termijn</l>
<l>Met groten ghetale der lieden sijn,</l>
<l>Ende met hem meest deel al</l>
<l>Die steden van Brabant, groot ende smal.</l>
<l>Doen hi een stuc daer hadde gelegen</l>
<l n="6,5030"> Wordt enen peis daer overdregen,</l>
<l>Tusscen den hertoge ende die stat</l>
<l>Van Lovene, met vorwerden dat</l>
<l>Die goede liede souden dragen</l>
<l>Trecht vortaen, alsoe si plagen,</l>
<l n="6,5035"> Ende hebben tselve regement</l>
<l>Van der stat ende al tbewent,</l>
<l>Ende haer scade, groot ende smal,</l>
<l>Die si hadden leden al,</l>
<l>Ende in den rantsoen hadden ghehadt,</l>
<l n="6,5040"> Die soude hen van der selver stat</l>
<l>Gheheel ende al vergouden sijn.</l>
<l>Ende doen creegh hertoge Wencelijn,</l>
<l>In dit tractaet, in sier ghewelde</l>
<l>Eene groote somme van gelde,</l>
<l n="6,5045"> Soe dat men seide, int openbare,</l>
<l>Dat, binnen desen derdalven jare,</l>
<l>Die hertoge uut Loven heeft ghetogen</l>
<l>Meer goets, dant hadde gelden mogen,</l>
<l>Al hadde ment ten hoeghsten brocht,</l>
<l n="6,5050"> Ende uut den gronden gheheel vercocht.</l>
<l>Ende metten goede, dat hi creegh doe,</l>
<l>(Die hertoge) dede hi leggen toe</l>
<l>Die borch van Vilvorden om ende omme;</l>
<l><pb n="176"/>Nochtan behilt hi een grote summe</l>
<l n="6,5055"> Van goede op die vorseide stat,</l>
<l>Tsijnre manessen, wanneer hem dat</l>
<l>Boven al desen gelieven soude</l>
<l>Te heysscen, ende hijt hebben woude;</l>
<l>Over mids den welcken dat</l>
<l n="6,5060"> Vereygent bleef die selve stat,</l>
<l>Dwelc hen groot ongevoegh,</l>
<l>Scade, ende achterdeel ghedroegh</l>
<l>Dicke, ende te menegher stede,</l>
<l>Ende voer tgemein lant oec mede.</l>
<l n="6,5065"> Dit hevet dlant wel bedacht</l>
<l>Van Brabant, ende met al der macht</l>
<l>Dat si conden, sonder respijt,</l>
<l>Hebben sijs hen gheholpen quijt,</l>
<l>Des si billec ghedencken souden,</l>
<l n="6,5070"> Ende eewelec int lant sijn ghehouden,</l>
<l>Ende ghedencken deser dinge,</l>
<l>Ende jegen die stat sunderlinge</l>
<l>Van Bruessel, die hen bruederlike</l>
<l>Daer in quijten trouwelike.</l>
<l n="6,5075"> Als aldus die goede liede</l>
<l>Van Lovene dese grote miede</l>
<l>Van gelde, entie somme hoge</l>
<l>Betaelt hadden den hertoghe,</l>
<l>Ende vort ane noch meere</l>
<l n="6,5080"> Den enen ende den anderen heere,</l>
<l>Diese hadden, met hare macht,</l>
<l>In haren iersten staet ghebracht,</l>
<l>Soe en conden si gheen rechtinge</l>
<l><pb n="177"/>Ghecrigen van harer settinghe</l>
<l n="6,5085"> Ende scaden, die si hadden ghehat,</l>
<l>Van den goede van der stat,</l>
<l>Want die stat seere tachter was;</l>
<l>Dies wan een iegelec, mids das,</l>
<l>Lijftocht ende erflichede</l>
<l n="6,5090"> Te quiten op die vorseide stede,</l>
<l>Iegelijc na die quantiteit</l>
<l>Van haren verliese vorseit.</l>
<l>Dus regerden si vort aldaer</l>
<l>Die stat sesthiendalf jaer,</l>
<l n="6,5095"> Luttel min of meer, of daer omtrent</l>
<l>Behilden die heeren tregement</l>
<l>Van Loven. Ic sal u maken vroet</l>
<l>Hoe weder die ghemeinte op stoet;</l>
<l>Maer tierst soe sal die reden mijn</l>
<l n="6,5100"> Rueren van hertoghe Wencelijn,</l>
<l>Hoe hi mechtech ende vermogen</l>
<l>Al tot Riemen es ghetogen,</l>
<l>Daer coninc Karle, Jans sone</l>
<l>Van Vranckrijc ontfinc die crone.</l>
</div>
<div type="chapter"><head type="chapter">HOE CONINC KARLE CONINC JANS SONE GECROENT WAS TE RIEMEN, ENDE HOE HERTOGE WENCELIJN DAER REET. XLVI.</head>
<l n="6,5105"> MCCC int jaer Ons Heeren</l>
<l>Ende LXIIII soe wert met eeren</l>
<l>Coninc Karle mogentlike</l>
<l>Ghecroont coninc van Vranckrike,</l>
<l><pb n="178"/>Te Riemen, met groter solempniteit,</l>
<l n="6,5110"> Op den dach van der Drivoldicheit,</l>
<l>Den welcken te dier tiden lach</l>
<l>In mey den xxvij<hi rend='sup'>e</hi><hi rend='sup'>n</hi> dach.</l>
<l>Dese Karle, dese hoge man,</l>
<l>Was sone van den coninc Jan</l>
<l n="6,5115"> Dien hi hadde van der vrouwe</l>
<l>Wencelijns suster ghetrouwe.</l>
<l>Hertoge Wencelijn, des nemt goem,</l>
<l>Was coninc Karles recht oem,</l>
<l>Alsoe hier voren (hebdi des</l>
<l n="6,5120"> Onthouden) claer bescreven es.</l>
<l>Aldus trac hertoge Wencelijn</l>
<l>Met eeren tot der feeste sijn,</l>
<l>Tot Riemen, ende in sijn ghespan</l>
<l>Menich frisch edel man,</l>
<l n="6,5125"> Baenrotsen, riddren ende heren,</l>
<l>Statelec, met groter eeren,</l>
<l>Dat daer luttel uut Vranckrike</l>
<l>Iement met state quam sijn gelike.</l>
<l>Lutzenborgers ende Rijnhoyse</l>
<l n="6,5130"> Brabrantren, ende Limborgoyse</l>
<l>Hadde die hertoge Wencelijn</l>
<l>Aldaer, in der geselscap sijn.</l>
<l>Die coninc ende die heeren al</l>
<l>Boden hem eere, groot ende smal,</l>
<l n="6,5135"> Ende ontfingen met eeren.</l>
<l><pb n="179"/>Tgetal van den groten heeren,</l>
<l>Die aldaer vergadert waren,</l>
<l>En condic u niet wel verclaren.</l>
<l>Daer was van Cipers die coninc hoge</l>
<l n="6,5140"> Ende van Anjou die hertoghe,</l>
<l>Ende van Burgoingen beide broeder</l>
<l>Des conincs van vader ende van moeder,</l>
<l>Die grave van dEu, een mechtich heere,</l>
<l>Die grave van Dampmertijn, ende meere</l>
<l n="6,5145"> Van Tancarville, van Widemont</l>
<l>Graven beide, ende tier stont</l>
<l>Vele ander heeren ende prelate,</l>
<l>Die alle dach met groten state</l>
<l>Vergadert waren. Die eerbaerheit,</l>
<l n="6,5150"> Dien cost, ende die solempnitheit,</l>
<l>Die men daer dede, doer sconincs eere,</l>
<l>En bescrevic nemmermeere,</l>
<l>Ende doer die coninginne mede,</l>
<l>Die oec ghecroont was daer ter stede:</l>
<l n="6,5155"> Haer vader was een hoge baroen</l>
<l>Hertoghe Peter van Bourboen.</l>
<l>In Onser Vrouwen kercke van Riemen</l>
<l>Gesciede dit al, ende daer na sniemen</l>
<l>Trac die coninc, onghespaert,</l>
<l n="6,5160"> Met eeren tsinen hove waert.</l>
<l>Aldaer reet, ten selven tide,</l>
<l>Die coninc van Cipers, ter eender side</l>
<l>Van den coninc, met groter eere,</l>
<l>Ende hertoge Wencelijn die heere</l>
<l n="6,5165"> Ter ander siden, des nemt goem.</l>
<l>Die coninc dede sinen oem</l>
<l>Eere groot, in allen sinnen.</l>
<l><pb n="180"/>Ter maeltijt ginc men daer beginnen;</l>
<l>Ende die coninc es geseten</l>
<l n="6,5170"> Ter tafle: bi hem, suldi weten,</l>
<l>Sat van Cipers die coninc fijn,</l>
<l>Ende die hertoge Wencelijn.</l>
<l>Na der maeltijt, seldi verstaen,</l>
<l>Sach men die heeren, aengedaen,</l>
<l n="6,5175"> Op stercke rosse, met rassen leden,</l>
<l>Die deen tiegen dander reden</l>
<l>Grote joesten, ende speren braken.</l>
<l>Dit en willic niet lange maken.</l>
<l>Die feeste duerde V dage lanc.</l>
<l n="6,5180"> Dat men daer hofde ende spranc;</l>
<l>Ende als dat ten inde quam,</l>
<l>Hertoge Wencelijn orlof nam</l>
<l>Aen den coninc, met werdichede,</l>
<l>Ende aen die coninginne mede;</l>
<l n="6,5185"> Ende aen al die grote heeren,</l>
<l>Die aldaer ter feeste weren,</l>
<l>Soe heeft hi orlof ghenomen,</l>
<l>Ende es met eeren in Brabant comen.</l>
</div>
<div type="chapter"><head type="chapter">HOE HERTOGE WENCELIJN VOERE RAVENSTEIN TRAC, ENDE LIET ONGHEWONNEN STAEN. XLVII.</head>
<l>Als die hertoge Wencelijn</l>
<l n="6,5190"> Een stuc in Brabant hadde gesijn,</l>
<l>Bi der hertoginnen Johannen,</l>
<l>In solace, met sinen mannen,</l>
<l>Met vrouden herde menegertieren,</l>
<l>Jagen, vlieghen, ter rivieren,</l>
<l n="6,5195"> <pb n="181"/> Tornieren, steken, ende ander spel</l>
<l>Ghehantert, soe hi dat wel</l>
<l>In ghenuechten const volbringen,</l>
<l>Danssen, hoven, reyen, springhen,</l>
<l>Met vrouwen ende met joncfrouwen,</l>
<l n="6,5200"> Dede hi menege feeste houwen</l>
<l>Te Bruessel, in de goede stede,</l>
<l>Ende bi wilen elder mede.</l>
<l>Als dus die tijt was omghegaen</l>
<l>Omtrent een jaer, es op ghestaen</l>
<l n="6,5205"> Een onminne ende gheworren</l>
<l>Tusscen van Valkenborch ende van Borne</l>
<l>Den heere, ende den hertoge</l>
<l>Wencelijn, die met moede hoghe</l>
<l>Trac, met riddren ende met cnapen,</l>
<l n="6,5210"> Voer Ravenstein, daer hi dede maken</l>
<l>Eenen beer, starc ende groot,</l>
<l>Daer hi met dede groten noot</l>
<l>Die waren binnen Ravenstein.</l>
<l>Der assaulte meer dan ein</l>
<l n="6,5215"> Die hertoge daer voren dede;</l>
<l>Maer die van binnen hare leden</l>
<l>Niet en spaerden, maer hen werden,</l>
<l>Dat hen dassaute luttel derden,</l>
<l>Alsoe dat hertoge Wencelijn</l>
<l n="6,5220"> Dat niet en creegh ten wille sijn,</l>
<l>Maer brac op, cort daer na saen,</l>
<l>Ende lietet onghewonnen staen.</l>
</div>
<div type="chapter"><head type="chapter"><pb n="182"/> HOE DIE HERTOGE IN SAVOYEN TRAC ENDE DIE COMPAENGNIE HALP NEDER LEGGEN. XLVIII.</head>
<l>Cort, binnen den selven jare,</l>
<l>Quam den hertoge niemare</l>
<l n="6,5225"> Dat regnerde in Savoyen</l>
<l>Een compaignie, die in vernoye</l>
<l>Brachten menegen goeden man;</l>
<l>Want also groot was haer gespan</l>
<l>Vergadert, uut menegen wike,</l>
<l n="6,5230"> Dat si al om in Vranckrike</l>
<l>Dlant roefden, dore ende dore,</l>
<l>Tusscen die Seine entie Lore.</l>
<l>Al tot Vendomme ende Montargijs,</l>
<l>Tot Orliens ende tot Parijs</l>
<l n="6,5235"> Soe en bleef op dlant, bi noch nare,</l>
<l>Niemen, hi en vloe van vare</l>
<l>Al omme in die vaste steden.</l>
<l>Soe groten overdaet si deden</l>
<l>Dat het wonder ware te horen.</l>
<l n="6,5240"> Si hadden onder hen ghecoren</l>
<l>Enen coninc, des sijt wijs,</l>
<l>Van Clermont in Beauvoysijs:</l>
<l>Die quaetste der quadere was hi alomme,</l>
<l>Ende hiet die coninc <hi rend="italic">Jacque Bonhomme.</hi> </l>
<l n="6,5245"> Dwonder dat si bedreven</l>
<l>Dat en waer u nemmermeer bescreven</l>
<l>Van brande, van rove, van vrouwen crachten.</l>
<l>Menegen edelen man si brachten</l>
<l><pb n="183"/>Ter doot, met bitterliker smerten.</l>
<l n="6,5250"> Het mocht eender steinen herten</l>
<l>Ontfermen, diet hoerde ghewagen,</l>
<l>Dorrible faite die si plagen,</l>
<l>Alsoe dat claerlijc mach bliken</l>
<l>In die vrancsce corniken,</l>
<l n="6,5255"> Die meester Jan Froysart maecte,</l>
<l>Die hi te poente wel gheraecte.</l>
<l>Van eenen ridder doet hi cont,</l>
<l>Die si doodden teenre stont,</l>
<l>Ende daer na, herde sciere,</l>
<l n="6,5260"> Brieden si dien bi den viere,</l>
<l>In presencien van sier vrouwe,</l>
<l>Diet moest aensien met groten rouwe,</l>
<l>Ende haer kinder des gelike.</l>
<l>Daer na wouden si fortchelike</l>
<l n="6,5265"> Der vrouwen doen eten van haren man,</l>
<l>Ende haren kinderen daer na; dan</l>
<l>Doedden si met bitterhede</l>
<l>Die vrouwe, ende haer kinder mede.</l>
<l>Eenen andren ridder met ongemake</l>
<l n="6,5270"> Bonden si aen eenen stake,</l>
<l>Ende violerden ginder</l>
<l>Sijn vrouwe, ende sijn kinder</l>
<l>Haerre een groot getal,</l>
<l>Dat die heere moest toe sien al.</l>
<l n="6,5275"> Daer na, met pinen groot,</l>
<l>Brachten si die vrouwe ter doot,</l>
<l>Die nochtan ginc groot met kinde,</l>
<l>Ende al haer kinder met elinde</l>
<l>Doedden si, ende daer naer</l>
<l n="6,5280"> Den ridder met martiellen swaer.</l>
<l>Dese ondaet, des sijt wijs,</l>
<l><pb n="184"/>Stont ierst op in Beauvoysijs</l>
<l>Ende multiplierde al soe vort,</l>
<l>Dat si alsoe mechtich wort</l>
<l n="6,5285"> Dat si hadden in haer ghespan</l>
<l>Bat dan C<hi rend='sup'>m</hi> man,</l>
<l>Ende sprayden hen al omme ende omme,</l>
<l>Haer ende tare, niet teenre somme.</l>
<l>Ic soude hier wel meer af scriven;</l>
<l n="6,5290"> Maer dat latic achter bliven,</l>
<l>Om dat tot deser corniken</l>
<l>Niet en hoert, maer om te bliken</l>
<l>Een deel, dat men sal weten mogen</l>
<l>Waerom die hertoge es ghetogen</l>
<l n="6,5295"> Tegen dese compaingnien,</l>
<l>Die in Vranckrike tallen siden</l>
<l>Haer verwoedtheit hadden gedreven.</l>
<l>Een groot deel datter doot bleven</l>
<l>Op eenen tijt te Meaus in Brie.</l>
<l n="6,5300"> Die coninc van Navarre die</l>
<l>Tracker neder een groot conroot,</l>
<l>Di hi alle sloegh doot,</l>
<l>Ende Jaque Bonhomme den coninc vinc,</l>
<l>Die men vilde ende daer na hinc.</l>
<l n="6,5305"> Dus worden si van daer verdreven,</l>
<l>Maer grote hoope, die ontbleven,</l>
<l>Trocken ten Duutscen lande waert aen,</l>
<l>Daer si worden wederstaen</l>
<l>Van den hertoge Wencelijn:</l>
<l n="6,5310"> Die trac, metten lieden sijn,</l>
<l>Al tot int graefscap van Savoye,</l>
<l>Om die te brengen in vernoye,</l>
<l>Ghewapenderhant, met sinen scaren,</l>
<l><pb n="185"/>Met hem die hertoge van den Baren,</l>
<l n="6,5315"> Ende die hertoge van Loreine,</l>
<l>Ende meer ander capiteine,</l>
<l>Heeren uut den Duutscen landen.</l>
<l>Daer soe worden wederstanden</l>
<l>Die compaingnies, ende bracht ter doot.</l>
<l n="6,5320"> Si hadden ghedaen quaet soe groot</l>
<l>Dats Gode lof moet sijn gheseit,</l>
<l>Dat si neder waren gheleit,</l>
<l>Ende haer quaetheit bracht ten inde;</l>
<l>Want si in groten elinde</l>
<l n="6,5325"> Bracht hadden menegen edelen man;</l>
<l>Want haer opset ende haer gespan</l>
<l>Was om al, clein ende groot,</l>
<l>Dedel volc te slane doot.</l>
<l>Noit en was sulcke jaquerie</l>
<l n="6,5330"> Ghescien, noch sulcke raserie,</l>
<l>Sint dat Christus was gheboren,</l>
<l>Noch dusent jaer daer te voren.</l>
<l>Maer God en woude hen niet ghehingen</l>
<l>Haer quaetheit langer te volbringen:</l>
<l n="6,5335"> Si storven alle quader doot;</l>
<l>Haer overdaet die was te groot.</l>
<l>Als si alle waren onteert</l>
<l>Es die hertoge wederghekeert</l>
<l>In Brabant, entie ander heeren</l>
<l n="6,5340"> Elc tot haren lande keeren,</l>
<l>Entie hertoge Wencelijn</l>
<l>Die bleef bi der vrouwen sijn</l>
<l>Johannen, al dien winter lanc,</l>
<l>Tot na Paesschen, dat ontspranc</l>
<l n="6,5345"> Dien somer, met sinen saysoene,</l>
<l>Dat alle crude waren groene,</l>
<l><pb n="186"/>Ende daerna, noch langen termijn,</l>
<l>Tot dat ripe wert den wijn.</l>
</div>
<div type="chapter"><head type="chapter">HOE DE HERTOGE TRAC VOER HEIMERSBACH, ENDE DAT WAN, ENDE TE GRONDE SLECHTE. XLIX.</head>
<l>Als men Ons Heeren ghebortenesse</l>
<l n="6,5350"> Screef XIII<hi rend='sup'>c</hi> LX ende sesse</l>
<l>Quam Wenceline van dage te dage</l>
<l>In Brabant alsoe grote claghe</l>
<l>Over die van Heymersbach,</l>
<l>Daer menich ruter doen op lach,</l>
<l n="6,5355"> Die welcke roefden ende vingen</l>
<l>Die coepliede, die reden of gingen</l>
<l>Uut Brabant ende uut anderen landen,</l>
<l>Die si verdorven ende maecte tscanden.</l>
<l>Dese clachten quamen alsoe groot</l>
<l n="6,5360"> Dat des den hertoge verdroot</l>
<l>Dat dus die straten ontveilicht waren;</l>
<l>Want niement riden en dorst noch varen,</l>
<l>Noch sijn comenscap hanteren.</l>
<l>Ende want het was in sijn regeren</l>
<l n="6,5365"> Die straten te veilegen tot den Rine,</l>
<l>Soe docht hertoge Wenceline</l>
<l>Dat hi dat qualijc mochte liden,</l>
<l>Ende ontboot ten selven tiden</l>
<l>Riddren, ende knechten een groot getal,</l>
<l n="6,5370"> Die tsinen gebode quamen al.</l>
<l>Dus trac die hertoge in sijn gespan</l>
<l><pb n="187"/>Menich frisch weylijc man</l>
<l>Uut Brabant, tot voer Heymersbach,</l>
<l>Dat hi al omme vast belach.</l>
<l n="6,5375"> Heymersbach entie jegenode</l>
<l>Was doen Sceyfaerts van Merode;</l>
<l>Maer hi en was noch maer een kint,</l>
<l>Ende andre haddene in regement,</l>
<l>Die daer op hilden vremde gasten,</l>
<l n="6,5380"> Die Brabant aldus aentasten,</l>
<l>Ende daerop roefden ende vingen.</l>
<l>Als dus verre dese dingen</l>
<l>Comen waren, dat die hertoge</l>
<l>Heymersbach met moede hoge</l>
<l n="6,5385"> Beleit hadde tallen siden,</l>
<l>Dede hijt bestormen ende bestriden,</l>
<l>Met bussen bescieten, ende met bogen,</l>
<l>Daer die ghescutte soe dichte vlogen,</l>
<l>Beide van buten ende van binnen;</l>
<l n="6,5390"> Maer herde quaet waest te winnen.</l>
<l>Doch hadt die hertoge ingenomen,</l>
<l>Wat hem scaden mocht ocht vromen,</l>
<l>Niet te rumen van den velde</l>
<l>Hi en hadt in sier gewelde,</l>
<l n="6,5395"> Ende gecregen ende gewonnen.</l>
<l>Ten lesten waest soe opgeronnen</l>
<l>Met assaute, ende met crachte,</l>
<l>Dat ment wan ende tonder brachte;</l>
<l>Ende daerna, in corte stonde,</l>
<l n="6,5400"> <pb n="188"/> Dede hijt al toten gronde</l>
<l>Nederwerpen, ende maken slecht.</l>
<l>Dus was Heymersbach berecht,</l>
<l>Voer Kersmisse den derden dach,</l>
<l>Die xxij in december lach.</l>
</div>
<div type="chapter"><head type="chapter">HOE EDUWART DIE JONCSTE BROEDER VAN GELRE HERTOGE REYNOUTE SINEN OUTSTEN BROEDER VINC, DIE VROUWE MARIEN VAN BRABANT GHETROUWT HADDE. L.</head>
<l n="6,5405"> Om dat een yegelijc te bat</l>
<l>Weten mach hoe ende wat</l>
<l>Die dingen toequamen ende gescieden,</l>
<l>Die ic hierna sal bedieden,</l>
<l>Willic al luttel laten bliven</l>
<l n="6,5410"> Van hertoge Wencelijn, ende scriven</l>
<l>Van Gelre den hertoge Reinout,</l>
<l>Die ij vrouwen hadde getrout:</l>
<l>Van der iersten ij dochtren bleven:</l>
<l>Die outste heeft hi te wive gegeven</l>
<l n="6,5415"> Van Cleve den edelen grave,</l>
<l>Daer si geen oer en hadde ave,</l>
<l>Ende na die doot van haren man</l>
<l>Si den grave van Bloys ghewan.</l>
<l>Grave Willem van Gulick creech te wive</l>
<l n="6,5420"> Die joncste dochter; aen haren live</l>
<l>Heeft hi ghewonnen eenen sone:</l>
<l>Willem soe hiet die ghone.</l>
<l>Hertoge Reinouts ander vrouwe vaillant</l>
<l>Was sconincs dochter van Ingelant,</l>
<l n="6,5425"> Suster van den derden Eduwaerde,</l>
<l>Diet conincrike lange bewaerde</l>
<l>Van Ingelant met groter eere:</l>
<l><pb n="189"/>Aen dese vrouwe wan die heere</l>
<l>Reinout van Gelre sonen twee,</l>
<l n="6,5430"> Ende andere kinder niet mee:</l>
<l>Doutste sone hiet Reinout,</l>
<l>Na den vader, die hadde ghetrout</l>
<l>Van Brabant vrouwe Marie,</l>
<l>Vrou Johannen suster, ende die</l>
<l n="6,5435"> Selve Reinout, na die doot sijns vader,</l>
<l>Behilt Gelderlant algader,</l>
<l>Ende besaet eenen tijt,</l>
<l>Met sijnre vrouwen, des seker sijt,</l>
<l>Die joncste dochter, hout u daer an,</l>
<l n="6,5440"> Van den derden hertoge Jan,</l>
<l>Ende heeft dus Gelderlant behouden,</l>
<l>Hoe wel dat enege seggen wouden</l>
<l>Dat hijt met onrechte besat,</l>
<l>Ende dat toebehoerde bat</l>
<l n="6,5445"> Der outster dochter, scoen van live,</l>
<l>Van hertoge Reynouts iersten wive,</l>
<l>Die hadde te manne den greve van Bloys;</l>
<l>Maer dat seggen en creegh gheen voys.</l>
<l>Recht te desen selven tien</l>
<l n="6,5450"> Waren in Gelderlant ij partien,</l>
<l>Bronchorstren ende Heeckerlinge,</l>
<l>Machtich ende sterc, die onderlinge</l>
<l>Malckanderen haetten seere</l>
<l>Ende hertoge Reinout die heere</l>
<l n="6,5455"> Trac aen hem die Heeckerlinge,</l>
<l>Ende verhiefse sunderlinge.</l>
<l>Als dat die Bronchorstren sagen</l>
<l>Trocken si met groter clagen</l>
<l>Aen den joncsten brueder Eduwaerde,</l>
<l n="6,5460"> Clagende hem die onwerde</l>
<l><pb n="190"/>Die hen die Heekerlinge daden.</l>
<l>Om succours ende troest si baden,</l>
<l>Dat si rechtvort aen hem vonden,</l>
<l>Soe dat hi, in corten stonden,</l>
<l n="6,5465"> Metten Bronchorstren, sijt des vroeder,</l>
<l>Te velde quam tegen sinen broeder,</l>
<l>Ende tegen die Heeckerlinghe;</l>
<l>Ende daer ghevielen soe die dinge</l>
<l>Dat Eduwaert behielt dat velt,</l>
<l n="6,5470"> Ende der Heeckerlinge gewelt</l>
<l>Neder leide, dats ware dinc,</l>
<l>Ende hertoge Reinout sinen brueder vinc,</l>
<l>Die hi gevangen hilt al sijn leven,</l>
<l>Ende es selve hertoge van Gelre bleven.</l>
<l n="6,5475"> Vrou Marie claeghde dit te hant</l>
<l>Harer suster vrou Johannen van Brabant,</l>
<l>Ende hertoge Wenceline den heere,</l>
<l>Met bitterliken clagen seere,</l>
<l>Die grote overdadichede</l>
<l n="6,5480"> Die haer aldus haer swager dede.</l>
<l>Hertoge Wencelijn sonder beiden</l>
<l>Eduwaerde daerom ontseide</l>
<l>Van Gelre, ende die heere stout</l>
<l>Sant her Lonijse van Bouchout</l>
<l n="6,5485"> Met volcke van wapenen op Eduwaerde,</l>
<l>Die op hem wan Bommelrewaerde,</l>
<l>Ende besettet van sier hant,</l>
<l><pb n="191"/>Ende toegh weder in Brabant.</l>
<l>Cort na dat dit was volbracht</l>
<l n="6,5490"> Quam Eduwaert met meerder macht,</l>
<l>Ende heeft die ghone op geronnen,</l>
<l>Ende dien daer in lagen af gewonnen</l>
<l>Bomelrewerde, aen haren danc,</l>
<l>Ende vincse alle, ende eer iet lanc</l>
<l n="6,5495"> Dede hi er een deel ontliven:</l>
<l>Som moesten si ghevangen bliven,</l>
<l>Die hi scatte ende rantsonerde,</l>
<l>Soe hi wilde ende begerde.</l>
<l>Als dit die hertoge vernam</l>
<l n="6,5500"> Van Brabant was hi herde gram,</l>
<l>Ende maecte sunderlinge</l>
<l>Van volcke van wapenen gaderinge,</l>
<l>Ende es mechtich ende vermogen</l>
<l>Tegen Eduwaerde getogen,</l>
<l n="6,5505"> Ende trac uut Brabant, doe ic gewach,</l>
<l>Op sente Matheus dach</l>
<l>Te Gelderlant wert, met sinen here,</l>
<l>Maer enege arbeiten also seere</l>
<l>Tusscen beide, dat die dingen</l>
<l n="6,5510"> Soe verre quamen ende vergingen,</l>
<l>Dat tusscen den hertoge Wencelijn</l>
<l>Ende Eduwaerde, dats waerheit fijn,</l>
<l>Eenen peis wert ghestaect;</l>
<l>Maer hoe die soene was gemaect</l>
<l n="6,5515"> Dat wisten die heeren ende ic niet;</l>
<l><pb n="192"/>Maer emmer eest alsoe ghesciet</l>
<l>Dat hertoge Reinout, aen sinen danc,</l>
<l>Ghevangen bleef alsoe lanc</l>
<l>Als leefde sijn brueder Eduwaert,</l>
<l n="6,5520"> Die namaels verslagen waert</l>
<l>Voer Baeswildre in den stride,</l>
<l>Als ghi sult horen in corten tide.</l>
<l>Dese Eduwaert met groter eere</l>
<l>Bleef aldus hertoghe ende heere.</l>
<l n="6,5525"> Desen peis, doe ic ghewach,</l>
<l>Ghesciede op S<hi rend='sup'>t</hi>-Michiels dach</l>
<l>Doen men screef XIII<hi rend='sup'>c</hi> jaer,</l>
<l>Ende LXVIII. Cort daer naer</l>
<l>Trac die hertoge Wencelijn</l>
<l n="6,5530"> In Brabant, metten volcke sijn,</l>
<l>Ende bleef in vreden eenen tijt</l>
<l>Tot dat weder hief een nijt,</l>
<l>Een twist ende een orloge</l>
<l>Tusscen van Gulcke den greve hoge,</l>
<l n="6,5535"> Alsoe in dese corniken</l>
<l>Hier namaels claerlijc sal bliken;</l>
<l>Maer, eer daer meer af wert bescreven</l>
<l>Van mi, moetic te kennen geven</l>
<l>Den oerspronc van den saken:</l>
<l n="6,5540"> Soe sal men te bat geraken</l>
<l>Te weten dat recht bediet,</l>
<l>Waerom dat dorloge es ghesciet.</l>
</div>
<div type="chapter"><head type="chapter"><pb n="193"/> VAN GODEVERDE DES IERSTEN HERTOGEN JANS BRUEDER, ENDE VAN SIJNRE BRUEDERDEILINGE. LI.</head>
<l>Hoe wel dats voren es vergeten,</l>
<l>Soe duncket mi wel noot te weten</l>
<l n="6,5545"> Dat dit al hier nu si verclaert</l>
<l>Van den vromen Godevaert,</l>
<l>Brueder van den hertoge Jan,</l>
<l>Die den strijt te Woeronc wan;</l>
<l>Mids dit voren niet en es verclaert,</l>
<l n="6,5550"> Hoe dese vrome Godevaert</l>
<l>Was ghegoedt van sinen broeder,</l>
<l>Soe salict u nu maken vroeder,</l>
<l>Ende wat oeire van hem es comen,</l>
<l>Soe ict ter waerheit hebbe vernomen.</l>
<l n="6,5555"> Hertoge Jan, die here vermert,</l>
<l>Gaf sinen brueder Godevert</l>
<l>Voer sijn ghedeilte bruederleke</l>
<l>Arschot, Sichenen, Bierbeke,</l>
<l>Ende Sint Aechtenrode mede,</l>
<l n="6,5560"> Met al der toebehoerlichede,</l>
<l>Daer in behouden ende bescheiden</l>
<l>Sinen rechten ende heerlicheiden</l>
<l>In sinen godshusen, alst behoert,</l>
<l>Van Eversbode, van Beckevort,</l>
<l n="6,5565"> Ende daertoe van Bierbeke met.</l>
<l>Dese Godevert hadde na die wet</l>
<l>Van sijnre vrouwe kinder drie.</l>
<l><pb n="194"/>Twee dochtren ende enen sone, die</l>
<l>Selve vrome was ende coen,</l>
<l n="6,5570"> Ende hiet her Jan van Viersoen.</l>
<l>Dese selve hertoge Jan bleef jammerlike</l>
<l>Met sinen vader voer Cortrike</l>
<l>In den strijt, des sijt ghewes,</l>
<l>Als boven claer bescreven es.</l>
<l n="6,5575"> Sijn outste dochter gaf Godevert</l>
<l>Van Hercourt den greve vermert,</l>
<l>Ende gaf daer met te huwelike</l>
<l>Dlant van Arscot ende van Bierbeke.</l>
<l>Sine joncste dochter schoon</l>
<l n="6,5580"> Gaf hi te wive den greve van Loen;</l>
<l>Met hare gaf hi die jegenode</l>
<l>Sichenen ende Sent Aechtenrode.</l>
<l>Dese greve van Loen die wan een kint,</l>
<l>Een dochter, aen sijn vrouwe, die sint</l>
<l n="6,5585"> Ghehielict was, in haers vader leven,</l>
<l>Ende was den greve van Gulck gegeven,</l>
<l>Ende met hare, dat ghijt wet,</l>
<l>Sint Aechtenrode ende Sichenen met.</l>
<l>Dus hadden een wile te haren gebode</l>
<l n="6,5590"> Sichenen ende Sente Aechtenrode</l>
<l>Die graven van Gulcke in haer regeren,</l>
<l>Ende waren der af voeght ende heeren;</l>
<l>Ende wanneer dat den coeplieden</l>
<l>Uut Brabant enege scaden ghescieden</l>
<l n="6,5595"> In den lande van Gulcke, sonder bliven</l>
<l>Plach die hertoge aen hen te scriven,</l>
<l>Dat si dat in corten stonden</l>
<l>Verrichten daden, ende als si vonden</l>
<l>Daer inne waren ghebrekelijc,</l>
<l n="6,5600"> Die greve van Gulck, dede haestelijc</l>
<l><pb n="195"/>Die hertoghe dat, groot ende smal,</l>
<l>Aen haer renten nemen al</l>
<l>Van Sichenen ende van Sint Aechtenrode.</l>
<l>Dit nam marcgreve Willem node,</l>
<l n="6,5605"> Die doen ter tijt mercgreve was</l>
<l>Van Gulike, ende mids das</l>
<l>Vercochte hi, met snellen keere,</l>
<l>Sichenen, Sent Aechtenrode, den heere</l>
<l>Van Scoenvorst, ende daer na ghesciede</l>
<l n="6,5610"> Grote scade den cooplieden</l>
<l>Uut Brabant binnen sinen lande.</l>
<l>Als hertoge Wencelijn dat kande,</l>
<l>Heeft hi rechtvort aen hem gescreven</l>
<l>Dat hi dat weder dade geven,</l>
<l n="6,5615"> Ende hi der coopliede scade</l>
<l>Vergelden ende verrechten dade.</l>
<l>Hoe wel die hertoge heeft gescreven</l>
<l>Soe heeft hi daer weinich om gegeven;</l>
<l>Op hertoge Wencelijns versuec</l>
<l n="6,5620"> Sloech hi herde cleinen ruec,</l>
<l>Mids dat hi niet in Brabant</l>
<l>Te verliesen en hadde erve noch lant.</l>
<l>Te deser tijt, dat seldi hoeren,</l>
<l>Was ghestedicht ende gesworen,</l>
<l n="6,5625"> Tusscen hertoge Wencelijn ende hem</l>
<l>Van Gulck, den mercgreve Willem,</l>
<l>Den lantvrede, met meer ander heeren</l>
<l>Ende vorsten, diene holpen sweren,</l>
<l>Den welcken vrede na der hant</l>
<l n="6,5630"> Mergreve Willem brac, alsoe van Brabant</l>
<l>Hertoge Wencelijn meinde claer;</l>
<l>Van welcken ende ander scaden swaer</l>
<l><pb n="196"/>Hertoge Wencelijn begerde</l>
<l>Richtinghe, daer hi hem tegen werde,</l>
<l n="6,5635"> Ende een noch gheen des en dede,</l>
<l>Daerom die hertoge met mogenthede,</l>
<l>Met riddren ende knechten vaillant</l>
<l>Getogen es in Gulkerlant.</l>
</div>
<div type="chapter"><head type="chapter">VAN DEN STRIDE TE BAESWILDERE DAER HERTOGHE WENCELIJN GHEVANGEN WERT. LII.</head>
<l>Hertoghe Wenceline seere verdroot</l>
<l n="6,5640"> Dese hoverde groot</l>
<l>Die hem van Gulcke die mercgreve dede:</l>
<l>Hem dochte, ende het was waerhede,</l>
<l>Dat hijs hem billic niet en woech,</l>
<l>Dat hijt soe lange van hem verdroech,</l>
<l n="6,5645"> Ende heeft een reise op geset,</l>
<l>Daer menich weilich man toech met,</l>
<l>Tot vore Baeswildere, in sijn gespan</l>
<l>Die greve van S<hi rend='sup'>t</hi>-Pol, die vrome man;</l>
<l>Oec hadde hi daer tsijnre vramen</l>
<l n="6,5650"> Robbrechte, sgraven brueder van Namen,</l>
<l>Die doen van wapenen was tgrein,</l>
<l>Ende die vermertste capitein</l>
<l>Die men in sinen tiden vant,</l>
<l>Aldaer omtrent in enich lant,</l>
<l n="6,5655"> Die alsoe vele hadde ghedaen</l>
<l>Vromer daden, ende begaen.</l>
<l>Oec hadde die hertoge, te dien berechte,</l>
<l>Baenritsen, riddren, ende knechten</l>
<l><pb n="197"/>Uut Brabant ende uut Lutzenborch,</l>
<l n="6,5660"> Van over Mase, van Limborch,</l>
<l>Alsoe dat hi wel sterc mocht wesen</l>
<l>Van riddren, van knechten, in dier resen,</l>
<l>(Hertoge Wencelijn die heere)</l>
<l>Acht dusent mannen ende meere.</l>
<l n="6,5665"> Aldus lach hi in Gulkerlant,</l>
<l>Stichtende roef ende brant,</l>
<l>Ende grote scade doende aldare,</l>
<l>Te allen kanten harentare,</l>
<l>Eer mercgreve Willem, in enegen keere,</l>
<l n="6,5670"> Hem iet heeft gekeert ter were.</l>
<l>Binnen dat hi dus lach ghescaert</l>
<l>Quam die hertoge Eduwaert</l>
<l>Te hulpen van Gulke den heere,</l>
<l>Dat hi diere becochte ende seere</l>
<l n="6,5675"> Metter doot. Nu was verstout</l>
<l>Die mercgreve van Gulke, die hadde getroudt</l>
<l>Die joncste suster wide vermaert</l>
<l>Van den hertoge Eduwaert,</l>
<l>Van den voorbedde, soe ict las.</l>
<l n="6,5680"> Te dier tijt noch gevangen was</l>
<l>Die outste brueder Reinout,</l>
<l>Die vrou Marien hadde getrout,</l>
<l>Vrou Johannen suster van Brabant,</l>
<l>Als ic u voren dede bekant.</l>
<l n="6,5685"> Ende want hertoghe Wencelijn</l>
<l>Ende Reynout ij geswageren sijn,</l>
<l>Eduwaerts brueder, die hi helt</l>
<l>Aldus gevangen, met ghewelt,</l>
<l><pb n="198"/>Soe hief hie hertoge Eduwaert</l>
<l n="6,5690"> Te willichliker aen die vaert</l>
<l>Tegen den hertoge Wencelijn,</l>
<l>Te hulpen den swager sijn</l>
<l>Van Gulcke, soe ict hebbe vernomen.</l>
<l>Oec es hem te hulpen comen</l>
<l n="6,5695"> Vele volcx, dat daer heeft gesant</l>
<l>Die bisscop van Coelne. Uut tduutsche lant</l>
<l>Te hulpen dat hem oec comen sijn</l>
<l>Riddren ende knechten van over Rijn,</l>
<l>Alsoe dat ten lesten waert</l>
<l n="6,5700"> Tusscen die heeren een dachvaert</l>
<l>Aldaer ghehouden, ende gestelt,</l>
<l>Om minlijc te sine bevelt</l>
<l>Den twist alsoe, tusschen die heeren;</l>
<l>Maer leider! die sulke, die daer weren,</l>
<l n="6,5705"> Mids groter hoeghmoedicheden,</l>
<l>Ende hoghe worde, die daer seden</l>
<l>Enege van der Gulickscer siden,</l>
<l>Die de Brabantren tien tiden</l>
<l>Onverantwort niet en lieten;</l>
<l n="6,5710"> Want spitege worde doen genieten</l>
<l>Vele ongevals, ende breken been;</l>
<l>Maer leider, si en heilen geen.</l>
<l>Mids spitege worden belettet waert</l>
<l>Den orbor van dier dachvaert,</l>
<l n="6,5715"> Ende verstormde in beiden siden</l>
<l>Die heeren, dat si wouden striden</l>
<l>Op malc andren opten velde,</l>
<l>Ende toonen aldaer haer gewelde.</l>
<l>Maer enege heeren ende wise lieden</l>
<l n="6,5720"> Den hertoge dat seere ontrieden,</l>
<l><pb n="199"/>Dat hi dien dach niet en woude</l>
<l>Striden; maer dat hi beiden soude</l>
<l>Na sinen neve den here coen,</l>
<l>Her Jacoppe van Boerboen,</l>
<l n="6,5725"> Die met menegen ridder lofsam</l>
<l>Den hertoge te hulpe quam.</l>
<l>Her Reinout van Steenvorst sprac openbaer,</l>
<l>Ende sulc ander, dat lachter waer</l>
<l>Dat hi daer na soude beiden,</l>
<l n="6,5730"> Hi was daer met moghentheiden,</l>
<l>Ende mechtich ghenoech in der bane</l>
<l>Sijn viande te wederstane;</l>
<l>Ende rieden den hertoghe dat</l>
<l>Te stridene soe eer, soe bat.</l>
<l n="6,5735"> Aldus, met hogen spreken,</l>
<l>Worden die wise achter ghesteken,</l>
<l>Ende niets niet na haren rade</l>
<l>Soe en mocht daer gaen dat te quade</l>
<l>Den hertoge verginc, ende den sinen,</l>
<l n="6,5740"> Dat namaels in den strijt mocht scinen.</l>
<l>Aldus soe was daer ghestelt</l>
<l>Des andren daegs plaetse ende velt,</l>
<l>Daer die heeren wilden striden.</l>
<l>Oec gevielen daer, tien tiden,</l>
<l n="6,5745"> Grote worde met nidicheide</l>
<l>Tusscen ij riddren, die beide</l>
<l>Vrome waren, ende wide bekant,</l>
<l>Ende die selve metter hant</l>
<l>In wapenen hadden vele besuert:</l>
<l><pb n="200"/>Dese ij worden soe beruert</l>
<l>Ende verhit, met worden swaer,</l>
<l>Dat si malc andren tekenden daer</l>
<l>Haer wapenrocke, te dier tijt,</l>
<l>Om des andren daeghs in den strijt</l>
<l n="6,5755"> Deen dander tondersueken daer,</l>
<l>Ende te vergelden die worden swaer,</l>
<l>Dat si des ander daeghs volbrochten;</l>
<l>Want si deen den anderen sochten</l>
<l>Ende vergaderden in den strijt,</l>
<l n="6,5760"> Daer si deen dander met groter nijt</l>
<l>Ondersloegen ende ondervochten,</l>
<l>Ende deen den anderen ter doot brochten;</l>
<l>Want des anderen daegs daer naer</l>
<l>Vant mense beide doot aldaer,</l>
<l n="6,5765"> Deen neven dander op der erde,</l>
<l>Doersteken met elc anders swerde,</l>
<l>Dat scade was ende jammer groot</l>
<l>Van ij soe vromen riddren doot,</l>
<l>Als si waren, in haren tiden:</l>
<l n="6,5770"> God wil hare sielen verbliden!</l>
<l>Harer beider namen mooghdi weten:</l>
<l>Her Gherart Rolibuc was deen gheheeten;</l>
<l>Van Bruessel soe was hi geboren.</l>
<l>Die ander ridder uutvercoren</l>
<l n="6,5775"> Daer ic voren af verclaerde,</l>
<l>Hiet her Eustaes van den Bongarde:</l>
<l>Dese ridder, vrome ende vaillant,</l>
<l>Was geboren uut Gulkerlant.</l>
<l>Deen dander brachten si ter doot,</l>
<l n="6,5780"> Dat toe quam uut worden groot.</l>
<l>God verblijdse in deewich leven,</l>
<l>Ende wil hen haer mesdaet vergeven!</l>
</div>
<div type="chapter"><head type="chapter"><pb n="201"/> HOE HERTOGE WENCELIJN SIJN SCAREN ENDE BATAILLE ORDINEERDE BI DEN STRIDE TE BAESWILRE. LIII.</head>
<l>Als die andren dach was comen,</l>
<l>Daer op die dachvaert was genomen</l>
<l n="6,5785"> Voer Baeswildere, op den velde,</l>
<l>Soe ordenerde ende stelde</l>
<l>Die hertoge Wencelijn twee scaren,</l>
<l>Die starc ende vermogen waren:</l>
<l>Die ierste hadde hi in sijn bestier,</l>
<l n="6,5790"> Ende met hem die degen fier</l>
<l>Her Gwyot, van Saint Pol grave,</l>
<l>Met ses dusent manne, daer ave</l>
<l>Die hertoghe wel was bewaert.</l>
<l>In dander bataille hielt gescaert</l>
<l n="6,5795"> Van Namen mijn her Robbrecht,</l>
<l>Met menegen ridder ende knecht,</l>
<l>Omtrent twee dusent in sijn gespan:</l>
<l>Dese bataille, hout u daer an,</l>
<l>Van her Robbrechte was daer opt velt</l>
<l n="6,5800"> In die achterhoede ghestelt,</l>
<l>Jegen die ghene, die van besiden</l>
<l>Den hertoge mochten aen striden,</l>
<l>Ocht oploep doen van achter,</l>
<l>Om den hertoge te doene lachter,</l>
<l n="6,5805"> Ende sijn bataille scoren,</l>
<l>Dat hi die soude weder storen,</l>
<l><pb n="202"/>Ende met machte wederstaen.</l>
<l>Als dit aldus was ghedaen,</l>
<l>Gheordenert ende bestelt,</l>
<l n="6,5810"> Die mercgreve van Gulick met sier ghewelt</l>
<l>Heeft die sine oec wel bestiert,</l>
<l>In ij scaren ghebatailliert,</l>
<l>Soe hem dat orborlijc docht te wesen.</l>
<l>Al en seggic niet meer van desen,</l>
<l n="6,5815"> Hi hadde daer, in sijn conroot,</l>
<l>Menegen man van moede groot,</l>
<l>Van Gulkerlant ende van Gelre,</l>
<l>Westveelsche, Rijnsce, ende van elre,</l>
<l>Die hem die ertsce bisscop sant</l>
<l n="6,5820"> Te dienste. Vrome ende vaillant</l>
<l>Was daer menich in beide siden,</l>
<l>Ende willich om te striden;</l>
<l>Om te bejagen prijs ende eere</l>
<l>Was daer die sulcke gierich seere,</l>
<l n="6,5825"> Die cortelinge hadde willen sijn</l>
<l>C milen over den Rijn,</l>
<l>Eer die strijt quam ten inde.</l>
<l>Alst quam soe verre dat in den winde</l>
<l>Pinchele, wimpele, ende bannieren</l>
<l n="6,5830"> Begonden blayen, daer menegertieren</l>
<l>Teeken in stont van wapentueren,</l>
<l>Alsoe alst die heeren vueren,</l>
<l>Van kelen, van selver, ende van goude,</l>
<l>Van lazuere, van sable, daer menichvoude</l>
<l n="6,5835"> Die tekene af waren van vremder wise,</l>
<l>Alsoet elc vuerde na sijn ghise,</l>
<l><pb n="203"/>Entie viande met ghewelde</l>
<l>Nakende waren op den velde,</l>
<l>Soe bi, dat si deen dander sagen,</l>
<l n="6,5840"> Sach men daer hoge voere dragen,</l>
<l>Ende toegen ridderlijc gelaet;</l>
<l>Want menich man van hooger daet</l>
<l>Was aldaer in beiden siden,</l>
<l>Die liever, eer si achter tieden</l>
<l n="6,5845"> Ocht erselen souden enen voet,</l>
<l>Storten wouden daer haer bloet,</l>
<l>Dan dat men enich quaet gherochte</l>
<l>Namaels over hen seggen mochte,</l>
<l>Of enich verwijt van bloetheden.</l>
<l n="6,5850"> Aldus sijn si voirt getreden,</l>
<l>Die bataillen, voet voir voet,</l>
<l>Deen den anderen int gemoet,</l>
<l>Ende hadden met goeder moeten</l>
<l>Op die lengde van v voeten</l>
<l n="6,5855"> Hair gheleiden af gehouden,</l>
<l>Om dat si hem behulpen souden</l>
<l>Daer met te bat, alst quam te noet;</l>
<l>Maer in deser porssen groet</l>
<l>Int eerste, als men vergaderen soude,</l>
<l n="6,5860"> Van Gelre die hertoge boude</l>
<l>Eduwaert sloech op sijn visiere,</l>
<l>Ende metten selven, alsoe schiere,</l>
<l><pb n="204"/>Quam ghevlogen een ghescichte</l>
<l>Neven dooghe, in sijn aensichte,</l>
<l n="6,5865"> Dat hem die hersenen doerran.</l>
<l>Terstont gevoelde die edel man</l>
<l>Dat hi hadde die dootwonde,</l>
<l>Ende dede hem ter selver stonde</l>
<l>Ghewont uter battailgien dragen.</l>
<l n="6,5870"> Sint hebbic dicke horen saghen</l>
<l>Dat die hertoge Wencelijn,</l>
<l>Noch gheen van den lieden sijn,</l>
<l>Des en wisten niet een twint,</l>
<l>Voer dat die strijt was gheint.</l>
<l n="6,5875"> Niet eer en wist oec tgelresche conroot,</l>
<l>Dat heure heere was bleven doot.</l>
<l>Als nu hertoghe Eduwaert stont ter bare,</l>
<l>Ende die scaren quamen soe nare,</l>
<l>Dat deen dander verreiken mochte,</l>
<l n="6,5880"> Die ierste, die den strijt versochte,</l>
<l>Was van Relegem die heere,</l>
<l>Her Jan, die vromelijc ende seere</l>
<l>Den vianden oploep dede,</l>
<l>Ende niet en spaerde sine lede;</l>
<l n="6,5885"> Maer met wapenen vele besuerde:</l>
<l>Vromelijc hi sijn arme ruerde,</l>
<l>Ridderlijc, daer ter stede.</l>
<l>Soe dede oec menich ander mede,</l>
<l>Als si quamen alsoe naer</l>
<l n="6,5890"> Met glayen, met haecsen, met swerden baer,</l>
<l>Ende iegelijc, in des anders dere,</l>
<l>Hem behalp met sinen gewere</l>
<l>Sinen viant te beraden noot.</l>
<l><pb n="205"/>Die persse was daer herde groet,</l>
<l n="6,5895"> Ende dat geroep, ende dat gecry,</l>
<l>In beiden siden, mettien dat si</l>
<l>Haer roepen riepen, in weder side.</l>
<l>Men vacht daer met groten nide,</l>
<l>Ridderlijc, met hoegen moede.</l>
<l n="6,5900"> Dair mocht men sien die edel bloede</l>
<l>Die wapen vromelijc hanteren,</l>
<l>Ende menegen afoleren,</l>
<l>Ende dringen onder voet,</l>
<l>Die nemmer weder op en stoet,</l>
<l n="6,5905"> Maer bleef daer doot in der bataille.</l>
<l>Die Brabantre doorhiewen menege maille</l>
<l>Van haren vianden, op dien dach.</l>
<l>Den hertoge Wencelijn men sach</l>
<l>Toegen ridderlijc gelaet,</l>
<l n="6,5910"> Ende van wapenen hogen daet</l>
<l>Sach men den hertoge hanteren,</l>
<l>Dat ment wel mach verrepeteren</l>
<l>In eeren, waer dats es te doene.</l>
<l>Daer was oec vromich ende coene</l>
<l n="6,5915"> Van S<hi rend='sup'>t</hi> Pol die edel grave;</l>
<l>Ende menich ander, daer ic ave</l>
<l>Alle die namen niet en weet.</l>
<l>Soe vromelijc men daer street</l>
<l>In beiden siden een lange wile</l>
<l n="6,5920"> Dat men wel een groote mile</l>
<l>Gemacklijc hadde mogen gaen,</l>
<l>Eer men daer iemant sach onder gaen,</l>
<l>Oft conde geweten, luttel of veele,</l>
<l>Wie int sienste was van den spele</l>
<l n="6,5925"> Maer menich, in dier scoffelturen</l>
<l><pb n="206"/>Moeste daer die doet besueren.</l>
<l>Doch ten lesten, si u bekant,</l>
<l>Creech hertoge Wencelijn doverhant,</l>
<l>Alsoe, dat si wel v screden</l>
<l n="6,5930"> Haer vianden verslogen ende ondertreden,</l>
<l>(Die Brabantre) met gewelt.</l>
<l>Dair bleven verslagen op dat velt</l>
<l>Ridderen, knechten, een groot getal,</l>
<l>Ende meest die Westvalinge al,</l>
<l n="6,5935"> Die hertoge Willeme, hebbic vernomen,</l>
<l>Aldaer waren te dienste comen.</l>
<l>Ende oec in dier perssen groot,</l>
<l>Bleef daer menich Gulicker doot,</l>
<l>Ende menich edel man gevaen</l>
<l n="6,5940"> Van den Gulicscen. Ic hebbe verstaen</l>
<l>Dat heer Jan van Dieghem,</l>
<l>Van Bruessel geboren, den hertoge Willem</l>
<l>Van Guulke vinc al in den strijt;</l>
<l>Ende daerna, in corter tijt,</l>
<l n="6,5945"> Stelden die Gulicsche hen ter vlochten,</l>
<l>Die selve die ontvlien mochten,</l>
<l>Ende somege Brabantsone</l>
<l>Volghden hen na, als de coene.</l>
<l>Daer vocht een edel man getrouwe,</l>
<l n="6,5950"> Van den scilde geboren uut Henegouwen,</l>
<l>Profoest te Bijns in der stede,</l>
<l>Daer na provost tot Aedt mede:</l>
<l>Sinen naem suldi weeten,</l>
<l>Geert van Obies was hi geheten;</l>
<l n="6,5955"> <pb n="207"/> Hi was die hem niet en scoffierde,</l>
<l>Maer hem soe vromelijc tierde</l>
<l>Dat hi aldaer, vechtenderhant,</l>
<l>Vinc eenen ridder uut gulkerlant,</l>
<l>Heer Willem van Rees, die aldan</l>
<l n="6,5960"> Hem sekerde sijn gevangen man,</l>
<l>Dair edelheit af wert bescreven</l>
<l>Hier namaels, alst point sal geven.</l>
<l>Mijn heer Geraert Rolibuc,</l>
<l>Die seere prees sijn geluc</l>
<l n="6,5965"> Dat hi sinen viant sage,</l>
<l>Dair hi in den anderen dage</l>
<l>Jegen hadde die grote waerde,</l>
<l>Her Eustaes van den Bongarde,</l>
<l>Die en sochten daer ter stede</l>
<l n="6,5970"> Niet men dan hi hem en dede.</l>
<l>Ten lesten si deen dander vonden.</l>
<l>Seer luttel woirde te dier stonden</l>
<l>Si deen tot den anderen seiden;</l>
<l>Maer, met groter moedicheiden</l>
<l n="6,5975"> Gingen si die woirde gelden,</l>
<l>Met slagen, met steken, sonder scelden,</l>
<l>Vromelijc, met moede fier,</l>
<l>Des men haers wel alhier</l>
<l>In groter eeren mach vermanen,</l>
<l n="6,5980"> In allen hoven, in allen banen.</l>
<l>Soe lange si vochten met moede groot</l>
<l>Dat si deen dander staken doet;</l>
<l>Want des anderdaegs daer naer</l>
<l><pb n="208"/>Vant mense beide doet aldaer;</l>
<l n="6,5985"> Deen met des anders sweerde dorsteken.</l>
<l>Hier af latic nu mijn spreken.</l>
<l>Qualic mochtic al bescriven</l>
<l>Die vromheit, die men dair sach driven,</l>
<l>Iegelijc tot sijnre bate,</l>
<l n="6,5990"> Mair jammer waert dat men vergate</l>
<l>Die uutnemende vromichede,</l>
<l>Die heer Heinric van Kuyk daer dede,</l>
<l>Die heere van Hoechstraten was,</l>
<l>Die getrouwt hadde, als ic las,</l>
<l n="6,5995"> Peter Coutreels dochter te wive:</l>
<l>Hi doedes xiiij werven vive</l>
<l>Der viande selve metter hant,</l>
<l>Soet mi ter waerheit es becant</l>
<l>Was hi dair die vroemste int striden</l>
<l n="6,6000"> Van allen die ridderen, in beiden siden,</l>
<l>Ende met sinen vroemen daden</l>
<l>Waren die Gulicsche soe verladen</l>
<l>Dat si deisden achterwaert,</l>
<l>Ende moesten rugge geven ter vaert,</l>
<l n="6,6005"> Ende stelde hen ter vlochten</l>
<l>Die gene die ontvlien mochten.</l>
<l>Als aldus die Gulicsche scare</l>
<l>Vluchtich was, ende hen nare</l>
<l>Een deel der Brabantre treden.</l>
<l n="6,6010"> Die somege met verdicheden</l>
<l>Die gingen sien na haer peerde;</l>
<l>Die selke vielen op die eerde,</l>
<l>Of saten neder, daer ter stede,</l>
<l>Om te rusten haren lede</l>
<l n="6,6015"> Van pinen ende van arbeide,</l>
<l>Ende van gerechter moetheide.</l>
<l><pb n="209"/>Sonder ordinancie of bestier</l>
<l>Scieden si hem daer ende hier,</l>
<l>Als die den oploep niet en duchten</l>
<l n="6,6020"> Haerre viande, noch en vruchten.</l>
<l>Met desen soe quam onghespaert</l>
<l>De ghene, die dachterhoede bewaert</l>
<l>Van der Gulixscher bataillen ofte scaren,</l>
<l>Ende die vluchtege, die vergadert waren</l>
<l n="6,6025"> Tsamen aen dat achterste conroet,</l>
<l>Quamen, met moede groot,</l>
<l>Op die Brabanteren (die si tien stonden</l>
<l>Vermoeit ende gesceiden vonden)</l>
<l>Houden, steken ende slaen.</l>
<l n="6,6030"> Die Brabanteren, also saen</l>
<l>Als si des gewaer worden</l>
<l>Sijn si hem int gemoet getorden,</l>
<l>Ende weerden hem so si best mochten;</l>
<l>Maer si waren so aenvochten</l>
<l n="6,6035"> Tallen siden haer ende tare</l>
<l>Van versschen lieden, dat si dare</l>
<l>Langer gedueren niet en mochten;</l>
<l>Hoe vromelijc dat si vochten</l>
<l>Si en moesten hem in der noet</l>
<l n="6,6040"> Gevangen geven, oft bliven doet.</l>
</div>
<div type="chapter"><head type="chapter">VAN DEN NASTRIDE ENDE HOE HERTOGE WENCELIJN GHEVANGHEN WART. LIV.</head>
<l>Als dus die Gulicsche met haren scaren</l>
<l>In den strijt vergadert waren,</l>
<l><pb n="210"/>Soe hadt die hertoge Wencelijn</l>
<l>Te swaer, ende die lieden sijn</l>
<l n="6,6045"> Worden gedrongen achterwaert,</l>
<l>Die nochtan met vromer aert</l>
<l>Hem gerne hadden ter were gestelt;</l>
<l>Maer haren vianden ghewelt</l>
<l>Was te groot; si moesten wiken.</l>
<l n="6,6050"> Maer daer was soe ridderliken</l>
<l>Ghevochten, met soe groter ghewelt,</l>
<l>Dat u dat qualijc mocht sijn vertelt</l>
<l>Hoe manlijc die Brabantre vochten,</l>
<l>Ende hoe diere si hen vercochten.</l>
<l n="6,6055"> Ende hoe menich in der noet</l>
<l>Harer vianden daer bleef doot,</l>
<l>Eer si hem lieten sceiden daer;</l>
<l>Maer die macht was hem te swaer</l>
<l>Van haren vianden int ghevecht.</l>
<l n="6,6060"> Dit sach al toe her Robbrecht</l>
<l>Van Namen, die al stille helt,</l>
<l>Verre besiden op dat velt,</l>
<l>Metten sinen wel ghescaert,</l>
<l>Hoe hertoghe Wenceline waert</l>
<l n="6,6065"> Achter ghedrongen daer met crachte;</l>
<l>Ende als men hem die botscap brachte</l>
<l>Dat die hertoge Wencelijn</l>
<l>Verlast was, ende die liede sijn</l>
<l>Ghesceiden ende tonder gingen,</l>
<l n="6,6070"> Al sach hi dus ghescien die dingen</l>
<l>Ende den hertoge dus verlast,</l>
<l>Soe bleef hi stille houden vast,</l>
<l>Seggende, int openbare,</l>
<l>Dat menegen strijt verloren ware</l>
<l n="6,6075"> Mids dat men dordinancie brac.</l>
<l><pb n="211"/>Dese worde dat hi sprac</l>
<l>Ten ghenen, die hem die niemare seden,</l>
<l>Ende bleef houdende tsijnre steden,</l>
<l>Ende ter plaetsen daer hi was</l>
<l n="6,6080"> Gheordenert, ende mids das</l>
<l>En quam hi den hertoge niet te staden,</l>
<l>Hoe wel dat hine sach verladen,</l>
<l>Ende tonder gaen die sine.</l>
<l>Dus moest den hertoghe Wenceline</l>
<l n="6,6085"> Die dachvaert daer gaen contrare,</l>
<l>Ende moeste hem ghevangen dare</l>
<l>Uut node geven, of bliven doot;</l>
<l>Want doer liden, noch doer noot,</l>
<l>Van des hem daer af mocht ghescien,</l>
<l n="6,6090"> En woude hi rugge geven no vlien,</l>
<l>Hi en bleef hem liever vele gevangen.</l>
<l>Dus moeste hi in hant ganghen</l>
<l>Den mercgreve van Gulke, ende meest al</l>
<l>Die bi hem waren, groot ende smal,</l>
<l n="6,6095"> Baroenen, riddren, ende knechten,</l>
<l>Die vromelijc in dien ghevechte</l>
<l>In dien daghe hadden ghestreden,</l>
<l>Ende met haerre manlicheden</l>
<l>Haren vianden beraden noot.</l>
<l n="6,6100"> Daer bleef in dier porssen doot</l>
<l>Her Heinric van Cuyck, die vrome heere,</l>
<l>Die ghestreden hadde soe seere,</l>
<l>Heere van Hoeghstraten, die vrome man;</l>
<l>Van Dieghem mijn her Jan</l>
<l n="6,6105"> Bleef ghevangen oec aldaer,</l>
<l>Die quijt moest scelden, seide men voerwaer,</l>
<l>Mercgreve Willeme van Gulkerlant</l>
<l><pb n="212"/>Die ghelofte ende die bant,</l>
<l>Die hem hadde geloeft die heere;</l>
<l n="6,6110"> Ende daer toe moest hi geloven meere</l>
<l>Nemmermeer te doen vermaen</l>
<l>Dat hi den mercgreve hadde gevaen.</l>
<l>Alsoe men seide te dier tijt</l>
<l>Was hi daer met sijns rantsoens quijt.</l>
<l n="6,6115"> Terstont, rechtvort na dit ghevecht,</l>
<l>Bleef ghevanghen her Robbrecht,</l>
<l>Ende met hem dat meeste deel</l>
<l>Sijnre bataillen al gheheel,</l>
<l>Die ter avontueren niet</l>
<l n="6,6120"> Een noch gheen en ware ghesciet,</l>
<l>Hadde van Namen her Robbrecht</l>
<l>Den hertoghe in dat ghevecht</l>
<l>Ghesorcoerst ende bi ghestaen,</l>
<l>Als hinen met node sach bevaen.</l>
<l n="6,6125"> Dus was die hertoge Wencelijn,</l>
<l>Ende almeest die liede sijn,</l>
<l>Die bloeme van ridderscape ghevangen</l>
<l>Van al Brabant, des in langen</l>
<l>Dlant van Brabant en verwan;</l>
<l n="6,6130"> Maer eer dese vrome man</l>
<l>Hier aldus ghevangen bleven,</l>
<l>Moeste die meneghe voer hen sneven</l>
<l>Ende besueren die bitter doot.</l>
<l>Die scade was onna alsoe groot</l>
<l n="6,6135"> Van dooden in hertogen Wencelijns side</l>
<l>Als in sier wederpartie;</l>
<l>Want daer bleef hertoghe Edewaert doot</l>
<l>Van Gelre, ende menich heere groot,</l>
<l>Ende menich ridder, menich knecht</l>
<l n="6,6140"> <pb n="213"/> Van wapenen bleef, in dat ghevecht,</l>
<l>Van tshertogen wedersaken doot.</l>
<l>Daer bleef verslagen in der noot</l>
<l>Heer Gherard Rolibuc, ende met hem</l>
<l>Her Jan, heere van Releghem,</l>
<l n="6,6145"> Twee riddren, vrome utermaten;</l>
<l>Oec moeste daer sijn leven laten</l>
<l>Her Heinric van Cuyck, als ic voerseide,</l>
<l>Dat scade was ende jammerheide:</l>
<l>Van vroemheiden was hi uutvercoren,</l>
<l n="6,6150"> Ende menich van den scilde geboren</l>
<l>Bleef, over hertoghe Wencelijns side,</l>
<l>Daer verslaghen in den stride;</l>
<l>Maer anders van groten heeren twint,</l>
<l>Daer die name af was bekint,</l>
<l n="6,6155"> Soe en bleef daer verslagen meere</l>
<l>Dan van Saint Pol die heere,</l>
<l>Die vermort was jammerlike,</l>
<l>Dat Gode ontferme van hemelrike!</l>
<l>Als die strijt dus was gheendt,</l>
<l n="6,6160"> Ende van den velde ghewendt</l>
<l>Die mercgreve van Gulike, blide ende vro</l>
<l>Dat hem was vergaen alsoe,</l>
<l>Ende die hertoge Wencelijn</l>
<l>Aldus was die ghevangen sijn,</l>
<l n="6,6165"> Dede hi hem eere ende werdichede,</l>
<l>Als dat betaemt der edelhede;</l>
<l>Ende een iegelijc aldare</l>
<l>Nam tot sinen ghevangen ware,</l>
<l>Ende toghen met goeden staden</l>
<l n="6,6170"> Daer si hem ontwapenen daden,</l>
<l>Ende die ghewonde vermaken,</l>
<l><pb n="214"/>Ende versien van allen saken.</l>
<l>Nu waert tijt dat ware bescreven</l>
<l>Hoe jammerlijc dat doot es bleven</l>
<l n="6,6175"> Vermort die edel grave Gwy</l>
<l>Van Saint Pol, die heere vri.</l>
<l>Des anderen daegs, al was ghedaen</l>
<l>Den strijt, liepen die scumers saen,</l>
<l>Die boeven, ende die quade knechten,</l>
<l n="6,6180"> Die de doode ontwapenen ende onthechten,</l>
<l>Daer si wapenen menichvout</l>
<l>Vonden, selver oec ende gout,</l>
<l>Soe iegelijc, in sijns heeren dienste</l>
<l>Hem ghechiert [had] op sijn sienste,</l>
<l n="6,6185"> Dat si hebben aen hem gesaect,</l>
<l>Ende hebben die dode ontcleedt al naect.</l>
<l>Onder die dode lach tier stont</l>
<l>Die grave van Saint Poel, die gewondt</l>
<l>Al luttel was, maer niet seere.</l>
<l n="6,6190"> Ontfarmelike riep die heere:</l>
<l>Saint Pol! Saint Pol! soe hi best mochte,</l>
<l>Hopende dat dat gerochte</l>
<l>Van Saint Pol, dien hoghen cri</l>
<l>Iemant horen soude, bi dien dat hi</l>
<l n="6,6195"> Verlost mocht sijn uut sijnre node,</l>
<l>Daer hi lach, onder die dode,</l>
<l>Ende hi hem mocht gevangen geven.</l>
<l>Een boeve, die daer quam beneven,</l>
<l>Heeft den greve daer ghehoort</l>
<l n="6,6200"> Saint Pol roepen, ende rechtevort</l>
<l>Heeft hi sijn machuwe verheven</l>
<l>Ende heeftse hem int hoot gedreven,</l>
<l><pb n="215"/>Ende heeft dien edelen greve rike</l>
<l>Aldaer vermort jammerlike,</l>
<l n="6,6205"> Daer hi ende al sijn maghe</l>
<l>Bi hadden gheleeft al haer dage</l>
<l>In weelde, ende in groter eere,</l>
<l>Hadde hi gherantsonert den heere,</l>
<l>Ende haddene te live ghelaten;</l>
<l n="6,6210"> Maer die boeven, die altoes haten</l>
<l>Dat edel bloet, waer dat si wesen!</l>
<l>Hi meinde te beter sijn van desen,</l>
<l>Tedelre, ende te meer gheacht.</l>
<l>Als hine dus ter doot hadde bracht,</l>
<l n="6,6215"> Die onnutte boeve (die vuul brigaut!)</l>
<l>Soe woude hi sijn sijns selfs hyraut,</l>
<l>Ende es aldus haesteleken</l>
<l>Voer mercgreve Willeme ghestreken,</l>
<l>Ende seide hem hoe hi, te hant,</l>
<l n="6,6220"> Eenen alsoe liggende vant,</l>
<l>Die altoes riep Saint Poel, Saint Poel!</l>
<l>Ende vertellet voer een caboel</l>
<l>Dat hine hadde gheslegen doot,</l>
<l>Ende meinde te hebben groot bodebroot,</l>
<l n="6,6225"> Ende van den mercgreve groten danc;</l>
<l>Maer mercgreve Willem, eer iet lanc,</l>
<l>Alsoe scier als hi dat hadde verstaen,</l>
<l><pb n="216"/>Dede hi de hant aen hem slaen,</l>
<l>Ende terstont, des nemt goem,</l>
<l n="6,6230"> Dede hine hangen aen enen boem,</l>
<l>Daer hi Gode lieve aen dede,</l>
<l>Ende sijns selfs edelhede.</l>
<l>Ghelijc alsoe ghi hebt ghehoort</l>
<l>Bleef die greve Gwy vermort:</l>
<l n="6,6235"> Sijn sonden wille hem God vergeven,</l>
<l>Ende hen allen die daer bleven!</l>
<l>Dit pijnde hem sint te wreken seere</l>
<l>Her Waelraven, die edel heere,</l>
<l>Sijn sone, als ghi sult horen vort,</l>
<l n="6,6240"> Hier na, ter plaetsen daert behoert.</l>
<l>Die hertoge Wencelijn wort van daer</l>
<l>Ghevoert te Nyegghe, dat es waer,</l>
<l>Op den slote, entie ander heeren</l>
<l>Worden gheleight na tbegeren</l>
<l n="6,6245"> Harer meesters, diese hadden ghevaen,</l>
<l>Tot dat haer rantsoen was ghedaen.</l>
<l>Desen strijt gheviel, si u bekant,</l>
<l>Voer Baeswildere, in Guulkerlant,</l>
<l>Als men screef int openbaer</l>
<l n="6,6250"> XIII<hi rend='sup'>c</hi> ende LXXI jaer,</l>
<l>Op S<hi rend='sup'>t</hi> Simphoriaens dach,</l>
<l>Die xxij in oeghst lach.</l>
</div>
<div type="chapter"><head type="chapter">OP DIE MURMURATIEN ENDE WOIRDE, DIE MEN OP HER ROBRECHT VAN NAMEN SEIDE. LV.</head>
<l>Die niemare quam altehant</l>
<l>Vrou Johannen van Brabant,</l>
<l n="6,6255"> <pb n="217"/> Dat die hertoghe was ghevangen:</l>
<l>Dies was si jammerlijc begangen,</l>
<l>Ende tvolc algemene,</l>
<l>Al Brabant dore, groot ende clene,</l>
<l>Was seer bedroeft, dat was wel recht;</l>
<l n="6,6260"> Ende om dat her Robbrecht</l>
<l>Hem alsoe tierde in der saken,</l>
<l>Die liede seere op hem spraken</l>
<l>Al overal, in allen steden,</l>
<l>Ende seiden: "Hadde hi toegetreden</l>
<l n="6,6265"> Te hulpe den hertoghe Wencelijn,</l>
<l>Het en hadde alsoe niet ghesijn,</l>
<l>Noch die saken alsoe vergaen,</l>
<l>Daer hi bleef al stille staen</l>
<l>Ende sach den hertoge in der noot;</l>
<l n="6,6270"> Doer al dat ment hem ontboot</l>
<l>Dat die hertoge was verlast,</l>
<l>Soe bleef hi altoes staende vast,</l>
<l>Ende liet den hertoghe vanghen,</l>
<l>Ende alle dandre, dat hem in langen</l>
<l n="6,6275"> Die scande hierna en sal ontvallen."</l>
<l>Dus murmureerde tvolc met allen,</l>
<l>Ende seiden alom, harenthare,</l>
<l>Dat die hertoge verraden ware</l>
<l>Bi her Robbrechte, in desen saken.</l>
<l n="6,6280"> Someghe dat wederspraken,</l>
<l>Seggende dat hi sculdich was</l>
<l>Sijn plaetse te houden, mids das</l>
<l>Sijn ordinancie ende sijn bevel</l>
<l>Al sulc was, ende niet el;</l>
<l n="6,6285"> Ende hadde hi dat ghebroken</l>
<l>Men hadde met rechte op hem gesproken.</l>
<l><pb n="218"/>Andre worden betegen, daer bi,</l>
<l>Om der saken wille dat si</l>
<l>Den hertoghe te striden rieden,</l>
<l n="6,6290"> Sonder te beiden na die lieden,</l>
<l>Die hem aldaer, met groter macht,</l>
<l>Her Jacop van Bourbon te hulpen bracht,</l>
<l>Van riddren ende van knechten vaillant</l>
<l>Uut Vranckrijcke; ende want</l>
<l n="6,6295"> Die sulcke gerne hadden ghesien</l>
<l>Tverbeiden, maer dat mids dien</l>
<l>Dat si den hertoge maecten vroet</l>
<l>Dat scande ware ende niet goet,</l>
<l>Aldus moet vortgaen haren raet,</l>
<l n="6,6300"> Dat sint den menegen dochte quaet,</l>
<l>Des si namaels vele ghescals</l>
<l>Ende worden hadden op haren hals;</l>
<l>Want eer her Jacop const comen aen,</l>
<l>Leider! was die strijt ghedaen.</l>
<l n="6,6305"> Doen keerde hi weder herde gram</l>
<l>In Vranckrijc, van daen hi quam.</l>
<l>Wie recht ocht onrecht hadde van desen,</l>
<l>Des willic onbegrepen wesen.</l>
</div>
<div type="chapter"><head type="chapter">VAN GHEERDE VAN OBIES ENDE VAN HER WILLEM VAN REES. LVI.</head>
<l>Twee hertogen, dats claer ende waer,</l>
<l n="6,6310"> Ende een mercgreve waren daer,</l>
<l>Met leeuwen verwapent, die van daer scieden</l>
<l>In drie manieren, hoerdic bedieden:</l>
<l><pb n="219"/>Deen hertoge gevangen, dander doot,</l>
<l>Die mercgreve met ghenuchten groot,</l>
<l n="6,6315"> Goetsmoets, vrolijc, ende in hogen,</l>
<l>Als die neder hadde ghetogen</l>
<l>Sine viande ende verwonnen,</l>
<l>Dat hem God des hadde gheonnen</l>
<l>Ende tgeluc der avontueren;</l>
<l n="6,6320"> Des mocht hi Gode tallen uren</l>
<l>Vortaen dancken al sijn leven,</l>
<l>Die hem den seghe hadde ghegeven</l>
<l>In dien dage, entie victorie</l>
<l>Aldus verleent. Die istorie</l>
<l n="6,6325"> Die sal u nu vort verclaren</l>
<l>Hoet met Geerde es gevaren</l>
<l>Van Obies, goet ende ghetrouwe,</l>
<l>Provost te Bijns, in Henegouwe,</l>
<l>Daer ic u wilen eer af seide,</l>
<l n="6,6330"> Die met sijnre vromicheide</l>
<l>Her Willeme van Rees, dats waer,</l>
<l>Sekerde ende vinc: daer naer</l>
<l>Wert hi in der persse groot</l>
<l>Selve ghevangen in der noot.</l>
<l n="6,6335"> Her Willem van Rees, die des niet</l>
<l>En wiste, dat alsoe was ghesciet,</l>
<l>Dat sijn meester bleef ghevaen.</l>
<l>Na dat dien strijt was ghedaen,</l>
<l>Cort daerna, soe es hi comen</l>
<l n="6,6340"> Te Bruessele, ende heeft vernomen</l>
<l>Na sinen meester al dat hij mochte,</l>
<l>Diene vinc; maer, wat hi sochte,</l>
<l>Beide aen riddren ende aen knechten,</l>
<l>Niemant en cost hem berechten</l>
<l n="6,6345"> <pb n="220"/> Van sinen meester, noch doen gewach;</l>
<l>Want hi tier tijt gevangen lach</l>
<l>Metten Brabantren in Guulkerlant.</l>
<l>Als her Willem niet en vant</l>
<l>Noch en veriesch en gheen niemare,</l>
<l n="6,6350"> Bleef hi te Bruessel daer nare</l>
<l>Liggen, wachtende die heere boude</l>
<l>Often iemant eischen soude,</l>
<l>Alsoe langhe, dats ware tale,</l>
<l>Dat die Brabantre altemale</l>
<l n="6,6355"> Hen selven hadden gheransoneert,</l>
<l>Ende waren weder thuis ghekeert.</l>
<l>Metten anderen es weder komen</l>
<l>Gheert van Obies, ende heeft vernomen</l>
<l>Dat sijn ghevangen te Bruessel ware,</l>
<l n="6,6360"> Ende sijns meesters wachte daer.</l>
<l>Gheert thoende hem daer met ghenent</l>
<l>Sinen wapenroc, daer hi bekent</l>
<l>Bi heeft dat hi sijn meester was,</l>
<l>Diene vinc, ende mids das</l>
<l n="6,6365"> Dede hi als een man ghetrouwe,</l>
<l>Ende volghde hem na in Henegouwe,</l>
<l>Des men her Willeme van Rees seere,</l>
<l>Waer mens vermaende, sprac groot eere,</l>
<l>Dat hi hem alsoe trouwelike</l>
<l n="6,6370"> Hadde ghequijt; des arm ende rike</l>
<l>Doecht ende eere van hem spraken.</l>
<l>Geert liet hem sijn rantsoen maken,</l>
<l>Te voegheliker, hoerdic bedieden,</l>
<l>Dat si van een met minnen schieden.</l>
</div>
<div type="chapter"><head type="chapter"><pb n="221"/> VAN DEN VERBONDE DAT DIE STEDE VAN BRABANT MAECTEN BINNEN DER TIJT, DAT DIE HERTOGE TE NYEGGHE LACH. LVII.</head>
<l n="6,6375"> Die stede van Brabant saghen aen</l>
<l>Dat die hertoghe lach ghevaen,</l>
<l>Die welcke maecten onderlinghe</l>
<l>Tsamen een vergaderinghe</l>
<l>Te Bruessel, binnen derselver stont,</l>
<l n="6,6380"> Daer si maecten een nuwe verbont,</l>
<l>Ende sekerden daer ende swoeren,</l>
<l>Ende gheloeveden te volvoeren</l>
<l>Ende te houdene in sijn stede</l>
<l>Den cartere van Cortenberge ende mede</l>
<l n="6,6385"> Den carter van den walschen lande,</l>
<l>Ende vort oec alderhande</l>
<l>Cartren, privilegien, vriheden,</l>
<l>Usagen, herbringen der steden,</l>
<l>Alsoe sise hadden ghecostumeert,</l>
<l n="6,6390"> Ghehouden, gehandelt, ghewiseert,</l>
<l>Alsoe si elcken van den steden</l>
<l>Verleent waren, in tide verleden,</l>
<l>Van hertogen of van hertoginnen,</l>
<l>Met pointen, die binnen</l>
<l n="6,6395"> Den brieven claer begrepen stonden,</l>
<l>Van den voorseiden verbonden,</l>
<l>Mids welken verbonden, ende ander dinghen,</l>
<l>Die sint ghescieden, cortelinghen,</l>
<l>Na dat die hertoge Wencelijn</l>
<l n="6,6400"> Los was der vangenesse sijn.</l>
<l><pb n="222"/>Dat die hertoghe in evel nam</l>
<l>Ende te Genepien liggen quam,</l>
<l>Ende bereet Nivele die stat,</l>
<l>Als ic na sal seggen bat.</l>
<l n="6,6405"> Dit verbond gheschiede, dats waer,</l>
<l>Te Bruessel, in Ons Heeren jaer</l>
<l>XIII<hi rend='sup'>c</hi> tseventich ende een,</l>
<l>Dat dus die stede over een</l>
<l>Dat dus die stede over een</l>
<l>Droegen, op den achtienden dach</l>
<l n="6,6410"> Die in februario lach.</l>
</div>
<div type="chapter"><head type="chapter">HOE KEISER KARLE HERTOGE WENCELIJN LOSTE SONDER RANTSOEN TE GEVEN. LVIII.</head>
<l>Doe keiser Karle vernam</l>
<l>Die niemare, was hi herde gram</l>
<l>Dat dus sijn brueder van Brabant</l>
<l>Ghevangen lach in Gulkerlant.</l>
<l n="6,6415"> Ende maecte rechtvort een processe,</l>
<l>Op seker mesgripe, met vonnesse</l>
<l>Tegen hertoge Willeme, des gheloeft,</l>
<l>Daer met hi hem soude hebben beroeft</l>
<l>Van alle sijnre heerlicheide,</l>
<l n="6,6420"> Met vonnesse der princen, als ic eer seide.</l>
<l>Als hertoge Willem des wort gheware</l>
<l>Ontsach hi hem des vonnes sware,</l>
<l>Ende dancte Gode van der vrame</l>
<l>Dat hi in skeisers gracie quame.</l>
<l n="6,6425"> Mids desen duchten ende vreesen, soe</l>
<l>Was mercgreve Willem vro</l>
<l><pb n="223"/>Dat hi den hertoge Wencelijn</l>
<l>Quijt scout die gheloften sijn,</l>
<l>Ende ontsloeghen, los ende vri,</l>
<l n="6,6430"> Sijns vanghenessen, sonder dat hi</l>
<l>En hiesch hem rantsoen gheenretieren,</l>
<l>Noch gheloften in gheenre manieren;</l>
<l>Want, al moest hertoghe Wencelijn</l>
<l>Van hem aldus ghevanghen sijn,</l>
<l n="6,6435"> Was hi hem in sier vangenissen</l>
<l>Te swaer, dat mag men wel ghissen,</l>
<l>Van machte, van heeren ende van magen,</l>
<l>Van vrienden, diene holpen dragen,</l>
<l>Van lande, ende van onderseten,</l>
<l n="6,6440"> Dat mach een yegelijc noch weten,</l>
<l>Al bleef hi, mids quader avontuere,</l>
<l>Ghevangen in der scoffeltuere.</l>
<l>Het plecht dicke te ghesciene</l>
<l>Dingen, die staen herde onsiene.</l>
<l n="6,6445"> Haesticheit is somwijl goet;</l>
<l>Maer al dicst eest wederspoet;</l>
<l>Dicst wort die sake oec wel gheint</l>
<l>Die men wijsselec beghint.</l>
<l>Al was die hertoghe Wencelijn</l>
<l n="6,6450"> Los der vangenessen sijn,</l>
<l>Commerloes, sonder te geven iet,</l>
<l>Daer bi en waren dander niet,</l>
<l>Die bi den hertoge ghevangen bleven,</l>
<l>Los, si en moesten haer rantsoen geven;</l>
<l n="6,6455"> Was hi baenrits, ridder, of knecht,</l>
<l>Hi moest hem lossen, na ridder recht.</l>
<l><pb n="224"/>Ende dit rantsoen, groot ende smal,</l>
<l>Betaelde hertoge Wencelijn al,</l>
<l>Ende heeftse altemael ontladen,</l>
<l n="6,6460"> Los ende vri van allen scaden,</l>
<l>Als u na sal sijn bescreven,</l>
<l>Ter plaetse daer dat point sal geven;</l>
<l>Maer, eer die hertoge quam van daer,</l>
<l>Lach hi daer bat dan een half jaer.</l>
</div>
<div type="chapter"><head type="chapter">HOE DIE GELDERSCE HERTOGE REINOUT UTER VANGENESSE LIETEN, ENDE HULDEN HEM WEDER. LIX.</head>
<l n="6,6465"> Als hertoghe Eduwaert doet was bleven</l>
<l>Voer Baeswildere, soet es bescreven,</l>
<l>Worden die Geldersche soe beraden</l>
<l>Dat si uut der vangenesse daden</l>
<l>Den hertoge Reinout, des sijt vroeder,</l>
<l n="6,6470"> Die Eduwaert, die joncste broeder,</l>
<l>Ghevangen hadde, verstaet die dinc,</l>
<l>Tot noch toe, van dat hien vinc</l>
<l>In eenen stride met gewelde,</l>
<l>Ende die Heeckerlinge velde.</l>
<l n="6,6475"> Die Geldersche bekenden te hant</l>
<l>Den hertoge Reinout van Gelderlant</l>
<l>Gheweldich hertoge ende heere,</l>
<l>Ende huldenen, ende vort meere</l>
<l>Hebben sine daer voer bekant,</l>
<l n="6,6480"> Sijn leven lanc; ende want</l>
<l>Hertoge Reinout, dat ghijt wet,</l>
<l>Int vangenesse was worden vet,</l>
<l>Soe hi daer lange in sat, die heere,</l>
<l><pb n="225"/>Vaerde hem die locht soe seere,</l>
<l n="6,6485"> Doen hi uut der vangenesse quam,</l>
<l>Dat hi corten inde nam,</l>
<l>Ende starf, ende inde sijn leven.</l>
<l>Dus es vrou Marie weduwe bleven,</l>
<l>Vrouwe Johannen suster, als dan,</l>
<l n="6,6490"> Sonder oer van haren man,</l>
<l>Welcke vrou Marie, si u bekant,</l>
<l>Dede maken op derde van Brabant,</l>
<l>Die wile dat si weduwe was,</l>
<l>Met haers selfs penningen, sijt seker das,</l>
<l n="6,6495"> Tslot van Oyen, ende oec mede</l>
<l>Die borch te Tuernhout si maken deden.</l>
<l>Als beide die bruedre, si u verclaert,</l>
<l>Reinout ende Eduwaert,</l>
<l>Sonder oeir dus waren ghestorven,</l>
<l n="6,6500"> Es gheresen ende gheworven</l>
<l>Een orloghe en een ghescille,</l>
<l>Om des lants van Gelre wille,</l>
<l>Want daer noch twee sustren waren,</l>
<l>Van den voerbedde, hoert mijn verclaren,</l>
<l n="6,6505"> Daer af die outste, als ic u scrive,</l>
<l>Die grave van Bloys hadde te wive</l>
<l>Die hi troude, sijt seker das,</l>
<l>Na dat si weduwe bleven was</l>
<l>Van den greve van Cleve, haren man;</l>
<l n="6,6510"> Mids deser redenen woude dan</l>
<l>Her Jan van Bloys, si u bekant,</l>
<l>Van sijnre vrouwen wegen dlant</l>
<l>Van Gelre hebben, ende oec mids das,</l>
<l><pb n="226"/>Dat si die outste suster was.</l>
<l n="6,6515"> Die meneghe seiden openbare</l>
<l>Dat recht ende redene ware.</l>
<l>Die joncste suster, schoon van live,</l>
<l>Hadde hertoge Willem van Gulick te wive,</l>
<l>Die voer Baeswilder wan den strijt.</l>
<l n="6,6520"> Dese hertoge Willem hadde tier tijt</l>
<l>Van deser vrouwen sonen twee,</l>
<l>Ende een dochter oec noch mee:</l>
<l>Doutste sone oec Willem hiet</l>
<l>Na den vader, verstaet tbediet;</l>
<l n="6,6525"> Dander sone hiet Reinout.</l>
<l>Die heere van Ercle hadde getrout</l>
<l>Die joncste dochter tenen wive;</l>
<l>Dus meinde hi dat van rechte blive</l>
<l>Dlant van Gelre op sinen sone.</l>
<l n="6,6530"> Willem van Guulke; want hi die ghone</l>
<l>Naest levende was van mans wegen,</l>
<l>Daer thertoghdom op waer ghedegen,</l>
<l>Al was hi van der joncster comen</l>
<l>Suster, als ghi hebt vernomen;</l>
<l n="6,6535"> Want hi claerlijc seggen woude</l>
<l>Dat op gheen wijf versterven en soude.</l>
<l>Mids desen twist, si u bekant,</l>
<l>Orloeghden si om Gelderlant,</l>
<l>Die grave van Bloys ende die ghone</l>
<l n="6,6540"> Willem, hertoge Willems sone</l>
<l>Van Guulke. Dit ghesciede daer,</l>
<l>Dit orloge, in Ons Heren jaer</l>
<l>Als XIII<hi rend='sup'>c</hi> stont ghescreven</l>
<l>Ende LXXII; maer dlant es bleven</l>
<l n="6,6545"> Willeme van Guulke, des seker sijt.</l>
<l><pb n="227"/>Dus was hi bi sijns vaders tijt,</l>
<l>Die jonge Willem, hertoge groot</l>
<l>Van Gelre, ende na die doot</l>
<l>Van sinen vader hi behelt</l>
<l n="6,6550"> Guulkerlant in sier ghewelt,</l>
<l>Ende wert daer hertoge af ontfaen.</l>
<l>Dit was dierste, dat wilt verstaen,</l>
<l>Dat Gelre ende Gulick tsamen</l>
<l>Beide die lande te gader quamen.</l>
</div>
<div type="chapter"><head type="chapter">VAN DEN DISCORDE TUSSCHEN HERTOGE WENCELINE ENDE DIE STEDE VAN BRABANT, ENDE HOE DAT DAT TE SATEN QUAM. LX.</head>
<l n="6,6555"> Hoewel dat hertoge Wencelijn</l>
<l>Los was der vangenessen sijn,</l>
<l>Ten vervolge van sinen broeder,</l>
<l>Als ic u voren maecte vroeder,</l>
<l>Soe en waren dander niet ontslagen</l>
<l n="6,6560"> Dies metten hertoge nederlagen,</l>
<l>Si en bleven gevaen ende ghearesteert</l>
<l>Swaerlijc ghescat, en gheransoneert;</l>
<l>Ende want die hertoge, sijt seker das,</l>
<l>Hare alder hootsheere was</l>
<l n="6,6565"> Moest hise billix, mach men beseffen,</l>
<l>Alle scadeloes ontheffen.</l>
<l>Daertoe versocht hi al te hant</l>
<l>Aen sijn lant van Brabant</l>
<l>Surcours, hulpe, ende troest</l>
<l n="6,6570"> Van gelde, daer met dat verloest</l>
<l><pb n="228"/>Sijn vrienden mochten sijn met allen,</l>
<l>Ende die grote scade vervallen</l>
<l>Wesen mochte; mids welken saken</l>
<l>Die state des lants te gader spraken,</l>
<l n="6,6575"> Ende hebben hem gheconsenteert,</l>
<l>Om die scade te sine gheweert,</l>
<l>Ter lossinghen van den rantsoene,</l>
<l>IX<hi rend='sup'>c</hi> dusent Vilvortsce mottoene;</l>
<l>Maer daer viel stoot in, eer iet lanc,</l>
<l n="6,6580"> In de settinghe ende in den ontfanc.</l>
<l>Vertrec ende werringhe</l>
<l>Gheviel in die betalinghe;</l>
<l>Want die hertoge Wencelijn</l>
<l>Woude tgelt ter gheneuchten sijn</l>
<l n="6,6585"> Selve doen heffen ende inhalen</l>
<l>Ende na sijn ghenuecht betalen,</l>
<l>Dwelc die stede groot noch smal</l>
<l>Gedogen en wouden, maer dat ment al</l>
<l>Ontfangen soude ende bekeeren</l>
<l n="6,6590"> Van slants wegen, om die vremde heeren</l>
<l>Te betalen ende te vernuegen,</l>
<l>Dat si niet toe en souden vuegen</l>
<l>Commer, ocht last enegerhande,</l>
<l>Op die coepliede van den lande,</l>
<l n="6,6595"> Ende meinden dat men ten iersten sal</l>
<l>Die vremde ruters vernuegen al,</l>
<l>Die metten hertoge gevangen bleven;</l>
<l>Want daertoe die bede was gegeven.</l>
<l>Die stede meinden ende dlant,</l>
<l n="6,6600"> Quaemt den hertoghe in de hant,</l>
<l>Of den sulcken van sinen rade,</l>
<l>Men soude betalen met goeder stade</l>
<l><pb n="229"/>Die ruters, ende mids dien</l>
<l>Mocht wel scade op dlant ghescien;</l>
<l n="6,6605"> Ende die hertoghe Wencelijn</l>
<l>Meinde ten soude alsoe niet sijn;</l>
<l>Die bede waren hem gheconsenteert,</l>
<l>Si souden van hem sijn gheregeert,</l>
<l>Ontfangen, ende vort uut ghegeven.</l>
<l n="6,6610"> Aldus es eenen twist gheheven</l>
<l>Tusschen den hertoge entie steden,</l>
<l>Om dontfanc van deser beden,</l>
<l>Ende om tverbont dat niewelinghe</l>
<l>Die steden hadden onderlinghe</l>
<l n="6,6615"> Tsamen ghemaect te Cortenberghe,</l>
<l>Dwelc die hertoghe nam in erghe</l>
<l>Dat si dat hadden alsoe ghedaen,</l>
<l>Die wile dat hi was ghevaen,</l>
<l>Dwelcke ghedroegh, alsoe hi seide,</l>
<l n="6,6620"> Tegen sine heerlicheide,</l>
<l>Om dwelcke die hertoge was ghestoert,</l>
<l>Ende brac op rechtevort</l>
<l>Van Bruessel uut der goeder stede,</l>
<l>Ende vrou Johanne mede,</l>
<l n="6,6625"> Ende maecte haer legel, dats waer,</l>
<l>Te Genepien, ende aldaer</l>
<l>Maecte die hertoge, wel gheringhe,</l>
<l>Van riddren, van knechten gaderinghe,</l>
<l>Ende bereet cort daer naer</l>
<l n="6,6630"> Nivele, in Ons Heeren jaer</l>
<l>XIII<hi rend='sup'>c</hi> tseventich ende viere,</l>
<l>Negen dagen in april; maer schiere</l>
<l>Als dat den bisschop Jan was cont</l>
<l><pb n="230"/>Van Ludeke, sant hi terstont</l>
<l n="6,6635"> Tcapittel van Ludeke, ende die stede</l>
<l>Van Ludeke, ende van Hoye mede,</l>
<l>Met haren vrienden, die, sonder verlaet,</l>
<l>Te Cortenberghe aen den raet</l>
<l>Dedingden soe verre, soe vort,</l>
<l n="6,6640"> Dat si den twist ende tdiscort</l>
<l>Tusschen den hertoge ende sijn steden</l>
<l>Stelden tacorde ende te vreden.</l>
<l>Die copie van den accorde</l>
<l>Volght hier na, van worde te worde,</l>
<l n="6,6645"> Ende die ghene ghenoemt, bi namen,</l>
<l>Die daerom in Brabant quamen;</l>
<l>Maer uut der prose, dat ghijt wet,</l>
<l>Soe hebbict in rime gheset,</l>
<l>Die selve supstancien ende den sin;</l>
<l n="6,6650"> Ende niet vele worde meer noch min,</l>
<l>Hopic, en sal den rijm uut geven,</l>
<l>Dan in de copie staet ghescreven,</l>
<l>Dat tot der saken mocht ontrieven.</l>
<l>Des ghedragic tot den brieven,</l>
<l n="6,6655"> Die men te Bruessel onder die wet</l>
<l>Vinden soude, ende elder met.</l>
</div>
<div type="chapter"><head type="chapter">DACOORT ENDE EENDRACHTICHEIT TUSSCEN DEN HERTOGE ENDE DIE STEDE VAN BRABANT. LXI.</head>
<l>Dits deendrachticheit ende dacort</l>
<l>Dat bi den heren ghemaket wort,</l>
<l>Des bisscops van Ludeke raet,</l>
<l n="6,6660"> Ende der capittlen, dat verstaet,</l>
<l><pb n="231"/>Van Ludeke, ende oec der stede</l>
<l>Van Ludeke, ende van Hoey bede,</l>
<l>Ende des raets van Brabant</l>
<l>Ende van Cortenberghe, die ghenant</l>
<l n="6,6665"> Alle hier na bescreven staen,</l>
<l>Van den debatte dat op ghegaen,</l>
<l>Gheresen es, ende onminne,</l>
<l>Tusschen den hertoge ende hertoghinne,</l>
<l>Die hogebornen, wide bekant</l>
<l n="6,6670"> Van Lutzenborg ende van Brabant,</l>
<l>Tusscen hen, in deen partie,</l>
<l>Sijn steden, ende lande, ter ander side</l>
<l>Van Brabant, hoert dat ic bediede.</l>
<l>In den yersten selen die goede liede</l>
<l n="6,6675"> Van Loven, dat si u bekant,</l>
<l>Tegen minen heere van Brabant,</l>
<l>Ende mijnre vrouwen oec ter eere,</l>
<l>Als jegen haren gherechten heere</l>
<l>Uutcomen, ende bidden mede</l>
<l n="6,6680"> Tgeestelec volc van haerre stede,</l>
<l>Wanneer mijn heere ende mijn vrouwe</l>
<l>Daer te comen ghelieven souwe,</l>
<l>Te bidden, met oetmoedeger spraken,</l>
<l>Hebbensise in enegher saken</l>
<l n="6,6685"> Verbolgen, lude ofte stille,</l>
<l>Dat men hem dat vergeven wille,</l>
<l>Ende des ghelike soe sal</l>
<l>Die stat van Bruessel doen, ende al</l>
<l>Die stede van Brabant met willegen keere</l>
<l n="6,6690"> Daert ghelieven sal minen heere.</l>
<l>Item, want onse lieve vrou ende heere</l>
<l>Seggen ende becronen seere</l>
<l>Dat sijn stede hebben gemaect verbont,</l>
<l><pb n="232"/>Die wile hi in vangenessen stont,</l>
<l n="6,6695"> Ghedragende tegen sijn heerlicheit,</l>
<l>Soe selen die goede steden voorseit</l>
<l>Die brieven thonen van dien verbonde</l>
<l>Mijns heeren rade, in corter stonde,</l>
<l>Ende oec van Cortenberghe den raet:</l>
<l n="6,6700"> Bevint men dat het jegen gaet</l>
<l>Mijns heeren rechten, in eneger maten,</l>
<l>Soe selen die stede aflaten.</l>
<l>Item, want mijns heeren van Brabant</l>
<l>Ende mijnre vrouwen renten in hant</l>
<l n="6,6705"> Eneghen lieden sijn ghesat,</l>
<l>Voer scade, die si hebben ghehat</l>
<l>Op hertoghe Janne van Brabant,</l>
<l>Mier vrouwen vader, ende want</l>
<l>Mijn heere meint, ende mijn vrouwe voorseit,</l>
<l n="6,6710"> Dat die scade sal sijn verleit</l>
<l>Van den iersten gelde ende goet</l>
<l>Van den besueke, dat men doet</l>
<l>In Brabant, of cort doen sal,</l>
<l>Ocht van der beden, ende daer met al</l>
<l n="6,6715"> Haer renten maken los ende quijt,</l>
<l>Soe es gheordenert, in corter tijt,</l>
<l>Dat men voer ogen bringe die brieve</l>
<l>Daer op ghemaect, ende doen met lieve</l>
<l>Dinhout daeraf; ende oft soe ware</l>
<l n="6,6720"> Dat sijt niet en begrepen clare,</l>
<l>Soe sal mens gheloven den ghetugenessen</l>
<l>Die waren over die bewisenesse.</l>
<l>Item, es gheordeneert</l>
<l>Dat van den versueke, dat men hantheert</l>
<l n="6,6725"> <pb n="233"/> In Brabant, ochte doen sal,</l>
<l>Den cost sal nemen, heel ende al,</l>
<l>Den welcken daer op es ghedaen,</l>
<l>Of die men daer op sal doen vortaen,</l>
<l>Ende doverbate van desen</l>
<l n="6,6730"> Sal mijns heren ende mijnre vrouwen wesen,</l>
<l>Na dinhout ende tverclaren</l>
<l>Der brieve, diere op gemaect waren.</l>
<l>Item, van der hulpe ende goet doene</l>
<l>Der neghen hondert dusent mottoene,</l>
<l n="6,6735"> Daer selen die stede ende tplat lant yust</l>
<l>Af betalen acht hondert duyst,</l>
<l>Die cloesteren ende religioene</l>
<l>Selen geven hondert dusent mottoene.</l>
<l>Item, vort es men daer bi bleven</l>
<l n="6,6740"> Bi den heeren hierna bescreven,</l>
<l>Dat die steden, ende tplat lant voorseit,</l>
<l>Noch om te meerre vriendelicheit</l>
<l>Minen heere ende mier vrouwen te doene,</l>
<l>Boven dacht hondert dusent mottoene</l>
<l n="6,6745"> Noch geven selen, onder hen besondert,</l>
<l>Der selver mottoene xxv<hi rend='sup'>c</hi>,</l>
<l>Ende die godshuse selen geven</l>
<l>XV<hi rend='sup'>c</hi> mottoene vorscreven;</l>
<l>Ende dit gelt sal sijn ghegeven</l>
<l n="6,6750"> Binnen sint Jansmesse naest bescreven,</l>
<l>In drie jaren, telcken termijn,</l>
<l>Die daerop geordeneert sijn.</l>
<l>Item, sal die somme vorscreven</l>
<l>Ontfaen werden ende uut gegeven</l>
<l n="6,6755"> Bi den ghenen, si u bekant,</l>
<l>Die de raet van Cortenberghe ende dlant</l>
<l>Metten steden, na haer begheren,</l>
<l><pb n="234"/>Daer toe selen deputeren.</l>
<l>Elc sal betalen met goeder mate</l>
<l n="6,6760"> Na de ghelande van sinen state;</l>
<l>Ende bi den betalen sal mijn heere</l>
<l>Scicken twee personen, niet meere,</l>
<l>Om daer bi te wesen ende te besien</l>
<l>Hoe men betaelt desen of dien,</l>
<l n="6,6765"> Of yement, heimelijc of openbaer,</l>
<l>Hiesche, die men niet sculdich en waer,</l>
<l>Sonder enighe macht, meer of min,</l>
<l>Die ghone daer te hebben in.</l>
<l>Item, want die scade meer sal dragen</l>
<l n="6,6770"> Van den ghenen dies neder lagen</l>
<l>Metten hertoge ende sijn baroene,</l>
<l>Dan ix<hi rend='sup'>c</hi> dusent mottoene,</l>
<l>Wes daer boven meer loopen sal</l>
<l>Dat sal die hertoghe betalen al,</l>
<l n="6,6775"> Ende mijn vrouwe van Brabant,</l>
<l>Ende ontheffen daer af haer lant</l>
<l>Commerloes, sonder enich deren;</l>
<l>Ende daer voer selen si obligeren</l>
<l>Goede bossche, forfeyte, vervallen,</l>
<l n="6,6780"> Ende oec hare renten alle,</l>
<l>Ende hare munte in Brabant.</l>
<l>Oft ieman gheschedicht worde in dlant,</l>
<l>Uut ocsune der saken vorscreven,</l>
<l>Dat ment daer af sal weder geven.</l>
<l n="6,6785"> Item, es gheordenert dat dlant</l>
<l>Entie stede van Brabant</l>
<l>Minen heere ende mier vrouwen vorseit</l>
<l>Doen selen goede sekerheit,</l>
<l>Ende haren tacx betalen ende geven,</l>
<l n="6,6790"> Ten terminen die sijn vorscreven,</l>
<l><pb n="235"/>Ende sulke sekerheit, daer nare,</l>
<l>Sullen die cloesters doen voer thare;</l>
<l>Maer hets besproken ende verclaert,</l>
<l>Hoe wel te deser dachvaert</l>
<l n="6,6795"> Loven, Brussel, Thienen mede</l>
<l>Haer consent, sonder dander stede,</l>
<l>Allene hier toe hebben ghedaen,</l>
<l>Soe selen si daer met ghestaen,</l>
<l>Niet meer daer in ghehouden tsine</l>
<l n="6,6800"> Dan een iegelijc voer tsine,</l>
<l>Ende of eneghe stat, haer oft dare,</l>
<l>In Brabant hier in rebel ware,</l>
<l>Soe selen die drie steden vorseit</l>
<l>Minen heere doen behulplijcheit,</l>
<l n="6,6805"> Om die ghone te bedwingen</l>
<l>Haer deel te gelden in desen dingen.</l>
<l>Item, es gheordineert,</l>
<l>Bi den personen hier na verclert,</l>
<l>Dat alle wangost ende aenspraken,</l>
<l n="6,6810"> Die sijn geporret, mids desen saken,</l>
<l>Of gheresen, in enegher siden,</l>
<l>Selen quijt sijn teewegen tiden,</l>
<l>Ende te nieute, in goeder trouwen;</l>
<l>Mijns heeren ende mijnre vrouwen</l>
<l n="6,6815"> Juridictien, ende heerlicheiden,</l>
<l>In desen saken uutghesceiden.</l>
<l>Behoudelec oec den goeden steden</l>
<l>Privilegien, rechten, vriheden,</l>
<l>Al argelist of bedriechlicheit</l>
<l n="6,6820"> In desen saken uut gheseit.</l>
<l>Item, al eest dat sake, dat dlant</l>
<l><pb n="236"/>Ende goede stede van Brabant</l>
<l>Nu hebben ghewillecoert te doene</l>
<l>Die neghen hondert dusent mottoene,</l>
<l n="6,6825"> Dese werf te dragen ende te geven,</l>
<l>Na der ordenancien vorscreven,</l>
<l>Es wael verclaert ende ondersceden</l>
<l>Dat dlant, cloesteren, ende steden,</l>
<l>Selen bliven, nu vortaen,</l>
<l n="6,6830"> In ghewoenliker costumen staen,</l>
<l>In taxacien, dienst, ende beden,</l>
<l>Na costume vore gheleden,</l>
<l>Alsoet in Brabant es ghehanteert,</l>
<l>Ende ghewoenlijc gheuseert;</l>
<l n="6,6835"> Ende hier af sal met lieve</l>
<l>Mijn heere, mijn vrouwe gheven brieve,</l>
<l>In goeder vorme; van allen saken</l>
<l>Des accords sal men brieven maken,</l>
<l>Dat ghescreven, besegelt wesen mach</l>
<l n="6,6840"> Des sondaegs na Ascensi dach;</l>
<l>Ende om te vorderen dat ghone,</l>
<l>Soe selen comen ij persone</l>
<l>Uut elke der drie stede voerlesen,</l>
<l>Die in donderdage sullen wesen,</l>
<l n="6,6845"> Die nu naest comen sal,</l>
<l>Te Genepien, ende al</l>
<l>Daer bliven selen bi desen,</l>
<l>Tot alle die brieven bereet wesen.</l>
<l>Hier waren van des bisscops wegen</l>
<l n="6,6850"> Van Ludicke, daer dit was overdregen,</l>
<l>Her Lambrecht van Oppen,</l>
<l>Her Hubin van Fauchon, met hen</l>
<l>Twee wise riddren ende coen,</l>
<l>Ende Corbeaul van Hobengoen,</l>
<l n="6,6855"> <pb n="237"/> Ende van cappitlen wegen (sijts wijs)</l>
<l>Van Ludicke heer Anthonijs</l>
<l>Van Fiez, tier tijt officiael,</l>
<l>Ende meester Seger alsoe wael,</l>
<l>Van den Nuwen Steen, ghericht</l>
<l n="6,6860"> Canoenic te Ludick, deken te Tricht.</l>
<l>Van der stat wegen van Ludick quam</l>
<l>Van Leers mijn her Bertram,</l>
<l>Ridder ende meester te deser tijt</l>
<l>Der stat van Ludicke, des seker sijt,</l>
<l n="6,6865"> Willem van Gras, Gobeert Froyncal,</l>
<l>Gerart van Puthoy, Lambrecht Cortmeal,</l>
<l>Ghesworne der selver stede.</l>
<l>Van Hoy soe waes daer over mede</l>
<l>Willem Delle Vael, die tier tijt was</l>
<l n="6,6870"> Meester van Hoey, verstaet das,</l>
<l>Heinrick Pollaerde, Aernt ende Herman</l>
<l>Van den Stacke, scepenen alsdan</l>
<l>Van Hoey der goeder stede.</l>
<l>Van mijns heeren wegen, ende mede</l>
<l n="6,6875"> Van mijnre vrouwen wegen daer quamen</l>
<l>Her Robbrecht, her Lodewijck van Namen;</l>
<l>Daer was oec over, doe ic gewach,</l>
<l>Te rade die heere van Rodemach,</l>
<l>Ende van den Gruuthuse, die heere</l>
<l n="6,6880"> Van Grymbergen oec ende meere</l>
<l>Was hi drossate in Brabant;</l>
<l>Die heere van Bouchout, si u bekant,</l>
<l>Die heere van Wittham alsoe wael,</l>
<l>Ende die heere van Bourgnivael,</l>
<l n="6,6885"> <pb n="238"/> Her Huwaert van Elter, heer Eeraert</l>
<l>Van Fontoys, twee heeren waert.</l>
<l>Van den rade van Cortenberghe, tier stont,</l>
<l>Was daer die heere van Agymont</l>
<l>Ende die heere van Rotselaer.</l>
<l n="6,6890"> Van der stat wegen van Loven was daer</l>
<l>Jan Cruuplant, Heinric Pijlyser, tier tijt</l>
<l>Scepene beiden, des seker sijt.</l>
<l>Van buten rade daer comen sijn</l>
<l>Van der Quaderbruggen Goswijn,</l>
<l n="6,6895"> Ghesworne, verstaet wel ditte,</l>
<l>Simoen Minnemoen ende Jan de Witte;</l>
<l>Van Bruessel was daer, si u verclaert,</l>
<l>TSerclaes mijn her Everaert,</l>
<l>Her Jan de Leeu was daer ter stede,</l>
<l n="6,6900"> Ende her Claes de Zwaef mede.</l>
<l>Van hen was ridder een iegelijc.</l>
<l>Met hen was Heinric Hertewijc,</l>
<l>Seger van Woluwe, Jacop Timmerman,</l>
<l>Alle scepenen, hout u daer an.</l>
<l n="6,6905"> Noch was met hen, verstaet al bloot,</l>
<l>Gielijs de Loze, Gerem van der Noot,</l>
<l>Ende Claes van Sente Gorix mede,</l>
<l>Raedsliede der selver stede.</l>
<l>Met die van Thienen, si u verclaert,</l>
<l n="6,6910"> Was van den Wyere mijn her Aert,</l>
<l>Ende her Jan van Kersbeke,</l>
<l>Ridders beide ghewaerleke,</l>
<l>Ywain van Meldert, een goet man,</l>
<l>Ende een die hiet van Halle Jan,</l>
<l n="6,6915"> Heinric Oliviers, ende met hem</l>
<l>Reyner Stoute van Houthem.</l>
<l>Dit accordt dat was ghedaen</l>
<l>Te Breyn-Aleur, als men sach staen</l>
<l><pb n="239"/>Ons Heeren jaer, dat es waerhede,</l>
<l n="6,6920"> XIII<hi rend='sup'>c</hi> LXXIIII mede,</l>
<l>Van der maent den lesten dach</l>
<l>Die in aprille doen ghelach.</l>
</div>
<div type="chapter"><head type="chapter">HOE KEISER KARLE, HERTOGE WENCELIJNS BROEDER, IN BRABANT QUAM. LXII.</head>
<l>Als aldus was ghestelt te vreden</l>
<l>Die hertoge, met sinen steden,</l>
<l n="6,6925"> Toech hi cort te Bruessel inne,</l>
<l>Ende mijn vrouwe die hertoginne,</l>
<l>Daer die edel hertoge rike</l>
<l>Ontfaen was herde vriendelike.</l>
<l>Die hertoge wael gheraect</l>
<l n="6,6930"> Ende vrouw Johanne hebben ghemaect</l>
<l>Haer legel te Bruessel, in den hove,</l>
<l>Daer si met eeren, ende met love,</l>
<l>Met vrouden leiden haren tijt,</l>
<l>Bat dan drie jaer, des seker sijt,</l>
<l n="6,6935"> Dat si onraste gheenderhande</l>
<l>En hadden, van enghenen lande,</l>
<l>Daer men billic af mach spreken;</l>
<l>Maer caetsen, danssen, tornyen, steken,</l>
<l>Was meest des hertoghen hanteren,</l>
<l n="6,6940"> Met vrouwen ende joncvrouwen hoveren,</l>
<l>In vrouden, ende in melodien,</l>
<l>Des hem tvolc wel mocht verblien,</l>
<l>Al meestdeel te Bruessel binnen;</l>
<l>Want men plecht daeraen te winnen</l>
<l n="6,6945"> In herbergen ende in cabaretten,</l>
<l><pb n="240"/>Ende andre die hem ter neringhe setten,</l>
<l>Scilders, lormiers ende goutsmede,</l>
<l>Sadelers, helmslaghers mede,</l>
<l>Permentiers en cordewaniere,</l>
<l n="6,6950"> Beckers, brieders, taverniere,</l>
<l>Ende al dat hem op neringe paste,</l>
<l>Wonnen aen die vremde gaste,</l>
<l>Die den hove volghden nare,</l>
<l>Dat noch die menighe wert geware</l>
<l n="6,6955"> In sijn burse, op desen dach,</l>
<l>Die den hertoghe noit en sach,</l>
<l>Maer dat sijn vorders mildelike</l>
<l>Wonnen aen den hertoghe rike.</l>
<l>Hier af en sprekic niet meere.</l>
<l n="6,6960"> Hertoghe Wencelijn, die heere,</l>
<l>Bleef enen langen termijn,</l>
<l>Aldus binnen den lande sijn</l>
<l>Van Brabant, in rusten ende in vreden,</l>
<l>Ridende van stede te steden,</l>
<l n="6,6965"> Daer hem dat gaedde ende vueghde,</l>
<l>Ende tsijnre herten best ghenueghde,</l>
<l>Ende die edele hertoginne</l>
<l>Hilt haer al dicste te Bruessel inne.</l>
<l>Als dit aldus hadde gheduert</l>
<l n="6,6970"> Omtrent drie jaer, soe wert beruert</l>
<l>Die vierde keiser, Karle ghenant,</l>
<l>Neder te comen in Brabant,</l>
<l>Sinen brueder visenteren,</l>
<l>Ende dede sijn vaert ordineren</l>
<l n="6,6975"> Heerlijc, alsoet hem betam;</l>
<l>Ende in Brabant dat hi quam</l>
<l><pb n="241"/>Met eeren, op S<hi rend='sup'>t</hi> Andries dach,</l>
<l>Die int jaer Ons Heeren lach</l>
<l>XIII<hi rend='sup'>c</hi> ende daer toe meere</l>
<l n="6,6980"> LXXVII, daer hi met eere</l>
<l>Ende met groter werdicheit</l>
<l>Was ontfaen, voer waer gheseit:</l>
<l>Van den hertoghe, met groter minne,</l>
<l>Ende van der edelre hertoginne</l>
<l n="6,6985"> Was hi seere lieflijc ontfangen,</l>
<l>Alst recht was: men en sach in langen</l>
<l>Alsoe blide ontfanclichede,</l>
<l>Als men doen den keiser dede</l>
<l>In Brabant, alsoet wel betaemde.</l>
<l n="6,6990"> Die edel keiser ende die vernaemde</l>
<l>Thoende onsteghe bewisinghe</l>
<l>Sinen brueder; maer sunderlinge</l>
<l>Sijnre suster der hertoginne</l>
<l>Bewijsde hi soe grote minne,</l>
<l n="6,6995"> Dat ict met alle miren ghedochte</l>
<l>Niet te recht vol scriven en mochte.</l>
<l>Ende als die keiser lofsam</l>
<l>Binnen der stat Bruessel quam,</l>
<l>Soe quam voere den keiser rijc</l>
<l n="6,7000"> Die stat herde notabelijc,</l>
<l>Met presenten herde diere.</l>
<l>Die keiser danctese in der maniere,</l>
<l>Ende sprac: "God danc u van der minen!"</l>
<l>Dies bleef die keiser daer, met sinen</l>
<l n="6,7005"> Brueder den hertoge Wencelijn,</l>
<l>Ende met vrou Johannen eenen termijn</l>
<l>In Brabant. Daer na es hi vermogen</l>
<l>Te Vranckrijc wert opghetogen.</l>
<l>Die hertoge, met groter werdicheide,</l>
<l n="6,7010"> <pb n="242"/> Dede sinen brueder uutgeleide,</l>
<l>Met vele riddren ende knechten,</l>
<l>Alsoe hi sculdich was van rechte.</l>
<l>Wat die keiser in Vranckrijc dede</l>
<l>Daer en sprekic niet af, hier ter stede;</l>
<l n="6,7015"> Maer ic sal u maken cont</l>
<l>Hoe weder die gemeente opstont</l>
<l>Te Loven, ende bi wat saken</l>
<l>Si weder thoot te gader staken.</l>
</div>
<div type="chapter"><head type="chapter">HOE DIE GEMEINTE TE LOVEN WEDER OPSTOET JEGHEN DIE HEEREN. LXIII.</head>
<l>Ghi hebt hier voren wel verstaen</l>
<l n="6,7020"> Hoe Peter Coutereel hadde gevaen</l>
<l>Te Loven alle die goede liede,</l>
<l>Daer hi af creech groote miede</l>
<l>Van rantsoene, alsoe ghi hebt ghehoert,</l>
<l>Ende hoet ghededinghet was vort</l>
<l n="6,7025"> Bi den hertoge Wencelijn,</l>
<l>Ende bi den rade sijn,</l>
<l>Dat die goede manne vortaen</l>
<l>Weder int recht souden staen,</l>
<l>Ende dat handelen ende dragen</l>
<l n="6,7030"> Gheheel ende al, alsoe si plagen,</l>
<l>Ende souden haer scade, groot ende smal,</l>
<l>Op die stat heffen al,</l>
<l>Die Peter Coutereel hen hadde ghedaen,</l>
<l>Die wile dat hise hilt ghevaen;</l>
<l n="6,7035"> <pb n="243"/> Ende want men des niet met allen</l>
<l>Metten reden goede en const vervallen,</l>
<l>Soe namen die goede liede vorseit,</l>
<l>leghelijc na sijn quantiteit,</l>
<l>Der scaden, die hi hadde ghehadt,</l>
<l n="6,7040"> Renten op die voorseide stat.</l>
<l>Die goede liede van den gheslechten</l>
<l>Bleven aldus der stat rechten</l>
<l>Van Loven regerende aldaer,</l>
<l>Van dat men screef LXII jaer,</l>
<l n="6,7045"> Ende sijn int regement dus bleven</l>
<l>Tot LXXVIII stont ghescreven;</l>
<l>Ende want den commer hier mede</l>
<l>Soe seere verswaerde op die stede</l>
<l>Van Loven, dat men mids dat</l>
<l n="6,7050"> Metten goede van der stat</l>
<l>Den commer, buten ende binnen,</l>
<l>Betalen en conde, noch verwinnen,</l>
<l>Docht den heeren, in haren moeden,</l>
<l>Dat si int regement stoeden</l>
<l n="6,7055"> Alsoe vaste van der stat,</l>
<l>Ende worden te raden dat</l>
<l>Si hem selven, gheheel ende al,</l>
<l>Ende haer mage, groot ende smal,</l>
<l>Van haren renten daden betalen;</l>
<l n="6,7060"> Ende doen en wist ment waer halen,</l>
<l>Om te betalen in geenre wise</l>
<l>Die vremde pensenarise.</l>
<l>Ende als die coopliede teneger steden</l>
<l>Van Loven ghingen ofte reden,</l>
<l n="6,7065"> Om haer comescap te hanteren,</l>
<l><pb n="244"/>Dedense alom rasteren</l>
<l>Die pensenarise, tallen inden;</l>
<l>Waer dat sise conden vinden</l>
<l>Daden sise commeren ende houden,</l>
<l n="6,7070"> Om dat si hem betalen souden.</l>
<l>Desen commer ende hachtinge</l>
<l>Verdroot al te sunderlinghe</l>
<l>Te Loven den gemeinen man,</l>
<l>Want si mercten ende sagen an</l>
<l n="6,7075"> Dat si gaen en mochten noch keeren,</l>
<l>Noch haer comescap hantheren,</l>
<l>Ende dat si, mids desen dingen,</l>
<l>Arme worden, ende te nieute gingen,</l>
<l>Soe dat si, mids desen saken,</l>
<l n="6,7080"> Een heimelijc opset ghingen maken,</l>
<l>Ende vergaderden onderlinghe,</l>
<l>Ende daden soe heimelijc die dinghe,</l>
<l>Dat si haers opsets niet en misten,</l>
<l>Noch dats die heeren niet en wisten.</l>
<l n="6,7085"> Die opsetters hier af waren</l>
<l>Die daden tgemein volc vergadren</l>
<l>Met beckenen, die si droegen,</l>
<l>Lancs der straten, daer si op sloegen,</l>
<l>Ende maecten daer met sulc ghescal</l>
<l n="6,7090"> Dat si tvolc verstormden al,</l>
<l>Ende maectent al in roere,</l>
<l>Ende bevingen, met deser voere,</l>
<l>Der stat huis, in corter stont.</l>
<l>Eert den heeren iet wert cont,</l>
<l n="6,7095"> Of eer si daer op conden comen,</l>
<l>Hevet die ghemeente ingenomen.</l>
<l>Als die goede lude dat</l>
<l><pb n="245"/>Vernamen, vloen si uter stat</l>
<l>Van Loven, in corten stonden,</l>
<l n="6,7100"> Die ghene die gevlien conden.</l>
<l>Dandre, diere bleven binnen,</l>
<l>Die en dorsten in ghenen sinnen</l>
<l>Hen heffen, noch daer jeghen steken,</l>
<l>Kicken noch micken, noch wort spreken;</l>
<l n="6,7105"> Want si sagen tspel verloren;</l>
<l>Al hadden sijs int herte toren</l>
<l>Si en dorsten spreken, luttel no vele.</l>
<l>Die opsetters van desen spele,</l>
<l>Ende die daer capitain af waren,</l>
<l n="6,7110"> Die hieten, soe ict hoerde verclaren,</l>
<l>Molenbeke ende Reepaert.</l>
<l>Als dit aldus volbracht waert,</l>
<l>Ende die heeren waren versteken,</l>
<l>Noch dandre niet en dorsten spreken,</l>
<l n="6,7115"> Die noch te Loven waren binnen,</l>
<l>Doe ghinc die ghemeente beginnen</l>
<l>Over theerscap vaster te welven,</l>
<l>Ende stelde trecht van hen selven,</l>
<l>Ende maecten, sonder verlaet,</l>
<l n="6,7120"> Commoengimeesters, scepenen raet,</l>
<l>Na haer gheneuchte uutgelesen,</l>
<l>Alsoet her Omnes goet docht wesen,</l>
<l>Ende trocken, dat was groot scande,</l>
<l>Metter statsegele van lande te lande,</l>
<l n="6,7125"> Ende vercochten lijftocht overal,</l>
<l>Sonder mate ende sonder ghetal,</l>
<l>Ende aldus hielden si tregement</l>
<l>Vierdalf jaer, ocht daer omtrent,</l>
<l><pb n="246"/>Van harer hant, binnen welken termijn</l>
<l n="6,7130"> Si den hertoge Wencelijn,</l>
<l>Ende sinen rade meest deel al,</l>
<l>Groot goet gaven sonder ghetal,</l>
<l>Om dat hem bliven soude tbewent</l>
<l>Van der stat ende tregement.</l>
</div>
<div type="chapter"><head type="chapter">HOE WOUTER VAN DER LEYDEN TE BRUESSEL DOET GESLEGEN WAS, ENDE HOE DIE HEEREN TE LOVEN UUTGEWORPEN WAREN. LXIV.</head>
<l n="6,7135"> Hierna ghevielt, op eenen termijn,</l>
<l>Dat die hertoghe Wencelijn</l>
<l>Te Bruessel hielt een dachvaert,</l>
<l>Daer dlant al vergadert waert</l>
<l>Prelate, edle, ende steden,</l>
<l n="6,7140"> Ende tot die dachvaert quam gereden</l>
<l>Wouter Van der Leyden, mids das</l>
<l>Dat hi commoengimeester was</l>
<l>Van der stat van Loven, te dien mael;</l>
<l>Ende mids dat hi een principael</l>
<l n="6,7145"> Een opsetter van der saken hiet,</l>
<l>Die te Loven was ghesciet,</l>
<l>Dedene Van der Kalsteren her Jan,</l>
<l>Die oec was ghevlouwen man,</l>
<l>Uut Loven, te Bruessel betrapen,</l>
<l n="6,7150"> Ende doot slaen met sinen cnapen.</l>
<l>Als die niemare te Loven quam</l>
<l>Was die ghemeinte herde gram</l>
<l>Ende maecten, om dese dinge,</l>
<l>Rechtevort vergaderinghe,</l>
<l n="6,7155"> <pb n="247"/> Ende sloten in haren rade boude</l>
<l>Dat mense alle ontbieden soude,</l>
<l>Ochte halen met crachten,</l>
<l>Die goede mannen van der geslachten.</l>
<l>Die goede manne, wats ghesciet,</l>
<l n="6,7160"> Si en dorstent laten niet</l>
<l>Si en quamen tot haren ghebode,</l>
<l>Hoe wel dat sijt daden node;</l>
<l>Ende als si alle vergadert waren</l>
<l>Op der stat huis, stonden die scaren</l>
<l n="6,7165"> Op der straten voere der dore,</l>
<l>Ende maecten groot gherocht daer vore,</l>
<l>Met roepen, met yoyten, met vulre voere,</l>
<l>Die onbesnedenen vul gheboere,</l>
<l>Ende riepen opwerts overluut:</l>
<l n="6,7170"> "Worpt ons desen ende dien uut!"</l>
<l>Alsoe sijt riepen waest ghedaen.</l>
<l>Daer worter uutgheworpen saen</l>
<l>Goeder manne thiene ende sesse,</l>
<l>Sonder eneghe ontfermenesse,</l>
<l n="6,7175"> Ter venstren uut jammerliken,</l>
<l>Die si ontfingen in haer piken,</l>
<l>Ende vort, met martielen groot,</l>
<l>Vermorden ende sloeghen doot,</l>
<l>Soe dat daer menich vuul kalant</l>
<l n="6,7180"> Van den elleboghe tot der hant</l>
<l>Van den bloede besmorstert wert,</l>
<l>Als hadde hi enen osse ghehert.</l>
<l>Onder de xvj, die daer</l>
<l>Uut waren gheworpen, in pinen swaer,</l>
<l n="6,7185"> Was Die Kersmaker een van den ghonen,</l>
<l><pb n="248"/>Met ij sconen jongen sonen,</l>
<l>Daer af die outste, sijt seker das,</l>
<l>Gheen xvj jaer out en was,</l>
<l>Welke ontfermelicke dade</l>
<l n="6,7190"> Jammer was, ende onghenade.</l>
<l>Onder die goede manne twaren,</l>
<l>Die op den huse vergadert waren,</l>
<l>Was een ridder, vroem ende goet,</l>
<l>Gheheten her Jan Platvoet,</l>
<l n="6,7195"> Die in desen groten abuse</l>
<l>Eenen scutter sach op der stat huse,</l>
<l>Die voortijts, over menegen dach,</l>
<l>Langhe sijn knecht te wesen plach:</l>
<l>Dien bat hi, met groten wene,</l>
<l n="6,7200"> Dat hine borghe tusscen sijn beene,</l>
<l>Ende onder een banc hi hem strecte,</l>
<l>Ende bat hem dat hine decte</l>
<l>Voer die onghenadeghe liede,</l>
<l>Alsoe hijt bat hem dat gheschiede.</l>
<l n="6,7205"> Maer cortelinge daer na sint</l>
<l>Soe stont daer een wevers kint,</l>
<l>Die tot deser ongenade,</l>
<l>Ende tot desen fellen rade</l>
<l>Comen was met sinen vader.</l>
<l n="6,7210"> Dat kint sach die gulden blader</l>
<l>Blicken van sridders halsbande goet,</l>
<l>Buten onder des scutters voet,</l>
<l>Onbedect liggen aldare:</l>
<l>Hi wiset den vader, die daer nare</l>
<l n="6,7215"> Mijn her Janne Platvoet</l>
<l>Trac van onder des scutters voet,</l>
<l>Ende wert terstont, sonder verdragen,</l>
<l>Uutgheworpen ende verslagen,</l>
<l><pb n="249"/>Ende die scutter in der noot</l>
<l n="6,7220"> Bleef opt huus gheslegen doot,</l>
<l>Om dat hine verbergen woude.</l>
<l>Als dit ghedaen was, alsoe houde,</l>
<l>Worden die goede manne ghemeene</l>
<l>Van den gheslechten, groot ende clene,</l>
<l n="6,7225"> Die binnen Loven waren bleven,</l>
<l>Alle int vangenesse ghedreven.</l>
</div>
<div type="chapter"><head type="chapter">HOE DIE HERTOGE VOOR LOVEN TRAC, ENDE HOE HI DAER INNE QUAM. LXV.</head>
<l>Als die hertoghe hadde verstaen</l>
<l>Die ondaet, die si hadden ghedaen,</l>
<l>Ende ontellike overdaden,</l>
<l n="6,7230"> Ende vreeselike onghenade,</l>
<l>Die si vort hadden gekeert,</l>
<l>Ende die goede manne onteert,</l>
<l>Ende ontsculdichlijc bracht ter doot,</l>
<l>Dien commer entie scade groot,</l>
<l n="6,7235"> Daer si met souden in corter stonden</l>
<l>Die stat verderven toten gronde,</l>
<l>Soe wert hi alsoe bedacht</l>
<l>Dat hi toech met heercracht</l>
<l>Voer Loven, in Ons Heren jaer</l>
<l n="6,7240"> XIII<hi rend='sup'>c</hi> LXXXII, daer</l>
<l>Hi voer toech, doe ic ghewach,</l>
<l>Op sente Nicolaus dach,</l>
<l><pb n="250"/>Ende lach daer vore, hoert mi spreken,</l>
<l>Vier daghe ende seven weken,</l>
<l n="6,7245"> Soe dat bi middle, si u verclaert,</l>
<l>Van dien van Ludecke ghededingt waert</l>
<l>Dat die hertoge seere vermoghen</l>
<l>Binnen Loven es ghetogen,</l>
<l>Ende met hem, hoerdic verclaren,</l>
<l n="6,7250"> Alle die verdreven waren;</l>
<l>Ende die ghevangenen, ter selver tijt,</l>
<l>Worden alle los ende quijt.</l>
<l>XXII in januario</l>
<l>Quam die hertoge in alsoe</l>
<l n="6,7255"> Te Lovene, ende daerna, ter vaert,</l>
<l>Wert Molenbeke ende Reepaert,</l>
<l>Ende meer andre ghesellen,</l>
<l>Die dat opset holpen stellen,</l>
<l>Tot xix toe, sonder verdragen,</l>
<l n="6,7260"> Ghebannen teeweliken dagen</l>
<l>Uut den crite van Brabant, sonder bliven,</l>
<l>Maer niemende en dede hi ontliven</l>
<l>Dan enen ridder, verstaet tbediet,</l>
<l>Die her Jan de Swertere hiet,</l>
<l n="6,7265"> Die metter ghemeente, sijt seker das,</l>
<l>Te Loven binnen bleven was,</l>
<l>Ende met henlieden hadde gheplicht.</l>
<l>Dese her Jan die was ghericht</l>
<l>Te Lovene voer thuus van der stat.</l>
<l n="6,7270"> <pb n="251"/> Vort was verdedingt dat</l>
<l>Trecht vort, teewighen dagen,</l>
<l>Ghemeinder hant soude sijn gedragen,</l>
<l>Ende souden vort sijn in den rechten</l>
<l>Vier scepenen van den gheslechten,</l>
<l n="6,7275"> Ende van der ghemeente drie,</l>
<l>Ende een commoengimeester, die</l>
<l>Soude oec van den gheslechten wesen,</l>
<l>Ende een ander uutghelesen</l>
<l>Uter gemeenten van der stat,</l>
<l n="6,7280"> Ende desghelijcs, verstaet dat,</l>
<l>Souden die geswoerne van der steden</l>
<l>Ghedeilt sijn ende ondersceden</l>
<l>Half ende half, doe ic ghewach.</l>
<l>Soe hout ment noch op desen dach.</l>
<l n="6,7285"> Als hertoghe Wencelijn hadde gheset</l>
<l>Loven in vreden, toech hi met</l>
<l>Sinen volcke onghespaert</l>
<l>Wederomme te Bruessel waert,</l>
<l>Daer hi van der hertoginne</l>
<l n="6,7290"> Was ontfaen met bliden sinne,</l>
<l>Daer hi hovede, danste, ende spranc,</l>
<l>Stac ende brac, sanc ende clanc,</l>
<l>In ghenuechten, in riveele,</l>
<l>Met menegher scoender damoiseele;</l>
<l n="6,7295"> Maer hoe langhe hi daer bleef</l>
<l>Mijn meester mi niet claer en schreef.</l>
</div>
<div type="chapter"><head type="chapter"><pb n="252"/> HOE HERTOGHE WENCELIJN TE LUTSENBORCH TRAC, ENDE ALDAER STARF. LXVI.</head>
<l>Als die hertoghe Wencelijn</l>
<l>Aldus in Brabant hadde ghesijn,</l>
<l>Ende hi te Lovene hadde ghevelt</l>
<l n="6,7300"> Den twist, ende die wet ghestelt,</l>
<l>Ende hi te Bruyssel in der steden</l>
<l>Gheleghen hadde den winter leden,</l>
<l>Ende den somer, si u verclaert,</l>
<l>Toech hi te Lutzenborch waert,</l>
<l n="6,7305"> In november, doe ic ghewach,</l>
<l>Cort na Alreheiligen dach,</l>
<l>Met groten state ende met eren.</l>
<l>Sijn lant van Lutsenborch visiteren.</l>
<l>Daer nae, in corten termine,</l>
<l n="6,7310"> Quam den hertoghe Wenceline</l>
<l>Een siecte ane, ende een droeghen.</l>
<l>Alsoe bleef die here vermoghen</l>
<l>Quellende daer, soe ict vernam,</l>
<l>Tot dat in den winter quam,</l>
<l n="6,7315"> Hopende vast die here boude</l>
<l>Aen Gode dat hi ghenesen soude,</l>
<l>Mits hulpen van den medecinen;</l>
<l>Maer die doot, die haer terminen</l>
<l>Wel vast can houden, sonder breken,</l>
<l n="6,7320"> Niemende daer in uutghesteken,</l>
<l>Paus, keiser, coninc noch prelaet,</l>
<l>Hertoghe, nog greve, hoe hoghen staet</l>
<l>Dat si draghen, oft van wat machte,</l>
<l><pb n="253"/>Si brencse alle in haer achte,</l>
<l n="6,7325"> Die doot, als sijt hen minst bemoeden,</l>
<l>Ende dicke als si ten hoochsten stoeden,</l>
<l>Ende in haer meeste prosperiteit</l>
<l>Van deser werelt heerlicheit,</l>
<l>Ende al dinghen wel ghepast,</l>
<l n="6,7330"> Ende stonden, docht hen, alsoe vast</l>
<l>In voerspoede, na haer begheeren,</l>
<l>Dat hen niement en mochte deren,</l>
<l>Dan quam die dief slepelinghe.</l>
<l>Ende maecte een veranderinghe,</l>
<l n="6,7335"> Ende leidense van dien hoghen stade</l>
<l>Onder die worme, in groter smade,</l>
<l>Stinckende vuulder dan een prie,</l>
<l>Daer niet meer rechts en hebben die</l>
<l>Dan die onnutste, sijt seker das,</l>
<l n="6,7340"> Die ye van moeder gheboren was.</l>
<l>Daer wart dien groten overmoet</l>
<l>In derde ghetorden onder die voet</l>
<l>Der gheenre, die si in haren daghen</l>
<l>Niet eens vriendelijc aen en saghen,</l>
<l n="6,7345"> Ende verontwerden in haren moet,</l>
<l>Dat hi achter hem ginc of stoet.</l>
<l>Maer, al es die lichaem dus vertreden,</l>
<l>Op dat die siele rust in vreden,</l>
<l>Ende Gode heeft ghedient te danc,</l>
<l n="6,7350"> Aen dander al es clein verlanc.</l>
<l>Iegelijc, is hi verre oft bi,</l>
<l>Dencke daerom, soe wie hi si,</l>
<l>Hi en es soe hoghe noch soe groot,</l>
<l>Hi en wert becommert metter doet.</l>
<l n="6,7355"> <pb n="254"/> Aldus moest metten hertoghe sijn,</l>
<l>Doen hi ghequelt hadde een termijn,</l>
<l>Ende die siecte, so lanc soe meere</l>
<l>Beswaerde den edelen here;</l>
<l>Ende hi bevoelde, die here groot,</l>
<l n="6,7360"> Dat hem nakende was die doot,</l>
<l>Nam hi dat Heilighe Sacrement,</l>
<l>Ende ordeneerde sijn testament,</l>
<l>Ende als hi al dat hadde volleest</l>
<l>Soe gaf hi, die hertoghe, sinen gheest</l>
<l n="6,7365"> Te Lutzenborch al in der stede,</l>
<l>Daer men dreef groote droefhede.</l>
<l>Al was daer meneghen droven sin</l>
<l>In Brabant en was niet te min,</l>
<l>Maer vele groter was daer den rouwe.</l>
<l n="6,7370"> Als vrou Johanne, die edel vrouwe,</l>
<l>Daeraf vernam die waerheit bloot,</l>
<l>Dat haer lieve here was doot,</l>
<l>Want si en minde met rechter trouwe,</l>
<l>Ende hi haer weder; en gheene rouwe,</l>
<l n="6,7375"> Die men dreef om dese saken,</l>
<l>En mochten weder levende maken;</l>
<l>Ten hulpen ghene droefheiden.</l>
<l>Niet beters dan vore die ziele ghebeden.</l>
<l>Op Onser Liever Vrouwen dach,</l>
<l n="6,7380"> Die acht daghe in december lach,</l>
<l>Conceptio, verstaet dbediet</l>
<l>Die hertoghe van der werelt schiet,</l>
<l>Int jaer Ons Heren LXXX ende drie</l>
<l>Ende dertien hondert; ende hie</l>
<l n="6,7385"> Wart buten begraven, verstaet bediet,</l>
<l>Int cloester dat Ormaels hiet,</l>
<l><pb n="255"/>Daer monniken in woenen, lesen wi dus,</l>
<l>Van der ordenen sinte Benedictus.</l>
<l>Den godshuise besette die here rijc</l>
<l n="6,7390"> Twee hondert rijnsch gulden erflijc.</l>
<l>Te Lutsenborch es hi dus bleven:</l>
<l>God wil hem sijn misdaet vergheven.</l>
<l>Van der uutlede dat van hem was ghedaen</l>
<l>Daer latic af mijn redene staen;</l>
<l n="6,7395"> Maer het was sere rijckelijc,</l>
<l>Dats claer, ende proeffelijc,</l>
<l>Ende daerna oec, si u bekant,</l>
<l>Dede vrou Johanne in Brabant</l>
<l>Sijn uutlede doen, met groter eere,</l>
<l n="6,7400"> Alsoet betaemde alsulken here.</l>
</div>
<div type="chapter"><head type="chapter">VAN HERTOGHE WENCELIJNS EDELHEIT ENDE VAN SINEN SEDEN. LXVII.</head>
<l>Die hertoghe Wencelin vercoren</l>
<l>Was dedelste ende hooghst gheboren</l>
<l>Die voer sijnre tijt, of daer nare,</l>
<l>Leefde in herde meneghen jare.</l>
<l n="6,7405"> Ende op dat condich si den lieden,</l>
<l>Salic u hier sijn comst bedieden.</l>
<l>Van Brabant dierste hertoge Jan,</l>
<l>Die den strijt te Woeroenc wan,</l>
<l>Ende grave Heinric van Lutzenborch,</l>
<l n="6,7410"> Die daer doet bleef int bezorch,</l>
<l>Hertoge Jan, greve Heinric, te gadre,</l>
<l>Waren sijn ouder ouder vadere;</l>
<l>Want greve Heinric liet enen sone</l>
<l><pb n="256"/>Achter hem, ende die ghone</l>
<l n="6,7415"> Creech te wive, si u bekant,</l>
<l>Hertoge Jans dochter van Brabant,</l>
<l>Die selve, dat was ghewarichlijc,</l>
<l>Die goede keiser Heinrijc,</l>
<l>Die van enen Jacopine</l>
<l n="6,7420"> Vergeven was met venine.</l>
<l>Dese keiser Heinrijc, verstaet tbediet,</l>
<l>Enen sone achter hem liet,</l>
<l>Die Jan hiet, verstaet wel dat,</l>
<l>Ende tconincrijc van Beechem besat,</l>
<l n="6,7425"> Dat hi creech met sinen wive;</l>
<l>Ende hi wan aen haren live</l>
<l>Karlen, die sint keiser was</l>
<l>Van Rome, daer ic hier vore af las,</l>
<l>Ende den hertoghe Wencelijn,</l>
<l n="6,7430"> Ende daer toe een dochterkijn,</l>
<l>Die coninc Jan van Vranckrike</l>
<l>Hadde sint te huwelike,</l>
<l>Daer hi enen sone aen wan:</l>
<l>Karle hiet die selve man.</l>
<l n="6,7435"> Aldus was gewarichlijc</l>
<l>Die goede keiser Heinrijc</l>
<l>Hertoge Wencelijns ouder vader,</l>
<l>Ende coninc Jan van Beehem sijn vader;</l>
<l>Die vierde keiser, die Karle hiet,</l>
<l n="6,7440"> Was sijn broeder, dats waer bediet,</l>
<l>Ende coninc Jan van Vranckrike</l>
<l>Was sijn swager ghewarichlike.</l>
<l>Van coninc Karlen, des neemt goem,</l>
<l>Was hertoghe Wencelijn recht oem,</l>
<l n="6,7445"> Ende daertoe, verstaet den sijn,</l>
<l>Van den coninc Wencelijn</l>
<l>Was hi oem, die met eere</l>
<l>In Behem coninc was ende heere,</l>
<l><pb n="257"/>Die welcke heere, wide vermaert,</l>
<l n="6,7450"> Oec coninc van Almaengien waert.</l>
<l>Aldus was hertoge Wencelijn</l>
<l>Van keiseren ende van coningen fijn</l>
<l>(Dies mach een iegelijc nemen goem)</l>
<l>Sone, brueder, swager, neve, ende oem.</l>
<l n="6,7455"> Noch moetic, eer ict late bliven,</l>
<l>Van sijnre edelheit meer bescriven.</l>
<l>Hertoge Wencelijn bequame</l>
<l>Was uut sier moeder lichame</l>
<l>Ghesneden; nochtan, sijt seker das,</l>
<l n="6,7460"> Die vrouwe sint daer af genas,</l>
<l>Des ic noit meer en hoerde verclaer</l>
<l>Dan van Julius Cesar,</l>
<l>Die, mids dier saken, Cesar hiet,</l>
<l>Als doude istorien doen bediet.</l>
<l n="6,7465"> Dus was die hertoge uutvercoren</l>
<l>Vri, edel, in al der wijs gheboren.</l>
<l>Ic en can ghedincken, in geenre wijs,</l>
<l>Hem te vollen te geven prijs.</l>
<l>Sijn suet ghelaet, sijn scoen maniere,</l>
<l n="6,7470"> Stedich in wesen, hoefsch, goedertiere,</l>
<l>Milde, oetmoedich, ende niet fel.</l>
<l>Hi caetste gerne: dat cost hi wel;</l>
<l>Hi stac gerne ende tornierde;</l>
<l>Sulc spel van wapenen hi hanthierde,</l>
<l n="6,7475"> Danssen, reyen, ende hoveren,</l>
<l>Ende metten vrouwen bancketeren,</l>
<l>Met solace, met melodien;</l>
<l>Riddren, knechten, tallen tiden,</l>
<l>Plach hi al te seere te minnen:</l>
<l n="6,7480"> Van buten lands ende oec van binnen</l>
<l><pb n="258"/>Hadde hire altijt, tallen tide,</l>
<l>Herde vele bi sijnre side;</l>
<l>Tegen hen en conste hi niet sparen;</l>
<l>Daerom si gerne bi hem waren.</l>
<l n="6,7485"> Het dunct mi best dat ics begeve;</l>
<l>Want eer ic thondertste deel ghescreve</l>
<l>Van sijnre sedegher eerbaerheit,</l>
<l>Ic verlore minen arbeit;</l>
<l>Want ic en const soe hoge dingen</l>
<l n="6,7490"> Nimmermeer te recht volbringen.</l>
<l>Ic bidde Gods ontfermicheit</l>
<l>Dat sijn ziele in deewicheit</l>
<l>Vortaen moet rusten, emmermeere,</l>
<l>Voer danscijn van Onsen Heere!</l>
</div>
<div type="chapter"><head type="chapter">TBEGHINSEL VAN DEN ORLOGHE TUSSCHEN DEN LANDE VAN BRABANT ENDE VAN GELRE. LXVIII.</head>
<l n="6,7495"> Als hertoghe Wencelijn was doot</l>
<l>Bleef vrouw Johanne met rouwe groot,</l>
<l>Ja also groot, dat si daer nare</l>
<l>Meer dan in eenen heelen jare</l>
<l>Uut harer cameren noit en quam;</l>
<l n="6,7500"> Nochtan dat si dicke vernam</l>
<l>Swaricheit van allen siden,</l>
<l>Die haer, binnen dien tiden,</l>
<l>Toe worden ghevoecht aen elcken kant,</l>
<l>Ende haren lande van Brabant,</l>
<l n="6,7505"> Omtrent den Bossce ende eldre,</l>
<l><pb n="259"/>Ende sunderlinghe van Geldre</l>
<l>Hertoge Willem, Willems sone</l>
<l>Van Gulick: sijn vader was die ghone,</l>
<l>Als voren verclaert die reden mijn,</l>
<l n="6,7510"> Die vinc den hertoge Wencelijn</l>
<l>Voer Baeswildere; dese hertoge</l>
<l>Was jonc ende van mode hoge,</l>
<l>Ende maecte grote aensprake</l>
<l>Op vrou Johannen, welke sake</l>
<l n="6,7515"> Hi mallicht wel hadde begeven,</l>
<l>Hadde Wencelijn te live ghebleven;</l>
<l>Maer, doen aldus weduwe sat</l>
<l>Vrou Johanne, meinde hi te bat</l>
<l>Sinen wille te vordren op dlant,</l>
<l n="6,7520"> Ende dreighde te werden viant</l>
<l>Mijn vrouwen der hertoghinnen,</l>
<l>Ende tlants: hi gaf te kinnen</l>
<l>Sijn aensprake ende sijn bileggen</l>
<l>Om sulken recht ende toeseggen,</l>
<l n="6,7525"> Als hi hem vermat te hant,</l>
<l>Op die slote ende op dlant</l>
<l>Van Vueght, van Gangelt ende van Millen.</l>
<l>Hadde men hem dat laten willen</l>
<l>Het sceen hi hadde gheweest te vreden;</l>
<l n="6,7530"> Doch wert dit met wijsheden</l>
<l>Onderhouden, dat es waer,</l>
<l><pb n="260"/>Met dachvaerden, meer dan een jaer,</l>
<l>Eer hi die ontsegge brieve sande</l>
<l>Mier vrouwen ende den lande.</l>
</div>
<div type="chapter"><head type="chapter">VAN DEN AENSPRAKEN HERTOGE WILLEMS VAN GULICK ENDE TRECHT VAN VROU JOHANNEN. LXIX.</head>
<l n="6,7535"> Merct allegader die dit lesen</l>
<l>Wie recht of onrecht hadde in desen.</l>
<l>Millen, Vucht, Gangelt mede</l>
<l>Waren wilen erflichede</l>
<l>Des heren van Heynsberge algader,</l>
<l n="6,7540"> Die nu leeft des heeren vader.</l>
<l>Die heere van Heynsberge, dats bekant,</l>
<l>Versette stede, slote ende lant</l>
<l>Aen den hertoge Eduwaert</l>
<l>Van Gelre, dat si u verclaert,</l>
<l n="6,7545"> Voer die somme van penningen juist</l>
<l>Ouder scilde xxiiij duist.</l>
<l>Hertoge Eduwaert, dats waerhede,</l>
<l>Versette slote, lant ende stede</l>
<l>Daerna weder, corteleke,</l>
<l n="6,7550"> Ende daer toe dlant van Criekenbeke</l>
<l>Aen her Janne van Moirs, sijts vroeder,</l>
<l>Sgreven van Moirs jonge broeder,</l>
<l>Voer die somme also hi wilde</l>
<l>Van xxx dusent ouder scilde.</l>
<l n="6,7555"> <pb n="261"/> Hierna ghevielt dat met ghewelde</l>
<l>Heer her Jan van den Velde,</l>
<l>Een ridder vrome ende vermaert,</l>
<l>Her Jans van Moirs viant waert,</l>
<l>Ende heeft hem afghewonnen Vught.</l>
<l n="6,7560"> Daer na heeft hem her Jan beducht,</l>
<l>Ende vreesde hem openbare</l>
<l>Dat hi niet mechtich genoech en ware</l>
<l>Dat hi Vucht behouden mocht</l>
<l>Tegen her Janne, ende vercocht</l>
<l n="6,7565"> Daeromme den hertoge Wencelijn</l>
<l>Ende vrou Johannen, om penninge fijn.</l>
<l>Hierna, over enen tijt,</l>
<l>Sterf her Jan, des seker sijt,</l>
<l>Van Moers, daer ic af hebbe gescreven.</l>
<l n="6,7570"> Dus es Millen ende Gangelt bleven</l>
<l>Op van Moers des greven sone.</l>
<l>Sijns brueder kint, soe was die gone;</l>
<l>Want die vader des kints, sijt seker das,</l>
<l>Voer sinen brueder ghestorven was;</l>
<l n="6,7575"> Daerom versterf hem, nemt goem,</l>
<l>Millen ende Gangelt van sinen oem.</l>
<l>Dese jonge greve, in corten termijn,</l>
<l>Quam bi den hertoge Wencelijn,</l>
<l>Ende bi hertoginnen Johannen,</l>
<l n="6,7580"> Mids rade van sinen mannen,</l>
<l>Ende vercocht, dats ware sake,</l>
<l>Sijn recht ende alle sijn aensprake,</l>
<l>Die hi hadde, si u bekant,</l>
<l>Op slote, steden ende lant</l>
<l n="6,7585"> Van Vucht, van Gangelt, ende van Millen.</l>
<l>Daer voer besegelden hem, moets willen,</l>
<l><pb n="262"/>Wencelijn ende vrou Johanne,</l>
<l>Bi rade van vele wiser manne,</l>
<l>Een seker jaergulde, mids dat,</l>
<l n="6,7590"> Op sijn renten van sier stat</l>
<l>Van Tricht te heffene ende tontfaen,</l>
<l>Alsoe si oyt sint hebben ghedaen,</l>
<l>Hi ende sijn erfghenamen,</l>
<l>Jaerlics, als die tide quamen</l>
<l n="6,7595"> Dat die renten waren verscenen,</l>
<l>Ende noch dagelics vast henen</l>
<l>Sijn sijn oire daer in ghericht</l>
<l>Op die renten der stat van Tricht,</l>
<l>Dwelcke si noch int ghemene</l>
<l n="6,7600"> Van den hertoge houden te lene.</l>
<l>Hertoge Wencelijn dus behilt</l>
<l>Millen, Gangelt, Vucht in sier ghewelt,</l>
<l>Sijn leven lanc, in der manieren,</l>
<l>Sonder iemans calengieren;</l>
<l n="6,7605"> Ende, na hertoge Wencelijns doet,</l>
<l>Meinde Willem van Gulcke al bloot,</l>
<l>Die hertoge doen van Gelre was,</l>
<l>Dat hem toehoren soude, mids das</l>
<l>Dat die heer van Heynsberge hadde verset</l>
<l n="6,7610"> Aen sinen oem, ende daer met</l>
<l>Was hem die pantscap aen ghestorven</l>
<l>Van sinen oem (doen hi verworven</l>
<l><pb n="263"/>Die doot hadde, hertoge Eduwaert)</l>
<l>Hoe wel dat hem ghecondicht waert</l>
<l n="6,7615"> Hoe dat sijn oem, binnen sinen leven,</l>
<l>Verset hadde ende overghegeven</l>
<l>Her Janne van Moirs, sijt seker das;</l>
<l>Nochtan hi niet daer met en was</l>
<l>Te vreden te setten, in ghenen sinne,</l>
<l n="6,7620"> Van der edelre hertoginne</l>
<l>Vrou Johannen, si u verclaert,</l>
<l>Nochtan dat meneghen dachvaert</l>
<l>Daeraf gheleist was ende ghehouden;</l>
<l>Maer, om dat sijt niet en wouden,</l>
<l n="6,7625"> Vrou Johanne, noch haer lant,</l>
<l>Hem overgeven, wort hi te hant</l>
<l>(Doen bat dan een jaer hadde geduert</l>
<l>Die dachvaerden), wert hi beruert</l>
<l>Viant te werden vrou Johannen,</l>
<l n="6,7630"> Haers lants ende harer mannen,</l>
<l>Ende sant, met hoverdichede,</l>
<l>Die ontsegge brieve in de stede</l>
<l>Te Bruessele aen der hertoginnen,</l>
<l>Die noch in haer camer binnen</l>
<l n="6,7635"> Ye sint dier tijt hadde ghebleven</l>
<l>Dat hertoghe Wencelijn hadde begeven</l>
<l>Die werelt, als ic u dede verclaer,</l>
<l>Dwelc leden was meer dan een jaer</l>
<l>Als die ontsegge brieve waren gelesen.</l>
<l n="6,7640"> In haer camer sprac si met desen:</l>
<l>"Nu eest tijt, als ic versta,</l>
<l>Dat ic uut mier cameren ghae."</l>
<l>Ende alsoe, in warer dinc,</l>
<l>Si eerst uut harer cameren ginc,</l>
<l n="6,7645"> <pb n="264"/> Na die doot van haren heere,</l>
<l>Dat haer was te prisen seere.</l>
<l>Een dachvaert maecte si te hande,</l>
<l>Ende nam raet met haren lande,</l>
<l>Hoe si mochte wederstaen</l>
<l n="6,7650"> Den hootmoet, die haer was gedaen</l>
<l>Met onrechte openbare.</l>
<l>Alst hen allen condich ware,</l>
<l>Daer soe overdroegh te hant</l>
<l>Vrou Johanne ende tlant</l>
<l n="6,7655"> Van Brabant, alsoe ic vernam,</l>
<l>Dat heere Jan van Witham,</l>
<l>Drossate van Brabant te dien tiden,</l>
<l>Ten Bossche soude inne riden,</l>
<l>Ende hi hem stercken soude te hande</l>
<l n="6,7660"> Op die palen van den lande,</l>
<l>Tegen den gelderscen hertoghe.</l>
<l>Dus hilt men een ridende orloge</l>
<l>Tusschen beide, dat es waer,</l>
<l>Bat dan onderhalf jaer,</l>
<l n="6,7665"> Ende ten utersten, si u verclaert,</l>
<l>Trac men met gemeinder heervaert,</l>
<l>Ende porde, op Sente Michiels dach,</l>
<l>Die xxix in septembre lach,</l>
<l>Vore den Grave, dat si u cont,</l>
<l n="6,7670"> Als XIII<hi rend='sup'>c</hi> ghescreven stont</l>
<l>Ende daertoe LXXX ende sesse;</l>
<l>Maer die rechte bediedenesse</l>
<l>Seldi hier tierst horen mogen,</l>
<l>Waeromme dat men es ghetogen</l>
<l n="6,7675"> Voer den Grave; trechte fundament</l>
<l>Salic u hier doen bekent,</l>
<l><pb n="265"/>Bi wat redenen ende wat saken</l>
<l>Salic u hier nu cont maken.</l>
</div>
<div type="chapter"><head type="chapter">HOE DEN GRAVE IERST AEN BRABANT QUAM, ENDE VROU JOHANNEN VAN RECHT TOE BEHOERDE. LXX.</head>
<l>Op dat u allen si bekent</l>
<l n="6,7680"> Den oerspronc ende tfondement</l>
<l>Soe gheeft uwen sin hier naer:</l>
<l>Ghi selt hier horen, claer ende waer,</l>
<l>Hoe vrou Johannen, merct die worde,</l>
<l>Den Grave van rechte toe behoerde,</l>
<l n="6,7685"> Dat die hertoghe van Gelre met ghewelt</l>
<l>Met onrechte hare onthelt.</l>
<l>Die wile dat leefde hertoge Jan,</l>
<l>Vrou Johannen vader, die vrome man,</l>
<l>Leefde heere Otte van Cuyck</l>
<l n="6,7690"> Die Heverle hadde in ghebruic:</l>
<l>Dlant van Cuyck hilt hi ghemeene,</l>
<l>Heer Otte, van den keiser te lene.</l>
<l>Die stat van den Grave, sijts vroet,</l>
<l>Dat was heeren Ots eigen goet,</l>
<l n="6,7695"> Van sier vaderliker gheboerten,</l>
<l>Met allen haren toebehoerten.</l>
<l>Hi hadde enen brueder, die was</l>
<l>Heere van Hoeghstraten, sijt seker das.</l>
<l>Heere Otte, nu merct allegader,</l>
<l n="6,7700"> Vercochte vrou Johannen vader,</l>
<l><pb n="266"/>Als vore, sijn recht eigen goet,</l>
<l>De stat van Graven, ende allet goet</l>
<l>Datter toebehoorde gemene,</l>
<l>Ende droeght hem op, groot ende clene,</l>
<l n="6,7705"> Voer eigen goet, Graven de stede,</l>
<l>Metten gronde, rechten ende vriheden,</l>
<l>Met haren toebehoerten al,</l>
<l>Ende ontfincse weder, groot ende smal,</l>
<l>In lene, dat si u bekant,</l>
<l n="6,7710"> Tot den rechten van Brabant,</l>
<l>Ende ghelovede van desen dingen,</l>
<l>Voer hem ende sijn nacomelinge,</l>
<l>Waerschap, hets waer dat ic bediede,</l>
<l>Te Bruessele dat dit gheschiede,</l>
<l n="6,7715"> Dat vele goeder liede wisten</l>
<l>Op Sent Jans dach Baptisten</l>
<l>Int jaer Ons Heeren dit gheschie</l>
<l>Dusent III<hi rend='sup'>c</hi> twintich ende drie.</l>
<l>Hier voren geloefde hem te hant</l>
<l n="6,7720"> Hertoghe Jan van Brabant</l>
<l>Te geven, in corten stonden,</l>
<l>Die somme van v dusent ponden</l>
<l>Swerter tornoyse, vertaet die dinge,</l>
<l>Den ouden groten voer xvj penninge.</l>
<l n="6,7725"> Des gheloefde her Otte hier ave</l>
<l>Dat die stat van den Grave</l>
<l>Sijn open stat bliven soude,</l>
<l>Wanneer dat die hertoghe woude.</l>
<l>Dus es heeren Otte bleven</l>
<l n="6,7730"> Den Grave, houdende al sijn leven</l>
<l>Metter toebehoorten, si u bekant,</l>
<l>Van den hertoge van Brabant</l>
<l><pb n="267"/>Te leene ghewarichlike,</l>
<l>Ende van den keiserrike</l>
<l n="6,7735"> Hilt hi tlant van Cuyck te leene.</l>
<l>Dit gesciede dus, groot ende cleene,</l>
<l>Ende, of iemant seggen mochte,</l>
<l>Al wast dat die hertoge cochte</l>
<l>Den Grave, met haren toebehoren,</l>
<l n="6,7740"> Dat hi niet en gaf daer voren,</l>
<l>Soe eest claerlijc bekent</l>
<l>Dat heer Otte was content</l>
<l>Van sinen ghelde, gheheel ende al,</l>
<l>Als ic u hier bewisen sal.</l>
</div>
<div type="chapter"><head type="chapter">HOE HEER OTTE VAN CUYCK QUITTANCE GAF VAN DEN V<hi rend='sup'>m</hi> PONDEN SWERTE TOURNOISE. LXXI.</head>
<l n="6,7745"> Die selve heere Otte, dats waerhede,</l>
<l>Van Cuyck ende van Heverle bede,</l>
<l>Heeft quitancie ghegeven</l>
<l>Van v dusent ponden vorscreven</l>
<l>Swerten tornoyse, in rekeninghe</l>
<l n="6,7750"> Den ouden groten voor xvj penninge,</l>
<l>Die hertoge Jan van Brabant</l>
<l>Hem sculdich was, mids dat hi dlant</l>
<l>Van den Grave ende die stat</l>
<l>Hem op hadde ghedragen, dat</l>
<l n="6,7755"> Sijn eigen goet was, te voren,</l>
<l>Ende manscap hem daeraf gesworen,</l>
<l>Ende van hem te lene ontfaen,</l>
<l>Als ghi voeren hebt verstaen.</l>
<l>Heer Otte van Cuyck, ghewarichlijc,</l>
<l n="6,7760"> Heeft hem bekent, volcomentlijc,</l>
<l>Van der somme voer verhaelt</l>
<l><pb n="268"/>Ghenoech ghedaen, ende wel betaelt,</l>
<l>Ende quitancie daer af gegeven,</l>
<l>Onder sinen segel ghescreven</l>
<l n="6,7765"> Te Bruessel, in Ons Heeren jaer</l>
<l>XIII<hi rend='sup'>c</hi> XXVIII, naer</l>
<l>Die octave, doe ic ghewach,</l>
<l>Der heilegher apostelen dach</l>
<l>Sinte Pieters ende Sinte Pauwels mede.</l>
<l n="6,7770"> Noch sijn die brieven in werdichede,</l>
<l>In vaster hoeden, si u bekant,</l>
<l>Des hertogen ende tslants van Brabant.</l>
</div>
<div type="chapter"><head type="chapter">VAN HEREN OTS BRUEDER KINDEREN, ENDE VAN DEN GRAVE. LXXII.</head>
<l>Doen Heere Otte van ertrijc sciet,</l>
<l>Gheen oer hi achter hem en liet;</l>
<l n="6,7775"> Maer sijn brueder, sijt seker das,</l>
<l>Die heere van Hoeghstraten was,</l>
<l>Hadde drie sonen, dat was waer,</l>
<l>Jan, Heinric, ende Weemaer.</l>
<l>Als deser drie sonen vader</l>
<l n="6,7780"> Ende her Otte, beide gader,</l>
<l>Dese werelt hadde begeven,</l>
<l>Soe sijn die heerlicheiden bleven</l>
<l>Van Cuyck, van Grave, dat ghijt wet,</l>
<l>Van Hoeghstraten, Malse, Metren met,</l>
<l n="6,7785"> Bestorven op dese sonen drie,</l>
<l><pb n="269"/>Jan, Heinric, Weemaer, ende die</l>
<l>Deilden die goede allegader,</l>
<l>Hen bleven van oem ende van vader,</l>
<l>Ende altemael die heerlicheiden</l>
<l n="6,7790"> Hebben si ghedeilt ende ghesceiden.</l>
<l>Die outste brueder Jan behelt</l>
<l>Cuyck ende Grave in sier ghewelt;</l>
<l>Heinric, die middelste, tsijnre baten</l>
<l>Behilt dlant van Hoeghstraten;</l>
<l n="6,7795"> Weemaer, die joncste, bleef met eere</l>
<l>Van Malse ende Meeteren heere.</l>
<l>Hierna, over eenen tijt,</l>
<l>Vercochte Jan, des seker sijt,</l>
<l>Die stat van Grave, alsoe hijt gelt,</l>
<l n="6,7800"> Heeren Janne van Blaesvelt,</l>
<l>Vrou Johannen natuerlijc broeder,</l>
<l>Van vader, maer niet van moeder.</l>
<l>Als dus her Jan van Blaesvelt</l>
<l>Den Grave hadde in sier ghewelt,</l>
<l n="6,7805"> Orloghede hire uut, met moede hooge,</l>
<l>Van Gheldre den hertoghe;</l>
<l>Maer doen die dage waren comen</l>
<l>Van betalingen, hebbic vernomen,</l>
<l>En hilt her Jan niet, sijt seker das,</l>
<l n="6,7810"> Die vorwaerde, soe si besproken was;</l>
<l>Daerom vergaderde, in corter stont,</l>
<l>Her Jan van Cuyck, doe ic u cont,</l>
<l>Heeren, vrienden ende mage,</l>
<l>Ende quam tot eenen daghe</l>
<l n="6,7815"> Heimelijc ten Grave binnen:</l>
<l><pb n="270"/>Hi hadde daer vriende, diene minnen,</l>
<l>Ende liever hadden, soe mi dochte,</l>
<l>Tgheboren heerscap dan tghecochte.</l>
<l>Daerna wan hi borch ende grachte</l>
<l n="6,7820"> Heeren Janne van Blaesvelt aen met machte.</l>
<l>Heer Jan van Blaesvelt, te dier ure,</l>
<l>Bleef doot in dier scoffeltuere.</l>
<l>Aldus her Jan van Cuyck behelt</l>
<l>Den Grave weder in sier ghewelt.</l>
<l n="6,7825"> Als hertoge Wencelijn dat vernam</l>
<l>Ende vrou Johannen, waren si gram</l>
<l>Op her Janne, ende seere verbolgen;</l>
<l>Maer heeren ende vriende, diet vervolgen,</l>
<l>Creech hi, ende ten besten spraken,</l>
<l n="6,7830"> Ende brachten alsoe verre die saken,</l>
<l>Dat tusscen den hertoge Wencelijn</l>
<l>Ende Johannen der vrouwen sijn</l>
<l>Ghededingt wert, ter eenre side,</l>
<l>Ende heer Janne van Cuyck was blide</l>
<l n="6,7835"> Dat hi daer met mocht ghestaen,</l>
<l>Dat hi behouden soude ende ontfaen</l>
<l>Den Grave te leene van Brabant;</l>
<l>Ende voer die doot, si u bekant,</l>
<l>Heeren Jans van Blaesvelt,</l>
<l n="6,7840"> Boven die penninghe ende tgelt</l>
<l>Dat hi gaf den hertoge coen,</l>
<l>Soude hi te beternessen doen</l>
<l>Dat hi dlant van Cuyck oec soude ontfaen</l>
<l>Van Brabant te leene, dat wilt verstaen,</l>
<l n="6,7845"> Ende eewelijc houden daer ave</l>
<l>Te leene, beide Cuyck ende Grave;</l>
<l>Ende aldus, dat wilt verstaen,</l>
<l><pb n="271"/>Heeft dese her Jan te leene ontfaen</l>
<l>Beide dlant van Cuyck ende van den Grave.</l>
<l n="6,7850"> Daer met quam hi der veeten ave.</l>
<l>Daerna, als dese her Jan versciet,</l>
<l>Enen sone hi achter liet,</l>
<l>Die Jan oec hiet, ende mids das</l>
<l>Dat hi noch onmondich was,</l>
<l n="6,7855"> Soe creech daer af die momborie</l>
<l>Die heere van Perweys, ende die</l>
<l>Hadde den Grave inne, die heere,</l>
<l>Die daer uut orloeghde seere</l>
<l>Den hertoge van Gelre, als ic vernam.</l>
<l n="6,7860"> Als dese jonge tsinen dagen quam,</l>
<l>Dede mennen bi der hertoginne</l>
<l>Vrou Johannen, ende wert haer huusgesinne,</l>
<l>Ende toegh daerna seer costelijc</l>
<l>Metten hertoghe in Vranckrijc</l>
<l n="6,7865"> Tot Riemen, als ic vore hebbe ghetoent,</l>
<l>Daer coninc Karle was ghecroent.</l>
<l>Dlant van Cuyck, van Graven gemeene,</l>
<l>Hilt hi van Brabant oec te leene.</l>
<l>Cort daerna, seldi verstaen,</l>
<l n="6,7870"> Soe es een onminne op ghestaen</l>
<l>Tusschen Janne van Cuyck, ende een ghevronc,</l>
<l>Ende den jonchere van Cranendonc:</l>
<l>Daerom toegh hi uut Brabant</l>
<l>Binnen den Grave, si u bekant,</l>
<l n="6,7875"> Ende bleef daer in sijn gemac,</l>
<l>Tot dier tijt toe dat hi trac</l>
<l>Metten hertoghe van Gelre mogentlic</l>
<l>Voer een slot, hiet Enghelric,</l>
<l>Dwelcke steet op die palen</l>
<l n="6,7880"> <pb n="272"/> Op den kant van Westvalen:</l>
<l>Voer dit slot, dats scade groot,</l>
<l>Sterf Jan van Cuyck sijns selfs doot,</l>
<l>Ende es sonder oer bleven.</l>
<l>Daer na heeft hem opghegeven</l>
<l n="6,7885"> Her Jan, van Cuyck her Heinrics sone</l>
<l>(Heere van Hoeghstraten es die gone,</l>
<l>Want hi noch was in goeden leven</l>
<l>Doen dit ghedicht was ende gescreven,</l>
<l>Her Heinric sijn vader, als ic u screef,</l>
<l n="6,7890"> Te Baeswildere doot bleef).</l>
<l>Dese her Jan, ongespaert,</l>
<l>Die bereidde sine vaert</l>
<l>Om tlant van Cuyck, des sijt vroet,</l>
<l>Tontfane, als sijn verstorven goet,</l>
<l n="6,7895"> Ende dlant van Grave des gelijc,</l>
<l>Ende meende het ware mogelijc,</l>
<l>Want doutsten brueder soon, dats claer,</l>
<l>Sonder oer ghestorven waer.</l>
<l>Mids dien hi openbaerlic seide</l>
<l n="6,7900"> Dat hem van recht die heerlicheide</l>
<l>Toebehoerde, ende mids das</l>
<l>Hi van den anderen brueder was</l>
<l>Gherecht oer, alst was bekant.</l>
<l>Dus trac hi derwaert, omme dlant</l>
<l n="6,7905"> Inne te nemen, ende tontfaen;</l>
<l>Maer het wert hem ondergaen:</l>
<l>Hi wert verhaest, des nemt goem,</l>
<l>Van Weemare, sinen oem,</l>
<l>Die ierst binnen den Grave quam,</l>
<l n="6,7910"> Ende besette ende inne nam;</l>
<l>Seggende, int openbare,</l>
<l>Dat hem aengestorven ware;</l>
<l>Want al was hi die joncste broeder,</l>
<l>Beide van vader ende van moeder,</l>
<l n="6,7915"> <pb n="273"/> Ende her Heinric sijn brueder van Cuyck</l>
<l>Daer af soude hebben ghehadt tgebruic,</l>
<l>Opdat hi noch levende ware,</l>
<l>Soe ware hijs naerder, openbare,</l>
<l>Dan her Jan, sijns brueder sone.</l>
<l n="6,7920"> Heer Jan antworde op tgone,</l>
<l>Die heere van Hoeghstraten, ende seide</l>
<l>Dat hem alle die heerlicheide</l>
<l>Van den Grave toebehoerde,</l>
<l>Ende proevet met desen worde,</l>
<l n="6,7925"> Met goeder redenen, seggende dat</l>
<l>Hi staen soude in sijns vader stat.</l>
<l>Oec seide men, ghemeinlijc,</l>
<l>Dat recht was ende redelijc;</l>
<l>Maer wat men seide, dit of dat,</l>
<l n="6,7930"> Weemaer die possessie besat</l>
<l>Beide van Cuyck ende van den Grave,</l>
<l>Ende bleeffer heere ende voecht ave,</l>
<l>Sijn leefdage lanc, wilt mi verstaen,</l>
<l>Ende heeft die lande te lene ontfaen,</l>
<l n="6,7935"> Beide van Cuyck ende van den Grave,</l>
<l>Van vrou Johannen, ende diender ave,</l>
<l>Als man van lene, na recht behoeren,</l>
<l>Alsoe sijn vorders daden te voren.</l>
<l>Dese Weemaer, nu mercket tgone,</l>
<l n="6,9740"> Die hadde eenen jongen sone,</l>
<l>Die Jan hiet ghewaerlike:</l>
<l>Dien sone gaf hi te huwelike</l>
<l>Hertoge Willem van Gelre sijn</l>
<l>Natuerlike dochterkijn;</l>
<l n="6,7945"> Ende binnen des Weemaers tiden</l>
<l>Rees dorloge op, in beiden siden,</l>
<l><pb n="274"/>Tusscen vrou Johannen van Brabant</l>
<l>Ende hertoge Willem van Gelderlant,</l>
<l>Daer ic u vore af dede vermaen,</l>
<l n="6,7950"> Ende hadde vast een wijl ghestaen</l>
<l>Al tuckende, als ic vernam,</l>
<l>Ende heer Jan van Witham,</l>
<l>Drossate van Brabant, als een degen,</l>
<l>Lange ten Bossche hadde ghelegen.</l>
<l n="6,7955"> Ende daer uut ende in gereden</l>
<l>Metten sinen, te meneger steden,</l>
<l>Den gelderscen gheschedicht sware,</l>
<l>Soe ghedroech die raet daer nare</l>
<l>Dat si voer den Grave reden,</l>
<l n="6,7960"> Ende begerden met ernsticheden,</l>
<l>Van vrou Johannen wegen, met vliete,</l>
<l>Dat mense daer in riden liete;</l>
<l>Want hare, tallen termine,</l>
<l>Sculdich ware open tsine,</l>
<l n="6,7965"> Wanneer dat sijs behoeflijc waer.</l>
<l>Daer op beriet hem Weemaer,</l>
<l>Heer van Cuyck ende van den Grave,</l>
<l>Met magen ende vrienden, dier hi ave</l>
<l>Wel was vorsien, te dier steden;</l>
<l n="6,7970"> Want hire vele hadde gebeden</l>
<l>In groten ghetale, vele goeder lieden,</l>
<l>Alsoe dat hem eneghe rieden</l>
<l>Dat hi niemende, te dien tiden,</l>
<l>Daer binnen en soude laten riden;</l>
<l n="6,7975"> Want sijn sone, dat was claer,</l>
<l>Aen tshertogen dochter ghehielict waer</l>
<l>Van Gelre, ende hi selve mede</l>
<l>Hadde grote erffelichede</l>
<l><pb n="275"/>Onder den gelderscen hertoghe.</l>
<l n="6,7980"> Andere seiden, met moede hoghe,</l>
<l>Dat hi sculdich int openbare</l>
<l>Sijn leenvrouwe in te laten ware.</l>
<l>Ten slote es Weemaer daer bi bleven</l>
<l>Dat hi antworde heeft gegeven</l>
<l n="6,7985"> Den drossate, in deser maten:</l>
<l>Dat hi gerne in woude laten</l>
<l>XXV glayen, niet meere,</l>
<l>Met vorwaerden dat si gheen dere</l>
<l>Den gelderscen en souden beraden</l>
<l n="6,7990"> Uut den Grave, noch geen scaden</l>
<l>Die drossate daer uut doen en soude</l>
<l>Den gelderscen; maer niet en woude</l>
<l>Die drossate alsoe daer binnen comen;</l>
<l>Maer begerde, tot sijnre vromen,</l>
<l n="6,7995"> Dat mense hem opende te hant,</l>
<l>Tot mier vrouwen behoef van Brabant,</l>
<l>Op dat si haer daer uut mochte</l>
<l>Behulpen, daert haer goet dochte,</l>
<l>Tegen haer viande, waert gheboerde,</l>
<l n="6,8000"> Ende dat van recht also behoerde</l>
<l>Haer gheopent te wesen, in haer gewelt;</l>
<l>Want ment van hare te leene helt.</l>
<l>Daer op beriet hem weder daer</l>
<l>Van Cuyck mijn her Weemaer,</l>
<l n="6,8005"> Ende eneghe vrienden, die hem rieden</l>
<l>Dat hi mijnre vrouwen lieden</l>
<l>Van Brabant in en geenre maten</l>
<l>Binnen den Grave en soude laten,</l>
<l>Antworde hi selve daer op rassche:</l>
<l n="6,8010"> "Bi den heileghen Cruce van Assche!</l>
<l><pb n="276"/>Ic sal een goet Brabanter sterven!</l>
<l>Des en sal ic nemmermeer derven."</l>
<l>Ende hi woude al te hant</l>
<l>In laten den drossate van Brabant</l>
<l n="6,8015"> Metten sinen, si u verclaert.</l>
<l>Doen namenen die Geldersce, ter vaert,</l>
<l>Die, met sijns soens wive daer ter stede,</l>
<l>Daer waren, ende sulc andre mede,</l>
<l>Die van dier partien waren,</l>
<l n="6,8020"> Ende vingen mijn heer Weemaren</l>
<l>Den heere van Cuyck, al was hijs erre,</l>
<l>Ende bondenen vast op een kerre,</l>
<l>Ende voerdenen alsoe gheraen</l>
<l>Te Niemeghen, daerne saen</l>
<l n="6,8025"> Die hertoghe van Gelre helt,</l>
<l>Sijn leven lanc, in sier ghewelt,</l>
<l>Vast ghevangen ende done.</l>
<l>Aldus bleef Jan Weemaers sone</l>
<l>Heer van Cuyck ende van den Grave,</l>
<l n="6,8030"> Ende hadder de possessie ave.</l>
<l>Hertoghe Willem onghespaert</l>
<l>Trac haestelijc te Graven waert</l>
<l>Tot sinen behuweden sone,</l>
<l>Ende daer besette die ghone</l>
<l n="6,8035"> Den Grave, alsoet hem ghenoeghde,</l>
<l>Ende tsinen profite gaedde ende voeghde,</l>
<l>Ende vesteghet al te hant</l>
<l>Wel ende vast van sijnre hant.</l>
</div>
<div type="chapter"><head type="chapter"><pb n="277"/> HOE HERE AERT VAN HOEMEN DEN HERTOGE WILLEM SIJN LEEN OP SEIDE. LXXIII.</head>
<l>Willem van Gulcke, van Gelre hertoge,</l>
<l n="6,8040"> Was jonc ende van moede hoghe,</l>
<l>Ende lange soe droegh tregement</l>
<l>Van hem, dat si u bekent,</l>
<l>Her Aert van Hoemen, heere vorbaer</l>
<l>Van Amersoyen, van Middelaer,</l>
<l n="6,8045"> Dwelcke dat hi hilt ghemene</l>
<l>Van hertoge Willeme te leene.</l>
<l>Daer na ghevielt, si u verclaert,</l>
<l>Dat her Aert ontset waert</l>
<l>Tot Utrecht, al in der stat,</l>
<l n="6,8050"> Ende daer aenverde alle dat</l>
<l>Regement, groot ende clene,</l>
<l>Die proest van Aldemonster allene</l>
<l>Van den hertoge Willem.</l>
<l>Dus wies tusscen her Aerde ende hem</l>
<l n="6,8055"> Een onminne, ende een hatie;</l>
<l>Maer die proest hadde die voeghdie,</l>
<l>Tgelove ende tvorespreken,</l>
<l><pb n="278"/>Daer met hi achter heeft ghesteken</l>
<l>Her Aerde van Hoemen, soe dat hi</l>
<l n="6,8060"> Den hertoge niet en mochte comen bi,</l>
<l>Die des gram was ende ghestoert.</l>
<l>Daerom soe screef hi hem rechtvort</l>
<l>Sijn leen op, al te hant,</l>
<l>Ende wort sijn open viant,</l>
<l n="6,8065"> Ende wert hulpere mier vrouwen</l>
<l>Van Brabant, die hi met trouwen</l>
<l>Diende, ende met moede hoege,</l>
<l>In desen ridenden oorloge,</l>
<l>Tegen die Geldersche, als die stoute,</l>
<l n="6,8070"> Met sinen sone Reinoute.</l>
</div>
<div type="chapter"><head type="chapter">HOE MEN IERST VOER DEN GRAVE TRAC MET HEERCRACHTE. LXXIV.</head>
<l>Als aldus met moede hoghe</l>
<l>Willem van Gulick, van Gelre hertoge,</l>
<l>Met Weemaers sone, Janne van Cuyck,</l>
<l>Den Grave hadde in sijn ghebruic,</l>
<l n="6,8075"> Ende beset met sinen mannen,</l>
<l>Soe docht van node vrou Johannen</l>
<l>Dat si haer beholpe met machte;</l>
<l>Want si claerlijc meinde ende achte</l>
<l>Die stat van den Grave verboert,</l>
<l n="6,8080"> Met al haren toebehoert,</l>
<l>Mids der redenen vorscreven;</l>
<l>Ende daerom heeft si opgheheven</l>
<l>Ende ghemaect, onghespaert,</l>
<l>Ene ghemeine heervaert</l>
<l n="6,8085"> <pb n="279"/> Van baenrotsen, riddren ende knechten,</l>
<l>Die willich waren haer onrechten</l>
<l>Hulpen te keerne, met vromicheden,</l>
<l>Ende desgelijc die goede steden</l>
<l>Van Brabant, ende tplatte lant,</l>
<l n="6,8090"> Die trocken uut al te hant</l>
<l>Met groten hopen, met mogenthede.</l>
<l>Die van Bruessel der goeder stede</l>
<l>Togen ute, doe ic u cont,</l>
<l>Op Sinte Michiels avont,</l>
<l n="6,8095"> Int jaer Ons Heeren versterffenesse</l>
<l>XIII<hi rend='sup'>c</hi> LXXX ende sesse,</l>
<l>Ende vrou Johanne trac selve mede</l>
<l>Al tot den Bossche in der stede,</l>
<l>Daer si bleef, doe ic recort;</l>
<l n="6,8100"> Ende theer es ghetogen vort</l>
<l>Tot voer den Grave, onghespaert,</l>
<l>Dat hertoge Willem wel hadde bewaert.</l>
<l>Daer sijn si vore nedergheslegen,</l>
<l>Ende hebben die stat vaste belegen,</l>
<l n="6,8105"> Ende lagen aldaer eenen tijt,</l>
<l>Sonder te doene groot proffijt;</l>
<l>Ende die ghemeinte op die heeren</l>
<l>Begonden vaste te murmureren;</l>
<l>Want der ghemeinten docht claerlijc</l>
<l n="6,8110"> Dat die heeren traechlijc</l>
<l>Die sake besorghden ende bestelden;</l>
<l>Want die ghemeinte die can selden</l>
<l>Lange stille geliggen op een stat,</l>
<l>Si en moeten seggen dit of dat,</l>
<l n="6,8115"> Ende elc singht, des sijt ghewes,</l>
<l>Soe hem den bee ghewassen es.</l>
<l><pb n="280"/>Die selke leiddent al te hant</l>
<l>Op den drossate van Brabant,</l>
<l>Her Janne, van Witham heere;</l>
<l n="6,8120"> Someghe andre beteghen seere</l>
<l>Daer inne den heere van Bouchout,</l>
<l>Castelein van Brussel; der ander cout</l>
<l>Ghedroegh op someghe ander heeren.</l>
<l>Dus begonden si murmureren,</l>
<l n="6,8125"> Int welke dat die goede heeren</l>
<l>Herde seere bescamet weren.</l>
<l>Doen ghevielt, op eenen dach,</l>
<l>Dat ment daer seere wayen sach,</l>
<l>Ende die wint quam uut den westen</l>
<l n="6,8130"> Ter statwert inne ende ten vesten.</l>
<l>Doen riep daer een, dat ment mocht hoeren</l>
<l>(Die van Bruessel was gheboren;</l>
<l>Danyel Sporwater hi hiet):</l>
<l>"Nu wonne men die stat voer niet,</l>
<l n="6,8135"> Op dat die heeren stormen wouden;</l>
<l>Want die van binnen souden</l>
<l>Van den stubbe soe verblinden,</l>
<l>Dat mense wercloes soude vinden."</l>
<l>Dies waren dander gemeinten vro,</l>
<l n="6,8140"> Ende loefdent alle alsoe.</l>
<l>Als dat die heere van Bouchout sach,</l>
<l>Die, voer die stat van Bruessel, lach</l>
<l>Ghelogert als haer castelein,</l>
<l>Dat dat volc alghemein</l>
<l n="6,8145"> Alsoe riepen met ghewelde,</l>
<l>Uut rechter schemden hi hem stelde</l>
<l><pb n="281"/>Tot den storme, met snellen keere,</l>
<l>Ende een iegelijc ander heere</l>
<l>Entie goede manne, groot ende cleine,</l>
<l n="6,8150"> Ende desghelijc oec die gemeine.</l>
<l>Doen wert op die stat ghedaen</l>
<l>Een groot assaut, sonder waen,</l>
<l>Ende een oploep herde swaer.</l>
<l>Die heeren proefden hem aldaer</l>
<l n="6,8155"> In dien storm soe vromelijc,</l>
<l>Dat vort aen niement redelijc</l>
<l>Dencken en dorste, noch spreken meere</l>
<l>Anders dan lof, prijs ende eere.</l>
<l>Daer proefde hem seere vromelijc</l>
<l n="6,8160"> Van den Heetvelde her Diederijc,</l>
<l>Die was gheclommen op den muere,</l>
<l>Dat hem seere wert te suere;</l>
<l>Maer die van binnen waren vlugge,</l>
<l>Ende stietenen achter rugghe,</l>
<l n="6,8165"> Van boven neder, averecht,</l>
<l>Dat hi tumelde in de grecht,</l>
<l>Daer si xl ende meere</l>
<l>Liepen over den vromen heere,</l>
<l>Metten voeten, te dier stonde,</l>
<l n="6,8170"> Eer men hem op gheheffen conde;</l>
<l>Doch ten lesten wert hi ghedragen</l>
<l>Uut der vesten, hoerdic ghewagen.</l>
<l>Al eest dat ic sijns ghewage</l>
<l>Hier allene, in dien dage</l>
<l n="6,8175"> Was daer menig ander man,</l>
<l>Daer grote vromicheit lach an;</l>
<l>Maer om dat mi van hem best es cont</l>
<l>Vermaen ic sijns hier ter stont.</l>
<l>Die van binnen desgelijc</l>
<l n="6,8180"> <pb n="282"/> Weerden hen seere vromelijc;</l>
<l>Maer uutnemende op dien dach</l>
<l>Verdiende daer prijs, doe ic gewach,</l>
<l>Van binnen, met vromer ghewelde,</l>
<l>Heere her Jan van den Velde,</l>
<l n="6,8185"> Een vroem ridder ende een coen:</l>
<l>Hi gaf den onsen ghenoech te doen;</l>
<l>Maer doch quam die heere van Bouchout,</l>
<l>Ende die ander heeren stout</l>
<l>Soe bi der porten, met vromicheden,</l>
<l n="6,8190"> Dat si haer viande bestreden</l>
<l>Met haren gleyen, vechtender hant,</l>
<l>Onder die porte, si u bekant,</l>
<l>Ende hadden hen die porte wel nare</l>
<l>Al vechtende aengewonnen dare;</l>
<l n="6,8195"> Maer leider, een busse van binnen quam</l>
<l>Die eenen jongelinc tleven nam</l>
<l>Edel, frisch, ende hoghe geboren,</l>
<l>Jan, heere van Heverle, moeghdi horen:</l>
<l>Dese was neve, dat versint,</l>
<l n="6,8200"> Der andre heeren, ende ghemint</l>
<l>Van hen allen sunderlinge,</l>
<l>Soe dat si, mids desen dinge</l>
<l>Van haers liefs neven doot,</l>
<l>Worden ghescoffiert al bloot,</l>
<l n="6,8205"> Ende toghen achter met droefheden,</l>
<l>Onghewonnen van der steden,</l>
<l>Van welcker storme, te dier stont,</l>
<l>Die menege seere was gewont.</l>
<l>Die van binnen, des seker sijt,</l>
<l n="6,8210"> Hebben geleden, sint dier tijt,</l>
<l>Haddet iet langer moeten dueren</l>
<l><pb n="283"/>Si en haddens niet meer connen besueren,</l>
<l>Noch niet langer connen ghehouden,</l>
<l>Ende waren beraden dat si wouden</l>
<l n="6,8215"> Hem op te geven, in corter uren,</l>
<l>Hadde tstormen langer moeten dueren.</l>
<l>Als dus die Brabantre, des sijt wijs,</l>
<l>Ghetogen waren in haer logijs,</l>
<l>Soe hoepten die Geldersche, voer waer,</l>
<l n="6,8220"> Dat die Brabantre van daer</l>
<l>Scheiden souden, ende wech trecken.</l>
<l>Doen sise weder sagen gherecken</l>
<l>Ende stellen, om te bliven daer,</l>
<l>Beduchten si hen openbaer</l>
<l n="6,8225"> Noch anderwerf bestormt te wesen,</l>
<l>Ende hebben raet ghesocht tot desen,</l>
<l>Als ghi horen sult int clare,</l>
<l>In dit capittel nu hier nare.</l>
</div>
<div type="chapter"><head type="chapter">DOPNEMEN VAN HERTOGE AELBRECHTE TUSSCHEN VROU JOHANNEN ENDE HERTOGE WILLEM. LXXV.</head>
<l>Hertoghe Willem, daer ic af scrive,</l>
<l n="6,8230"> Hadde ghetrout tot eenen wive</l>
<l>Hertoge Aelbrechts dochter, si u verclaert,</l>
<l>Van Beyeren, die tier tijt was ruwaert</l>
<l>Van Hollant ende van Zeelant,</l>
<l>Ende van Henegouwe; want</l>
<l n="6,8235"> Hertoge Willem al noch leefde,</l>
<l>Sijn brueder, die sier sinne reefde,</l>
<l><pb n="284"/>Die hi hilt te Keynoit in der stede</l>
<l>Ghevangen, die vortijts duutsprake dede</l>
<l>Tusschen den hertoge Wencelijn</l>
<l n="6,8240"> Ende grave Lodewijc, den neve sijn,</l>
<l>Als dese cronike dede vermaen</l>
<l>Hier voren, daert behoerde te staen.</l>
<l>Als die hertoghe Aelbrecht</l>
<l>Van deser saken wert berecht,</l>
<l n="6,8245"> Dat sinen sone van Gelderlant</l>
<l>Aldus campelijc was bewant,</l>
<l>Dat hi met machte, te dier tijt,</l>
<l>Den Brabantren en gheenen strijt</l>
<l>Leveren en dorste, noch en mochte,</l>
<l n="6,8250"> Quam hertoge Aelbrecht, ende besochte</l>
<l>Vrou Johannen, ten Bossce binnen,</l>
<l>Om te tracterene met minnen,</l>
<l>Tusschen mier vrouwen van Brabant</l>
<l>Ende sinen sone van Gelderlant,</l>
<l n="6,8255"> Ende heeft die sake alsoe bedreven</l>
<l>Dat sijs beide in hem bleven,</l>
<l>Ende gaven hem beide, des sijt ghewisse,</l>
<l>Hare brieven van compromisse,</l>
<l>Onder haren zegel, dats waer,</l>
<l n="6,8260"> Int selve voerscreven jaer</l>
<l>Van LXXXVI, doe ic ghewach,</l>
<l>Op der xj dusent meegden dach,</l>
<l>Ende elc gheloefde, bi sier trouwen,</l>
<l>Sijn seggen vast ende stede te houwen,</l>
<l n="6,8265"> Ende te voldoene, sonder breken,</l>
<l>Wes hi daer af soude uutspreken</l>
<l>Op sulken ghescillen ende orloghen,</l>
<l><pb n="285"/>Heissche, ghebreke, als si mogen</l>
<l>Deen dander hebben aenghelecht.</l>
<l n="6,8270"> Hertoge Aelbrecht heeft toegheseght</l>
<l>Ende gheloeft beide den partien,</l>
<l>Gheboret, in toecomenden tien,</l>
<l>Dat enich van hen dat seggen brake,</l>
<l>Ende niet en hilde sijn uutsprake,</l>
<l n="6,8275"> Ende niet en vervulde, noch doen en woude</l>
<l>Tgone dat hi uutspreken soude,</l>
<l>Dat hi den ghonen dan met machte,</l>
<l>Die tseggen hilde ende volbrachte,</l>
<l>Bi vallen soude int openbare,</l>
<l n="6,8280"> Ende den anderen contrare.</l>
<l>Doen sijs aldus waren bleven,</l>
<l>Ende brieve daer af hadden gegeven</l>
<l>Van submissien, dats claer bediet,</l>
<l>Die hertoghe Aelbrecht van daer sciet.</l>
<l n="6,8285"> Ende toegh tot Huesdin in der stede.</l>
<l>Des dijnsdaegs daerna hi uut sede</l>
<l>Pais ende soene, in der maniere</l>
<l>Als ghi hierna selt hoeren schiere.</l>
</div>
<div type="chapter"><head type="chapter">HERTOGHE AELBRECHTS UUTSPRAKE VAN DEN PEISE TUSSCEN BRABANT ENDE GELDERLANT. LXXVI.</head>
<l>Aelbrecht, palesgreve bekant,</l>
<l n="6,8290"> Op den Rijn ende in Beyerlant</l>
<l>Hertoghe, dat si u verclaert,</l>
<l>Regeerdere ende ruwaert</l>
<l>Van Henegouwe, van Hollant,</l>
<l>Van Zeelant ende van Vrieslant,</l>
<l n="6,8295"> <pb n="286"/> Doen cont alle goede manne:</l>
<l>Want ons lieve moye, vrou Johanne,</l>
<l>Hertoginne wide bekant</l>
<l>Van Lutzenborch ende van Brabant,</l>
<l>Si, als van der eender side,</l>
<l n="6,8300"> Ende ons lieve sone, te desen tide,</l>
<l>Her Willem van Gulick, verstaet den sin,</l>
<l>Hertoge van Gelre, greve van Zuytphen,</l>
<l>Ter ander side, beide met wille</l>
<l>Bleven sijn van allen ghescille,</l>
<l n="6,8305"> Orloge, heisch, of aenspreken,</l>
<l>Ochte enegherhande ghebreken,</l>
<l>Die si ghehadt hebben, tot deser stont,</l>
<l>Als die compromisbrieve doen cont,</l>
<l>Die wi van hen iegelijc</l>
<l n="6,8310"> Hebben begripen claerlijc,</l>
<l>Soe seggen wi voren inne</l>
<l>Onse lieve moye, die hertoghinne,</l>
<l>Van Lutzenborch ende van Brabant,</l>
<l>Ende onsen sone, van Gelderlant</l>
<l n="6,8315"> Hertoghe, ende van Zuitphen heere,</l>
<l>Met malc anderen vort meere,</l>
<l>Haer hulpers, ende haer onderseten,</l>
<l>Ende bi namen es te weten</l>
<l>Weemaer, van Cuyck heere,</l>
<l n="6,8320"> Ende Jan sijn sone, ende meere</l>
<l>Al haer hulperen, daer met</l>
<l>Her Aernt van Hoemen, dat ghijt wet,</l>
<l>Heer van Amersoyen stout,</l>
<l>Ende sijn sone Reynout,</l>
<l n="6,8325"> Met haren hulpers, tesen tiden,</l>
<l>Van allen veeden in beiden siden,</l>
<l>Die ghesciet sijn ocht bedreven,</l>
<l><pb n="287"/>Sint dat ons sone van Gelre vorscreven</l>
<l>Wert onser moyen viant,</l>
<l n="6,8330"> Ende des lants van Brabant,</l>
<l>Ghesoent wel ende wettichlijc,</l>
<l>Met voegen hierna claerlijc</l>
<l>Bescreven ende gheopenbaert:</l>
<l>In den eersten is verclaert</l>
<l n="6,8335"> Dat ons moye, die hertoginne</l>
<l>Van Limborch, van Brabant, sal staen inne</l>
<l>Allen den rechten, sijt seker das,</l>
<l>Der stat van den Grave, soe si was</l>
<l>Voer den orloghe, si u bekant,</l>
<l n="6,8340"> Tusscen Brabant ende Gelderlant.</l>
<l>Item, dat een iegelijc</l>
<l>Sal staen, es hi arm ocht rijc,</l>
<l>Op sijn leen ende op sijn goet,</l>
<l>Alsoe hi te voren stoet,</l>
<l n="6,8345"> Ende namelic, mercket tgone,</l>
<l>Weemaer van Cuyck ende Jan sijn sone,</l>
<l>Her Arnt van Hoemen, ende Reynout</l>
<l>Sijn sone, in alle der ghewout</l>
<l>Van haren leenen ende goeden,</l>
<l n="6,8350"> Alsoe si hier te voren stoeden,</l>
<l>Ende dat male weder met lieve</l>
<l>Over hebben sal die brieve</l>
<l>Daer si dese leene vortiden</l>
<l>Hueren heerscape in beiden siden</l>
<l n="6,8355"> Mede hebben opghedregen,</l>
<l>Ocht met brieven daer tegen</l>
<l>Weder verlien in al der manieren</l>
<l>Alsoe sijt hielden. Vort prononcieren</l>
<l><pb n="288"/>Wi ende seggen altehant</l>
<l n="6,8360"> Roef jegen roef, brant jegen brant,</l>
<l>Dode jegen dode, tot deser tijt,</l>
<l>Al onbetaelt gelt, al ghevangen quijt,</l>
<l>Van beiden siden, wie si waren,</l>
<l>Behoudelec daer in ons verclaren</l>
<l n="6,8365"> Van den heisscen ende ghebreken,</l>
<l>Ocht enegherhande aenspreken,</l>
<l>Die ons moye, ocht ons sone</l>
<l>Hebben mochten om tgone,</l>
<l>Deen op den anderen, des sijt ghewes,</l>
<l n="6,8370"> Om sake die vorleden es;</l>
<l>Al ergenlist uut ghesceiden.</l>
<l>In orconde der waerheiden</l>
<l>Soe hebben wi met lieve</l>
<l>Onsen zegel ghehangen aen desen brieve,</l>
<l n="6,8375"> Des dijsdaegs tot Huesden, doe ic ghewach,</l>
<l>Na der xi dusent meeghden dach,</l>
<l>Int jaer Ons Heeren ghebortenesse</l>
<l>Dusent III<hi rend='sup'>c</hi> tachtentich ende sesse.</l>
</div>
<div type="chapter"><head type="chapter">HERTOGE AELBRECHTS VERCLAREN OP DEN PEIS VORSCREVEN. LXXVII.</head>
<l>Aelbrecht, bi Gods genaden fijn</l>
<l n="6,8380"> Palensgreve opten Rijn,</l>
<l>Hertoghe in Beyeren, ende rewaert</l>
<l>Van Henegauwen, si u verclaert,</l>
<l>Van Hollant, Vrieslant, Zeelant mede,</l>
<l>Doen cont allen nu ter stede,</l>
<l n="6,8385"> <pb n="289"/> Dat wi van sulcken orlogen,</l>
<l>Heisch, gheschille, ghebreke, als mogen</l>
<l>Onse lieve moye van Brabant</l>
<l>Ende ons sone van Gelderlant</l>
<l>Deen ten anderen hebben ghehadt,</l>
<l n="6,8390"> In beiden siden, twelcke dat</l>
<l>Si in ons sijn ghebleven,</l>
<l>Over mids hueren brieven, ons gegeven,</l>
<l>Van compromisse, die welke si</l>
<l>Ons over gaven, daer af dat wi</l>
<l n="6,8395"> Gheloeft hebben, in goeder trouwen,</l>
<l>Ende gheloven wel te houwen</l>
<l>Onse seggen te prononchieren,</l>
<l>Te utene in der manieren,</l>
<l>Tusscen dit ende sint Jans mes</l>
<l n="6,8400"> Naest commende, soe verre als wi des</l>
<l>Goetlijc conden toe ghebringen,</l>
<l>Al ergelist in desen dingen</l>
<l>Uut gheceiden, des seker sijt.</l>
<l>Ende of wijt binnen deser tijt</l>
<l n="6,8405"> Also niet wel ghedoen en conden,</l>
<l>Soe gheloven wi, tesen stonden,</l>
<l>Onse seggen uut te gheven</l>
<l>Na tenuer der brieve vorscreven,</l>
<l>Van den vorseiden compromisse,</l>
<l n="6,8410"> Binnen Paesschen naest Sent Jans misse</l>
<l>Naest comende, dats te weten claer</l>
<l>Van Paesscen naest comt over een jaer,</l>
<l>Alle ergelist uut gheseit.</l>
<l>In orconden der waerheit</l>
<l n="6,8415"> Desen brief bezegelt ende gegeven,</l>
<l>Ter plaetsen ende ten date vorscreven.</l>
</div>
<div type="chapter"><head type="chapter"><pb n="290"/> VROUWE JOHANNE VAN BRABANT ENDE HERTOGE WILLEM VAN GELRE STAEFDEN HERTOGHE AELBRECHTS SEGGEN MET HAREN BRIEVEN. LXXVIII.</head>
<l>Doen hertoge Aelbrecht hadde ghebroken</l>
<l>Den twist, ende peis uut ghesproken,</l>
<l>Als ghi hier voren hebt ghehoert,</l>
<l n="6,8420"> Gaven si brieve rechtevort</l>
<l>Vrou Johannen van Brabant,</l>
<l>Ende Willem van Gulicke, si u bekant,</l>
<l>Hertoghe van Gelre, dats waer,</l>
<l>Op den derden dach daer naer,</l>
<l n="6,8425"> Deen den anderen, in beiden siden,</l>
<l>Daer in bekennende tien tiden</l>
<l>Tsegghen dat hertoge Aelbrecht</l>
<l>Uut hadde ghesproken, goet ende recht,</l>
<l>Ende bezegelden, beide ghelijc,</l>
<l n="6,8430"> Den peis te houdene stendichlijc,</l>
<l>Voer hen ende oec voer al</l>
<l>Haren hulperen, groot ende smal,</l>
<l>Als in die brieve claerlijc</l>
<l>Begrepen es volcomelijc,</l>
<l n="6,8435"> Daer ic af in dese partie</l>
<l>Soude hebben gheset die copie;</l>
<l>Maer het en docht mi genen noot,</l>
<l>Want tseggen den peis verclaert al bloot.</l>
<l><pb n="291"/>Als dese brieve waren bescreven,</l>
<l n="6,8440"> Daer die swone met was ghegeven,</l>
<l>Trac hertoghe Albrecht in Hollant,</l>
<l>Ende vrou Johannen in Brabant</l>
<l>Van den Bossche daer si lach.</l>
<l>Theer men oec op breken sach</l>
<l n="6,8445"> Van vore den Grave rechtevort;</l>
<l>Ende elc trac daer hi behoert</l>
<l>In Brabant, soe hi eerst mochte.</l>
<l>Dus was ghevelt dit gherochte,</l>
<l>Desen twist, ende dese onminne.</l>
<l n="6,8450"> Die van Bruessel quamen inne</l>
<l>(Van der stat die goede lude)</l>
<l>Op Sint Simoens avont ende Sint Jude;</l>
<l>Ende vort een iegelike stede</l>
<l>Togen thuus, in haren vrede,</l>
<l n="6,8455"> Ende meinden wel, na mijn scriven,</l>
<l>Dat goeden peis hier met soude bliven,</l>
<l>Ende dat si in beiden siden souden</l>
<l>Hertoge Aelbrechts uutsprake houden;</l>
<l>Maer cort gheschieter af tcontrare,</l>
<l n="6,8460"> Als ghi horen selt hier nare,</l>
<l>Bi wat redenen ende saken</l>
<l>Die Geldersche den peis braken,</l>
<l>Ende sunderlinghe om saken drie,</l>
<l>Ic sal u seggen hoe ende wie.</l>
</div>
<div type="chapter"><head type="chapter"><pb n="292"/> HOE DIE HERTOGE VAN GELRE NIET EN HILT DE SOENE ALSO SI UUT GESPROKEN WAS. LXXIX.</head>
<l n="6,8465"> Int ierste point soe es verclaert,</l>
<l>Daer hertoge Albrecht openbaert</l>
<l>Dat vrou Johanne sal staen,</l>
<l>Also si voertijts heeft ghedaen,</l>
<l>In alle den rechte ende vrihede</l>
<l n="6,8470"> Des lants van Grave ende der stede</l>
<l>Van den Grave, alsoe si plach</l>
<l>Vore dorloge, over meneghen dach.</l>
<l>Die hertoge van Gelre, sekerlijc,</l>
<l>Brac dit openbaerlijc;</l>
<l n="6,8475"> Want hi sijn vrienden binnen der stede</l>
<l>Van den Grave bliven dede,</l>
<l>Ende deedse hueden ende wachten</l>
<l>Ende dagelijcx stercken ende machten,</l>
<l>Vesteghen, provancheren,</l>
<l n="6,8480"> Na sinen wille ende begeren,</l>
<l>Als hi in den orloghe dede;</l>
<l>Nochtan van rechts wegen die stede,</l>
<l>Daer toe tslot ende dlant,</l>
<l>Mijnre vrouwen van Brabant</l>
<l n="6,8485"> Haer billic soude gheopent wesen,</l>
<l>Ghelijc int seggen es ghelesen.</l>
<l>Mids dien vrou Johannen, dats waer,</l>
<l>Gheen onderdanicheit aldaer</l>
<l>Binnen den Grave crigen en mochte,</l>
<l n="6,8490"> (Al waest dat sijt dic versochte)</l>
<l>Sonder wille ende bevel</l>
<l>Van den hertoghe van Gelre, ende niet el.</l>
<l><pb n="293"/>Dits dierste point, si u vercleert,</l>
<l>Daer met die swoene was ghefraudeert.</l>
<l n="6,8495"> Ten anderen male overluut</l>
<l>Sprac die hertoghe Aelbrecht uut</l>
<l>Dat iegelijc, ware hi groot of cleen,</l>
<l>Op sijn goet ende op sijn leen</l>
<l>Staen soude, alsoe hi plach</l>
<l n="6,8500"> Voer den orloge menegen dach,</l>
<l>Ende sunderlinghe ghenaemt die gone</l>
<l>Her Aernt van Hoemen ende sijn sone,</l>
<l>Die in der soenen claerlijc</l>
<l>Ghenaemt es openbaerlijc,</l>
<l n="6,8505"> Dat hi weder onghelet</l>
<l>In alle sijn goede soude sijn gheset,</l>
<l>Ende die brieve weder gegheven,</l>
<l>Daer dleen op met was geheven,</l>
<l>Ende weder hebben soude met lieve</l>
<l n="6,8510"> Van den hertoghe ander brieve,</l>
<l>Des hem een niet en ghesciede;</l>
<l>Maer die hertoghe (ende sijn liede</l>
<l>Van Geldre) heeft hem met vernoye</l>
<l>Hoemen ende Amersoye</l>
<l n="6,8515"> Met crachte beleit ende af ghewonnen;</l>
<l><pb n="294"/>Ende her Aernt en heeft niet connen</l>
<l>Rechte ghecrigen, noch bescheit:</l>
<l>Al waest int seggen al soe gheseit</l>
<l>Hi moest sijns onbruikich bliven.</l>
<l n="6,8520"> Op tderde point willic u scriven,</l>
<l>Van dat hertoge Aelbrecht sede,</l>
<l>Daer hi sijn uutsprake dede,</l>
<l>Dat alle ghevanghen tier tijt</l>
<l>Los souden sijn ende quijt,</l>
<l n="6,8525"> Die, sint dat dorloge hadde ghehangen,</l>
<l>In eenegher siden waren ghevangen,</l>
<l>Des die hertoge, dats waerhede,</l>
<l>Een noch gheen alsoe en dede;</l>
<l>Maer bleven ghevangen en gherasteert,</l>
<l n="6,8530"> Niet quijt gescouden, no ghetriveleert,</l>
<l>Des si billic niet en souden,</l>
<l>Na der swoenen inhouden;</l>
<l>Maer sijn bleven, boven dat,</l>
<l>Swaerlijc ghevangen ende ghescat.</l>
<l n="6,8535"> Al noemic u maer pointe drie,</l>
<l>Vele meer gheschiedere, die</l>
<l>Contrarie waren van den swoene.</l>
<l>Als vrou Johanne van desen doene</l>
<l>Te binnen was ende wel berecht,</l>
<l n="6,8540"> Sant si aen hertoge Aelbrecht,</l>
<l>Ende condeghde hem openbare</l>
<l>Hoe dat si veronrecht ware,</l>
<l>Ende bad hem seere uut dien</l>
<l>Dat hi haer dade ghescien</l>
<l n="6,8545"> <pb n="295"/> Rechtinghe van deser sake,</l>
<l>Na sijns selfs uutsprake.</l>
<l>Dese saken, dat si u cont,</l>
<l>Vervolghde si te menegher stont</l>
<l>Aen den hertoge Aelbrecht;</l>
<l n="6,8550"> Maer haer en gheschieder af geen recht,</l>
<l>Noch besceit, in genen sinne.</l>
<l>Dus moest van node die hertoginne</l>
<l>Haren heeren, vrienden ende magen</l>
<l>Te kinnen geven, ende clagen</l>
<l n="6,8555"> Hoe mense vuerde met ongelike;</l>
<l>Ende sunderlinghe van Vranckrike</l>
<l>Haren neve, den edelen heere,</l>
<l>Claeghde si haer onrecht seere,</l>
<l>Ende van Bourgongen den hertoghe</l>
<l n="6,8560"> Philips, die dat namen hoghe</l>
<l>Dat haer die hertoge was dus fel</l>
<l>Van Gelre, ende oec rebel</l>
<l>Der soenen, die die hertoge vorseit</l>
<l>Aelbrecht hadde uutgheseit.</l>
<l n="6,8565"> Hoe wel die hertoge van Gelre vorscreven</l>
<l>Zegel ende brieve hadde gegeven</l>
<l>Te doene, te houdene, in allen sinne,</l>
<l>Al dat dat seggen hadde inne</l>
<l>Van der soenen volcomelijc,</l>
<l n="6,8570"> Soe was hire in ghebreckelijc,</l>
<l>Dwelc den coninc seere verdroot,</l>
<l>Ende van Bourgogne den heere groot.</l>
<l>Dies screef die coninc van Vranckerike,</l>
<l>Ende van Bourgognen des ghelike</l>
<l n="6,8575"> Aen den hertoghe Aelbrecht,</l>
<l>Dat het haestelec worde verrecht</l>
<l>Van sinen sone die overdade,</l>
<l><pb n="296"/>Dat hen en gheen noot en dade</l>
<l>Te dansen op eenen anderen voet;</l>
<l n="6,8580"> Want hen te lidene niet en stoet</l>
<l>Dat onrecht, ende dat ghedranc,</l>
<l>Si ware hen te na belanc,</l>
<l>Van Brabant die edel hertoginne,</l>
<l>Dat si in en ghenen sinne</l>
<l n="6,8585"> Liden en wouden sulc onrecht.</l>
<l>Als die hertoge Aelbrecht</l>
<l>Van Beyeren, die wijs was ende vroet,</l>
<l>Des conincs brieve wel verstoet,</l>
<l>Ende hertogen Philips daer met,</l>
<l n="6,8590"> Soe en heeft hi niet daer op ghelet</l>
<l>Hi en heeft gheworven, onghespaert,</l>
<l>Aen den coninc een dachvaert,</l>
<l>Ende aen hertoge Philips mede</l>
<l>Van Bourgognen, al in der stede</l>
<l n="6,8595"> Van Camerijc te sijn ghehouden,</l>
<l>Daer tegenwordich wesen souden</l>
<l>Des conincs raet, ende daer toe meere</l>
<l>Van Bourgongnen die heere.</l>
<l>Soe lange hi hier om procureerde</l>
<l n="6,8600"> Dat die coninc consenteerde,</l>
<l>Ende die coninc, in corten stonden,</l>
<l>Heeft sinen raet aldaer gesonden,</l>
<l>Ende hertoghe Philips opt tgone</l>
<l>Quam daer in propren persone,</l>
<l n="6,8605"> Ende die hertoge Aelbrecht</l>
<l>Quam oec aldaer, soet wel was recht,</l>
<l>Ende daer soe onderspraken</l>
<l>Die heeren hen van allen saken,</l>
<l>Ende sunderlinge was die colacie,</l>
<l n="6,8610"> Dat men vervulde die pronunciacie,</l>
<l><pb n="297"/>Dat begerde die coninc seere,</l>
<l>Ende hertoge Philips die wise heere,</l>
<l>Ende om te bat des tovercomen</l>
<l>Wert weder een dachvaert genomen,</l>
<l n="6,8615"> Soet hertoge Aelbrecht versochte,</l>
<l>Die wesen soude, soe mi dochte,</l>
<l>Tot Antwerpen, doe ic ghewach,</l>
<l>Des dijnsdaegs voer Palmsondach;</l>
<l>Ende bi alsoe dat daer ware</l>
<l n="6,8620"> Die hertoge van Gelre, soude oec dare</l>
<l>Hertoge Philips selve comen</l>
<l>Tegenwordich, hebbic vernomen;</l>
<l>Ende of van Gelre die hertoge</l>
<l>Aldaer ghecomen niet en moge</l>
<l n="6,8625"> Tot Antwerpen, in der stede,</l>
<l>Soe was met vorwerdichede</l>
<l>Dien dach verlinght, doe ic ghewach,</l>
<l>Tot op den Palmsondach,</l>
<l>Daer wesen soude des conincs raet,</l>
<l n="6,8630"> Ende oec mede, dat verstaet,</l>
<l>Hertoghen Philips raet des heeren,</l>
<l>Ende vrou Johannen raet met eeren,</l>
<l>Ende hertoge Aelbrecht, dat es waer,</l>
<l>Soude selve comen daer;</l>
<l n="6,8635"> Ende oec mede, si u bekant,</l>
<l>Des hertogen raet van Gelderlant</l>
<l>Soude oec daer ghesonden wesen.</l>
<l>Vervolgher soe was van desen</l>
<l>Van Beyeren hertoghe Aelbrecht.</l>
<l n="6,8640"> Dese dachvaert was ghelecht</l>
<l>Sente Geertrudenberge binnen.</l>
<l>Als quam die dach, wilt mi versinnen,</l>
<l>Van Palmsondach vorseit,</l>
<l><pb n="298"/>Soe quamen daer, met werdicheit,</l>
<l n="6,8645"> Des conincs rade van Vranckrijc,</l>
<l>Ende van Bourgogne desgelijc;</l>
<l>Oec soe was alader, [si u] bekant,</l>
<l>Mier vrouwen raet van Brabant;</l>
<l>Oec was ter selver sachvaert</l>
<l n="6,8650"> Hertoge Aelbrecht, si u verclaert.</l>
<l>Als alle dese heeren waren daer,</l>
<l>Soe en wert men niet gewaer</l>
<l>Dat die raet van Gelre quam;</l>
<l>Maer cortelinghe men vernam</l>
<l n="6,8655"> Eenen bode, die daer sonden</l>
<l>Die raet van Gelre, te dien stonden,</l>
<l>Onscout doende met desen</l>
<l>Dat si daer niet en mochten wesen;</l>
<l>Wantse die hertoge van Gelrelant</l>
<l n="6,8660"> Bi hem ontboden hadde te hant,</l>
<l>Dat si bi hem comen souden,</l>
<l>Ende baden den heeren dat si wouden</l>
<l>Eene ander dachvaert maken,</l>
<l>Om te slichtene alle saken,</l>
<l n="6,8665"> Ende daer soude comen, sonder verlaet,</l>
<l>Die hertoge van Gelre, of sinen raet.</l>
<l>als dat die heeren hebben verstaen,</l>
<l>Soe en wert tier dachvaert niet gedaen,</l>
<l>Ende hertoge Aelbrecht die heere</l>
<l n="6,8670"> Heeft ghedaen sijn onscout seere</l>
<l>Aen sconincs raet van Vranckrijc,</l>
<l>Ende van Bourgognene des ghelijc,</l>
<l>Ende bat, met vriendeliker beden,</l>
<l>Dat si sine onscout deden</l>
<l n="6,8675"> Aen den coninc, ende oec meere</l>
<l><pb n="299"/>Aen van Bourgognen den heere,</l>
<l>Thonende int openbare</l>
<l>Dat hem al te leet ware</l>
<l>Tgebrec datter in ghesciede,</l>
<l n="6,8680"> Ende seide, voer al die goede liede,</l>
<l>Dat hem van Gelre sijn sone</l>
<l>Toe hadde doen seggen al tgone,</l>
<l>Bi sinen rade in den Haghe,</l>
<l>Te sinden tot desen daghe</l>
<l n="6,8685"> Sijn raetslude volcomentlijc,</l>
<l>Ghelast soffisantelijc,</l>
<l>Mids welcken ghebreken, vore verclaert,</l>
<l>Te nieute ginc dese dachvaert.</l>
<l>Soe vele die hertoghe Aelbrecht</l>
<l n="6,8690"> Onderwijst heeft ende berecht</l>
<l>Des conincs raet van Vranckrijc,</l>
<l>Ende van Bourgognen des ghelijc,</l>
<l>Ende ghebeden, dat van desen</l>
<l>Een ander dachvaert mochte wesen</l>
<l n="6,8695"> Tusschen dat, doe ic ghewach,</l>
<l>Ende Sent Jans Baptisten dach,</l>
<l>Daer hertoghe Philips soude sijn,</l>
<l>Ende Gelre die sone sijn;</l>
<l>Ende oft gheviele, met onderscheide,</l>
<l n="6,8700"> Dat gheen van desen heeren beide</l>
<l>Aldaer ghecomen niet en conden,</l>
<l>Soe souden worden daer ghesonden</l>
<l>Die raetslude van beide den heeren,</l>
<l>Ghefondeert, na mijn vercleren,</l>
<l n="6,8705"> Met goeden brieven der heeren rade,</l>
<l>Om vast te houdene ende ghestade</l>
<l>Wes daer ghedaen soude wesen,</l>
<l><pb n="300"/>Ende overdragen als van desen</l>
<l>Met voorsieniger deliberacie,</l>
<l n="6,8710"> Op die vorseide prononciacie,</l>
<l>Die hertoge Aelbrecht uutseide</l>
<l>Tusscen die partien beide.</l>
<l>Tier dachvaert soude oec sijn bekant</l>
<l>Mier vrouwen raet van Brabant,</l>
<l n="6,8715"> Vort gheloefde, doe ic u cont,</l>
<l>Hertoge Aelbrecht, dat hi terstont</l>
<l>Senden soude in Gelderlant</l>
<l>Sinen sone van Oestervant,</l>
<l>Aen sinen swager, wel ghelast,</l>
<l n="6,8720"> Om die dachvaert te maken vast,</l>
<l>Ocht ander notable persone</l>
<l>In absencien van sinen sone,</l>
<l>Ende wes men aen den hertoge vonde</l>
<l>Van Gelre, soude hi binnen den stonde</l>
<l n="6,8725"> Van drie weken, na Paeschdach,</l>
<l>Laten weten, doe ic ghewach,</l>
<l>Den coninc van Vranckrijc,</l>
<l>Ende den hertoge des ghelijc</l>
<l>Van Bourgognen, si u bekant,</l>
<l n="6,8730"> Ende vrou Johannen van Brabant.</l>
<l>Last soe namen van deser dinc</l>
<l>Die raetslude van den coninc,</l>
<l>Ende van Bourgognen sunderlinge,</l>
<l>Over te dragen dese dinge</l>
<l n="6,8735"> Bi den coninc, ende daer toe meere</l>
<l>Aen hertoge Philips den heere.</l>
<l>Als hertoge Aelbrecht vorscreven</l>
<l>Die antwerde hadde over ghegeven</l>
<l>Van den hertoge sinen sone,</l>
<l n="6,8740"> <pb n="301"/> Soe soude die coninc op tgone,</l>
<l>Ende hertoge Philips vorscreven,</l>
<l>Den hertoge Aelbrecht antworde geven.</l>
<l>Vort was daer ghesproken meere,</l>
<l>Want die coninc begerde seere,</l>
<l n="6,8745"> Met al sier herten, hoerdic lien,</l>
<l>Peis tusscen die partien.</l>
<l>Om dongeval, dat mochte risen</l>
<l>Met den orloge, in meneger wisen,</l>
<l>Versochte des conincs raet vorscreven</l>
<l n="6,8750"> Dat hertoge Aelbrecht soude geven,</l>
<l>Ofte laten horen die copie</l>
<l>Van der submissien, ende die</l>
<l>Prononciacie oec daer bi</l>
<l>Van der soenen, die welcke hi</l>
<l n="6,3755"> Uut hadde ghesproken ende gheseit,</l>
<l>Om te weten tclaer bescheit,</l>
<l>Ende bi den coninc dat te bringen.</l>
<l>Daer antworde hi, op die dingen,</l>
<l>Dat die submissie van sinen sone</l>
<l n="6,8760"> Van Gelre ghelijc was der ghone</l>
<l>Die hi hadde, si u bekant,</l>
<l>Van vrou Johannen van Brabant;</l>
<l>Ende of ter dachvaert, die wesen soude,</l>
<l>Die hertoge van Gelre niet en woude</l>
<l n="6,8765"> Vervullen altemale die sake</l>
<l>Van hertoge Aelbrechts uutsprake,</l>
<l>Soe soude hi, ten selven tiden,</l>
<l>Die cheelen van beiden siden</l>
<l>Thonen daer, int openbare,</l>
<l n="6,8770"> Van der submissien; ende oft soe ware</l>
<l>Dat die hertoge van Gelre niet</l>
<l>Die dachvaert en woude houden iet,</l>
<l><pb n="302"/>Soe soude hertoge Aelbrecht dan</l>
<l>Senden den coninc, den edelen man,</l>
<l n="6,8775"> Die cheele, als ic u vertoghe,</l>
<l>Van den gelderschen hertoghe,</l>
<l>Ende sijn onscout openbaer,</l>
<l>Soe mocht die coninc weten claer</l>
<l>In wiene dat tgebrec stake.</l>
<l n="6,8780"> Na alderhanden worde ende spraken</l>
<l>Versochten die raetslude, sonder bliven,</l>
<l>Dat hertoge Aelbrecht soude scriven</l>
<l>Aen den coninc dese besoigne,</l>
<l>Ende aen den hertoge van Bourgoingne,</l>
<l n="6,8785"> Dat die raetslude in desen</l>
<l>Mochten verontsculdicht wesen</l>
<l>Aen den coninc, mids dat sie</l>
<l>Niet en hadden die copie</l>
<l>Van der submissien, ende mede</l>
<l n="6,8790"> Van der uutsprake, die hi dede,</l>
<l>Al soet te Camerijc, der ic sagen,</l>
<l>Bi den heeren was overdragen,</l>
<l>Dwelc hertoge Aelbrecht na haer begert</l>
<l>Den heeren heeft geconsentert,</l>
<l n="6,8795"> Scrivende aen den coninc</l>
<l>Die onscout van deser dinc,</l>
<l>Alsoe ghi voren hebt ghehort.</l>
<l>Hertoch Aelbrecht gheloefde vort</l>
<l>Alle sijn macht daertoe te doene,</l>
<l n="6,8800"> Dat binnen der tijt ende saisoene</l>
<l>Die dachvaert hangende, dat verstaet,</l>
<l>Ghescien en soude ghenen onraet,</l>
<l>Op donderseten, hier noch eldre,</l>
<l><pb n="303"/>In den lande van Brabant noch van Geldre,</l>
<l n="6,8805"> Ende zunderlinghe, soe ic ghevroede,</l>
<l>Op her Aernts van Hoemen goede,</l>
<l>Noch op hem selven, si u verclaert.</l>
<l>Hier op schiet die dachvaert,</l>
<l>Ende iegelijc, met corten worde,</l>
<l n="6,8810"> Toegh ter plaetsen daer hi behoerde.</l>
</div>
<div type="chapter"><head type="chapter">HOE HERTOGE AELBRECHT SINEN SONE VAN OESTERVANT SANT AEN DEN HERTOGE VAN GELRE, ENDE ANDER DINC. LXXX.</head>
<l>Cort hierna, hertoghe Aelbrecht sant</l>
<l>Sinen sone in Gelderlant</l>
<l>Aen sinen swager den hertoghe,</l>
<l>Die jonc was ende van moede hoghe,</l>
<l n="6,8815"> Ghelast met sunderlinghen laste</l>
<l>Die welke die saken alsoe paste</l>
<l>Aen sinen swager, met wijshede,</l>
<l>Dat hi consent daer toe dede,</l>
<l>Dat, in der manieren vore ghelesen,</l>
<l n="6,8820"> Die dachvaert soude ghehouden wesen,</l>
<l>Alsoet sijn sweer aen hem versochte.</l>
<l>Die boetscap alsoe over brochte</l>
<l>Grave Willem van Oestervant,</l>
<l>Aen sinen vader, diet te hant</l>
<l n="6,8825"> Den coninc condichde, ende den heere</l>
<l>Van Bourgogne, ende daertoe meere</l>
<l><pb n="304"/>Van Brabant der hertoginnen.</l>
<l>Als des die coninc was te binnen,</l>
<l>Ende hertoge Philips, hebben si gescreven</l>
<l n="6,8830"> Aen hertoge Aelbrecht, ende ghegeven</l>
<l>Daer met te kinnen, openbare,</l>
<l>Wes daeraf haer meininge ware,</l>
<l>Sonder te maken langhe noten.</l>
<l>Die dachvaert die wort ghesloten,</l>
<l n="6,8835"> Bezegelt ende toe gheseit</l>
<l>Op doctave van der Triniteit,</l>
<l>Ten Bossche, om aldaer vervult te wesen</l>
<l>Die pronunciatie voergelesen.</l>
<l>Ghi hebt voren wel verstaen</l>
<l n="6,8840"> Hoe hertoge Aelbrecht hadde gedaen</l>
<l>Gheloften, dat, na sijnre macht</l>
<l>Verhuedt soude sijn ende verwacht,</l>
<l>Dat gheen scade en soude ghescien</l>
<l>En gheene van beide den partien,</l>
<l n="6,8845"> Noch gheen van den onderseten,</l>
<l>Ende met namen es te weten</l>
<l>Her Aernt van Hoemen sunderlinge,</l>
<l>Soe lange als die dachvaert hinge.</l>
<l>Al hadde dit hertoghe Aelbrecht</l>
<l n="6,8850"> Gheloeft ende toe gheseght,</l>
<l>Soe en liet die hertoge niet ave</l>
<l>Van Gelre hi en behilt den Grave,</l>
<l>Hoemen ende Amersoyen,</l>
<l>Ende die ghevangen, dien tvernoyen</l>
<l n="6,8855"> Met rechte mochte wel die sake,</l>
<l>Boven der soenen uutsprake.</l>
<l>Ende na der soenen dede noch meere</l>
<l>Onrechts van Gelre die heere.</l>
<l><pb n="305"/>Boven dat toeseggen, wilt verstaen,</l>
<l n="6,8860"> Tsente Geertrudenberge gedaen,</l>
<l>Dat scade gescien en soude noch dere</l>
<l>Tot dat die dachvaert gehouden were</l>
<l>Die ten Bosche soude wesen,</l>
<l>Ende, boven alle desen,</l>
<l n="6,8865"> Her Willems van Drueten bastaert</l>
<l>Met meer anderen, si u verclaert,</l>
<l>Uut den lande van Gelre in Brabant quamen,</l>
<l>Die een groot deel beesten namen,</l>
<l>Welcke beesten, hoerdic ghewagen,</l>
<l n="6,8870"> Beschut werden. Doen si dat sagen,</l>
<l>Die Geldersche, met nide groot,</l>
<l>Staken si vele dier beesten doot.</l>
<l>Noch quamen die Geldersche als viant,</l>
<l>Ende hebben ghevanghen ende gebrant</l>
<l n="6,8875"> Te Berchem mier vrouwen onderseten,</l>
<l>Ghestoct, gheschat, dat seldi weten,</l>
<l>Ende in Gelderlant ghevoert.</l>
<l>Die hertoge van Gelre, vore gheroert,</l>
<l>Heeft sint der soenen meer ghewracht,</l>
<l n="6,8880"> Ende heeft beleght met hercracht</l>
<l>Thuus te Middelaer, hoert mi noemen,</l>
<l>Toehorende heeren Aernde van Hoemen,</l>
<l>Die welcke, als ic hier voren las,</l>
<l>In der soenen ghesoent was,</l>
<l n="6,8885"> Daer die hertoge van Gelre vorscreven</l>
<l>Zegele ende brieve af heeft ghegeven</l>
<l><pb n="306"/>(Van der soenen) claerlijc,</l>
<l>Ende vrou Johanne des ghelijc.</l>
<l>Dit moest vrou Johanne liden,</l>
<l n="6,8890"> Al waest haer swaer. Van harer siden</l>
<l>Soe liet si doen, in geenre manieren,</l>
<l>Den Gelderschen scade enegertieren,</l>
<l>Alsoe verre dat sijt vernam.</l>
<l>Den tijt aldus vast omme quam.</l>
<l n="6,8895"> Al waest der hertoginnen leet</l>
<l>Haer en gesciede gheen bescheet.</l>
</div>
<div type="chapter"><head type="chapter">VAN DER DACHVAERT TEN BOSSCHE ENDE WES DAER GHEDAEN WORT. LXXXI.</head>
<l>Op doctave van der Triniteit,</l>
<l>Daer die dachvaert op was gheleit,</l>
<l>Heeft men ter dachvaert daer vernomen</l>
<l n="6,8900"> Den hertoghe van Bourgognen comen,</l>
<l>Philips, den edelen wisen heere,</l>
<l>Ende sconincs raet, met groter eere.</l>
<l>Over vrou Johannen side,</l>
<l>Die welke, te dien selven tide,</l>
<l n="6,8905"> Buten den Bossche, in dat groene,</l>
<l>Tenten sloegen, ende pauwellioene,</l>
<l>Om dat den staet van den heeren</l>
<l>Niet binnen en conden ghelogeren;</l>
<l>Maer vrou Johanne ende haer ghesinne</l>
<l n="6,8910"> Die trocken alle ten Bosche inne.</l>
<l>Die hertoge van Gelre, dat es waer,</l>
<l>Es oec ter dachvaert comen daer,</l>
<l>Ende es oec buten ghelogeert,</l>
<l>Als dander heeren, vore vercleert,</l>
<l n="6,8915"> <pb n="307"/> Ende hertoge Aelbrecht vorscreven</l>
<l>Die es binnen Hoesdin bleven,</l>
<l>Ende heeft ten Bossche ghesonden</l>
<l>Greve Willeme, ten selven stonden,</l>
<l>Van Oestervant, sinen sone:</l>
<l n="6,8920"> Een chele soe bracht die ghone</l>
<l>Van sinen vader, ten Bossche inne,</l>
<l>Aen die edele hertoginne,</l>
<l>In junio den sestienden dach,</l>
<l>Die int jaer Ons Heeren lach</l>
<l n="6,8925"> XIII<hi rend='sup'>c</hi> thachtentich ende seven.</l>
<l>In dier chelen stonden ghescreven</l>
<l>Vele ghebreke, si u bekant,</l>
<l>Daer de hertoge van Gelderlant</l>
<l>Hem af becroende, wilt versinnen,</l>
<l n="6,8930"> Over der edelre hertoginnen,</l>
<l>Welcke ghebreke, een noch gheen,</l>
<l>Ter dachvaert en dienden, groot no cleen,</l>
<l>Daerom laeticse achter bliven,</l>
<l>Ende sal u tslot der dachvaert scriven;</l>
<l n="6,8935"> Want, dat ic screve altemale</l>
<l>Aensprake ende wedertale,</l>
<l>Het souden wesen lange dingen,</l>
<l>Ende luttel orbors inne bringen;</l>
<l>Maer tslot daer af seldi verstaen,</l>
<l n="6,8940"> In de tente buten den Bosch gedaen,</l>
<l>Mids vele redenen van ghebreke,</l>
<l>Die vrou Johanne claerleke</l>
<l>Den hertoge van Gelre over sede,</l>
<l>Daer hi haer te clein in dede;</l>
<l n="6,8945"> Want hi niet en hilt te recht</l>
<l>Duutsprake van hertoge Aelbrecht,</l>
<l>Daer hi die soene met corrumpeerde.</l>
<l>Die hertoge contrarieerde</l>
<l>Die worde van vrou Johannen.</l>
<l n="6,8950"> <pb n="308"/> Die heeren ende die wise mannen</l>
<l>Hebben die saken van der partien</l>
<l>In beiden siden aenghesien,</l>
<l>Ende hebben, met wisen sinne geraect,</l>
<l>Aldaer een uutset ghemaect,</l>
<l n="6,8955"> Soe dat die hertoge Aelbrecht</l>
<l>Hem informeren soude te recht,</l>
<l>Met wiser deliberatie,</l>
<l>Op die vorseide pronunciatie,</l>
<l>Soe verre alst daer aen mocht rueren,</l>
<l n="6,8960"> Dat hi die soude doen volvueren,</l>
<l>Met rechte ende metter daet,</l>
<l>Binnen half oeghste, sonder verlaet,</l>
<l>Alle redenen aenghesien</l>
<l>Van alle beiden den partien;</l>
<l n="6,8965"> Ende dit aldus volbracht,</l>
<l>Voor alle werc, soe bleef die macht</l>
<l>In den hertoge Aelbrecht vort,</l>
<l>Alle andre gebreke ende discort</l>
<l>Te aenhoeren, van elker side,</l>
<l n="6,8970"> Ende die te slichten binnen den tide</l>
<l>Van den naesten Paeschdach,</l>
<l>Van allen ghescillen dat hangen mach</l>
<l>Tusscen die partien vorscreven.</l>
<l>Hier af hebben brieve ghegeven</l>
<l n="6,8975"> Van submissien, met ripen sinne,</l>
<l>Die hertoge ende die hertoginne,</l>
<l>Dit te houden, stade ende vast,</l>
<l>Ende binnen dier tijt gheenen last</l>
<l>Te laten ghesciene, bi haren weten,</l>
<l n="6,8980"> Op enich van den onderseten</l>
<l>Van Brabant, of van Gelderlant.</l>
<l>Dit wert besegelt; daerna, te hant,</l>
<l><pb n="309"/>Schiet dat heerscap minlike,</l>
<l>Ende elc trac tot sinen wike,</l>
<l n="6,8985"> Hopende seker sijn van desen,</l>
<l>Dat hier met warich peis sal wesen.</l>
<l>Sint dat die dachvaert aldus schiet</l>
<l>Hertoge Aelbrecht niet af en liet</l>
<l>Om te vorderen die dingen,</l>
<l n="6,8990"> Die sinen seggene aengingen;</l>
<l>Maer, wat hi daer toe ghedede,</l>
<l>Tusscen half oeghst, noch Paesschen mede,</l>
<l>Soe en conde hi int ghone</l>
<l>Gheonderwisen sinen sone</l>
<l n="6,8995"> Van Gelre, noch daer toe berueren</l>
<l>Dat hi sijn seggen wilde volvueren,</l>
<l>Te betren des hi hadde mesdaen.</l>
<l>Dus es tbestant uut ghegaen.</l>
<l>Tusscen beide de lande vorscreven</l>
<l n="6,9000"> Es dorloge weder op gheheven.</l>
<l>Eer ic dit vorder wil verclaren,</l>
<l>Soe sal ic u ierst openbaren</l>
<l>Wes binnen deser tijt gheschiet</l>
<l>Voer Gaesbeke; dat emmer niet</l>
<l n="6,9005"> En behoert te sine vergheten.</l>
<l>Dan sal ic u vort doen weten</l>
<l>Van den orloghe tcovenant</l>
<l>Tusscen Brabant ende Gelderlant.</l>
</div>
<div type="chapter"><head type="chapter"><pb n="310"/> HOE MEN GAESBEKE BELACH ENDE WAEROMME. LXXXII.</head>
<l>Die wile dat aldus hinc die sake</l>
<l n="6,9010"> Dat hertoge Aelbrecht sijn uutsprake</l>
<l>Metter daet soude doen volvueren,</l>
<l>Als ghi mi voren horet rueren,</l>
<l>Soe tracteerde, alsoe houde,</l>
<l>Mijn her Sweder van Opcoude,</l>
<l n="6,9015"> Heer van Gaesbeke, van Putte, van Strien</l>
<l>Met vrou Johannen om die voeghdien</l>
<l>Bedrijf ende heerlicheden</l>
<l>Van sommegen dorpen, die onghesceiden</l>
<l>Horen ter meyerien van Rode,</l>
<l n="6,9020"> Om die te hebben tsinen gebode;</l>
<l>Maer eer hi conde volvueren dat,</l>
<l>Quaemt ter kennesse van der stat</l>
<l>Van Bruessel, die haer maecte partie</l>
<l>Daer jegen, want die meyerie</l>
<l n="6,9025"> Van Rode gheheel ende al</l>
<l>Metter toebehoerten, groot ende smal,</l>
<l>Light onder dammanrie,</l>
<l>Seggende daerom dat die</l>
<l>Sake niet en mocht gheschien,</l>
<l n="6,9030"> Noch dat vrou Johannen in dien</l>
<l>Gheen macht en hadde te geven;</l>
<l>Want in haer blide inkomst vorscreven,</l>
<l>Hadde si gheloeft al gheheel</l>
<l>Dlant van Brabant, sonder deel,</l>
<l n="6,9035"> <pb n="311"/> Onghesceiden, ende daer af niet</l>
<l>Te verpanden of te vercopen iet,</l>
<l>Noch te versetten dorp of stede,</l>
<l>Ocht oec te beccommeren mede</l>
<l>Land ocht slote enegertiere.</l>
<l n="6,9040"> Aldus, bi deser manniere,</l>
<l>Belette die stat van Bruessel vorseit</l>
<l>Dat van dien dorpen die heerlicheit</l>
<l>Die heer van Gaesbeke niet en creegh,</l>
<l>Dient meshaeghde, hoe wel hi sweech.</l>
<l n="6,9045"> Als die stat dese redene woech</l>
<l>Van Bruessel, dwordt dat daer af droegh</l>
<l>Her Everaert Tserclaes, mids das</l>
<l>Dat hi tier tijt voerscepen was,</l>
<l>Soe alst hem was te last ghegeven;</l>
<l n="6,9050"> Dies sijn gesellen bi hem bleven,</l>
<l>Die tier tijt scepenen met hem waren:</l>
<l>Haer namen sal ic u verclaren:</l>
<l>Her Claes de Swaef, dits ware dinc,</l>
<l>Ende daer na Reinier Cluetinc,</l>
<l n="6,9055"> Gielys de Mol, van Bogarden Aert;</l>
<l>Die ander twee, si u verclaert,</l>
<l>Gielys de Hertoge, ende met hen</l>
<l>Gielys de Wert, ic seker ben:</l>
<l>Die waren doen die scepenen seven,</l>
<l n="6,9060"> Die bi her Everaerts woerden bleven,</l>
<l>Ende alle den raet der goeder stat</l>
<l>Van Bruessel. Nochtan dat</l>
<l>Sinen last sulc was, wordt hi mids dien</l>
<l><pb n="312"/>Ghemerct, ende in den mont ghesien,</l>
<l n="6,9065"> Meer dan enich sier ghesellen.</l>
<l>Hierna ghevielt, hoerdic vertellen,</l>
<l>Dat die heere van Gaesbeke sat</l>
<l>Met sier vrouwen ende at</l>
<l>Over tafel, daer hi vertrac</l>
<l n="6,9070"> Van deser materien, ende sprac</l>
<l>Dat niement soe seere int gemeene</l>
<l>Hem tegen en was, als allene</l>
<l>Her Everaert Tserclaes, des hi</l>
<l>Tegen hem, verre noch bi,</l>
<l n="6,9075"> Verdient en hadde, soe hi meende.</l>
<l>Die vrou van Gaesbeke daer op beende,</l>
<l>Als si hoerde dese dingen:</l>
<l>(Des greven dochter van Liningen</l>
<l>Was si, diet verstont gheringhe)</l>
<l n="6,9080"> Ende her Melys Utenenghe,</l>
<l>Ridder, die te dier tijt was</l>
<l>Baillieu van Gaesbeke, als ic las,</l>
<l>Ende des heeren bastaert sone</l>
<l>Van Gaesbeke (Willem hiet die ghone</l>
<l n="6,9085"> Van Cleve, die noch hadde leven</l>
<l>Doen dese cronike ierst was bescreven;</l>
<l>Want, doen dese saken waren,</l>
<l>Was hi noch seere jonc van jaren)</l>
<l>Hoewel die heere hier af</l>
<l n="6,9090"> Van Gaesbeke genen last en gaf,</l>
<l>Noch bevel, tenegher stede,</l>
<l>Dat men heer Everaerde misdede.</l>
<l><pb n="313"/>Soe trac tot hem wel geringhe</l>
<l>Die her Melys Utenenghe,</l>
<l n="6,9095"> Willem van Cleve den bastaert,</l>
<l>Die doen noch jonc was bejaert,</l>
<l>Ende onder hen beide te samen</l>
<l>Dat si die saken aen namen,</l>
<l>Her Everaerde, of si conden,</l>
<l n="6,9100"> Te crenckene tierst dat si vonden,</l>
<l>Hoe wel die heeren nochtan daer af</l>
<l>Van Gaesbeke ghenen last en gaf,</l>
<l>Noch bevel, noch beheet,</l>
<l>Anders dan vorscreven steet;</l>
<l n="6,9105"> Maer, eneghe wouden seggen vast,</l>
<l>Dat si hadden anderen last,</l>
<l>Ende ander beheet, en trouwen,</l>
<l>Heimelike van mier vrouwen</l>
<l>Van Gaesbeke, maer donderscheet</l>
<l n="6,9110"> Der waerheit daer af ic niet en weet.</l>
<l>Hier hebdi ghehoert al bloot</l>
<l>Den oorspronc van her Everaerts doot.</l>
</div>
<div type="chapter"><head type="chapter">HOE HER EVERAERT TSERCLAES GHESLEGHEN WAS. LXXXIII.</head>
<l>Her Everaert, cort na dien tijt,</l>
<l>Reet tot Lenneke, des seker sijt,</l>
<l n="6,9115"> Als die hier op niet achte,</l>
<l>Noch hem nergens voer en wachte</l>
<l>Dat hem iet soude meschien.</l>
<l><pb n="314"/>Als hi van Lenneke soude tien</l>
<l>Ende riden te Bruessel wert,</l>
<l n="6,9120"> Soe wort hi op den wech aenvert</l>
<l>Van den baillieu met wreethede,</l>
<l>Ende van Willem den bastaert mede,</l>
<l>Met haren hulperen ende knechten,</l>
<l>Diene jammerlijc berechten,</l>
<l n="6,9125"> Ende hebben hem daer, in dier woet,</l>
<l>Afgheslegen sinen voet,</l>
<l>Ende sijn tonghe in sinen mont</l>
<l>Ghecort, ende bitterlijc ghewont,</l>
<l>Ende lietenen alsoe liggen daer</l>
<l n="6,9130"> Int velt, met dier quetsueren swaer,</l>
<l>Bloedende seere over doot;</l>
<l>Ende niement, clein noch groot,</l>
<l>Van al des heeren onderseten</l>
<l>Van Gaesbeke, doe ic u weten,</l>
<l n="6,9135"> En dorstens aenverden niet.</l>
<l>Ende ten lanxsten soe gheschiet</l>
<l>Dat een priester, her Jan van Stalle,</l>
<l>Te dier tijt lantdeken van Halle,</l>
<l>Ende Johannes Coreman,</l>
<l n="6,9140"> Sijn clerc, die welcke ghewan</l>
<l>Eenen wagen met aerbeide,</l>
<l>Daer men her Everaerde op leide,</l>
<l>Ende voerdenen te Bruessel waert.</l>
<l>Hem quamen tegen, onghespaert,</l>
<l n="6,9145"> Onder wegen, met groter clage,</l>
<l>Sine vriende ende sijn maghe,</l>
<l>Met groter macht, bedructelike,</l>
<l>Daer sine ontfingen droeflike,</l>
<l>Ende voerdenen, al onghespaert,</l>
<l n="6,9150"> <pb n="315"/> Rechtevort te Bruessel waert,</l>
<l>Daer si aen hadden ghenoech te doene,</l>
<l>Tot tusschen iij ende iiij na noene,</l>
<l>Eer men hem te Bruessel brochte,</l>
<l>Opte merct, daer groot gherochte</l>
<l n="6,9155"> Was, ende menegerhande tale;</l>
<l>Want tvolc, in groten ghetale,</l>
<l>Was daer vergadert, eer iet lanc,</l>
<l>Dat met groter porssen dranc</l>
<l>Omtrent hem, als gramme manne;</l>
<l n="6,9160"> Ende selve die edle vrou Johanne</l>
<l>Quam neder ter merct, sonder letten,</l>
<l>Om tvolc te vreden te setten,</l>
<l>Ende te saten, want het was erre.</l>
<l>Mijn vrouwe Johanne lach op die sterre,</l>
<l n="6,9165"> Ende die gewonde her Everaert</l>
<l>Sprac haer toe, al onghespaert,</l>
<l>Van op den wagen, seere ontdaen;</l>
<l>Maer qualijc conde ment verstaen,</l>
<l>Soe hem die tonge was ghecort.</l>
<l n="6,9170"> Dat volc seere in ruere wort.</l>
<l>Als si alsoe dien goeden man</l>
<l>Meshandelt sagen, soe en wasser an</l>
<l>Gheen saten noch bestieren</l>
<l>Van vrou Johannen, in gheer manieren,</l>
<l n="6,9175"> Si en trocken uut, sonder dueren,</l>
<l>Des selfs daeghs, omtrent v uren</l>
<l>Van den avonde, met groter macht,</l>
<l><pb n="316"/>Ende logerden dien selven nacht</l>
<l>Van Bruessel ander halve mile,</l>
<l n="6,9180"> Te Vlesenbeke, dan nes gheen ghile.</l>
<l>Dit ghesciede, doe ic ghewach,</l>
<l>Op eenen witten donderdach</l>
<l>Dat her Everaert was gheslagen,</l>
<l>Dat seker seere was te clagen;</l>
<l n="6,9185"> Want hi was die selve man</l>
<l>Die tstat van Bruessel weder wan</l>
<l>Uut den handen ridderlike</l>
<l>Van den grave Lodewike,</l>
<l>Ende settese weder in de hant</l>
<l n="6,9190"> Hertoge Wenceline van Brabant,</l>
<l>Ende vrou Johannen mede,</l>
<l>Soe dat verclaert es tsijnre stede.</l>
<l>Desen witten donderdach</l>
<l>XXVI in merte hi lach,</l>
<l n="6,9195"> Int jaer van Ons Heeren gheboernesse</l>
<l>XIII<hi rend='sup'>c</hi> LXXXII ende sesse;</l>
<l>Maer na dIncarnacioen</l>
<l>Soe waest int jaer Ons Heeren doen</l>
<l>XIII<hi rend='sup'>c</hi> LXXX ende seven;</l>
<l n="6,9200"> Want thof van Brabant oyt heeft ghescreven</l>
<l>De jare Ons Heeren claerlike,</l>
<l>Soe achtervolght dese cronike</l>
<l>Die selve maniere, dat si u cont;</l>
<l>Op den heiligen Paeschavont</l>
<l n="6,9205"> Verandert si, met den nuwen lichte,</l>
<l>Die jare Ons Heeren, als ic u dichte,</l>
<l>Aldus dat her Everaert</l>
<l><pb n="317"/>Int jaer Ons Heeren gheslegen waert</l>
<l>Van der Incarnacien, dats waer,</l>
<l n="6,9210"> XIII<hi rend='sup'>c</hi> ende LXXXVII jaer,</l>
<l>Op den witten donderdach,</l>
<l>Die xxvj in merte lach,</l>
<l>Ende hi sterf met groter clage</l>
<l>Des dijnsdaegs in de Paesdage,</l>
<l n="6,9215"> In merte op den lesten dach,</l>
<l>Die int jaer Ons Heeren lach</l>
<l>XIII<hi rend='sup'>c</hi> LXXX ende achte.</l>
<l>God brenge sijn siele uut allen achte,</l>
<l>Ende sette hem die onsculdege doot</l>
<l n="6,9220"> Voer al sijn sonden, cleen of groot.</l>
<l>Als her Everaert was verscheiden</l>
<l>Was hi begraven met werdicheiden,</l>
<l>Ter Nat, ende voer hem wort gecoren</l>
<l>Scepene, dat moeghdi hoeren,</l>
<l n="6,9225"> Jan TSerclaes, die woenende was</l>
<l>In de Volder strate, sijt seker das,</l>
<l>Sijn neve, die sinen eet dede</l>
<l>Van den scependomme, dats waerhede,</l>
<l>Int velt, daer hi voer Gaesbeke lach.</l>
<l n="6,9230"> Her Everaerde men wel clagen mach;</l>
<l>Want hi was edel ende ghetrouwe</l>
<l>Der stat van Bruessel, ende mier vrouwe.</l>
<l>Van desen faite, warichleke,</l>
<l>Was die heere van Gaesbeke</l>
<l n="6,9235"> Selve onsculdich, dat verstaet:</l>
<l>Hi en gaffer toe raet noch daet;</l>
<l>Oec en wist hi niet van dien</l>
<l>Dat dit fait soude ghescien;</l>
<l>Want, doen men hem bracht die niemare,</l>
<l n="6,9240"> <pb n="318"/> Was hi gheknielt voer den autare</l>
<l>Tontfane dat Heilege Sacrement.</l>
<l>Als hem die sake was bekent</l>
<l>Dat dit fait was gheschiet,</l>
<l>Theilege Sacrement hi liet</l>
<l n="6,9245"> Tontfane, dat es seker waer,</l>
<l>Ende ontfinc op sijn slot aldaer</l>
<l>Die baersculdighe van der daet,</l>
<l>Daer hi aen hadde crancken raet,</l>
<l>Ende maecte hem der daet ghewechtich,</l>
<l n="6,9250"> Baersculdich, ende plechtich</l>
</div>
<div type="chapter"><head type="chapter">HOE GAESBEKE GEWONNEN WAS. LXXXIV.</head>
<l>Des goets vridaeghs, doe ic u cont,</l>
<l>Smorgens, in der morgenstont,</l>
<l>Trac theer op van Vlesenbeke,</l>
<l>Ende togen voer Gaesbeke,</l>
<l n="6,9255"> Ende screven al te hant</l>
<l>Aen dander steden van Brabant,</l>
<l>Biddende, seere ernstelijc,</l>
<l>Ende vermanende, eenpaerlijc</l>
<l>Versuekende, op die verbonde,</l>
<l n="6,9260"> Dat si met heircrachte ter stonde</l>
<l>Bruederlijc daer bi hem quamen,</l>
<l>Dwelc die stede, alle te samen,</l>
<l>Ten versueke van der stat</l>
<l>Van Bruessel daden, sonder dat</l>
<l n="6,9265"> <pb n="319"/> Si eneghe onscout daer af sochten,</l>
<l>Sonder den Bossche, die en mochten</l>
<l>Niet uuttrecken, hoerdic talen,</l>
<l>Om te verwaerne die palen</l>
<l>Jeghen die gheldersche druite;</l>
<l n="6,9270"> Want tbestant dat ginc ute,</l>
<l>Daer ghi voren af hebt ghehoert,</l>
<l>Ende desghelijcs sant rechtevort</l>
<l>Die edele hertoginne Johanne,</l>
<l>Ten versueke der goeder manne</l>
<l n="6,9275"> Der stat van Bruessel, soe ic vernam,</l>
<l>Heeren Janne van Witham,</l>
<l>Haren drossate al te hant,</l>
<l>Met haren wimpel van Brabant,</l>
<l>Voer dat slot haesteleke.</l>
<l n="6,9280"> Die vorseide heere van Gaesbeke</l>
<l>Was afghetoghen in dien daghe,</l>
<l>Om troest te sueken aen sijn mage,</l>
<l>Sijn heeren, ende vrienden, die tsijnre beden</l>
<l>Hem hier af hulpen mochten te vreden,</l>
<l n="6,9285"> Ende liet sijn slot, wel ende siene</l>
<l>Verwaert van alderhande engiene,</l>
<l>Van volcke ende van provanden met.</l>
<l>Drie capiteine hadde hi gheset:</l>
<l>Die een was Jan van Lombeke</l>
<l n="6,9290"> Die ander dat was Jan Helbeke,</l>
<l>Ende Jan Storm, sijt seker das,</l>
<l>Die een vroem man was.</l>
<l>Als die steden van Brabant</l>
<l>Versament waren al te hant,</l>
<l n="6,9295"> Ontboden si met verdichede</l>
<l><pb n="320"/>Mineerders van Ludich der stede,</l>
<l>Ende daden tslot, sonder cesseren,</l>
<l>Van Gaesbeke onder mineren.</l>
<l>Doen dat die van boven saghen,</l>
<l n="6,9300"> Soe wordt ten lanxsten overdragen</l>
<l>Ende ghededinght, sijt seker das,</l>
<l>Dat mijn vrouwe, die selve was</l>
<l>Op den slote, si met al</l>
<l>Hare gheselscap, groot ende smal,</l>
<l n="6,9305"> Souden afgaen metter spoet,</l>
<l>Behouden lijf ende goet,</l>
<l>Ende geven tslot al te hant</l>
<l>In handen mier vrouwen van Brabant,</l>
<l>Ende den steden desgelike,</l>
<l n="6,9310"> Haren wille properlike</l>
<l>Daer met te doene, alsoe si daden.</l>
<l>Doen wort die vrouwe soe beraden</l>
<l>Dat si van den slote quam,</l>
<l>Met prossessien, als ic vernam,</l>
<l n="6,9315"> Met haren goeden, ende met al</l>
<l>Harer gheselscap, groot ende smal,</l>
<l>Dwers doer theer, si u verclert,</l>
<l>Den wech te Wouters Braechen wert,</l>
<l>Ende daer na, in corten stont,</l>
<l n="6,9320"> Werp men tslot af in den gront,</l>
<l>Ende destrueeret altemale.</l>
<l>Eer dit gheschiede lach men daer wale</l>
<l>Den termijn van v weken.</l>
<l>Theer men van daer op sach breken</l>
<l n="6,9325"> In meyavonde, doe ic ghewach,</l>
<l>In april den lesten dach.</l>
</div>
<div type="chapter"><head type="chapter"><pb n="321"/> HOE MEN ANDERWERF TRAC VOER DEN GRAVE. LXXXV.</head>
<l>Als nu den vrede ende tbestant</l>
<l>Tusscen Brabant ende Gelderlant</l>
<l>Te Paesscen uut was ghegaen,</l>
<l n="6,9330"> Want hertoge Aelbrecht niet voldaen</l>
<l>Sijn seggen en hadde, noch doen volvueren,</l>
<l>Die van den Bossche, ende haer ghebueren</l>
<l>Gheseten in der meyerien,</l>
<l>Moesten verweren ende bevrien</l>
<l n="6,9335"> Die palen des lants, alsoe si deden,</l>
<l>Jegen die Geldersche, als dander steden</l>
<l>Van Brabant voer Gaesbeke lagen;</l>
<l>Maer doen hen tslot was opgedragen,</l>
<l>Ende si weder thuus ghetogen,</l>
<l n="6,9340"> Vervolghde vrou Johanne, na haer vermogen,</l>
<l>Aen dlant van Brabant, dat si met machte</l>
<l>Trecken woude met heercrachte</l>
<l>Voer den Grave, dat hare onthelt</l>
<l>Die hertoge van Gelre met ghewelt,</l>
<l n="6,9345"> Jegen recht ofte bescheit,</l>
<l>Ende boven tseggen, dat gheseit</l>
<l>Hadde die hertoge Aelbrecht</l>
<l>Van Beyeren. Dat onrecht</l>
<l>Bat si dat men haer holpe keeren.</l>
<l n="6,9350"> Dus trac men weder, int jaer Ons Heeren</l>
<l>XIII<hi rend='sup'>c</hi> LXXX ende achte,</l>
<l>Ander werven met heercrachte,</l>
<l>Voer den Grave, doe ic ghewach,</l>
<l>In junio den xvj<hi rend='sup'>e</hi><hi rend='sup'>n</hi> dach.</l>
<l n="6,9355"> <pb n="322"/> Van deser selver heervaert</l>
<l>Waren capiteine ende ruwaert</l>
<l>Die heer van Bornhem, des nemt goem,</l>
<l>Entie heere van Bergen op den Zoem.</l>
<l>Als theer van Brabant te Herpen quam</l>
<l n="6,9360"> Bi Ravenstein, ende doen vernam</l>
<l>Die hertoge van Gelre sier viande macht,</l>
<l>Soe wort hi in dien bedacht</l>
<l>Dat hi sant, al te hant,</l>
<l>Aen die capiteine van Brabant,</l>
<l n="6,9365"> Ende boot den Grave onghespaert</l>
<l>Voertijts hadde vrou Johanne.</l>
<l>Hier op namen die wise manne,</l>
<l>Die capiteine, haer beraet</l>
<l n="6,9370"> Metten edlen, die teser daet</l>
<l>Allegader waren gheneghen;</l>
<l>Maer daer vielen enege teghen,</l>
<l>Capiteine van den steden,</l>
<l>Ende letten dat sijt niet en deden,</l>
<l n="6,9375"> Maer tot den Grave si hebben wouden</l>
<l>Altemale den cost vergouden,</l>
<l>Die dlant van Brabant, wilt verstaen,</l>
<l>In dier reisen hadde ghedaen.</l>
<l>Dus trac men vort, sonder beiden,</l>
<l n="6,9380"> Voer den Grave, dat men beleide,</l>
<l>Daer die van den Bossche stercke</l>
<l>Grote, costelike wercke</l>
<l>Van engiene daden rechten,</l>
<l>Om die stat daer met te aenvechten.</l>
<l n="6,9385"> Die maerscalc, dat si u bekant.</l>
<l><pb n="323"/>Of die drossate van Brabant,</l>
<l>Daden dagelicx gheleeden</l>
<l>Die ter voederingen reden,</l>
<l>Sonder eens, des ic ghewach,</l>
<l n="6,9390"> Op Sent Jans Baptisten dach</l>
<l>(Om dies daeghs hoegheide</l>
<l>En wouden si doen gheen gheleide).</l>
<l>Die andere en lietens niet gheringhe</l>
<l>Si en toghen ter voederinghe,</l>
<l n="6,9395"> Sonder gheleide, onberaden,</l>
<l>Ende sonder bestier, dat hem te scaden</l>
<l>Verginc ende te quaden spele;</l>
<l>Want si ghevanghene ende dode vele</l>
<l>Hadden in dier sconfeltueren.</l>
<l n="6,9400"> Die ghemeinte van dier uren</l>
<l>Begonden seere te murmureren;</l>
<l>Ende doen wert bi den heeren</l>
<l>Den capiteinen herde houde</l>
<l>Ghesloten, dat men maken soude</l>
<l n="6,9405"> Eene brugge, sonder cesseren,</l>
<l>Om de Mase te passeren,</l>
<l>Ende alsoe soude men die stat</l>
<l>Alom beleggen, ende mids dat</l>
<l>Soude si teer sijn ghewonnen.</l>
<l n="6,9410"> Die brugge wort rechtvort begonnen</l>
<l>Ende ghetimmert ende volmaect,</l>
<l>Ende omtrent half wege ghestaect</l>
<l>Ende gepijlt in der Mase.</l>
<l>Doen quamen die Geldersche, niet als dwase,</l>
<l n="6,9415"> Om te beletten dat werc,</l>
<l>Ende scoten met bussen alsoe sterc,</l>
<l>Dat men die brugge, te dier stonde,</l>
<l><pb n="324"/>Negheenssins volvrachten en conde.</l>
<l>Doen wert daer overdragen houde</l>
<l n="6,9420"> Dat eenen hoop trecken soude</l>
<l>In sekeren ghetale, als ic las,</l>
<l>Doer die Mase, over eenen pas,</l>
<l>Ende dien pas, doe ic ghewach,</l>
<l>Soude men houden al dien dach,</l>
<l n="6,9425"> Sonder roven ofte branden,</l>
<l>Ocht scade te doene den vianden,</l>
<l>Ende des anderen daeghs, bi tide,</l>
<l>Soude men trecken op dander side</l>
<l>Van der Mase. Met sulcken saken</l>
<l n="6,9430"> Soe mocht men die brugge volmaken.</l>
<l>Dit opset ende dese daet</l>
<l>Wordt in den heimeliken raet</l>
<l>Overdragen, sijt seker das;</l>
<l>Maer doer welcken pas</l>
<l n="6,9435"> Men trecken soude, dat wordt gestelt</l>
<l>In der ij capiteine ghewelt,</l>
<l>Om dat heimelijc bliven soude;</l>
<l>Nochtan vernam herde houde</l>
<l>Die hertoghe van Gelre dat opset,</l>
<l n="6,9440"> Ende oec den dach daer met</l>
<l>Dat men over trecken soude;</l>
<l>Maer, doer welcken pas men woude</l>
<l>Over trecken en wist hi niet;</l>
<l>Maer cort hi hem hier op beriet,</l>
<l n="6,9445"> Ende dede, sonder letten,</l>
<l>Die passe alle beide besetten.</l>
<l>Maer, om deswille dat den pas</l>
<l>Te Mouwijc den naesten was</l>
<l><pb n="325"/>Ende den suetsten, meinde hi claer</l>
<l n="6,9450"> Dat haer reise soude liggen daer,</l>
<l>Ende dede daerom, sonder letten,</l>
<l>Dien pas alderstercst besetten.</l>
<l>Maer die Brabantre, dat segge ic,</l>
<l>Coren den pas te Nichtric,</l>
<l n="6,9455"> Den welcken leght bi Ravenstein;</l>
<l>Daer over te trecken was haer mein;</l>
<l>Maer doen si daer vore quamen</l>
<l>Den pas si wel beset vernamen</l>
<l>Van Gelderschen, in allen keere,</l>
<l n="6,9460"> Soe dat si langhe ende seere</l>
<l>Aldaer streden ende vochten,</l>
<l>Eer si den pas ghewinnen mochten;</l>
<l>Doch cregen sine in haer vermogen,</l>
<l>Ende sijn over die Mase ghetogen.</l>
<l n="6,9465"> Maer eer theer daer ghequam</l>
<l>Van Brabant, alsoe ic vernam</l>
<l>Soe gingen die quade knechte te hant</l>
<l>Roef stichten ende brant,</l>
<l>Jegen dopset ende overdragen.</l>
<l n="6,9470"> Die Geldersce, die te Mouwijc lagen.</l>
<l>Op den pas, die sagen saen</l>
<l>Tvier ende den roec op gaen.</l>
<l>Daer aen worden si ghewaer</l>
<l>Dat die Brabantre elswaer</l>
<l n="6,9475"> Die Mase hadden ghepasseert.</l>
<l>Doen brakense op onghecessert,</l>
<l>Ende reden derwert met avise;</l>
<l>Vromelike, als die wise,</l>
<l>Ronnen si op met ghevechte</l>
<l n="6,9480"> Die brabantsce onbestierde knechte,</l>
<l><pb n="326"/>Die dopset, te harer onvramen</l>
<l>Braken. Doen die Geldersce quamen</l>
<l>Worden si alle ghesconfiert.</l>
<l>Ende vloen als liede onbestiert.</l>
<l n="6,9485"> Die eene beidde des anders niet,</l>
<l>Crijsschende, roepende: <hi rend="italic">Vliet! vliet!</hi> </l>
<l>Met dien ghecrijssche, met dien mesbaren</l>
<l>Scoffierden si alle die over waren</l>
<l>Comen van der Brabantre side.</l>
<l n="6,9490"> Die edle heeren riepen tien tide:</l>
<l><hi rend="italic">Hout stat! hout stat! thoot omme!</hi> </l>
<l>Maer wat si riepen, die meeste somme</l>
<l>Vloen vast, als blode dwase,</l>
<l>Ende lieten hen vallen in de Mase,</l>
<l n="6,9495"> Ende trocken over metter spoet,</l>
<l>Beide te peerde ende te voet.</l>
<l>Aldus bleef ghevangen daer</l>
<l>Die heere van Lintre, dats waer,</l>
<l>Entie heere van Bourgevaille,</l>
<l n="6,9500"> Ende menich ander alsoe wale</l>
<l>Edel man, die doer dien noot</l>
<l>Voer der geldersche conroot</l>
<l>Niet vlien en wilde enen voet.</l>
<l>Hadden hen dandre int gemoet</l>
<l n="6,9505"> Ghebleven, als die schemel daden,</l>
<l>Si hadden die Geldersche verladen,</l>
<l>Ende hen sterc ghenoech ghewesen;</l>
<l>Want als die hertoghe hadde uutgelesen</l>
<l>Van Gelre altemael sijn macht,</l>
<l n="6,9510"> Soe en hadde hi cume te hopen bracht</l>
<l>III<hi rend='sup'>c</hi> glayen, hoerdic orconden,</l>
<l>Ende van dien hadde hi gesonden</l>
<l><pb n="327"/>LXXX glayen, of daer omtrent,</l>
<l>Daer die Brabantre bleven gheschent,</l>
<l n="6,9515"> Die te Nichtric over waren,</l>
<l>Alsoe ghi nu hoert verclaren.</l>
<l>Doen dus ghesciede dit mesval,</l>
<l>Was dopset ghebroken al</l>
<l>Van der bruggen, daer ic af sprac,</l>
<l n="6,9520"> Ende cort daer na men opbrac</l>
<l>Van vore den Grave, herde saen,</l>
<l>Ende liet onghewonnen staen,</l>
<l>Ende die steden al te samen</l>
<l>Van Brabant weder inne quamen,</l>
<l n="6,9525"> Doen si uut hadden ghewesen</l>
<l>Omtrent v weken; ende na desen</l>
<l>Worden die palen wel beset</l>
<l>Van riddren ende knechten met,</l>
<l>Die op die passen waren ghesent,</l>
<l n="6,9530"> Te Herpen, te Osse, ende daer omtrent,</l>
<l>Ende hilden jegen die Geldersche daer</l>
<l>Een ridende orloghe swaer,</l>
<l>Binnen welker tijt die vrome lieden</l>
<l>Den Gelderschen scade groot berieden,</l>
<l n="6,9535"> Ende die Geldersche als viant</l>
<l>Weder int lant van Brabant.</l>
</div>
<div type="chapter"><head type="chapter"><pb n="328"/> HOE DE HERTOGHE VAN GELRE IN BRABANT TOEGH. LXXXVI.</head>
<l>Alst den hertoge was bekant</l>
<l>Van Gelre dat dlant van Brabant</l>
<l>Aldus thuuswert was ghetogen,</l>
<l n="6,9540"> Dachte hi hoe hi soude moghen</l>
<l>Den Brabantren beraden toren,</l>
<l>Soe si hem hadden gedaen te voren,</l>
<l>Ende trac te Kasteren al te hant</l>
<l>Over die Mase in Brabant,</l>
<l n="6,9545"> Ende met hem, in sijn ghespan,</l>
<l>Herde menich vroem edel man,</l>
<l>Dertsche bisscop van Coelne, dat wet,</l>
<l>Die bisscop van Munster, ende met</l>
<l>Die bisscop van Bremen, int berecht,</l>
<l n="6,9550"> Entie bisscop van Utrecht,</l>
<l>Die greve van Cleve, die namaels waert</l>
<l>Hertoge; oec was op die vaert</l>
<l>Die abt van Proem, een menchtich man,</l>
<l>Entie greven van Moers, in haer ghespan</l>
<l n="6,9555"> Driendertich hondert glavien goet,</l>
<l>Twee ende twintich hondert man te voet.</l>
<l>Dus toegh van Gelre die hertoge vri</l>
<l>Ierst tOesterwijc, dat brande hi</l>
<l>Entie scoen linde, doe ic u cont,</l>
<l n="6,9560"> Op Sente Laureins avont</l>
<l><pb n="329"/>Int jaer voirscreven, doe ic verclaer,</l>
<l>XIII<hi rend='sup'>c</hi> achtentachtentich jaer,</l>
<l>Op die selve reise moedichleke</l>
<l>Brande hi Gestel ende Beeke,</l>
<l n="6,9565"> Ende Bocxstel, buten, maer binnen niet.</l>
<l>Drie dage, dit es waer bediet,</l>
<l>Laach hi aldus in Brabant,</l>
<l>Ende stichte roef ende brant,</l>
<l>Dat hem niement en ruerde, tien tide,</l>
<l n="6,9570"> Van der brabantre side.</l>
<l>Daer thoegh hi weder al te hant</l>
<l>Te Weert over, in sijn lant.</l>
<l>Riddren, knechten, leght hier aen merc,</l>
<l>Hielden ridende orloge sterc,</l>
<l n="6,9575"> Deen op dander, met groten nide,</l>
<l>Ter eenre ende ter ander side.</l>
<l>Dus bleeft in deser verwerthede</l>
<l>Tot dat was dien winter leden.</l>
<l>Doen vervolgde al te hant</l>
<l n="6,9580"> Vrou Johanne van Brabant</l>
<l>Aen hertoge Philips, haren neve</l>
<l>Van Bourgongen, dat hi bleve</l>
<l>Bi hare met ghetrouwichede,</l>
<l>Ende haer hulpe ende troest dede</l>
<l n="6,9585"> Jeghen den hertoge vorseit</l>
<l>Van Gelre. Dus sant wel gereit</l>
<l>Die hertoge Philips al te hant</l>
<l>Vijf honderd glayen in Brabant,</l>
<l>Sijnre moyen te hulpen daer.</l>
<l n="6,9590"> Dit was in Ons Heeren jaer</l>
<l>Als XIII<hi rend='sup'>c</hi> stont ghescreven,</l>
<l>Ende LXXXIX daer neven.</l>
<l><pb n="330"/>Twee ridders, vroem ende ghepresen,</l>
<l>Waren capiteine van desen</l>
<l n="6,9595"> Vijf hondert ghelayen, ende hoot van hem</l>
<l>Van La Trymoille her Willem,</l>
<l>Een vroem ridder ende een coen,</l>
<l>Ende her Odaert van Chaszeroen,</l>
<l>Die hi versoutte, als ghi mocht hoeren,</l>
<l n="6,9600"> Van drie maenden tijts te voren.</l>
<l>Dese heeren, voren ghenareert,</l>
<l>Met haren hoepe worden ghelogert</l>
<l>Te Millen, te Ghangelt ende te Vucht,</l>
<l>Den Gelderschen te beraden ducht.</l>
<l n="6,9605"> Daer soe hadden si bi hem</l>
<l>Te hulpen den heere van Borhem;</l>
<l>Ende die heeren uut Brabant,</l>
<l>Die lagen, soe ic u dede bekant,</l>
<l>Te Herpe ende te Osse mede.</l>
<l n="6,9610"> Aldus men veel meer scaden dede</l>
<l>Den Gelderschen, hebbic verstaen,</l>
<l>Dan het te voren hadde ghedaen.</l>
<l>Doen die drie maende overleden,</l>
<l>Wouden die capiteine scheeden,</l>
<l n="6,9615"> Ende orlof nemen, cort na dat,</l>
<l>Des hen vrou Johannen verbat,</l>
<l>Te haren coste, te harer beden</l>
<l>Haer te dienen, dwelc si deden</l>
<l>Dien somer lanc, des seker sijt,</l>
<l n="6,9620"> Ende wonnen, binnen dier selver tijt,</l>
<l>Op den hertoge, verstaet mi wale,</l>
<l>Van Gelre, een stat, gheheeten Strale,</l>
<l><pb n="331"/>Die si, binnen diere stonde,</l>
<l>Destrueerden tot den gronde.</l>
<l n="6,9625"> Cort hier na, des sijt wijs,</l>
<l>Trac die hertoge te Parijs</l>
<l>Van Gelre, bi den hertoge</l>
<l>Van Orliens, om dit orloge</l>
<l>Af te leggen, of hi mochte,</l>
<l n="6,9630"> Ende hi te gracien gherochte.</l>
<l>Mids sier hulpen bat hi seere</l>
<l>Aen van Bourgongen den heere,</l>
<l>Dwelc tsinen versueke ende tsier bede</l>
<l>Die hertoge van Orliens dede,</l>
<l n="6,9635"> Ende bracht soe verre, hoerdic vercleren,</l>
<l>Dat hertog Philips dede abstineren,</l>
<l>Ende maken een scorsinghe</l>
<l>Van den orloghe; mids dien dinge</l>
<l>Meende hertoghe Philips te hant</l>
<l n="6,9640"> Den Grave gheheel aen Brabant</l>
<l>Te brenghen, ende dan vort te driven</l>
<l>Dat sijs in hem souden bliven,</l>
<l>Die hertoghe ende die hertoginne.</l>
<l>Niet wel soe en was tot desen sinne</l>
<l n="6,9645"> Die hertoge van Gelre bedacht;</l>
<l>Maer, eer hi dorloge hadde verwacht,</l>
<l>Hadde hijs hem liever noch te keeren</l>
<l>In hertoge Philips; maer sulc der heeren</l>
<l>Van Brabant die besorghden seere,</l>
<l n="6,9650"> Of hem hertoge Philips die heere</l>
<l>Des onderwonde, ende diep in taste,</l>
<l>Ende hem dus hoge laste,</l>
<l>Dat het den lande, alsoe hen dochte,</l>
<l>Namaels te laste comen mochte</l>
<l n="6,9655"> <pb n="332"/> Van Brabant, ende te beswaernissen,</l>
<l>In tiden toecomende, mocht men gissen;</l>
<l>Ende bi deser redenen claer</l>
<l>Soe wort in Ons Heeren jaer</l>
<l>Als XIII<hi rend='sup'>c</hi> stont ghescreven</l>
<l n="6,9660"> Ende negentich, die sake bedreven</l>
<l>Ten utersten, ende soe verre bracht</l>
<l>Dat si waren alsoe bedacht,</l>
<l>Die partie, mids wisen rade,</l>
<l>Ende beide den landen, dat die scade,</l>
<l n="6,9665"> Die van den orloge mochte comen,</l>
<l>Goet belet waer ende benomen,</l>
<l>Ende aldus, doe ic u ghewach,</l>
<l>Wert op Sente Severijns dach</l>
<l>Tusscen mier vrouwe Johannen,</l>
<l n="6,9670"> Haer lande ende haren mannen,</l>
<l>Ende hertoge Willem ter ander side,</l>
<l>Sijns raets, sijns lants (dies menich blide</l>
<l>Van herten was) ghewarege soene</l>
<l>Ghemaect, sonder van desen doene</l>
<l n="6,9675"> Den hertoghe Philips, ic wil ghijt wet,</l>
<l>Of ander princen te moyen met,</l>
<l>Sonder allene, dat verstaet,</l>
<l>Haer lande ende harer beider raet,</l>
<l>Van welcker soene, hierna beneven</l>
<l n="6,9680"> Die substancie steet bescreven</l>
<l><pb n="333"/>Van worde te worde, alsoet gevel,</l>
<l>Den rechten sin ende niet el.</l>
</div>
<div type="chapter"><head type="chapter">DE NAMEN VAN DEN HEEREN DIE DEN PAYS TRACTEERDEN. LXXXVII.</head>
<l>Hertoginne Johanne van Brabant</l>
<l>Ende hertoghe Willem van Gelderlant</l>
<l n="6,9685"> Coren elc, met goeder stade,</l>
<l>Ses edel manne uut haren rade,</l>
<l>Die onder hen xij ghemein</l>
<l>Trecken souden te Ravestein.</l>
<l>In den iersten coes die edel vrouwe</l>
<l n="6,9690"> Mijn her Sweder van Opcouwe,</l>
<l>Heer van Gaesbeke, van Putte, van Strien,</l>
<l>Ende daer na den edelen vrien</l>
<l>Heer Thomase, van Diest heere,</l>
<l>Joncheere Willem van Zeyne, ende meere</l>
<l n="6,9695"> Willeme, heere van Cranendonck,</l>
<l>Ende her Janne, die niet en was blonc,</l>
<l>Van der Calsteren, een ridder wert,</l>
<l>Ende her Heinrick, si u verclert,</l>
<l><pb n="334"/>Van der Lecke, den wisen vromen.</l>
<l n="6,9700"> Die hertoghe van Gelre heeft ghenomen</l>
<l>Om peis te makene, sonder erch,</l>
<l>Gheraerde, heere van Werdenberch,</l>
<l>Ende voert meer, doe ic ghewach,</l>
<l>Heer her Willeme van Muysbach.</l>
<l n="6,9705"> Noch nam hi daer, in dat bestel,</l>
<l>Van Gusten her Wernier Buffel,</l>
<l>Ende her Herman van Lievendale.</l>
<l>Dese waren ridders altemale;</l>
<l>Waelraven van Oyen, vroem ende stout,</l>
<l n="6,9710"> Ende van Rays Reinout.</l>
<l>In dese xij heren vorscreven</l>
<l>Sijn ses in beiden siden bleven.</l>
</div>
<div type="chapter"><head type="chapter">HOE WOUTER VAN OVER RIJN TSHERTOGENBOSSCE GERICHT WAS DAER DORLOGE WEDER OM BEGON, TUSSCHEN BRABANT ENDE GELDERLANT. LXXXVIII.</head>
<l>Als vrou Johanne, hoert mi verclaren,</l>
<l>Ende hertoge Willem een deel jaren</l>
<l n="6,9715"> Gheweest hadden in goeden vreden,</l>
<l>Beide haer lande, haer volc, haer steden</l>
<l>Onderlinge hadden ghefrequentert,</l>
<l>Ende allen comenscap ghehantert</l>
<l>Alsoe si vortijts hadden gheplogen,</l>
<l n="6,9720"> Voer tbegin deser orlogen,</l>
<l>Als XIII<hi rend='sup'>c</hi> stont ghescreven</l>
<l>Ende vier werf twintich tien ende seven,</l>
<l><pb n="335"/>Soe ghevielt, op enen sondach,</l>
<l>Na Sinte Jans Baptisten dach</l>
<l n="6,9725"> Dat men Ons Vrouwen omme droegh</l>
<l>TSertoghenbossche, aldaer ghenoegh</l>
<l>Geldersche quamen, sijts ghewes,</l>
<l>Soe dat jaerlijcs ghewoenlijc es.</l>
<l>Onder vele andre te dien termijn</l>
<l n="6,9730"> Quam daer Wouter van Over Rijn</l>
<l>Die doen scoutheet of amtman was</l>
<l>Des hertoge van Gelre, sijt seker das,</l>
<l>Te Bomelerwerde, verstaet den fijn.</l>
<l>Dese selve Wouter van Over Rijn</l>
<l n="6,9735"> Met meer Gelderschen te worde quam</l>
<l>Jeghen eneghe, soe ict vernam,</l>
<l>Ingheseten portren, op dien dach,</l>
<l>Daer si teerden in een ghelach,</l>
<l>Alsoe dat si seere gheringhe</l>
<l n="6,9740"> Vechtende worden onderlinghe.</l>
<l>Wouter ende die met hem vochten</l>
<l>Riepen <hi rend="italic">Gelre! Gelre!</hi> wat si mochten.</l>
<l>Als die andre dat vernamen</l>
<l>Gelderschen hen te hulpen quamen,</l>
<l n="6,9745"> Diere ten Bossche een groot conroet</l>
<l>Vergadert was, ende daer bleef doet</l>
<l>Gosen van der Diesen, die dienere was</l>
<l>Vrou Johannen, ende, mids das,</l>
<l>Haer cleeder aen hadde ter selver stede:</l>
<l n="6,9750"> Porter ten Bossche was hi oec mede.</l>
<l>Ende van der Gelderscher siden</l>
<l>Bleven oec dode, ten selven tiden,</l>
<l><pb n="336"/>Ende vele ghevanghene, voer waer,</l>
<l>Van den Gelderschen bleven daer.</l>
<l n="6,9755"> Die vorseide Wouter van Over Rijn</l>
<l>Bleef oec ghevangen, ende int fijn</l>
<l>Wort hi van den live gherecht,</l>
<l>Om dat hi selve int ghevecht</l>
<l>Met sinen swerde, dat hi trac,</l>
<l n="6,9760"> Gosene van den Diesen doerstac,</l>
<l>Ende hootsheere was ende principael</l>
<l>Van der saken altemael,</l>
<l>Ende <hi rend="italic">Gelre! Gelre!</hi> ierstwerf riep,</l>
<l>Daert volc met te gader liep;</l>
<l n="6,9765"> Mids welken opsette soe scheen dat</l>
<l>Hi tSertogenbossche die stat</l>
<l>Vrouw Johannen van Brabant</l>
<l>Ontweldeghen woude, ende in hant</l>
<l>Van den Gelderschen aldus bringen.</l>
<l n="6,9770"> Cort daer na dat dese dingen</l>
<l>Aldus ten Bossche waren bedreven,</l>
<l>Heeft hertoghe Willem ghescreven</l>
<l>Sijn brieve aen der hertoginnen,</l>
<l>Hoe si wel wiste ende was te binnen</l>
<l n="6,9775"> Dat Wouter van Over Rijn, sijn raet,</l>
<l>Sijn amptman, ende sijn ondersaet,</l>
<l>Met meer anderen sier dienaren</l>
<l>Binnen harer stat comen waren</l>
<l>Van tSertogenbossche, in trouwen fijn,</l>
<l n="6,9780"> Die den vorseiden Wouter van Over Rijn</l>
<l>Ghericht hadden, sonder verdraghen,</l>
<l>Ende vort sijn dienren doot gheslagen,</l>
<l>Sijn liede ghevangen, ende ghesmeten;</l>
<l><pb n="337"/>Mids welcke hi begerde te weten</l>
<l n="6,9785"> Ocht van Brabant die edel vrouwe</l>
<l>Haer die sake aentrecken wouwe,</l>
<l>Die dus ten Bossche waer ghedaen,</l>
<l>Of dat sijs ledich wilde staen;</l>
<l>Soe begerde hi dat si, sonder verlaet,</l>
<l n="6,9790"> Teenen sekeren dage haren raet</l>
<l>Te Ravenstein volmechtich sonde,</l>
<l>Jegen den sinen, om daer ter stonde</l>
<l>Hem richtinge te doene, ende bescheit</l>
<l>Te ghesciene van der saken voerseit;</l>
<l n="6,9795"> Ende, of sijs ledich wilde staen,</l>
<l>Soe begherde hi voert aen</l>
<l>Dat si hare voerseide stat</l>
<l>Van den Bossce onder wese, dat</l>
<l>Si hem dade rechtinghe</l>
<l n="6,9800"> Hier af, ende beteringe;</l>
<l>Ende, ocht hem tien dage niet</l>
<l>Rechtinge hier af en gheschiet,</l>
<l>Soe meinde hi daer na te staen</l>
<l>Dat hem rechtinge worde ghedaen,</l>
<l n="6,9805"> Ende meinde hier met, openbare,</l>
<l>Hem hebben ghequijt jegen hare.</l>
<l>Hier af begherde hi van inde torde</l>
<l>Haer bescreven antworde.</l>
<l>Vrou Johanne, sonder begheven,</l>
<l n="6,9810"> Heeft hem antworde dus ghescreven:</l>
<l>Dat si daer gerne schicken woude</l>
<l>Van haren rade, die hem soude</l>
<l>Onderwisen ende aenbringen</l>
<l>Claer bescheit van desen dingen,</l>
<l n="6,9815"> Ende aldus, doe ic ghewach,</l>
<l><pb n="338"/>Na meer scrivens, soe wort die dach</l>
<l>Te Ravenstein gheleit alsoe,</l>
<l>Int jaer vorscreven, drie in augusto;</l>
<l>Maer want men aldaer die dingen</l>
<l n="6,9820"> Te ghenen ghevuege en cost ghebringen,</l>
<l>Mids dat van Gelre die hertoghe</l>
<l>Grote betringe hiesch ende hoghe,</l>
<l>Die vrou Johanne, sijt seker das,</l>
<l>Soe si meinde, niet schuldich en was,</l>
<l n="6,9825"> Na der saken ghelegentheit,</l>
<l>Want het al in haer heerlijcheit</l>
<l>Ende harer stat rechte, dats claer,</l>
<l>Van tSertoghenbossce geschiet waer.</l>
<l>Dus bleef hangende dit gheschilde,</l>
<l n="6,9830"> Ende die sake ginc int wilde.</l>
</div>
<div type="chapter"><head type="chapter">HOE HERTOGE WILLEM VAN GELRE ENDE VAN GULICK DORLOGE WEDER BEGAN. LXXXIX.</head>
<l>Hier na stercte hem te hant</l>
<l>Hertoge Willem van Gelderlant,</l>
<l>Ende quam, mechtich ende vermogen,</l>
<l>Met machte te Brabant wert ghetogen,</l>
<l n="6,9835"> Ende hadde vergadert, in sijn ghespan,</l>
<l>Herde menegen edelen man.</l>
<l>Die hoeghste vorste, dats redelijc,</l>
<l>Was dertsche bisscop Frederijc</l>
<l>Van Colne, ende daertoe meere</l>
<l n="6,9840"> Bisscop Frederijc, van Monstre heere;</l>
<l>Met hem was daer oec mogentlijc</l>
<l>Van Utrecht bisscop Frederijc.</l>
<l>Noch ij bisscoppe gaven hem rugghe,</l>
<l><pb n="339"/>Padeborne ende Osenbrugghe,</l>
<l n="6,9845"> Ende noch vele ander heeren</l>
<l>Aldaer in sijnre hulpen weeren,</l>
<l>Alsoe hi, in deser reesen,</l>
<l>Drie dusent glayen sterc mocht wesen</l>
<l>Van goeden riddren, ende van knechten,</l>
<l n="6,9850"> Die alle met hem wouden vechten.</l>
<l>Ende vrou Johannen, die dit vernam,</l>
<l>Sant heeren Janne van Witham,</l>
<l>Haren drossate van Brabant,</l>
<l>Binnen tSertogenbossche te hant;</l>
<l n="6,9855"> Met hem togen daer ter stede</l>
<l>Parweys, Diest, ende Schoenvorst mede,</l>
<l>Wesemale ende Rotselaer,</l>
<l>Bergen ende Lecke, dats waer,</l>
<l>Baenrotse, dat si u bekant,</l>
<l n="6,9860"> Ende tridderscap meest uut Brabant</l>
<l>Lagen alle ten Bossce in tstat,</l>
<l>Ende someghe rieden dat</l>
<l>Dat men den hertoghe alsoe houde</l>
<l>Op den pas keeren soude,</l>
<l n="6,9865"> Tusscen Engelen, seggic di,</l>
<l>Ende den Bossce, aldaer hi</l>
<l>Meinde te lidenen met sinen lieden;</l>
<l>Maer dmeeste deel dat wederrieden;</l>
<l>Want si en haddens gheen bevel</l>
<l n="6,9870"> Van mijnre vrouwen; oec seiden si wel</l>
<l>Dat sorghelijc ware, dat es claer,</l>
<l>Soe bi der stat te striden daer,</l>
<l>In twee manieren verstaet tbediet,</l>
<l>Want vele teer die menege vliet,</l>
<l n="6,9875"> <pb n="340"/> Op den troest dat hi hem sal</l>
<l>In de stat onthouden, daer mesval</l>
<l>Af es ghesciet te menegher stont.</l>
<l>Een ander redene doe ic u cont:</l>
<l>Of men verlore, ende worde verladen,</l>
<l n="6,9880"> Soe wert dicke toter ander scaden</l>
<l>Die stat oec daertoe verloren.</l>
<l>Ende boven al te voren</l>
<l>Soe duchten die heeren, onghelogen,</l>
<l>Hadden si uut den Bossche ghetogen,</l>
<l n="6,9885"> Dat si niet wel tot harer vromen</l>
<l>Weder daer in en hadden ghecomen;</l>
<l>Want die hertoghe in der stat</l>
<l>Vele vriende hadde; dies rieden si bat</l>
<l>Dat men den hertoghe liete sijn vaert</l>
<l n="6,9890"> Nemen inne te Brabant waert,</l>
<l>Ende hadden liever die scade te kiesen,</l>
<l>Tien ocht xij dorpen te verliesen,</l>
<l>Dan van den Bossche die goede stat;</l>
<l>Want men claerlijc seide dat</l>
<l n="6,9895"> Dat die hertoghe, aldus vermogen,</l>
<l>Op goeden troest was uutghetogen,</l>
<l>Die hem toe was gheseit,</l>
<l>Den Bossche te crigen in sijn beleit.</l>
<l>Dus toegh die vorseide hertoghe</l>
<l n="6,9900"> Met sinen bisscoppen, met moede hoghe,</l>
<l>Tusscen Engelen, als die fiere,</l>
<l>Ende den Bossche, doer een riviere,</l>
<l>Die Duetere, daer te dien tiden</l>
<l><pb n="341"/>Tsamen iiij perde cume mochten liden.</l>
<l n="6,9905"> Hier hadde mennen wel weder staen,</l>
<l>En hadde de sorghe van den Bossche ghedaen.</l>
<l>Dus toegh die hertoghe, met sier sorten,</l>
<l>Verbi den Bossche, daer buten der porten</l>
<l>Een bollewerc opgheslagen was,</l>
<l n="6,9910"> Ende wel verwaert, sijt seker das,</l>
<l>Van manne van wapenen, tien tiden,</l>
<l>Doen die hoep daer bi soude liden,</l>
<l>Soe quam een ridder uut gheslagen,</l>
<l>Ende meer andre, daer si saghen</l>
<l n="6,9915"> Een wintmolen, die si met viere</l>
<l>Meinden te verbranden schiere;</l>
<l>Maer die lagen opt bollewerc</l>
<l>Daden die were alsoe sterc,</l>
<l>Dat dien wintmolen voerscreven</l>
<l n="6,9920"> Ongheschent es staende bleven,</l>
<l>Ende die ridder bleef aldaer</l>
<l>Doot gheschoten, dat es waer.</l>
<l>Dus toegh die hertoge te hant</l>
<l>Verbi den Bossce, ende heeft verbrant</l>
<l n="6,9925"> Een ander wintmolen, die onbehoedt</l>
<l>Buten een der ander porten stoet.</l>
<l>Dit was al de scadelijchede</l>
<l>Die hi voer den Bossche dede,</l>
<l>Ende toegh soe vort, eenpaerlijc,</l>
<l n="6,9930"> Des selfs avonts tot Oesterwijc.</l>
<l>Des anderdaegs meinde hi ghehadt</l>
<l>Hebben van Eindoven die stat.</l>
<l>Dit vernamen, sonder verdragen,</l>
<l>Die heeren die ten Bossce lagen,</l>
<l n="6,9935"> Ende schicten des nachts, sonder verbeyen,</l>
<l><pb n="342"/>Den graven van Meghen met iij<hi rend='sup'>c</hi> glayen,</l>
<l>Binen Eindoven, sonder sparen,</l>
<l>Om die stat te verwaren.</l>
<l>Des anderen daeghs, doen die hertoge quam</l>
<l n="6,9940"> Voer Eindoven, die stat hi vernam</l>
<l>Van volcke van wapenen wel verwaert.</l>
<l>Soe es hi ghetogen achterwaert,</l>
<l>Sonder der stat te doen aldare</l>
<l>Schade, die weerde van enen hare.</l>
</div>
<div type="chapter"><head type="chapter">HOE VROU JOHANNE DEN HERTOGE VAN GELRE STRIJT ONTBOOT, ENDE HOE HI WEDEROM TRAC. XC.</head>
<l n="6,9945"> Dese niemare quam te hant</l>
<l>Der hertoginnen van Brabant,</l>
<l>Dat hertoghe Willem, dus vermogen,</l>
<l>Met heercracht in Brabant was ghetogen.</l>
<l>Daerom heeft si, in corten stonden,</l>
<l n="6,9950"> Haer brieve ende heraude ghesonden</l>
<l>Aen den hertoghe van Gelre te hant,</l>
<l>Dat hi den ermen lieden op tplat lant</l>
<l>Gheen scade en dade nocht verdriet;</l>
<l>Maer dat hi toghe over die vliet</l>
<l n="6,9955"> Van der Mase, sonder beiden,</l>
<l>In sinen lande ende haers daer beidde,</l>
<l>Ende binnen v dagen, dats corten tijt,</l>
<l>Soude si hem daer leveren strijt;</l>
<l>Ocht dat hi bleve, als heere vaillant,</l>
<l n="6,9960"> Binnen haren palen van Brabant,</l>
<l><pb n="343"/>Si soude hem op den derden dach</l>
<l>Strijt leveren, sonder verdrach;</l>
<l>Ende op dat hi niet en sochte</l>
<l>Ocsuin, daer met dat hi mochte</l>
<l n="6,9965"> Achterwert trecken uut haren lande,</l>
<l>Mids faulte van enegher provande,</l>
<l>Presentherde si hem boude,</l>
<l>Die drie dage dat hi haers wachten soude,</l>
<l>Elex daegs te leveren, daer ter stede,</l>
<l n="6,9970"> Hondert voeder wijns ende oec mede</l>
<l>Drie hondert ossen al te hande,</l>
<l>Broot, ende alder hande provande</l>
<l>Na ghelande ghelijc, verstaet thediet,</l>
<l>Sonder daer af te gheven iet.</l>
<l n="6,9975"> Want vrou Johanne wel wiste claer,</l>
<l>Dat die hertoghe van Gelre waer</l>
<l>Grootmoedich ende hoverdich seere,</l>
<l>Soe meinde si dat hi, in geenen keere,</l>
<l>Dat laten en soude, noch van daer scheiden</l>
<l n="6,9980"> Hi en soude dien dach van striden verbeiden.</l>
<l>Daerom vergaderde vrou Johanne</l>
<l>Haer volc, haer stede, haer goede manne,</l>
<l>Rechtevort, sonder verdrach,</l>
<l>Om, op den vorseiden derden dach,</l>
<l n="6,9985"> Te volcomen dat si den hertoghe</l>
<l>Ontboden hadde, met moede hoeghe.</l>
<l>Die hertoghe Willem die sach an</l>
<l>Dat tsertogen Bossche met menegen man</l>
<l>Van wapenen, ende met groten heeren,</l>
<l n="6,9990"> Ende Eindoven beide, beset weren,</l>
<l>Want hi oec claerlijc vernam</l>
<l>Dat een groot mechtich hoep uut quam,</l>
<l><pb n="344"/>Soe beduchte hi hem der onvramen;</l>
<l>Als die twee hope te gader quamen,</l>
<l n="6,9995"> Ende sine dan, onder hen allen,</l>
<l>Binnen Brabant mochten bevallen,</l>
<l>Datten sijn bisscoppe soe haestlijc niet</l>
<l>Uut sechenen en souden; daerom soe schiet</l>
<l>Hi sinen hoep al onghespaert,</l>
<l n="6,10000"> Ende trac te Gelderlant waert.</l>
</div>
<div type="chapter"><head type="chapter">VAN DEN BISSCOPPEN EEN CORT CAPITTEL. XCI.</head>
<l>O ghi heeren der geestelijchede,</l>
<l>Colen, Monstre, Utrecht mede,</l>
<l>Osenbrugge ende Padeborren!</l>
<l>Hoe seldi voer Gode liden dorren</l>
<l n="6,10005"> Ende ghi bisscope sijt ende prelaten</l>
<l>Der heileger kerken? bi wat maten</l>
<l>Ocht wat mocht u daer toe berueren,</l>
<l>Dat ghi een orloghe ghinct vueren</l>
<l>Op een weduwe, ende in haer lant</l>
<l n="6,10010"> Roef stichtet ende brant?</l>
<l>Was si noit, teneghen tien,</l>
<l>Gheordeelt van heresien,</l>
<l>Ocht van ongelove teneghen stonden</l>
<l>Van der heileger kerken vonden?</l>
<l n="6,10015"> Neen. Des ghevic ghetughenesse:</l>
<l>Si was een kerstelike princesse.</l>
<l><pb n="345"/>Ocht heeft si, weder ochte vort,</l>
<l>De rechten uwer kerken ghestoert?</l>
<l>Neen; want si, des sijts ghewes,</l>
<l n="6,10020"> Onder uwer gheen gheseten en es.</l>
<l>Ocht hebdi, ghi heeren, teneger stat</l>
<l>Gheschille met haer uutstaende ghehadt,</l>
<l>Daer in si u heeft voreghegaen</l>
<l>Rechts of bescheits, doet mi verstaen?</l>
<l n="6,10025"> Neen si niet, met waerder sprake.</l>
<l>Welc soe mach dan sijn die sake?</l>
<l>Om dat si over die ondersaten</l>
<l>Des hertogen van Gelre heeft ghelaten</l>
<l>Recht ende vonnesse gheschien,</l>
<l n="6,10030"> In harer stat, eest mids dien</l>
<l>Dat ghi u dus op haer ginght sterken?</l>
<l>O ghi heeren der heiliger kerken!</l>
<l>Ghi sijt met swaren eeden verbonden</l>
<l>Justicie te sterkenen tallen stonden,</l>
<l n="6,10035"> Ende te verantwerden weduwen, weesen,</l>
<l>Daer ghise wist bevaen met vreesen.</l>
<l>Nu sidi op een weduwe comen,</l>
<l>Ende hebbet dorloge aen ghenomen</l>
<l>Om der justicien wille, dats waer,</l>
<l n="6,10040"> Die uwer kerken, verre noch naer,</l>
<l>Nergherincs niet aen en ghinc,</l>
<l>Ende sijt worden huerlinc</l>
<l>Tot rove, dootslage ende tot brande,</l>
<l>Sonder redene enegerhande,</l>
<l n="6,10045"> Jeghen allen rechten mede,</l>
<l>Ende jeghen uus selfs eede,</l>
<l>Jegen u professie, voer waer gheseit,</l>
<l>In groter schemten der geestelicheit.</l>
<l>Daerom die Paus, ons heilege vader,</l>
<l n="6,10050"> <pb n="346"/> Elc van u ende al tegader,</l>
<l>Recht doende, soude mogen, sonder letten,</l>
<l>Van uwer heerlicheit ontsetten,</l>
<l>Op dat hi des vervolget ware</l>
<l>Van iemende die daer nut toe ware.</l>
</div>
<div type="chapter"><head type="chapter">HOE DIE BRABANTRE TROCKEN INT LANT VAN GULICK. XCII.</head>
<l n="6,10055"> Als die stede comen waren</l>
<l>Van Brabant, hoerdic verclaren,</l>
<l>Te Herentals, ende daer omtrent,</l>
<l>Om vort te trecken met ghenent,</l>
<l>Om den hertoghe van Gelderlant</l>
<l n="6,10060"> Strijt te leveren, doen quam te hant</l>
<l>Int Brabantsche here die niemare</l>
<l>Dat hi omghetogen ware</l>
<l>Thuiswaert, ende niet en woude</l>
<l>Striden. Doen wert, alsoe houde,</l>
<l n="6,10065"> Overdraghen dat men te recht</l>
<l>Toghe over de Mase te Tricht,</l>
<l>Ende alsoe vort, sonder ophouden,</l>
<l>Int lant van Gulick, daer si wouden</l>
<l>Meer scaden doen, wilt mi verstaen,</l>
<l n="6,10070"> Dan in Brabant en was ghedaen.</l>
<l>Dus sijn die Brabantre vermogen</l>
<l>Rechtvort binnen Tricht ghetogen.</l>
<l>Die heeren, die edle al te samen</l>
<l>Alle binnen Tricht quamen,</l>
<l n="6,10075"> Bi den steden, si u verclaert,</l>
<l>Die den Bossche hadden verwaert,</l>
<l><pb n="347"/>Ende trocken tsamen, sonder verlingen,</l>
<l>Over die Mase te Vleytinghen,</l>
<l>Ende vrou Johanne, dats waerhede,</l>
<l n="6,10080"> Bleef liggende te Tricht in tstede.</l>
<l>Den ierste nacht, verstaet die dingen,</l>
<l>Soe bleef theer te Vleytingen:</l>
<l>Daer ordenerden si, sonder verhouden,</l>
<l>Hoe dat si vort trecken souden;</l>
<l n="6,10085"> Des anderen daegs, si u bekant,</l>
<l>Soe toegh theer in Gulickerlant,</l>
<l>Ende verbranden, in corten stonden,</l>
<l>Alle die dorpe die si vonden</l>
<l>In haren weghe, sijt seker das,</l>
<l n="6,10090"> Tot Audenhoven toe, dwelc was</l>
<l>Wel ghesterct ende vast begraven.</l>
<l>Doen theer daer voren quam ghedraven</l>
<l>Wonnen sijt, met crachte schiere,</l>
<l>Ende verbrandent metten viere;</l>
<l n="6,10095"> Maer meest haer goet, doer den ducht,</l>
<l>Hadden si op die kerke ghevlucht,</l>
<l>Die op dinde van der vesten stoet,</l>
<l>Buten den husen, des sijt vroet;</l>
<l>Ende om dat someghe knechte, te waren,</l>
<l n="6,10100"> Op die kerke ghelopen waren,</l>
<l>Ende lieten aen haer hant hanghen.</l>
<l>Des si daer vonden, si worden ghevangen,</l>
<l>Entie capiteine, dats waer,</l>
<l>Dedense aen bomen hangen daer,</l>
<l n="6,10105"> Om dat si onder hen niet en wouden</l>
<l>Eneghe kercrovers onthouden.</l>
<l>Doen Audenhoven was verbrant,</l>
<l><pb n="348"/>Keerde theer omme te hant</l>
<l>Te Brabant waert, met snellen keere.</l>
<l n="6,10110"> Die winter naecte; het reghende seere</l>
<l>Al meest den tijt, hoerdic verclaren,</l>
<l>Dat si int lant van Gulick waren.</l>
<l>Dus toghen si omme, al te samen,</l>
<l>Eenen anderen wech dan si quamen,</l>
<l n="6,10115"> Ter sonnenwert op. Al dat si vonden</l>
<l>Verbranden si in corten stonden.</l>
<l>Dus keerden si ende haer conroot</l>
<l>Te Tricht inne, sonder stoot,</l>
<l>Ende hadden scaden meer ghedaen</l>
<l n="6,10120"> Twintich werven, wilt verstaen,</l>
<l>In den lande van Gulicke, si u bekant,</l>
<l>Dan die hertoghe van Gehe in Brabant.</l>
<l>Nochtan overdroegen si daer,</l>
<l>Dat si weder in tnaeste jaer</l>
<l n="6,10125"> Trecken souden in Gelderlant,</l>
<l>Als den somer quame op hant,</l>
<l>Soe mochten si bat dueren daer.</l>
<l>Dit ghesciede in Ons Heeren jaer</l>
<l>Als XIII<hi rend='sup'>c</hi> stont gheschreven,</l>
<l n="6,10130"> Ende XCVII daer neven,</l>
<l>In september, si u bekant.</l>
<l>Ende die stede van Brabant</l>
<l>Waren uut, dan nes gheen saghe,</l>
<l>Omtrent xxj daghe;</l>
<l n="6,10135"> Maer int lant van Gulick, verstaet tbediet,</l>
<l>En duerden si boven x dage niet.</l>
</div>
<div type="chapter"><head type="chapter"><pb n="349"/> HOE DE VERBONDEN VERNUWET WAREN TUSSCHEN DLANT VAN BRABANT, LUDECKE ENDE VAN LOEN. XCIII.</head>
<l>Als theer van Brabant thuus was comen,</l>
<l>In der meiningen, hebbic vernomen,</l>
<l>Dat si ten naesten termine</l>
<l n="6,10140"> Den hertoge van Gelre entie sine</l>
<l>Besueken souden, doe ic u cont,</l>
<l>Soe eest waer dat tier tijt stont</l>
<l>Een groot ghewranc tusschen dlant</l>
<l>Van Loen ende van Brabant,</l>
<l n="6,10145"> Mids dat die stede, hoert mi verclaren,</l>
<l>Des lants van Loen vele sculdich waren</l>
<l>Lijfpensien, doe ic u bekant,</l>
<l>Den inghesetenen van Brabant,</l>
<l>Die si niet wel betalen en conden;</l>
<l n="6,10150"> Ende waer die pensinarise vonden</l>
<l>Enege porteren, met corten worden,</l>
<l>Die den lande van Loen toehoerden,</l>
<l>Die soe dadensi tallen inden</l>
<l>Rasteren, daer sise conden vinden,</l>
<l n="6,10155"> Soe dat die van Loen, sijts vroet,</l>
<l>Haer lijf, noch daer toe haer goet,</l>
<l>Uut haren palen, te gheenre siden,</l>
<l>Ghegaen en conden noch gheriden,</l>
<l>Die pensenarise van Brabant</l>
<l n="6,10160"> En rasterdense al te hant.</l>
<l>Eneghe bedachten wel, voerwaer,</l>
<l>Soude men int naeste jaer</l>
<l><pb n="350"/>Weder trecken in Gulkerlant,</l>
<l>Over Mase, dat een bestant</l>
<l n="6,10165"> Goet ware, oft af gheleit</l>
<l>Tgheschille van der saken vorseit,</l>
<l>Ende en waer dien twist niet benomen,</l>
<l>Daer mocht wel hinder groot af comen;</l>
<l>Want die van Loen op mochten houden</l>
<l n="6,10170"> Die provanscien, die volgen souden</l>
<l>Den heeren van Brabant, wilt verstaen,</l>
<l>Alsoe si somtijts hadden ghedaen,</l>
<l>Dat cort onvergouden es bleven,</l>
<l>Soet vore, daert hoerde, es bescreven.</l>
<l n="6,10175"> Om te behueden dese ondaet,</l>
<l>Soe wort ghemaect een tractaet,</l>
<l>Tusscen die pensenarise vorscreven,</l>
<l>Hoe mense vort ane soude geven</l>
<l>Ende betalen, si u bekent,</l>
<l n="6,10180"> Sonder riguer ocht rastement.</l>
<l>In dat tractaet, ter selver stont,</l>
<l>Soe wort vernuwet alsulc verbont</l>
<l>Als tusscen de lande, in voertiden,</l>
<l>Van Brabant, ter eenre siden,</l>
<l n="6,10185"> Ende van Ludeke, wilt mi horen,</l>
<l>Ende van Loen plach tsine te voren,</l>
<l>In sulker vuegen, wet voerwaer,</l>
<l>Als die copie volght hier naer,</l>
<l>Alsoe dat tractaet gheschiet,</l>
<l n="6,10190"> Van worde te worde, ende anders niet.</l>
</div>
<div type="chapter"><head type="chapter"><pb n="351"/> DE COPIE VAN DEN VERBONDE TUSSCEN BRABANT ENDE LUDEKE. XCIV.</head>
<l>Johanne, bi der gracien Ons Heeren,</l>
<l>Hertoginne, Gode ter eeren,</l>
<l>Van Lutzenborch ende van Lothrike,</l>
<l>Van Brabant, van Limborch desghelike,</l>
<l n="6,10195"> Mercgrevinne des heilegen rijcs.</l>
<l>Wi, meesters, ende scepenen desghelijcs,</l>
<l>Rade ende universiteit der stede</l>
<l>Van Loven, Bruessel, ende Bossche mede,</l>
<l>Thienen, Leeuwe, Nivele, daer na</l>
<l n="6,10200"> Liere, Herenthals, Diest, Breda</l>
<l>Ende Berghen op den Zoem,</l>
<l>Voer ons, ende dandre, nemt goem,</l>
<l>Steden van Brabant, ter eender side,</l>
<l>Ende wi, meesters ter ander side,</l>
<l n="6,10205"> Ghesworne, gouverneurs, raet, universiteit</l>
<l>Van Ludeke der goeder citeit,</l>
<l>Van Huy, van Tongren, elc mercke,</l>
<l>Sentruiden, Loen, Hasselt, Hercke,</l>
<l>Blyse ende Eyke mede,</l>
<l n="6,10210"> Voer ons ende dander goede stede</l>
<l>Des bisdoms van Ludeck gemeinlijc,</l>
<l>Ende sgraefscaps van Loen desgelijc,</l>
<l>Ter ander siden, dat verstaet;</l>
<l>Wi, meesters, gouverneurs, gesworen raet</l>
<l n="6,10215"> Van Tricht ende universiteit,</l>
<l>Toebehorende der heerlijcheit</l>
<l>Van onser gheduchter vrouwen rijc,</l>
<l><pb n="352"/>Ende slants van Ludeck, desgelijc,</l>
<l>Gheheellijc van beiden siden,</l>
<l n="6,10220"> Doen te weten, te desen tiden,</l>
<l>Allen den ghenen die desen</l>
<l>Jeghewordeghe lettren selen lesen,</l>
<l>Hoe seker verbonde ende vast bestant</l>
<l>Tusschen wilen hertoge Janne van Brabant,</l>
<l n="6,10225"> Vader van ons hertoghinne,</l>
<l>Wiens siele dat God bekinne,</l>
<l>Ende den goeden steden vorseit,</l>
<l>Beide der lande met enicheit </l>
<l>Ghemaect, besegelt sijn, over lanc,</l>
<l n="6,10230"> Ewelijc te dueren, sonder verganc,</l>
<l>Soe claerlijc in de lettren, sijts ghewes,</l>
<l>Daer op ghemaect, begrepen es,</l>
<l>Welcke verbonde, voer waer gheseit,</l>
<l>Bi onscalcker versuementheit</l>
<l n="6,10235"> Niet en hebben gheusert ghewesen,</l>
<l>Ende gheen versuec of clein van desen</l>
<l>Van enegher siden, wilt verstaen,</l>
<l>Tot hier toe en heeft gheweest gedaen,</l>
<l>Om dat wi bevoelen dat eenicheit</l>
<l n="6,10240"> Ende acort der lande vorseit</l>
<l>Van Brabant, van Ludecke, ende van Loen</l>
<l>Seer profitelijc waer ende scoen,</l>
<l>Te vueden ende tonderhouden mede</l>
<l>Comenscap, ende orborlichede</l>
<l n="6,10245"> Der vorseide lande, met minlicheit,</l>
<l>Wi hebben die verbonde vorseit</l>
<l>Gheexamineert ende oversien,</l>
<l>Ende avijs ghehadt van dien</l>
<l><pb n="353"/>Met riper deliberatien vri,</l>
<l n="6,10250"> Ende noch soe bliven wi</l>
<l>Bi den selven verbonden eenpaerlijc,</l>
<l>Duerende voert aen eewelijc,</l>
<l>Voer ons, ons oer, in der manier</l>
<l>Als navolgende staet bescreven hier;</l>
<l n="6,10255"> Dats te wetene, van nu vort aen,</l>
<l>Tegen alle die op mochten staen</l>
<l>Met bannieren ontploken, of met pingnoene,</l>
<l>Den lande van Brabant scade te doene,</l>
<l>Den goeden steden, ende gemein lant</l>
<l n="6,10260"> Des bisdoms van Ludick, si u bekant,</l>
<l>Des graefscaps van Loen, wilt weten,</l>
<l>Die aldernaeste daer gheseten,</l>
<l>Daer men die scade wilde beginnen,</l>
<l>Sal derwert trecken, ende oprinnen,</l>
<l n="6,10265"> Entie vianden wederstaen te hant,</l>
<l>Bescudden ende stercken Brabant,</l>
<l>Ende desghelijc oec mede</l>
<l>Tplat lant ende die goede stede</l>
<l>Des bisdoms van Ludeke derghelijc,</l>
<l n="6,10270"> Tegen enen yegelijc,</l>
<l>Die enich der lande vorscreven hier</l>
<l>Oploep dade eneghertier.</l>
<l>Die naestghesetene, altijt vort aen,</l>
<l>Sal pinen die viande te wederstaen,</l>
<l n="6,10275"> Ende ocht die sake vorder were</l>
<l>Versocht, dat met ghebannen here</l>
<l>Die goede stede van Brabant,</l>
<l>Uut togen, soe selen te hant</l>
<l>Die stede van Ludeke, sonder vertrecken,</l>
<l n="6,10280"> Ghehouden sijn met uut te trecken</l>
<l>Tegen yegeliken boude</l>
<l><pb n="354"/>Die tdlant van Brabant schadegen woude,</l>
<l>Binnen viij dagen, sonder sparen,</l>
<l>Na dat sijs versocht waren;</l>
<l n="6,10285"> Ende al met deser selver voeghe,</l>
<l>Ocht iement schade ocht hinder droege</l>
<l>Den bisdom van Ludeke, ocht eneger stede,</l>
<l>Des graefscaeps van Loen mede,</l>
<l>Selen die steden van Brabant</l>
<l n="6,10290"> Met hen uuttrecken te hant.</l>
<l>Item, dat die goede stede vorseit</l>
<l>Des bisdoms ende der graeflijcheit</l>
<l>Van Loen in engheenre maten</l>
<l>Eneghen viande in selen laten,</l>
<l n="6,10295"> Die schadegen wilden den lande</l>
<l>Van Brabant, eneghe provande</l>
<l>Ocht ander goede enegertiere</l>
<l>Laten ghebruken, in gheer manieren,</l>
<l>Copen noch vercopen mede,</l>
<l n="6,10300"> Ende desghelijc die goede stede</l>
<l>Van Brabant en selen emmer niet</l>
<l>Des oec ghedoegen, wats gheschiet,</l>
<l>Dat men enegen vianden sal</l>
<l>Laten ghebruken, groot of smal,</l>
<l n="6,10305"> Die den lande van Ludicke waer contrare,</l>
<l>Ocht van Loen eneghe ware,</l>
<l>Om ghelt, om have noch om miede.</l>
<l>Item, dat alle coepliede,</l>
<l>Van beide den landen, wie si weren,</l>
<l n="6,10310"> Sekerlec selen gaen ende keeren,</l>
<l>Deen onder dander, met vreden,</l>
<l>Ende haer comescap besteden</l>
<l>Over de Mase, ende op desside,</l>
<l>Van nu vort ane, tallen tide;</l>
<l n="6,10315"> <pb n="355"/> Ende alsulken recht, si u bekant,</l>
<l>Als die coepliede van Brabant</l>
<l>Int bisdom van Ludick, sonder helen,</l>
<l>Ende int lant van Loen betalen selen,</l>
<l>Selen die coepliede, sonder verhalen,</l>
<l n="6,10320"> Van Ludicke in Brabant oec betalen,</l>
<l>Behouden altijt, nu ende echt,</l>
<l>Van beide den landen der heeren recht.</l>
<l>Item, sulken recht ende dienstlijchede</l>
<l>Alst lant van Ludicke ende van Loen mede</l>
<l n="6,10325"> Sculdich sijn te doene te hant</l>
<l>Den goeden steden van Brabant,</l>
<l>Soe sijn wi schuldich troulijc,</l>
<l>Wi hertoginne, ende desgelijc</l>
<l>Die goede stede sunderlinge</l>
<l n="6,10330"> Van Brabant, ende ons nacomelinge</l>
<l>Te doene, met ghetrouwicheden,</l>
<l>Der stat van Ludicke, den anderen steden</l>
<l>Des lants van Ludick, der graeflicheit</l>
<l>Des lants van Loen, sonder listicheit.</l>
<l n="6,10335"> Ende ocht, in toecomenden tiden,</l>
<l>Gheschil opstonde in eneger siden,</l>
<l>Der lande vorseit of enich der lede</l>
<l>Van eneger der goeder stede,</l>
<l>Soe eest ons mein, van ons allen vorseit,</l>
<l n="6,10340"> Op dat tgheschille worde afgheleit,</l>
<l>Dat binnen viij dagen saen,</l>
<l>Na dat tversuec ware ghedaen,</l>
<l>Ghecoren worden iiij persone,</l>
<l>Van elcker siden, ende die ghone</l>
<l n="6,10345"> Werdich wesende te richt,</l>
<l>Binnen viij dagen binnen Tricht</l>
<l><pb n="356"/>Trecken selen, sonder beiden,</l>
<l>Ende nemmermeer van daer scheiden,</l>
<l>Bi harer sekerheit, sine hebben besocht,</l>
<l n="6,10350"> De waerheit, ende tacorde brocht</l>
<l>Die dissencie, daer ghi mi af hoert schriven,</l>
<l>Op dat tverbont mach eewich bliven;</l>
<l>Altijt behouden die hoecheiden,</l>
<l>Juridixcien ende heerlicheiden</l>
<l n="6,10355"> Van ons hertoginne, wilt mercken,</l>
<l>Des bisscops ende der heiliger kercken.</l>
<l>Ende bi alsoe dat dit accort</l>
<l>Ende tvorscreven verbont ghehouden wort</l>
<l>Van pointe te pointe, sonder breken,</l>
<l n="6,10360"> Sonder daer jegen iet te steken,</l>
<l>Soe eest dat wi ons obligeren,</l>
<l>Deen metten anderen, met begheeren,</l>
<l>Op hondert dusent ouder schilde,</l>
<l>Ocht yement ware die breken wilde</l>
<l n="6,10365"> Tverbont, alsoet es voerscreven,</l>
<l>Dat hi den ghenen sal moeten geven</l>
<l>De helicht van der sommen voerseit,</l>
<l>Ende dander des heeren heerlicheit,</l>
<l>Die bi den verbonden bleven,</l>
<l n="6,10370"> Al ergelist uut ghescreven.</l>
<l>In orconde der waerheit</l>
<l>Wi, hertoginne voerseit,</l>
<l>Ende wi steden voerghenant</l>
<l>Van Ludeke ende van Brabant,</l>
<l n="6,10375"> Alsoe si hier voren staen bescreven,</l>
<l>Hebben consent hier toe ghegeven,</l>
<l>Ende ons zegele met lieve</l>
<l>Uuthangende ghedruct aen dese brieven,</l>
<l><pb n="357"/>Ghemaect, bezegelt ende ghegeven</l>
<l n="6,10380"> In tstat van Diest, als stont ghescreven</l>
<l>Dusent CCC, dat es waer,</l>
<l>Ende tachtentich ende achtien jaer,</l>
<l>Na costume, verstaet den sin,</l>
<l>Des hofs van Ludeke, maer een jaer min</l>
<l n="6,10385"> Soe screef men ghewarichlijc</l>
<l>Int bisdom van Camerijc,</l>
<l>Om dat ghesciede, sijts ghewesse,</l>
<l>Tusscen Paesschen ende Kerstmesse,</l>
<l>In sprokille den vj<hi rend='sup'>e</hi><hi rend='sup'>n</hi> dach,</l>
<l n="6,10390"> Int jaer voerscreven, doe ic ghewach.</l>
</div>
<div type="chapter"><head type="chapter">HOE MEN WEDER TEN NAESTEN JAERE IN GULKERLANT TRAC. XCV.</head>
<l>Uut crachte deser verenicheden</l>
<l>Waest dlant van Ludeke, entie steden,</l>
<l>Des lants van Loen die goeden mannen,</l>
<l>Sculdich te dienen vrou Johannen</l>
<l n="6,10395"> Ende haren lande desghelijc,</l>
<l>Jeghen enen yegelijc</l>
<l>Alsoe si daden, cort daer naer;</l>
<l>Want int vorscreven Ons Heeren jaer</l>
<l>XIII<hi rend='sup'>c</hi> negentich ende achte</l>
<l n="6,10400"> Trac theer van Brabant uut met machte,</l>
<l>Den xvj<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach in junio,</l>
<l>Want overdragen was alsoe,</l>
<l><pb n="358"/>Soe u hier voren roert tgedicht,</l>
<l>Tot op de Deekere buten Tricht:</l>
<l n="6,10405"> Daer beiddemen, hebbic vernomen,</l>
<l>Tot dat die hoep aen was comen</l>
<l>Van Brabant, ende daer na, te richt,</l>
<l>Togen si doer de stat van Tricht,</l>
<l>Daerse vrou Johanne minnentlijc</l>
<l n="6,10410"> Gode beval van hemelrijc.</l>
<l>Dus toghen si, verstaet die dingen,</l>
<l>Buten Tricht tot Vleytingen;</l>
<l>Daer sloegen si neder te samen,</l>
<l>Tot die van Ludeke aenquamen,</l>
<l n="6,10415"> Ende die van Loen, hoert mijn verclaren.</l>
<l>Doen beide die hope vergadert waren,</l>
<l>Waest die scoenste hoep, doe ic ghewach,</l>
<l>Die men in hondert jaren sach</l>
<l>Hier omtrent, tot eneger steden;</l>
<l n="6,10420"> Want uut Brabant, met waerheden,</l>
<l>Was ghetogen die vijfste man:</l>
<l>Si hadden wel in haer ghespan</l>
<l>XL dusent manne, seide men voerwaer.</l>
<l>Capiteine daer af waren daer</l>
<l n="6,10425"> Her Thomaes van Diest, een mechtich heere,</l>
<l>Ende Reinout van Scoenvorst heere.</l>
<l>Hertoghe Philips, dat was waer,</l>
<l>Van Bourgognen hadde daer</l>
<l>Sijnre moijen te dienst gesonden</l>
<l n="6,10430"> Grave Waelraven, te dien stonden,</l>
<l>Van Saint-Pol, met willeger lost,</l>
<l>Met iij<hi rend='sup'>c</hi> glayen op sinen cost,</l>
<l><pb n="359"/>Heerlijc ghetout, als daer toe hoert,</l>
<l>Die metten Brabantren togen vort.</l>
<l n="6,10435"> Den hoep van Ludeke, wats ghesciet,</l>
<l>Was luttel mindre, of niet;</l>
<l>Maer die Brabantre, voerwaer,</l>
<l>Waren bat gewapent daer.</l>
<l>Met dien van Ludeken quam vermogen</l>
<l n="6,10440"> Hertoge Jan van Beyeren ghetogen,</l>
<l>Als haer voeght ende haer heere.</l>
<l>Her Heinric van Perweis, die seere</l>
<l>Vroem was, des sijt chertein,</l>
<l>Ende een groot capitein,</l>
<l n="6,10445"> Ende noch meer ander heeren</l>
<l>Mettien van Ludicke comen weren.</l>
<l>Nu hebben hen met wijsheiden</l>
<l>Die twee hope van een gesceiden,</l>
<l>Om dat si te bat, waer sise sochten,</l>
<l n="6,10450"> Voederinghe crigen mochten.</l>
<l>Theer van Ludeke toegh te hant</l>
<l>Een strate inne in Gulickerlant,</l>
<l>Ende verbranden, in corten stonden,</l>
<l>Al dat si in haren wech vonden.</l>
<l n="6,10455"> Die brabantsche hoep, seere vermogen,</l>
<l>Es eenen anderen wech ghetogen,</l>
<l>Al tot voer der Nuwer Stat,</l>
<l>Die sterc ghenoech was, ende besat</l>
<l>Van goeden mannen, dat es claer,</l>
<l n="6,10460"> Van wapenen. Men seide dat daer</l>
<l>Die hertoghe van Gelre binnen was;</l>
<l>Nochtan en dorsten si, mids das,</l>
<l>Hen daer binnen niet ontdragen,</l>
<l><pb n="360"/>Doen si die macht van Brabant sagen,</l>
<l n="6,10465"> Si en togen uut, sonder cesseeren,</l>
<l>Eer theer wel conde ghelogeren,</l>
<l>Ende staken selve, met hueren handen,</l>
<l>Die stat aen, ende lietense branden,</l>
<l>Om dat haer viande daer gheenrehande</l>
<l n="6,10470"> Goet vinden en souden, noch provande.</l>
<l>Doen die Brabantre dat vernamen</l>
<l>In de stat si rechtvort quamen.</l>
</div>
<div type="chapter"><head type="chapter">VAN EENRE NUWER DINC, DIE BINNEN DIER TIJT TE BRUESSEL GHESCIEDE. XCVI.</head>
<l>Doen si uut togen, dat es u cont,</l>
<l>Dat was voer Sent Jans avont,</l>
<l n="6,10475"> Ende daer ware, onghelogen,</l>
<l>III scepenen niet uut ghetogen,</l>
<l>Ende op Sent Jans avont</l>
<l>Sant vrou Johanne terstont,</l>
<l>Alsoe dat ghewoenlijc es,</l>
<l n="6,10480"> Met haren amman, sijts ghewes,</l>
<l>Seven nieu scepenen, ende van dien</l>
<l>Mocht men de sesse int theer sien;</l>
<l>Die sevenste, die die joncste was,</l>
<l>Eedde damman, sijt seker das.</l>
<l n="6,10485"> Ende dus die joncste scepen reet,</l>
<l>Doen hi ghedaen hadde sinen eet,</l>
<l>In theer, tot voer der Nuwer Stat:</l>
<l>Daer eedde die joncste, verstaet dat,</l>
<l>Scepene sijn ander ses ghesellen,</l>
<l n="6,10490"> <pb n="361"/> Dies men noit eer en hoerde tellen.</l>
<l>Doen wert verandert, si u bekant,</l>
<l>Die lage van den scepenen te hant;</l>
<l>Want iiij nuwe scepenen, sonder waen,</l>
<l>Namen tregement doen aen,</l>
<l n="6,10495"> Metten capiteinen vermogen;</l>
<l>Die ander drie sijn thuus ghetogen,</l>
<l>Ende regerden die stat vort aen,</l>
<l>Die sonder wet hadde ghestaen,</l>
<l>Ocht sonder enich regement,</l>
<l n="6,10500"> Van Sent Jans avonde oit sent</l>
<l>Tot harer comst, in weet hoe veel dagen,</l>
<l>Dan dat die rentmeesters toe sagen.</l>
<l>HOE DIE HOEP VAN BRABANT ENDE VAN LUDEKE VERGADERDEN VOER DER NUWE STAT.</l>
<l>XCVII.</l>
<l>Nu sijn die hope, verstaet dat.</l>
<l>Vergadert voer der Nuwer Stat:</l>
<l n="6,10505"> Van daer trocken si, sonder verdragen,</l>
<l>Tot voer Ruermonde, dat si belagen.</l>
<l>Die van Ludeke bevielen met gheroere</l>
<l>Tusscen die Mase entie Roere,</l>
<l>Ende theer van Brabant, tien tide,</l>
<l n="6,10510"> Sloegen neder op dander side</l>
<l>Over de Roere, des seker sijt.</l>
<l>Doen dit gheduert hadde eenen tijt</l>
<l>Lieten die van Ludecke, ic seker ben,</l>
<l>Ende die van Loen met hen,</l>
<l n="6,10515"> <pb n="362"/> Tusscen den hertoge van Gelre, dats waer,</l>
<l>Ende hen enen peis maken daer,</l>
<l>Sonder weten der Brabantren van dien,</l>
<l>Ocht sonder hen des aen te sien.</l>
<l>Toten peise, die dus was overdregen,</l>
<l n="6,10520"> Was hertoge Jan seere geneghen</l>
<l>Van Beyeren, van Ludick elect,</l>
<l>Om dat hi gerne hadde vertrect,</l>
<l>Ende belet hadde, dats claer,</l>
<l>Dat hertoge Willem niet en waer</l>
<l n="6,10525"> Altemael verderflijc;</l>
<l>Want hi hadde te huwelijc</l>
<l>Sijnre suster, dat was waer.</l>
<l>Vele ander heeren waren daer,</l>
<l>Met hertoge Janne den elect,</l>
<l n="6,10530"> Die gerne hadden dat vertrect;</l>
<l>Want oneerlijc docht hen den peys,</l>
<l>Als die heere van Perweys,</l>
<l>Ende meer andre dient leet was</l>
<l>Dat die van Ludeke, sijt seker das,</l>
<l n="6,10535"> Dit aldus op hen selven daden,</l>
<l>Sonder metten Brabantren te raden;</l>
<l>Maer sine conden beletten niet;</l>
<l>Doch worde ghemaect, eer dat sciet,</l>
<l>Enen brief van bestande ter stede,</l>
<l n="6,10540"> Ende enen van der peise mede,</l>
<l>Daer men den heeren, hoert mi scriven,</l>
<l>Met cose gaf in den pays te bliven,</l>
<l>Ocht buten te bliven, dits waerheit.</l>
<l>Daer met docht den elect vorseit</l>
<l n="6,10545"> Dat hi hem jegen die heeren</l>
<l>Wel quijtte, die daer met hem weren,</l>
<l><pb n="363"/>Van den brieven die tenueren</l>
<l>Moeghdi hier na horen rueren,</l>
<l>Die substancie ende tclaer bescheet,</l>
<l n="6,10550"> Alsoet int walssche bescreven steet,</l>
<l>Ende uut der copien, dat ghijt wet,</l>
<l>Hebbict in dietsche te rime gheset,</l>
<l>Na mijn beste den rechten sin,</l>
<l>Dat die substancie hevet in,</l>
<l n="6,10555"> Ende beghint dus int walsche, hoerter na:</l>
<l><hi rend="italic">Nous Guilleaume de Juleirs, par le gr&#x00E2;ce de</hi> </l>
<l><hi rend="italic">Dieu, duc de Gelre et de Juleirs et conte de</hi> </l>
<l><hi rend="italic">Zuutphenne, et cetera</hi>.</l>
</div>
<div type="chapter"><head type="chapter">DE COPIE VAN DEN BESTANDE IN DIETSCHE, DIE DE HERTOGHE VAN GELRE BEZEGELDE. XCVIII.</head>
<l>Wi Willem van Gulick, bider gracien Ons Heeren</l>
<l>Hertoge van Gelre ende van Ludick met eeren,</l>
<l>Ende grave van Zuutphenne der ghelijc,</l>
<l n="6,10560"> Doen te weten enen yegelijc,</l>
<l>Met desen jegewordegen brieve,</l>
<l>Ende bekennen dat wi met lieve</l>
<l>Voer ons, ons lande, ende ons liede,</l>
<l>Onderseten ende meisniede,</l>
<l n="6,10565"> Ende voer onse hulperen,</l>
<l>Ende hulpers der hulperen,</l>
<l>Hebben gegeven ende geven</l>
<l>Bi desen presenten lettren vorscreven,</l>
<l>Den werdegen vader in Gode bekant</l>
<l n="6,10570"> Heer Jan van Beyeren, elect ghenant,</l>
<l><pb n="364"/>Sinen capittel, ende sijnre stede</l>
<l>Van Ludecke, ende sinen bisdom mede,</l>
<l>Sinen landen, lieden, onderseten,</l>
<l>Ende hulpers der hulperen, wilt weten,</l>
<l n="6,10575"> Die ons ontseit hebben ende ons lant</l>
<l>Ende sijn worden ons viant,</l>
<l>Omme die minne van hen, sijts vroet,</l>
<l>Een heel bestant, vast ende goet,</l>
<l>Beginnende op den dach van heden,</l>
<l n="6,10580"> Op date des briefs met enicheden,</l>
<l>Duerende sonder enich verganc,</l>
<l>Sonder ergenlist iij jaer lanc,</l>
<l>Met condicien, hoert mi vercleren,</l>
<l>Dat heer Heinric van Horne, sijn hulperen</l>
<l n="6,10585"> Heere van Perweys, verstaet den fijn,</l>
<l>Ende her Baudwijn van Mommaerdijn,</l>
<l>Her Jan, heer van Argentael,</l>
<l>Ende oec mede alsoe wael</l>
<l>Heer Willems sone van Horioen,</l>
<l n="6,10590"> Die ter minne van hem in dit doen,</l>
<l>Ende oec alle haer hulpheren,</l>
<l>Onse vianden worden weren,</l>
<l>Int bestant niet en willen wesen,</l>
<l>Soe en selen si hen na desen</l>
<l n="6,10595"> Niet behulpen mogen, si u bekant,</l>
<l>Tegen ons, ochte ons lant,</l>
<l>Ocht onse onderseten mede,</l>
<l>Uut riden, uut slote, noch uut stede</l>
<l>Des bisdoms van Ludeke, dats waer,</l>
<l n="6,10600"> Noch weder inne comen daer</l>
<l>Met volcke, provanchen, of ander goet,</l>
<l>Ons in contrarien, sijts vroet,</l>
<l><pb n="365"/>Ende of si hier jegen daden,</l>
<l>Ende si van ons worden verladen,</l>
<l n="6,10605"> Daer en sal hem delect, dat versint,</l>
<l>Noch dlant af onderwinden twint.</l>
<l>Vort es condicie, ocht die van Tricht</l>
<l>Ende die van Aken, ende Sintruden in deser plicht</l>
<l>Willen ghebruken, in dit bestant,</l>
<l n="6,10610"> Soe en selen si van Brabant</l>
<l>Die hertoginne, hoert mijn bedieden,</l>
<l>Dienst doen, noch behulp van lieden,</l>
<l>Noch provanche enegherhande;</l>
<l>Maer bliven si buten den bestande,</l>
<l n="6,10615"> Ende wi of die onse, mids dien,</l>
<l>Jegen hen iet lieten gheschien,</l>
<l>Dat en sal gheen contrarie dragen</l>
<l>Den bestande; vort es verdragen</l>
<l>Of enich onser onderseten,</l>
<l n="6,10620"> Ocht vrienden vortijts, wilt weten,</l>
<l>Viande hebben ghewesen</l>
<l>Des elects voerghelesen,</l>
<l>Sijns bisdoms, of sijnre lande,</l>
<l>Ende bliven die buten den bestande,</l>
<l n="6,10625"> Soe en selen si hen behulpen twint</l>
<l>Met onsen landen, dat versint,</l>
<l>Noch daer uut riden, noch inne,</l>
<l>Tegen den elect, in geenen sinne,</l>
<l>Tegen sijn lant of sijn liede:</l>
<l n="6,10630"> Ende, of eneghe dinc ghesciede</l>
<l>Op die ghene, tenegen inden,</l>
<l>Des en selen wi ons niet onderwinden.</l>
<l>Oec sijn condicien, dat die brieve,</l>
<l>Die gheordenert sijn met lieve</l>
<l n="6,10635"> <pb n="366"/> Van den peise, nu te hant,</l>
<l>Tusscen den elect ende sijn lant,</l>
<l>Sijn liede, ende sijn onderseten,</l>
<l>Ende ons, ons lande, wilt weten,</l>
<l>Ons hulperen in deser daet,</l>
<l n="6,10640"> Selen besegelt sijn, sonder verlaet,</l>
<l>Metter gheenre segle, verstaet den fijn,</l>
<l>Die in tzchele des peis begrepen sijn</l>
<l>Deen den anderen ghelevert, sonder verdrach,</l>
<l>Tusscen dit ende Onser Vrouwen dach</l>
<l n="6,10645"> Assumptio, die naest volgende es,</l>
<l>In den huse van Borne, sijts ghewes,</l>
<l>Sonder enich malengien.</l>
<l>In orconden der waerheit van dien</l>
<l>Hebben wi, hertoge voerseit,</l>
<l n="6,10650"> Met onser rechter wetentheit</l>
<l>Aen dese lettren voerscreven</l>
<l>Onsen segel gehangen, ghegeven</l>
<l>Als djaer Ons Heeren tgetal uut brachte</l>
<l>XIII<hi rend='sup'>c</hi> negentich ende achte,</l>
<l n="6,10655"> Des maendaegs, doe ic ghewach,</l>
<l>In julio den xv<hi rend='sup'>e</hi><hi rend='sup'>n</hi> dach.</l>
</div>
<div type="chapter"><head type="chapter">DE TENUERE VAN DEN BRIEVE VAN DEN PEYSE, DIE DEN HERTOGE VAN GELRE GAF. XCIX.</head>
<l>Wi Willem van Gulicke, bi den ghedoge</l>
<l>Van der gracien Gods, hertoghe</l>
<l>Van Gelre, van Gulick, dat versinne,</l>
<l n="6,10660"> Ende greve van Zuutphenne,</l>
<l>Doen te wetene ende te versinnen</l>
<l><pb n="367"/>Eenen iegeliken, ende herkinnen</l>
<l>Met desen lettren jegenwordichlijc,</l>
<l>Dat in deer Gods van hemelrijc,</l>
<l n="6,10665"> Ende sijnre moeder gebenendijt,</l>
<l>Ende om salicheit ende profijt</l>
<l>Ons lants, ons volcx, ende onderseten</l>
<l>Die nu onder ons sijn gheseten,</l>
<l>Ocht namaels mochten, si u verclert,</l>
<l n="6,10670"> Hebben ghetraitiert ende gheacordert</l>
<l>Metten eerwerdighen in Gode bekant</l>
<l>Her Jan van Beyeren, elect ghenant</l>
<l>Van Ludecke, onsen brueder hoghe,</l>
<l>Enen peys van sulcken orloghe,</l>
<l n="6,10675"> Gheschille, dissencien, ende ghebreken,</l>
<l>Als tusscen ons heeft gesteken,</l>
<l>Onsen landen, onsen lieden, mids dat</l>
<l>Wi tsamen orloge hebben ghehadt,</l>
<l>In der manieren blikelijc</l>
<l n="6,10680"> Hier na bescreven: dat iegelijc</l>
<l>Ghepeist sal sijn, groot of clene,</l>
<l>Op sijn erve, ende op sijn leene,</l>
<l>Dode voer dode, brant voer brant,</l>
<l>Roef voer roef, si u bekant,</l>
<l n="6,10685"> Ghevanghene voer ghevangene met,</l>
<l>Ranchoene, financhen quijt gheset,</l>
<l>Die noch onbetaelt sijn bleven,</l>
<l>Ranchoene ende gelt uutghescreven</l>
<l>Daer voer date des briefs, sijts ghewes,</l>
<l n="6,10690"> Tpayement af ghevallen es,</l>
<l>Ende alle gheloften mede,</l>
<l>Die men ghemein heet oervrede,</l>
<l><pb n="368"/>Die donderseten, wilt verstaen,</l>
<l>Ons liefs brueders hebben ghedaen</l>
<l n="6,10695"> Ons, ocht onsen vorseten,</l>
<l>Hertoge van Gelre, wilt weten,</l>
<l>Die schelden wi te deser tijt</l>
<l>Gheheelijc ende al quijt.</l>
<l>Vort, alle onderseten, sijt vroeder,</l>
<l n="6,10700"> Ende coepliede ons liefs broeder,</l>
<l>Elect van Ludick, selen te hant</l>
<l>Paysibelijc in ons lant</l>
<l>Liden, ende converseeren,</l>
<l>Incomen ende weder uut keeren,</l>
<l n="6,10705"> Ende, of ghebrec hier in ghesciede,</l>
<l>Soe willen wi dat ons dienstliede</l>
<l>(Daer onder die ghebreke ghesciedden),</l>
<l>Comen surcoersen die coeplieden,</l>
<l>Met al harer mogentheit,</l>
<l n="6,10710"> Sonder eenighe listicheit.</l>
<l>Ende vort sal mijn heer Baudwijn</l>
<l>De jonghe, gheheten van Mommardijn,</l>
<l>Sijn slot Seyenhoven, weder ende vort,</l>
<l>Hebben met al sier toebehoert,</l>
<l n="6,10715"> Ende sulker gheloften wesen quijt,</l>
<l>Als hi ghedaen heeft in ons profijt.</l>
<l>Vort van allen saken mede,</l>
<l>Dissentien of ghebreclijchede,</l>
<l>Mids welken dorloghe es gheheven</l>
<l n="6,10720"> Tusscen onsen brueder vorscreven,</l>
<l><pb n="369"/>Soe sijn wi bleven van al der sake,</l>
<l>Na antworde ende na aensprake</l>
<l>Van beiden siden, sijt des vroeder,</l>
<l>In ij raetslieden ons liefs broeder,</l>
<l n="6,10725"> In ij van onsen rade, dat wet,</l>
<l>Ende ij van der capittelen met,</l>
<l>Ende in ij met voersienicheit</l>
<l>Rade van Ludeke der chiteit,</l>
<l>Ende al dat die rade voerghelesen,</l>
<l n="6,10730"> Die hier toe selen ghecoren wesen,</l>
<l>Uutspreken selen, met enicheit,</l>
<l>Dat hebben wi hertoge voerseit,</l>
<l>Voer ons, ende ons nacomers mede,</l>
<l>Voer ons lant, ons volc, bi sekerhede</l>
<l n="6,10735"> Gheloeft, gheloven, in goeder trouwen,</l>
<l>Vast en sonder breken te houwen,</l>
<l>Al ergenlist uut gheseit.</l>
<l>Ende of dese rade vorseit</l>
<l>Niet en verenighden te prononchieren</l>
<l n="6,10740"> Haer uutsprake, in gheer manieren,</l>
<l>Met acorde al te gader,</l>
<l>Soe sal ons lieve heere ende vader,</l>
<l>Hertoghe Aelbrecht, van Beyeren ghenant,</l>
<l>Greve van Henegouwe, van Hollant,</l>
<l n="6,10745"> In den vorseiden saken, dats chertein,</l>
<l>Gheloeft sijn te wesen souverein,</l>
<l>Sijn uutsprake daer af te verclaren,</l>
<l>Binnen den naesten drie jaren,</l>
<l>Na date des briefs, met wijshede.</l>
<l n="6,10750"> In desen peis sijn vorwaerde mede</l>
<l>Dat thestant, dat es ghemaect</l>
<l>Tusscen onsen brueder wel geraect,</l>
<l>Elect van Ludicke, te desen tide,</l>
<l><pb n="370"/>Ende ons ter ander side,</l>
<l n="6,10755"> Na inhout der brieve, ghemaect van desen,</l>
<l>Niet en sal daer met ghebroken wesen,</l>
<l>Ende alst bestant es ghefineert,</l>
<l>Soe sal den peis onghefraudeert</l>
<l>In virtute bliven, sijts ghewes,</l>
<l n="6,10760"> Alsoe hier boven voerscreven es.</l>
<l>Vort selen wi hertoge als boven</l>
<l>Desen peis doen gheloven</l>
<l>Ende bezegelen, met enicheden,</l>
<l>Onsen iiij goeden steden</l>
<l n="6,10765"> Ons lants van Gelre, ter stonde,</l>
<l>Als Nijmegen ende Ruermonde,</l>
<l>Arnhem, ende Zuutphenne mede.</l>
<l>In orconde der waerhede</l>
<l>Hebben wi, met rechter wetentheit,</l>
<l n="6,10770"> Den segel onser heerlicheit</l>
<l>Drucken doen aen desen brieve,</l>
<l>Int jaer Ons Heeren met rechter lieve,</l>
<l>Als XIII<hi rend='sup'>c</hi> stont ghescreven</l>
<l>Ende acht ende negentich daer neven,</l>
<l n="6,10775"> Ende ghesciede op eenen disendach</l>
<l>Die sesthiene in julio lach.</l>
</div>
<div type="chapter"><head type="chapter">HOE THEER VAN LUDEKE OPBRAC ENDE THUUSWERT TOECH. C.</head>
<l>Alle beide dese brieve vorscreven</l>
<l>Heeft besegelt ende ghegeven</l>
<l>Hertoge Willem van Gelderlant</l>
<l n="6,10780"> <pb n="371"/> Heer Jan van Beyeren, elect ghenant</l>
<l>Des bisdoms van Ludeke, wilt verstaen;</l>
<l>Tselve heeft die elect ghedaen</l>
<l>Den hertoge van Gelre, sonder sneven,</l>
<l>Van worde te worde, soet es vorscreven;</l>
<l n="6,10785"> Soe in dese brieve die hertoghe sprect,</l>
<l>Soe sprac in de sine die elect.</l>
<l>Van desen brieven latic bliven,</l>
<l>Ende sal u die ghescienesse scriven.</l>
<l>Als desen peis dus was berect</l>
<l n="6,10790"> Tusscen den hertoge ende den elect,</l>
<l>Ende die van Ludeke, sonder scop,</l>
<l>Soe brac theer van Ludeke op,</l>
<l>Ende toghen thuuswert te hant,</l>
<l>Ende lieten theer van Brabant</l>
<l n="6,10795"> Voer Ruermunde, met waerhede,</l>
<l>Ende onderwegen quam tgeleide</l>
<l>Van Brabant uter stat van Tricht</l>
<l>Met provanden; ende te richt</l>
<l>Als die Ludekeren waren comen,</l>
<l n="6,10800"> Hebben si die provanche genomen,</l>
<l>Seggende, hoert mi verclaren,</l>
<l>Dat siere nootdorftich waren;</l>
<l>Ende aldus braken si blikelijc</l>
<l>Tverbont openbaerlijc,</l>
<l n="6,10805"> Dwelc gi voren hebt hoeren mogen,</l>
<l>Met dat si uten velde togen,</l>
<l>Ende oec (in weet hoe sijt doen dorsten)</l>
<l>Dat si hen haer provanche scorsten,</l>
<l>Daer si in daden vele te cleine.</l>
<l n="6,10810"> Daer met verbuerden si die peine,</l>
<l><pb n="372"/>Soe die verbonde claer in hilden,</l>
<l>Van ij<hi rend='sup'>c</hi><hi rend='sup'>m</hi> ouder scilden,</l>
<l>Welcke peine, doen dit was ghescreven,</l>
<l>Van hen noch onbetaelt es bleven.</l>
<l n="6,10815"> Nu es comen die niemere</l>
<l>Hier af, in dat brabantsche here,</l>
<l>Dat die Ludeckers, onghelogen,</l>
<l>Aldus thuuswert sijn ghetogen,</l>
<l>Ende in den wege, daer si sijn comen,</l>
<l n="6,10820"> Haer provanche hebben genomen,</l>
<l>Die toten here van Brabant quam,</l>
<l>Dies een yegelijc was gram.</l>
<l>Dien raet ghedroegh, alsoe houde,</l>
<l>Dat theer oec opbreken soude</l>
<l n="6,10825"> Van Brabant, al sonder chesseren,</l>
<l>Ende dlant van Gulick destrueren,</l>
<l>Ende verbranden, tallen inden,</l>
<l>Al dat si buten steden vinden.</l>
<l>Des anderen daegs, dat seggic dich,</l>
<l n="6,10830"> Trac theer van Brabant voer Lennich,</l>
<l>Dat tier tijt, sijt seker das,</l>
<l>Een goet vast stedeken was,</l>
<l>Met ij goeden vasten graven.</l>
<l>Doen theer daer voren quam ghedraven,</l>
<l n="6,10835"> Ende si dien groten hoep aensagen,</l>
<l>En dorsten sier hen niet in ontdragen,</l>
<l>Maer vloen uut, alsoe schiere,</l>
<l>Ende staken die stat aen met viere.</l>
<l>Die Brabantre quamen daer in terstont,</l>
<l n="6,10840"> Ende slechten die stat in den gront.</l>
<l>Si vonden daer, na haer ghevoech,</l>
<l>Goeden wijn ende des genoech;</l>
<l>Maer broots hadden si grote breke.</l>
<l>Nu was haer opset, sekerleke,</l>
<l n="6,10845"> Dat si des anders daegs haer vaert</l>
<l><pb n="373"/>Al brandende togen tAken waert.</l>
<l>Als van Saint-Pol die grave</l>
<l>Waelraven dopset wist hier ave,</l>
<l>Bat hi hen, sonder ophouden,</l>
<l n="6,10850"> Dat si voer Gulick trecken wouden.</l>
<l>Doer sinen wille, tsijnre beden,</l>
<l>Die heeren ende die goede steden</l>
<l>Sagen ane altegader</l>
<l>Dat grave Gwide, sijn lieve vader,</l>
<l n="6,10855"> In den lande aldaer, uut trouwen groot,</l>
<l>Bi hertoge Wenceline bleef doot,</l>
<l>Voer Baeswildere in den strijt,</l>
<l>Ende grave Waelraven te meneger tijt</l>
<l>Den lande van Brabant, sonder waen,</l>
<l n="6,10860"> Menegen trouwen dienst hadde gedaen,</l>
<l>Ende mids dien al samentlijc</l>
<l>Consenterden sijt willichlijc.</l>
<l>Des anderen daegs, des seker sijt,</l>
<l>Recht omtrent der vespertijt,</l>
<l n="6,10865"> Wijsselike gheordonneert,</l>
<l>Sijn si voer Gulick ghelogeert.</l>
<l>Doen die van binnen hoerden tgheruut</l>
<l>Togen si ter ander siden uut</l>
<l>Met haren goede, dat si mochten</l>
<l n="6,10870"> Weg brengen, ende niet en dochten,</l>
<l>Noch en hoepten, met allen niet,</l>
<l>Die stat te behouden yet</l>
<l>Jeghen alsulken heercracht;</l>
<l>Ende in dier selver nacht</l>
<l n="6,10875"> Die greve van Saint-Pol, verstaet dat,</l>
<l>Heeft die van Gulick ghebrantscat,</l>
<l><pb n="374"/>Ende creegh van hen, eer hi er af schiet,</l>
<l>XXX<hi rend='sup'>m</hi> guldenen, die men hem liet</l>
<l>Behouden in sijnre mogentheit,</l>
<l n="6,10880"> Mids der redenen vorseit.</l>
<l>Des anderen daghs, onghelogen,</l>
<l>Es theer van voer Gulick ghetogen,</l>
<l>Ende namen hare vaert</l>
<l>Den rechten wech tAken waert.</l>
<l n="6,10885"> Die capiteine al te hant</l>
<l>Hebben tAken inne ghesant,</l>
<l>Om te crigene in haer ghewelt</l>
<l>Provande ghenoech, om haer gelt,</l>
<l>Dwelcke hen, alsoe mi dochte,</l>
<l n="6,10890"> Van der stat niet werden en mochte.</l>
<l>Als die capiteine verstonden</l>
<l>Dat die van Aken niet en sonden</l>
<l>Provanche in theer, om haer gelt,</l>
<l>Wort in den rade alsoe ghestelt,</l>
<l n="6,10895"> Dat si van Gulick, onghespaert,</l>
<l>Namen den wech tAken waert,</l>
<l>Ende hebben alle die dorpen verbrant</l>
<l>Die si vonden in Gulickerlant,</l>
<l>In haeren weghe, des seker sijt,</l>
<l n="6,10900"> Ende in deser selver tijt</l>
<l>Dat sijt int gulijcksche dus daden blaken,</l>
<l>Soe was die ghenginghe tAken;</l>
<l>Ende want die pelgrine,</l>
<l>Die tAken waren, beduchten tsine</l>
<l n="6,10905"> Beroeft van den volcke van wapen,</l>
<l>Ginghen si gaderinghe maken,</l>
<l>Ende coppelden hen te samen,</l>
<l>Soe dat wel uut Aken quamen</l>
<l>Eenen hope, teenen termine,</l>
<l n="6,10910"> <pb n="375"/> Tusscen iiij ende v dusent pelgrine,</l>
<l>Welcke pelgrine te samen</l>
<l>Den here int gemoet quamen,</l>
<l>Die seere bescaemt waren ende bevrucht:</l>
<l>Meshandelt te sine hadden si ducht.</l>
<l n="6,10915"> Doen quam int theer die niemare</l>
<l>Dat het die hertoghe van Gelre ware,</l>
<l>Die daer hilde in den velde,</l>
<l>Om te stridene met ghewelde;</l>
<l>Dies de Brabantre al te samen</l>
<l n="6,10920"> Blide waren doen sijt vernamen,</l>
<l>Ende ghingen hen, met corten worde,</l>
<l>Bataillieren, alsoet behoerde.</l>
<l>Si sonden uut, ende vernamen</l>
<l>Dat pelgrine waren die daer quamen.</l>
<l n="6,10925"> Als dat wisten die capiteine,</l>
<l>Daden si theer, groot ende cleine,</l>
<l>Al te gader houden stille,</l>
<l>Entie pelgrine, te haren wille,</l>
<l>Veilich voer hen henen liden,</l>
<l n="6,10930"> Ende verwaerden tallen siden,</l>
<l>Dat hen nergens en messchiede.</l>
<l>Doen leden waren al die liede,</l>
<l>Die Brabantre doen vort traken,</l>
<l>Dies selfs avonts, tot bi Aken.</l>
<l n="6,10935"> Daer hebben die capiteine, tien stonden,</l>
<l>TAken binnen weder ghesonden,</l>
<l>Dat hen provande, soe mi dochte,</l>
<l>Om haer gelt noch werden mochte.</l>
<l>Daer heeft de stat, hoerdic orconden,</l>
<l n="6,10940"> Van Aken buten int heer ghesonden</l>
<l>Ene kerre, met brode geladen,</l>
<l>Die welcke die capiteine daden</l>
<l><pb n="376"/>Wederom trecken, dats waer bediet,</l>
<l>Sonder daer af te nutten iet.</l>
<l n="6,10945"> Die capiteine saghen an</l>
<l>Dat daer was soe menich man,</l>
<l>Dat soe vele broots, sonder waen,</l>
<l>Clein stade soude hebben ghedaen,</l>
<l>Ende onrast mochter af sijn gheschiet,</l>
<l n="6,10950"> Hadt deen ghehadt ende dander niet.</l>
<l>Mids desen saken si te hant</l>
<l>Tbroot wederom hebben ghesant,</l>
<l>Ende onboden hen na dien</l>
<l>Dat hen niet en mochte gheschien</l>
<l n="6,10955"> Provande te crigen met haren gelde,</l>
<l>Eer si scheeden uten velde,</l>
<l>Si souden hen, verstaet mijn dichten,</l>
<l>Alomme alsoe claer lichten,</l>
<l>Dat si des nachts, wilt mi verstaen,</l>
<l n="6,10960"> Wel sonder lanterne souden gaen</l>
<l>Binnen Aken harer steden;</l>
<l>Dwelcke dat si alsoe deden.</l>
<l>Des anderen daeghs si opbraken,</l>
<l>Ende togen beneven tstat van Aken,</l>
<l n="6,10965"> Ende verbranden, al tien stonden,</l>
<l>Die dorpe die omtrent Aken stonden,</l>
<l>Daer menegen af ghesciede erch,</l>
<l>Tusscen Aken ende Sint Salvatoirs berch.</l>
<l>Alst theer quam opten berch, mettien,</l>
<l n="6,10970"> Mocht men alle die dorpe sien,</l>
<l>Die stonden binnen den rike van Aken,</l>
<l>In een der schoender layen blaken,</l>
<l>Soe dat van den roke van dien</l>
<l>Deen dander cume en cost ghesien,</l>
<l n="6,10975"> Int theer, noch oec onderkinnen.</l>
<l><pb n="377"/>Dit mochten die van Aken winnen,</l>
<l>Om dat si den here, als voer vertelt,</l>
<l>Gheen provande en sonden om haer gelt.</l>
<l>Dus trac theer, soe ict vernam,</l>
<l n="6,10980"> Des avonts logeren tot Witham,</l>
<l>Op die riviere, hoert mi ghewaghen.</l>
<l>Dit was dierst dat binnen drie dagen</l>
<l>Tvolc van borde ghespiset waert.</l>
<l>Van daer namen si hare vaert</l>
<l n="6,10985"> Te Brabant wert, al sonder beiden.</l>
<l>Si togen uut, als ic vorseide,</l>
<l>In junio den xvj<hi rend='sup'>e</hi><hi rend='sup'>n</hi> dach</l>
<l>Ende waren uut, doe ic ghewach,</l>
<l>XXXVIII daghe te samen,</l>
<l n="6,10990"> Tot dat si weder thuus quamen.</l>
</div>
<div type="chapter"><head type="chapter">HOE ROBBRECHT VAN HEYELSBERGE, ROEMSCH CONINC, TAKEN QUAM, OM DAER SIJN IERSTE CROENE TONTFANE, ENDE HOE DEN PEIS TUSSCEN BRABANT ENDE GELDERLANT GEMAECT WAS. CI.</head>
<l>Alst theer van Brabant dus hadde ghewesen</l>
<l>Voer Aken, soe quam, cort na desen,</l>
<l>Coninc Robrecht van Heyelsberch, die was</l>
<l>Roemsch coninc ghecoren, ende mids das</l>
<l n="6,10995"> Quam hi voer Aken die stede,</l>
<l>Om tontfane, alsoe hi dede,</l>
<l>Sijn ierste crone, soe ict vernam.</l>
<l>Hertoghe Willem daer bi hem quam,</l>
<l><pb n="378"/>Thonende, met subtilen rade,</l>
<l n="6,11000"> Die groote schemte ende groote scade</l>
<l>Die die Brabantre den Roemscen rike</l>
<l>Ende hem ghedaen hadden desghelike,</l>
<l>Ende arbeitte in allen dingen</l>
<l>Om den Roemscen coninc te bringen</l>
<l n="6,11005"> Ten naesten jare op Brabant,</l>
<l>Daer men seide dat hi troest aen vant,</l>
<l>Tegen den naesten somer, sonder waen,</l>
<l>Want nu den winter seere quam aen,</l>
<l>Dan men qualic in den velde</l>
<l n="6,11010"> Meer ligghen mocht met heerghewelde.</l>
<l>Dit vernam, met snellen keere,</l>
<l>Hertoghe Philips, die wise heere,</l>
<l>Van Bourgognen, doe ic u cont,</l>
<l>Ende die maecte, in corter stont,</l>
<l n="6,11015"> Van ridderscape groot mandement,</l>
<l>Al doer sijn lant, al omtrent,</l>
<l>Ende bat vort, alsoe mi dochte,</l>
<l>Alle die hi verbidden mochte,</l>
<l>Ende was in dien bedacht</l>
<l n="6,11020"> Dat hi, met alle sijnre macht,</l>
<l>Ten naesten somere, als die boude,</l>
<l>Den hertoge van Gelre besueken woude,</l>
<l>Ende beraden hem sulken pant,</l>
<l>Dat hi sier moyen van Brabant</l>
<l n="6,11025"> Vort meer la laten soude met vreden.</l>
<l>Die Geldersce met suptijlheden</l>
<l>Hebben vernomen dese saken,</l>
<l>Aen eneghe dat sijt soe bestaken,</l>
<l>Die bi vrou Johannen wel waren ghehoert,</l>
<l n="6,11030"> Ende die brachtent soe verre vort,</l>
<l>Ende hebbent alsoe verre bewaert</l>
<l>Dat quam tot eenre dachvaert,</l>
<l>Die wort ghehouden van wisen mannen,</l>
<l><pb n="379"/>Tusscen die vriende van vrou Johannen</l>
<l n="6,11035"> Ende hertogh Willeme, met enichede,</l>
<l>Welcke vriende met wijshede</l>
<l>Die saken alsoe overdachten,</l>
<l>Dat sijt tot eenen peise brachten</l>
<l>Tusschen vrou Johannen aldaer</l>
<l n="6,11040"> Ende hertoge Willeme, dats waer,</l>
<l>Ende harer beide lande ghemein.</l>
<l>Dit ghesciede te Ravenstein</l>
<l>Int jaer Ons Heeren, dat seggic dich</l>
<l>XIII<hi rend='sup'>c</hi> neghen ende neghentich,</l>
<l n="6,11045"> Op Sente Bonefacius dach.</l>
<l>Der heeren namen men horen mach,</l>
<l>Die hier af waren dedingsliede</l>
<l>Dat dese soene dus gheschiede:</l>
<l>Daer was van vrou Johannen side</l>
<l n="6,11050"> Die heere van Gaesbeke tien tide,</l>
<l>Ende die joncheere van Cranendonck,</l>
<l>Heer Jan van der Calsteren, die niet en was blonc,</l>
<l>Ende her Reinier Goetheere</l>
<l>Proest van Tricht, ende daertoe meere.</l>
<l n="6,11055"> Van der gelderscher siden, horet bescheit,</l>
<l>Was deen die heere van Rijfferscheit,</l>
<l>Dander die heere van Culenborch,</l>
<l><pb n="380"/>Die heere van Oeye was int besorch;</l>
<l>Die iiij<hi rend='sup'>e</hi> was die heere van Meere:</l>
<l n="6,11060"> Dese viij persone met groten ghere</l>
<l>Waren die ghone wel gheraect</l>
<l>Die den peys hebben ghemaect.</l>
<l>Als hertoge Philips dit hoerde</l>
<l>Van Bourgognen, seer hi hem stoerde</l>
<l n="6,11065"> Dat desen peys ende dit tractaet</l>
<l>Sonder sijn weten ochte raet</l>
<l>Bi den partien dus was volbracht,</l>
<l>Ende hi ghebeden [had] al sijn macht,</l>
<l>Alsoe ghi voren hebt ghehoert,</l>
<l n="6,11070"> Soe was hi alsoe seer ghestoert</l>
<l>Dat die selve goede mannen,</l>
<l>Diet hem aenbrachten van vrou Johannen,</l>
<l>En mochten in drien dagen niet</l>
<l>Voer sijn ogen comen iet;</l>
<l n="6,11075"> Ende, want hi daer af wort bericht,</l>
<l>Dat die vorseide proest van Tricht,</l>
<l>Dit hadde bedreven ende gheindt,</l>
<l>Soe en mocht hi daer na nie sint</l>
<l>Ter gracien comen van dien heere,</l>
<l n="6,11080"> Hoe wel hi vortijts heimelec seere</l>
<l>Metten hertoge plach te sijn.</l>
<l>Die reden waeromme, verstaet den fijn,</l>
<l>Want hi hem hadde des ghetrout</l>
<l>Met groter ghereetscap toe ghetout,</l>
<l n="6,11085"> Om met machte, hebbic vernomen,</l>
<l>Op hertoge Willeme te comen,</l>
<l>Welc reetscap hem ghecost hadde houde</l>
<l>Over xij dusent cronen van goude,</l>
<l>Ende meinde, na sinen wane,</l>
<l n="6,11090"> <pb n="381"/> Met hertoge Willem soe om te gane</l>
<l>Dat sijn moye van Brabant,</l>
<l>Si, ende haer goede lant,</l>
<l>Ghehadt souden hebben beter soene,</l>
<l>Ende eerliker dan met desen doene.</l>
<l n="6,11095"> Niet te min, die brabantsce heeren,</l>
<l>Die dedinghsliede hier af weren,</l>
<l>Dadent om tbeste, als wisen mannen,</l>
<l>Bi goetdunken van vrou Johannen,</l>
<l>Ende haers raets, wilt mi verstaen;</l>
<l n="6,11100"> Doch dat gheschiet was bleef ghedaen.</l>
</div>
<div type="chapter"><head type="chapter">VAN VROU MARIEN VAN GELRE, VROU JOHANNEN SUSTER. CII.</head>
<l>Nu heeft Brabant langen tijt</l>
<l>Orloghe ghehadt, twist ende strijt</l>
<l>Jegen die Geldersche, als ghi wet;</l>
<l>Maer achter hebben wi lange gheset</l>
<l n="6,11105"> Ende verswegen, in allen sinne,</l>
<l>Van vrou Marien, hertoginne</l>
<l>Van Gelre, die de joncste was,</l>
<l>Vrou Johannen suster, sijt seker das:</l>
<l>Die hadde ghetrout, dats claer bekant,</l>
<l n="6,11110"> Hertoge Reinout van Gelderlant,</l>
<l>Welke Reinout, dat si u verclaert,</l>
<l>Sijn jongher brueder Eduwaert</l>
<l>Hilt ghevangen, tot dier tijt</l>
<l>Dat hi selve bleef in den strijt</l>
<l n="6,11115"> Voer Baeswildere, die Eduwaert.</l>
<l>Na sijn doot hertoge Reinout waert</l>
<l>Ghelaten uut der vangenesse;</l>
<l><pb n="382"/>Maer der doot bedrueffenesse</l>
<l>Beroefde hem cort tnatuerlic leven.</l>
<l n="6,11120"> Dies es vrou Marie weduwe bleven.</l>
<l>Na de doot van hertoge Reinout</l>
<l>Quam si liggen te Tuernhout</l>
<l>Metter woene, sijt seker das,</l>
<l>Dat haer susterghedeilte was,</l>
<l n="6,11125"> Metten dorpen, metten toebehooren,</l>
<l>Soet haer bewijst was daer te voren.</l>
<l>Dese vrou Marie, dits waer ghedichte,</l>
<l>Een canesie te Turnhout stichte,</l>
<l>Ter eren Gods ende sijnder moeder,</l>
<l n="6,11130"> Ende Sente Petren, des sijt vroeder,</l>
<l>Den heilegen apostel, des ghelijcx,</l>
<l>Van canoencke, die dagelijcx</l>
<l>Aldaer singen die seven ghetiden.</l>
<l>Dese selve vrouwe, in haren tiden,</l>
<l n="6,11135"> Dede een cloester oec funderen,</l>
<l>Een godshuus, Gode ter eeren,</l>
<l>Van canoeneken reguliere</l>
<l>Buten Turnhout, daer menegertiere</l>
<l>Den lof Gods in es vermeert,</l>
<l n="6,11140"> Dwelc Korsendonck heet, si u gheleert.</l>
<l>In haren wedustoel dede si maken</l>
<l>Die borch te Turnhout, tsijn ware saken,</l>
<l>Ende tslot tot Oyen, dat verstaet.</l>
<l>Sij hilt tameliken staet</l>
<l n="6,11145"> <pb n="383"/> Ende si betaelde, sonder sage,</l>
<l>Eleken wel te sinen dage,</l>
<l>Alsoe als sijt hem toesede.</l>
<l>Si woende te Bruessel in de stede,</l>
<l>Int hof van Brabant, dat es waer,</l>
<l n="6,11150"> Met harer suster lange aldaer,</l>
<l>Ende sterf aldaer, hoert wat ic scrive,</l>
<l>Sonder oer te laten van haren live,</l>
<l>Int jaer Ons Heeren, doe ic ghewach,</l>
<l>In der maent september den iersten dach</l>
<l n="6,11155"> Als XIII<hi rend='sup'>c</hi> stont ghescreven</l>
<l>Ende XCVIII daer neven.</l>
<l>Ter Minderbruederen statelijc</l>
<l>Was si begraven eerbaerlijc.</l>
</div>
<div type="chapter"><head type="chapter">HOE HERTOGE PHILIPS VAN BOURGOGNEN SIJN KINDER BESORGHDE ENDE BESTELDE. CIII.</head>
<l>Als nu vrou Marie, sijt ghewes,</l>
<l n="6,11160"> Sonder oer aldus ghestorven es,</l>
<l>Noch vrou Johanne, daer af ic scrive,</l>
<l>En hadde gheen oer van haren live,</l>
<l>Ende worden was soe out van dagen</l>
<l>Dat si gheen kint en mochte dragen,</l>
<l n="6,11165"> Docht hertoge Philips te hant</l>
<l>Te crighene dlant van Brabant,</l>
<l>Tsier kinder behoef, dits waerheit bloot,</l>
<l><pb n="384"/>Na vrou Johannen sier moyen doot;</l>
<l>Want sijn kindre, hoert mi verclaren,</l>
<l n="6,11170"> Naest gheborteghe daer af waren;</l>
<l>Want hertoge Jan van Brabant,</l>
<l>Hadde iij sonen, die jonc storven,</l>
<l>Ende sonder oer die doot verworven,</l>
<l n="6,11175"> Ende nu vrou Marie, sijts ghewes,</l>
<l>Oec sonder oer ghestorven es,</l>
<l>Ende vrou Johanne, si u bekant,</l>
<l>Oec ghescepen es haer lant</l>
<l>Sonder oer te laten, si u ghesaeght,</l>
<l n="6,11180"> Want si te out was ghedaeght,</l>
<l>Dus stont Brabant, gheheel ende al,</l>
<l>Op vrou Magrieten te bliven al,</l>
<l>Die de middelste dochter was</l>
<l>Van hertoge Janne, als ic las:</l>
<l n="6,11185"> Dese Margriete sekerlike</l>
<l>Was ghegeven greve Lodewike</l>
<l>Van Vlaenderen, als u doet recort</l>
<l>Distorie hier voren, daert behoert,</l>
<l>Die welke wan aen haren live</l>
<l n="6,11190"> Een eeneghe dochter, hoert wat ic scrive,</l>
<l>Magriete was hare name bescreven,</l>
<l>Ende haer wert te manne ghegeven</l>
<l>Van Bourgognen den hertoge,</l>
<l>Welc hertoge sterf, als ic u toghe,</l>
<l n="6,11195"> Sonder oer te hebben van hare.</l>
<l>Doen viel thertoghedomme daer nare</l>
<l>Van Bourgognen ghewarichlijc</l>
<l>Op die crone van Vranckrijc.</l>
<l>Die coninc Karle, dat es waer,</l>
<l n="6,11200"> Dedingde thuwelijc, cort daer naer,</l>
<l><pb n="385"/>Tusscen Philipse, sinen joncsten broeder,</l>
<l>Ende vrou Margrieten, des sijt vroeder,</l>
<l>Die des hertogen weduwe was</l>
<l>Van Bourgognen, ende mids das</l>
<l n="6,11205"> Heeft hi Philipse vorscreven</l>
<l>Sinen brueder thertoeghdom ghegeven</l>
<l>Van Bourgognen, tsinen gheniete.</l>
<l>Aldus hadde vrou Magriete</l>
<l>Van Bourgongen ij hertoghen.</l>
<l n="6,11210"> Dese hertoghe Philips, seer vermogen,</l>
<l>Die was sone ghewarichlijc</l>
<l>Coninc Jans van Vranckrijc,</l>
<l>Den welken Philipse dat hi wan</l>
<l>Aen die dochter van den coninc Jan</l>
<l n="6,11215"> Van Beehem, dat es waerheit fijn.</l>
<l>Aldus was hertoge Wencelijn</l>
<l>Sijn recht oem, in goeder trouwe,</l>
<l>Ende vrou Johanne was van sier vrouwe</l>
<l>Gherechte moye, dits waer bediet.</l>
<l n="6,11220"> Hertoghe Philips, in liege u niet,</l>
<l>Wan vj kindre met sinen live</l>
<l>Aen vrou Margrieten, sinen wive:</l>
<l>Die outste sone die hiet Jan,</l>
<l>Die ander Anthonis, die sint ghewan</l>
<l n="6,11225"> Thertoeghdom van Brabant.</l>
<l>Philips die joncste was ghenant:</l>
<l>Drie dochtren hadde hi desghelike:</l>
<l>Die eene hadde te huwelike</l>
<l>Van Oestrijc hertoge Lupolde,</l>
<l n="6,11230"> Die gheene gheboirte, alsoet God wolde,</l>
<l>Van hare en creegh, soe ic u toeghe;</l>
<l>Dander hadde van moede hoghe</l>
<l>Hertoghe Willeme van Beyerlant,</l>
<l><pb n="386"/>Greve van Henegouwe, van Hollant</l>
<l n="6,11235"> Ende van Zeelant desghelijc:</l>
<l>Si hadde een dochter suverlijc,</l>
<l>Die Jacoba hiet, dit versinne,</l>
<l>Die namaels waert hertoginne</l>
<l>Van Brabant, daer ic, hebbics gheval,</l>
<l n="6,11240"> Namaels noch af scriven sal,</l>
<l>Gheons God van Hemelrijc.</l>
<l>Die derde hadde den heere rijc</l>
<l>Van Savoye, den greve hoghe,</l>
<l>Die nu es worden hertoghe:</l>
<l n="6,11245"> Amedeus hi bi name hiet,</l>
<l>Als ic u voren dede bediet:</l>
<l>Sijn vader was, verstaet den fijn,</l>
<l>Greve van Savoye, die moeder sijn</l>
<l>Was tsertoghen dochter van Berry:</l>
<l n="6,11250"> Aen sijnre vrouwen soe wan hi</l>
<l>Twee sonen ende twee dochteren, tzwaer,</l>
<l>Deen dochter gaf hi, dat es claer,</l>
<l>Van Meilanen den hertoge groot,</l>
<l>Sijn ander dochter, dats waerheit bloot,</l>
<l n="6,11255"> Dede hi den hertoge ondertrouwen</l>
<l>Van Heylsberge. Na de doot sier vrouwen</l>
<l>Gaf hi sinen outsten sone al omme</l>
<l>Die heerlicheit van den hertoeghdomme</l>
<l>Van Savoyen, dat seggic di;</l>
<l n="6,11260"> Sinen joncsten sone maecte hi</l>
<l>Prince van Piemont, sonder sneven,</l>
<l>Ende hem selven heeft hi begheven</l>
<l>Tot geesteliken levene, ic seker ben,</l>
<l>Soe dat hi bi der conscilien</l>
<l n="6,11265"> <pb n="387"/> Van Basele namaels, si u verclaert,</l>
<l>Paus van Rome ghecoren waert,</l>
<l>Ende wort bi namen aldus gheheten</l>
<l>Felix de vijfte, suldi weten.</l>
<l>Jan doutste sone hadde in plechte</l>
<l n="6,11270"> Die dochter van hertoge Aelbrechte</l>
<l>Van Beyeren, sijt seker das,</l>
<l>Die hertoge Willems suster was.</l>
<l>Dus hadde Willem ende Jan</l>
<l>Deen des anderen suster dan.</l>
<l n="6,11275"> Anthonis, die middelste sone,</l>
<l>Te wive soe hadde die ghone</l>
<l>Greve Waelravens dochter des heeren</l>
<l>(Die greve van Saint-Pol was met eeren)</l>
<l>Sijn eeneghe dochter, dats waerheit bloot,</l>
<l n="6,11280"> Daer hi met hadde, na svader doot,</l>
<l>Die graefscapen, dat seggic di,</l>
<l>Van Saint-Pol ende van Liney,</l>
<l>Ende van Rijssel die castelrie.</l>
<l>Daer toe hadde hi in sijn voechdie</l>
<l n="6,11285"> Meer sloten, renten, heerlicheiden,</l>
<l>Die ic niet al en can besceiden.</l>
<l>Philips, des hertogen joncste sone</l>
<l>Van Bourgognen, die ghone,</l>
<l>Hadde te wive, dat versint,</l>
<l n="6,11290"> Van dEu des greven kint,</l>
<l>Ende haer moeder, dat seggic di,</l>
<l>Was tsertogen dochter van Berry.</l>
<l>Van deser dochter van den voirscreven</l>
<l>Sijn twee sonen achter bleven,</l>
<l n="6,11295"> Die Philips, die edel man,</l>
<l>Van Bourgoingen aen haer wan,</l>
<l><pb n="388"/>Die beide noch leven, sijts ghewes:</l>
<l>Greve van Nyveers die outste es;</l>
<l>Die ander es greve, dits waer bediet,</l>
<l n="6,11300"> Van Stampes, ic en liege u niet.</l>
</div>
<div type="chapter"><head type="chapter">HOE HERTOGE PHILIPS SIJN LANDE SINEN IIJ SONEN DEILDE, MET SINEN LEVENDEN LIVE ENDE SIER VROUWEN. CIV.</head>
<l>Doe hertoge Philips, die wise heere,</l>
<l>Sijn kinder hadde bestelt ter eere,</l>
<l>Ende sijn drie dochteren, dat ghijt wet,</l>
<l>Hadde hi met penningen uutgheset,</l>
<l n="6,11305"> Ende ghegoedt, als heere ende vader,</l>
<l>Daer met si ende haer manne te gader</l>
<l>Verteghen op die versterflijcheide</l>
<l>Van hem, ende van sier vrouwen beide.</l>
<l>Dus heeft hi, met sinen wive,</l>
<l n="6,11310"> Met harer beider levenden live</l>
<l>Alle sijn lande ende heerlijcheiden</l>
<l>Sinen iij sonen onderscheiden,</l>
<l>Alsoe hi wilde, dats claer ende bloot,</l>
<l>Dat sise besaten na sijn doot.</l>
<l n="6,11315"> Jan, doutste sone, hoert mijn scriven,</l>
<l>Sal thertoeghdom van Bourgognen bliven,</l>
<l>Ende greve van Vlaenderen, dits waerhede,</l>
<l>Van Artoys ende van Bourgoingen mede;</l>
<l>Anthonis die middelste, sijts ghewesse,</l>
<l n="6,11320"> Na vrou Johannen versterffenesse,</l>
<l>Soude hertoghe sijn van Lottrike,</l>
<l><pb n="389"/>Van Brabant, van Limborch der ghelike,</l>
<l>Mercgreve des Heilighs Rijcs; na tgone</l>
<l>Soude hebben Philips, die joncste sone,</l>
<l n="6,11325"> Die graefscapen ende dlant</l>
<l>Van Rethiers, si u bekant,</l>
<l>Van Rethelois, van Nivers beide.</l>
<l>Dus hertoghe Philips onderscheide,</l>
<l>Ende sijn vrouwe al dese dinc,</l>
<l n="6,11330"> Bi consente van den coninc,</l>
<l>Ende vrou Johannen mede,</l>
<l>Die daer haer consent toe dede,</l>
<l>Entie iij sonen, elc sunderlinge,</l>
<l>Gheloefden die vorseide scheidinge</l>
<l n="6,11335"> Te houdene, sonder enegen stoot,</l>
<l>Na vader ende na moeder doot,</l>
<l>Ende in dier vuegen, dats waer,</l>
<l>Verteghen deen op dander daer,</l>
<l>Met vorwaerden daer in vorsien,</l>
<l n="6,11340"> Storve enich van hen drien</l>
<l>Sonder mans oeir van sinen live</l>
<l>Te laten van sinen wettigen wive,</l>
<l>Soe souden sijn lande, sijt des vroeder,</l>
<l>Comen op den anderen broeder,</l>
<l n="6,11345"> Die die outste naest hem waer,</l>
<l>Ocht op sijn mans oir, dit es claer.</l>
</div>
<div type="chapter"><head type="chapter"><pb n="390"/> HOE HERTOGHE PHILIPS BI VROU JOHANNEN IN BRABANT QUAM, ENDE VERGADERDEN DE IIJ STATE. CV.</head>
<l>Als hertoghe Philips, wijs ende vroet,</l>
<l>Ghescheiden hadde sijn erflec goet,</l>
<l>Soe bedacht hi altehant</l>
<l n="6,11350"> Dat hi dlant van Brabant</l>
<l>Niet en hadde in sinen handen,</l>
<l>Al waest datter bi had ghestanden</l>
<l>Vrou Johanne, si u bekent,</l>
<l>Ende ghegeven haer consent</l>
<l n="6,11355"> Tot der scheidinge, verstaet tbediet,</l>
<l>Soe en waest niet bi consente gheschiet</l>
<l>Des lants van Brabant, clein noch groot;</l>
<l>Soe beduchte hi hem, dat, na de doot</l>
<l>Van vrou Johannen, alsoe hem dochte,</l>
<l n="6,11360"> Sinen kindren stoot ghevallen mochte,</l>
<l>Om der lande wille, dat wet,</l>
<l>Van Brabant, van over Mase met,</l>
<l>Sunderlinghe om dat men seide, int fijn,</l>
<l>Dat die hertoge Wencelijn,</l>
<l n="6,11365"> Ende vrou Johanne mede,</l>
<l>Al tot Tricht in der stede</l>
<l>Keiser Karlen, sonder waen,</l>
<l>Seker gheloften hadden ghedaen</l>
<l>Hertoge Wencelijns brueder goet,</l>
<l n="6,11370"> Die daer af hadde in sijn behoet</l>
<l><pb n="391"/>Segel ende brieve, sijts ghewes,</l>
<l>Als dat voren bescreven es,</l>
<l>Tot der plaetsen daer dat betam.</l>
<l>Hier om hertoge Philips nam</l>
<l n="6,11375"> Die vaert ane, si u bekant,</l>
<l>Selve te comen in Brabant,</l>
<l>Tot sijnre moyen, soe hi dede,</l>
<l>Diene ontfinc met werdichede,</l>
<l>Te Bruessel, dats seker waer,</l>
<l n="6,11380"> Ende, tsier begherten, cort daer naer,</l>
<l>Dede si vergaderen te hande</l>
<l>Die iij state van den lande,</l>
<l>Daer hertoge Philips, met minlijcheden,</l>
<l>Ende vrou Johannen hebben ghebeden</l>
<l n="6,11385"> Dat si hertoge Philips vrouwe,</l>
<l>Ende haren kinderen ghetrouwe,</l>
<l>Bekennen wouden, al te samen,</l>
<l>Voer dnaest oir ende erfghenamen</l>
<l>Van Brabant, van Limborch, dat wet,</l>
<l n="6,11390"> Ende tslants van over Mase met,</l>
<l>Als vrou Johanne aflivich waer,</l>
<l>Daer op die staten antworden claer,</l>
<l>Ende spraken int ghemeene:</l>
<l>Si en kenden heere noch vrouwe enghene</l>
<l n="6,11395"> Dan vrou Johannen, bi Gods gheniete,</l>
<l>Soe langhe alse God hen liete;</l>
<l>Ende na de doot van hare</l>
<l>Soude dlant hem quiten, alst sculdich ware,</l>
<l>In den ghenen, met trouwen fijn,</l>
<l n="6,11400"> Die van rechts wegen waer te sijn</l>
<l>Sculdich haer gherechte heere.</l>
<l>Dit was dantworde, ende niet meere.</l>
<l>Van deser antworde, die si deden,</l>
<l><pb n="392"/>En was die hertoge niet te vreden;</l>
<l n="6,11405"> Maer hi arbeitte, lude ende stille,</l>
<l>Tsier kinder behoef, tot sinen wille</l>
<l>Die kinnesse te hebben, hoerdic lien,</l>
<l>Van der rechter oirrien,</l>
<l>Ende hadde hem dlant, des seker sijt,</l>
<l n="6,11410"> Die kinnesse ghegeven, tier tijt,</l>
<l>Soe boet hi hen, al sonder sneven,</l>
<l>Antwerpen ende Mechelen te gheven,</l>
<l>Ende ewelicken, hoert mijn scriven,</l>
<l>Vort meer aen Brabant te bliven.</l>
<l n="6,11415"> Vort, boot hi, ter selver stonde,</l>
<l>Te settene dlant van Denremonde</l>
<l>In den handen des lants van Brabant,</l>
<l>Toter tijt toe, si u bekant,</l>
<l>Dat hi van den Grave die stat</l>
<l n="6,11420"> Ende oec dlant van Cuyck, met dat</l>
<l>Daer toe behoert, groot ende smal,</l>
<l>Ghelevert soude hebben, gheheel ende al</l>
<l>Op sinen cost, si u bekant,</l>
<l>Ende vast gheknocht aen Brabant,</l>
<l n="6,11425"> Sonder daer af nemmermeere</l>
<l>Ghescheiden te sine, in gheenen keere.</l>
<l>Maer, wat hertoge Philips boot,</l>
<l>Het en gheschiede clein noch groot:</l>
<l>Die kinnesse en mocht hem werden niet.</l>
<l n="6,11430"> Aldus hi weder uut Brabant sciet,</l>
<l>Te Vranckrijc wert, verstaet den fijn.</l>
<l>Dit vernam die coninc Wencelijn</l>
<l>Van Beehem, die hem selven helt</l>
<l>Voer roemsch coninc, si u vertelt,</l>
</div>
<div type="chapter"><head type="chapter"><pb n="393"/> HOE CONINC WENCELIJN VAN BEEHEM SIJN AMBASAET NOTABELIJC TOT LOVEN SANT. CVI.</head>
<l n="6,11435"> Als coninc Wencelijn die dinghe</l>
<l>(Van Behem) vernam, sant hi gheringhe</l>
<l>Notabelijc sijn ambasaet</l>
<l>Binnen Lovene, sonder verlaet,</l>
<l>Daer si, van sinen wegen gheladen,</l>
<l n="6,11440"> Den staten van Brabant op daden</l>
<l>Dinhout van den brieven vorscreven,</l>
<l>Die besegelt waren ende ghegeven</l>
<l>Tusscen keiser Karlen, dats waerheit fijn,</l>
<l>Ende sinen brueder Wencelijn,</l>
<l n="6,11445"> Ende vrou Johannen, binnen Tricht,</l>
<l>Als u voren verclert tghedicht,</l>
<l>Daer inne bevorwaert was, int clare,</l>
<l>Als vrou Johanne aflivich ware,</l>
<l>Sonder wettich oir, si u bekant,</l>
<l n="6,11450"> Dat dan die lande van Brabant,</l>
<l>Van Limborch, van over Mase, met vromen,</l>
<l>Opt rechte naest oir souden comen</l>
<l>Uten huuse van Lutzenborch gheboren,</l>
<l>Daer coninc Wencelijn hem hilt voren.</l>
<l n="6,11455"> Mids dier redenen begherden si</l>
<l>Van sinen wegen, seggic di,</l>
<l>Dat sine kenden ende hilden</l>
<l>Voer gherecht oeir, ende niet en wilden</l>
<l>Daer jeghen doen, in ghenen keere;</l>
<l n="6,11460"> Maer voer haren toecomenden heere</l>
<l>Der lande vorscreven, dits waerheit bloot,</l>
<l><pb n="394"/>Kenden na vrou Johannen doot,</l>
<l>Ende dat si, in contrarien van dien,</l>
<l>Gheen toeseggen en lieten ghescien,</l>
<l n="6,11465"> Noch vorderen en lieten enege saken,</l>
<l>Die de vorseide gheloften mochten laken;</l>
<l>In contrarien, des sijt wijs,</l>
<l>Den besegelden brieven, in eneger wijs.</l>
<l>Die staten antworden daer op al bloot:</l>
<l n="6,11470"> Dat si, na vrou Johannen doot,</l>
<l>Met iegeliken souden plegen</l>
<l>Als si sculdich waren van rechtswegen.</l>
<l>Die ambassateurs, onghelogen,</l>
<l>Sijn hier met weder in Behem ghetogen.</l>
<l n="6,11475"> Haer antwoorde en was anders niet.</l>
<l>Hier met te Loven die dachvaert schiet.</l>
</div>
<div type="chapter"><head type="chapter">HOE HERTOGHE PHILIPS WEDER TE BRUESSEL QUAM, ENDE ALDAER SIEC WERT, ENDE STERF TE HALLE. CVII.</head>
<l>Doen den hertoge dit quam ter oren</l>
<l>Van Bourgoingen, meer dan te voren</l>
<l>Nam hi ter herten die kinnesse,</l>
<l n="6,11480"> Tsier kinder behoef, om derffenesse</l>
<l>Ende oirrye, si u bekant,</l>
<l>Van Limborch ende van Brabant,</l>
<l>Ende want hi die kinnesse, soe hem dochte,</l>
<l><pb n="395"/>Van den staten niet verwerven en mochte,</l>
<l n="6,11485"> Soe dede hi spreken al te hande</l>
<l>Eneghe baenrotsen van den lande,</l>
<l>Ende als hi daer af hadde ontfaen</l>
<l>Goeden troest, soe quam hi saen</l>
<l>Tot sijnre moyen in Brabant,</l>
<l n="6,11490"> Tot Bruessel toe, daer hise vant,</l>
<l>Daer si allen, clein ende groot</l>
<l>Die state des lants te hare ontboot,</l>
<l>Aen de welke hi verwerf doen tghone</l>
<l>Dat si sinen middelsten sone,</l>
<l n="6,11495"> Anthonise, verstaet die dingen,</l>
<l>Tot enen ruwaert des lants ontfingen,</l>
<l>Alsoe lange, dus waest bedreven,</l>
<l>Als vrou Johanne soude leven.</l>
<l>Hertoge Philips gaf mids tgone</l>
<l n="6,11500"> Antwerpen Anthonijs, sinen sone,</l>
<l>Metter toebehoerten groot ende smal,</l>
<l>Ende metter bewisenessen al</l>
<l>Om te bliven in ewicheiden</l>
<l>Aen Brabant, sonder afscheiden;</l>
<l n="6,11505"> Maer Mechelen en creech men, noch den Grave,</l>
<l>Noch dlant van Cuyck; des schiet men ave,</l>
<l>Hoe wel ment voortijts hadde ghecregen,</l>
<l>Hadde men van ierst sijns willen gheplegen.</l>
<l>Hets den Brabantschen sede, na mijn verstaen,</l>
<l n="6,11510"> Tware goet hadde ment aldus ghedaen.</l>
<l>Dat seght Willeken van Schernau:</l>
<l>"Achter na raet es eers crau."</l>
<l>Mi ghedinct wel, tot veel wegen,</l>
<l>Dat es der Brabantre plegen</l>
<l n="6,11515"> <pb n="396"/> Dat si dicwijl hebben raet,</l>
<l>Als ghesciet es die daet.</l>
<l>Ocht sijs som iet hadden te bat,</l>
<l>Dat weten si diet hebben ghehat.</l>
<l>Hier met willics ave scheden.</l>
<l n="6,11520"> Hertoge Philips was wel te vreden</l>
<l>Dat Anthonijs, sijn sone, ter vaert</l>
<l>Van Brabant werden sal ruwaert.</l>
<l>Die wile dat die wise man</l>
<l>Dese sake vorderde, quam hem an</l>
<l n="6,11525"> Een groot siecte in sijn lede</l>
<l>Te Bruesele, binnen der goeder stede.</l>
<l>Doen sijn saken ten einde was comen,</l>
<l>Heeft hi orlof ghenomen</l>
<l>Aen sijnre moyen, vrou Johannen,</l>
<l n="6,11530"> Ende aen die ander goede mannen,</l>
<l>Ende trac alsoe van daer</l>
<l>Thuuswert op een rosbaer,</l>
<l>Ende eer te Halle quam die heere</l>
<l>Wort hi bestaen alsoe seere</l>
<l n="6,11535"> Metter siecte, met overvalle,</l>
<l>Dat men hem cume ghebracht te Halle,</l>
<l>In sijn herberge, in den Hert.</l>
<l>Daer wort die siecte hem soe hert,</l>
<l>Dat hi cort versciet daer naer</l>
<l n="6,11540"> Van ertrike, in Ons Heeren jaer</l>
<l>Dusent vier hondert daertoe viere,</l>
<l>Daer menich maecte droeve chiere,</l>
<l>Die niet en sagen haren wille.</l>
<l>Dit ghesciede in aprille</l>
<l n="6,11545"> Op den xxij<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach.</l>
<l>Sijn lichaen wert, sonder verdrach,</l>
<l>Rechtvort ghevoert, na dit doen,</l>
<l><pb n="397"/>In Bourgoingen te Digoen:</l>
<l>Daer wert hi, dwelke cost veel haven,</l>
<l n="6,11550"> Herde statelic begraven.</l>
<l>Dus nam ende die heere groot:</l>
<l>God brenge sijn siele uut al der noot!</l>
</div>
<div type="chapter"><head type="chapter">HOE ANTHONIJS VAN BOURGONGEN RUWAERT IN BRABANT WERT, ENDE HOE HI DEN HEERE VAN ASSCEN VANGEN DEDE. CVIII.</head>
<l>Anthonijs van Bourgoingen te hant</l>
<l>Quam cort daer na in Brabant,</l>
<l n="6,11555"> Ende wort, al onghespaert,</l>
<l>In Brabant ontfaen over ruwaert,</l>
<l>Int jaer vorseit, doe ic ghewach,</l>
 <l>In junio den v<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach,</l>
<l>Ende binnen sinen iersten jare</l>
<l n="6,11560"> Sijns ruwaertscaeps, cort daer nare,</l>
<l>Soe ghevielt dat een mesdede</l>
<l>Jeghen trecht van der stede</l>
<l>Van Bruecele, mids welken daden</l>
<l>Die wet was alsoe beraden</l>
<l n="6,11565"> Dat si dien mesdadegen man</l>
<l>Leggen woude in enen ban,</l>
<l>Ende dit vernam ter vaert</l>
<l>Mijn heere Anthonijs, die ruwaert,</l>
<l>Die den heere van Assche, den amman,</l>
<l n="6,11570"> Verboot dat hi bi dien ban</l>
<l><pb n="398"/>Niet en stonde, in gheer maniere.</l>
<l>Die stat van Bruecel versocht schiere</l>
<l>Haren amman, alsoe houde,</l>
<l>Van rechtswegen dat hijt doen soude,</l>
<l n="6,11575"> Ocht dat hi, sonder enigh beiden,</l>
<l>Terstont sijn roede neder leide;</l>
<l>Want hen alsoe, sijt seker das,</l>
<l>Met privilegien verleent was;</l>
<l>Ende aldus, in gheenre maten,</l>
<l n="6,11580"> Soe en dorst die heere van Assche laten.</l>
<l>Die correctie was ghedaen,</l>
<l>Ende damman heefter bi ghestaen.</l>
<l>Die amman beduchte hem houde</l>
<l>Dats hem die ruwaert storen soude,</l>
<l n="6,11585"> Ende ginc terstont, na desen doene,</l>
<l>Tot van Fremelles meester Simoene,</l>
<l>Die raet was, si u verclaert,</l>
<l>Van minen heere den ruwaert,</l>
<l>Ende vertelde hem al dit doen.</l>
<l n="6,11590"> Doen riet hem meester Symoen</l>
<l>Dat hi toghe, al onghespaert,</l>
<l>Bi minen heere den ruwaert,</l>
<l>Ende vertelde hem int lange</l>
<l>Hoe hijt ghedaen hadde bi bedwanghe.</l>
<l n="6,11595"> Om tbeste dat hi hem dit riet.</l>
<l>Hier met die amman van hem sciet,</l>
<l>Ende nam te Loven wert die vaert,</l>
<l>Om minen heere den ruwaert</l>
<l>Tonderwisene, openbare,</l>
<l n="6,11600"> Hoe die sake gheschiet ware,</l>
<l>Alsoe ghi voren hebt ghehoert;</l>
<l>Maer die ruwaert was soe ghestoert,</l>
<l><pb n="399"/>Als hi die niemare vernam,</l>
<l>Dat hi met erren moede gram</l>
<l n="6,11605"> Tusscen Loven ende Bruessel, sonder waen,</l>
<l>Den heere van Assche dede vaen,</l>
<l>Ende deden, in dien berueren,</l>
<l>Int tslot te Genepien vueren.</l>
<l>Des avonts als die niemare quam</l>
<l n="6,11610"> Te Bruesel, entie wet vernam,</l>
<l>Vergaderde die wet na dat</l>
<l>Alle den raet van der stat.</l>
<l>Daer daden si, cort na dien doene,</l>
<l>Van Fremelles meester Simoene</l>
<l n="6,11615"> In sijn herberge halen, dats waer,</l>
<l>Ende brengen op thuus ghevangen daer,</l>
<l>Ende waren alle alsoe bedacht</l>
<l>Dat sine hilden alle dien nacht;</l>
<l>Want si meinden openbare</l>
<l n="6,11620"> Dat hi sake daer af ware</l>
<l>Dat die amman, dus onghespaert,</l>
<l>Ghevangen was van den ruwaert,</l>
<l>Welcke meester Simoen, si u bekant,</l>
<l>Alsoe vele screef ende sant</l>
<l n="6,11625"> Aen minen heere den ruwaert,</l>
<l>Dat die heere van Assche waert</l>
<l>Des anderdaeghs daerna ontslagen.</l>
<l>Ende doen wert, sonder verdragen,</l>
<l>Meester Simoen los ghelaten.</l>
<l n="6,11630"> Hierna wert seere utermaten</l>
<l>Die ruwaert vertornt op die stat</l>
<l>Van Bruesele; ende mids dat</l>
<l>Si sinen raet meester Symoene</l>
<l>Ghevangen hadden, mids welken doene</l>
<l n="6,11635"> Dede hi die borch vast stercken</l>
<l>Van Vilvorde ende bollewerken,</l>
<l>Ende stelde daer op, als behoedere</l>
<l><pb n="400"/>Der borch van Ranst die ghebroedere,</l>
<l>Met meer andren, die met wreetheden</l>
<l n="6,11640"> Die stat souden hebben bereden</l>
<l>Van Bruecel, alsoe men seide claer;</l>
<l>Maer het wert ghededinght cort daer naer,</l>
<l>Soe dat die scepenen entie raet</l>
<l>Der stat van Bruecel, dat verstaet,</l>
<l n="6,11645"> Met processien te voet al te samen</l>
<l>Jegen den ruwaert uut quamen,</l>
<l>Tot boven tsiechuus, dat verstaet,</l>
<l>Daer men te Vilvorden wert gaet,</l>
<l>Tusscen Bruecel ende Scarenbeke.</l>
<l n="6,11650"> Daer vielen si oetmoedeleke</l>
<l>Al tenegader op haer knien,</l>
<l>Ende baden den ruwaert mettien</l>
<l>Dat hi sijn gramheit van hen sate,</l>
<l>Ende hadden sine, in eneger mate,</l>
<l n="6,11655"> Vertornt, dat hi hen lieden dat</l>
<l>Aldaer vergave op die stat;</l>
<l>Ende mids desen, si u gheseit,</l>
<l>Wort die sake afgheleit,</l>
<l>Wort die sake afgheleit</l>
<l>Van den gheschille vore verclaert</l>
<l n="6,11660"> Tusscen die stat ende den ruwaert.</l>
<l>Daer toe gaven si, tsinen behoude,</l>
<l>Den ruwaert viij<hi rend='sup'>m</hi> gulde van goude.</l>
</div>
<div type="chapter"><head type="chapter">WANNEER VROU MARGRIETE VAN BOURGOINGEN STERF, ANTHONIJS MOEDER. CIX.</head>
<l>Hier na in Ons Heeren jaer</l>
<l>XIIII<hi rend='sup'>c</hi> ende V, dats waer,</l>
<l n="6,11665"> <pb n="401"/> In merte xxviij daghe,</l>
<l>Schiet van der werelt, met groter clage,</l>
<l>Van Bourgognen die edel vrouwe,</l>
<l>Anthonijs moeder, daer groten rouwe</l>
<l>Haer vrienden om maecten, clein ende groot;</l>
<l n="6,11670"> Ten baedt geen rouwe jegen die doot;</l>
<l>Hets iegeliken effen bi,</l>
<l>Heere, ocht vrouwe, ocht wie hi si,</l>
<l>Si moeten allen gaen dien ganc;</l>
<l>Maer hoe cort, of hoe lanc</l>
<l n="6,11675"> Weder nu, tavont of morgen,</l>
<l>Dats Gode allene onverborgen.</l>
<l>Mocht rijcdom ocht grote heerlijcheit,</l>
<l>Als men van hier doet ghescheidt</l>
<l>Te baten comen, ocht te staden,</l>
<l n="6,11680"> Soe waren derme tseere gheladen.</l>
<l>Het en baet heerlijcheit noch schat;</l>
<l>Maer die doeght hout in den hemel stat:</l>
<l>Mach licht die hier meest sijn ghepresen</l>
<l>Selen dan die snootste wesen,</l>
<l n="6,11685"> Ende niet allene eenen corten tijt,</l>
<l>Maer sonder inde, in ewich verwijt.</l>
<l>Elc huede hem des sunderlinge;</l>
<l>Want dordeel Gods sal wesen stringe:</l>
<l>Men en salre met machte niet voren gaen.</l>
<l n="6,11690"> Maer elc sal loen naer werc ontfaen.</l>
</div>
<div type="chapter"><head type="chapter"><pb n="402"/> VAN DER HEIMELIKER VRIENTSCAP DIE ANTHONIJS VAN BOURGOINGEN, RUWAERT VAN BRABANT, METTER STAT VAN AKEN OVER QUAM. CX.</head>
<l>Ontsien wert seere utermaten</l>
<l>Van alle sinen ommesaten</l>
<l>Anthonijs, die vrome heere:</l>
<l>Sijn volc wertten herde seere</l>
<l n="6,11695"> Minnende, ende ontsiende mede,</l>
<l>Doer sijn grote edelhede.</l>
<l>Int jaer Ons Heeren, min noch mee,</l>
<l>XIIII<hi rend='sup'>c</hi> ende drie werf twee,</l>
<l>In junio den sesten dach,</l>
<l n="6,11700"> Soe wert ghemaect een overdrach</l>
<l>Ende een sekere heimelijcheit</l>
<l>Tusscen den ruwaert vorseit,</l>
<l>Ende der goeder stat van Aken,</l>
<l>Die vrientscap met hem wouden maken,</l>
<l n="6,11705"> Ende, onder dandre, wanneer dat hi</l>
<l>Des hadde te doene, ende si</l>
<l>Des worden versocht, si u bekant,</l>
<l>Souden si hem senden te hant,</l>
<l>In sinen sloten, tsinen ghebode,</l>
<l n="6,11710"> Te Limborch, te Daelhem ende te Rode,</l>
<l>Vijftich scutteren, met willeger lost,</l>
<l>Ende die halden op haren cost,</l>
<l>Waert waer te doene, aen dien cant,</l>
<l>Wel toeghetouwet ende wel bewant.</l>
<l n="6,11715"> Ende alsoe lange in dien berechte</l>
<l>Als sijn ridders ende sijn knechten</l>
<l>Daer bliven souden, dat es waer,</l>
<l><pb n="403"/>Souden die scutteren bliven daer;</l>
<l>Hertoge Anthonijs, die vrome man,</l>
<l n="6,11720"> Soude die scutteren, af ende an,</l>
<l>Veilegen doen, ende gheleiden,</l>
<l>Tusschen beide, met mogentheiden.</l>
<l>Die stat van Aken, des sijt wijs,</l>
<l>Soude den hertoge Anthonijs</l>
<l n="6,11725"> Van Limborch, verstaet den fijn,</l>
<l>Hem, ochte den vrienden sijn,</l>
<l>Provanche leveren uter stat,</l>
<l>In sulcken cope, ghelijc als dat</l>
<l>Deen borgheren den anderen, dits tbediet,</l>
<l n="6,11730"> Vercopen souden, ende anders niet.</l>
<l>Hertoge Anthonijs, met waren saken,</l>
<l>Soude die borgren van Aken</l>
<l>Verantworden, in alder maten,</l>
<l>Ghelijc sijns selfs ondersaten,</l>
<l n="6,11735"> Ende doer sijn lande, groot ende smal,</l>
<l>Souden si tolvri varen al,</l>
<l>Ghelijc als si ghewoenlijc waren</l>
<l>Van ouds te doene, hoert mi verclaren;</l>
<l>Met meer vorwarden, die daer</l>
<l n="6,11740"> Besproken worden, ende daer naer</l>
<l>Schencten si, met groter vrome,</l>
<l>Den hertoghe, tsinen willecome,</l>
<l>IIII<hi rend='sup'>m</hi> rinsch gulden, in liege u niet.</l>
<l>Die ruwaert met minnen sciet</l>
<l n="6,11745"> Van die van Aken, alsoe ghi hoert,</l>
<l>Ende bleven goede vriende vort.</l>
</div>
<div type="chapter"><head type="chapter"><pb n="404"/> HOE VROU JOHANNE HAER LANT VAN BRABANT REGEERDE ENDE WANNEER DAT SI STERF. CXI.</head>
<l>Int jaer Ons Heren met droeffenesse</l>
<l>M. CCCC ende sesse,</l>
<l>In december den eersten dach,</l>
<l n="6,11750"> Sterf vrou Johanne, dat menich mach</l>
<l>In Brabant clagen, groot ende cleine.</l>
<l>Si wort begraven met groten weine</l>
<l>Te Brusele toten Carmeliten,</l>
<l>Daer men den menegen hoerde criten,</l>
<l n="6,11755"> Ende druckelijc mesbaren;</l>
<l>Want alle die omtrent haer waren,</l>
<l>Ende over menegen termijn</l>
<l>Haer dienstliede hadden ghesijn,</l>
<l>Waren van herten seere bedruct;</l>
<l n="6,11760"> Want hen nu seere was mesluct;</l>
<l>Averecht was ghekeert haer cansse;</l>
<l>Beide Rutten, Gheerken, Coensch ende Hansse</l>
<l>Die riepen leyder! wach! owi!</l>
<l>Want ander quamen in den bri.</l>
<l n="6,11765"> Die hen voersien hadden voertiden,</l>
<l>Die mochtens nu te bat gheliden;</l>
<l>Want het sijn al te snode dingen</l>
<l>Oude arme hovelingen.</l>
<l>Ic sach bi vrou Johannen tiden</l>
<l n="6,11770"> Den selken op hoeghe perde riden,</l>
<l>Die na haer doot, seere cort na dat,</l>
<l>Metten cledren in de modre sat,</l>
<l>Ende als een erm snodelinc</l>
<l><pb n="405"/>Al drupnesende achter straten ginc.</l>
<l n="6,11775"> Dat waren die, die niet en achten</l>
<l>Hoe sijt doersloegen, ende overbrachten,</l>
<l>Ende hadden meininghe ende berueren</l>
<l>Dat hen eewelijc soude dueren.</l>
<l>Al waest dat dese maecten rouwe,</l>
<l n="6,11780"> Daer en was noch heere noch vrouwe</l>
<l>Si en maecten alle groot mesbaer;</l>
<l>Maer ten baette niet een haer,</l>
<l>Si en mochter niet met wederkeeren.</l>
<l>Met groten state, met groter eeren,</l>
<l n="6,11785"> Ende met grooter solempniteit</l>
<l>Wert si in haer tomme gheleit,</l>
<l>In den coer, voer den autaer.</l>
<l>Si was een ende vijftich jaer</l>
<l>Hertoginne, met eeren groot,</l>
<l n="6,11790"> Na hertoge Jans haers vader doot,</l>
<l>Daer af si dlant besorghde dan,</l>
<l>Met Wenceline haren man,</l>
<l>Omtrent der jaren vier werf seven.</l>
<l>Na hertoge Wencelijns doot vorscreven,</l>
<l n="6,11795"> In haren wedustoel, daer naer,</l>
<l>Regeerde si xxiij jaer</l>
<l>Dlant van Brabant al omtrint,</l>
<l>Binnen welcken tide si seer ghemint</l>
<l>Was van haren volcke ghemeine;</l>
<l n="6,11800"> Want si dede tvolc, groot ende cleine,</l>
<l>Handlen met vonnesse ende met wette,</l>
<l>Ende stringelijc si daer op lette</l>
<l>Scerp te richten, tallen steden,</l>
<l>Die ghene die fortsche of wille deden</l>
<l n="6,11805"> Over eneghe vrouwen persone,</l>
<l>Ocht diese ontscaecten; dat was scone.</l>
<l>Si was ontsien aen elcken kant</l>
<l>Van den baenrotsen van Brabant,</l>
<l><pb n="406"/>Ende van al den edelen, sijts vroet.</l>
<l n="6,11810"> Si dede haer lijf ende haer goet</l>
<l>Aentasten, cort daer nare,</l>
<l>Als si iet bruecten jegen hare,</l>
<l>Ende daer na moesten si, hoert mi scriven,</l>
<l>Ewelijc aen haer hangende bliven;</l>
<l n="6,11815"> Met haren goede, sonder verlaet,</l>
<l>Moesten si beteren die mesdaet,</l>
<l>Ende in vrou Johannen eenpaerleken</l>
<l>Blivende in gheloften steken,</l>
<l>Daer met dat si bedwongen waren</l>
<l n="6,11820"> Hen vort te hoedene, hoerdic verclaren,</l>
<l>Van sulcken mesgripe, herde seere,</l>
<l>Ocht van geliken, vortaen meere.</l>
<l>Alle vorsten, ende alle heeren,</l>
<l>Hilden allen in groter eeren,</l>
<l n="6,11825"> Ende in groter werdicheit</l>
<l>Die edele hertoginne vorseit,</l>
<l>Ende haddense alsoe uutghelesen,</l>
<l>Ocht si haer moeder hadde ghewesen;</l>
<l>Ende voer waer, in rechter eeren,</l>
<l n="6,11830"> Si was een moeder van jongen heeren,</l>
<l>Dier si vele bi hare onthelt,</l>
<l>Ende ter eeren heeft ghestelt,</l>
<l>Ende tot doeghden opghetogen,</l>
<l>Wijsde ende leerde, na haer vermogen,</l>
<l n="6,11835"> Den staet der eeren te volgen naer;</l>
<l>Want haer kinlijc was ende claer,</l>
<l>Als den jongen van Cleve, dat edel grein,</l>
<l>Ende Willeme sgreven sone van Zeyn,</l>
<l>Heynsberch, Namen ende Bourboen:</l>
<l n="6,11840"> Dese waren alle in haer bandoen,</l>
<l><pb n="407"/>Ende vele meer andre joncheren,</l>
<l>Die kindre waren van groten heeren.</l>
<l>Si besorghde oec die jongelingen</l>
<l>Om te state van huwelijc te bringen;</l>
<l n="6,11845"> Want si bereet selve properlijc</l>
<l>Ende bededinghde thuwelijc</l>
<l>Tusscen coninc Karlen vermogen</l>
<l>Van Vranckrijc ende des hertogen</l>
<l>Stephens dochter van Beyeren heere,</l>
<l n="6,11850"> Daer tAmyens met groter eere</l>
<l>Die brulocht af ghehouden waert.</l>
<l>Vrou Johanne was daer wide vermaert.</l>
<l>Oec soe dedingde vrou Johanne</l>
<l>Thuwelijc, tusscen den jongen Janne</l>
<l n="6,11855"> Van Bourgoingen, den joncheere fijn,</l>
<l>Ende hertogen Aelbrechts dochterkijn</l>
<l>Van Henegouwe ende van Hollant heere,</l>
<l>Ende van Zeelant; si maecte meere</l>
<l>Thuwelijc, dat was goet ende scone,</l>
<l n="6,11860"> Tusschen Willeme hertoeghe Aelbrechts sone</l>
<l>Ende Magrieten voersienichlijc</l>
<l>Van Bourgoingen, dwelc huwelijc</l>
<l>Van Willeme ende van sier jonger vrouwen</l>
<l>Te Camerike wert ghehouden.</l>
<l n="6,11865"> Vrou Johanne, sijt seker das,</l>
<l>Selve oec tot deser brulocht was,</l>
<l>Daer haer wert ghedaen veel eeren</l>
<l>Van altemael den groten heeren,</l>
<l>Die daer vergadert waren tsamen:</l>
<l n="6,11870"> Al tenegader si uut quamen</l>
<l>Een halve mile weghs, jeghen hare,</l>
<l>Ende gheleidense daer nare</l>
<l>Tot in haer herberghe, dats waer.</l>
<l><pb n="408"/>Dese eere bewesen si haer daer,</l>
<l n="6,11875"> Ende tallen plaetsen, tallen steden,</l>
<l>Groot eere ende werde si haer deden,</l>
<l>Ende hildense, sonder onderscheit,</l>
<l>Voer dedelste vrou van kerstenheit.</l>
<l>Wat soudic lange hier op bliven?</l>
<l n="6,11880"> In can u nerghent na bescriven</l>
<l>Den lof, die haer van recht betam.</l>
<l>Soe wie datse versoeken quam,</l>
<l>Als vremde heeren van buten lande,</l>
<l>Riddren, ocht knechte enegerhande,</l>
<l n="6,11885"> Daer eere ochte doecht aen claf,</l>
<l>Meldelike si hen gaf</l>
<l>Spanne ende dierbare juweele,</l>
<l>Dier si vele hadde te haren dele,</l>
<l>Die coningen, hertogen, ende graven</l>
<l n="6,11890"> Haer jaerlijcs sonden ende gaven,</l>
<l>Dwelcke van der edelre vrouwen</l>
<l>Niemende en bleef onvergouden;</l>
<l>Want si was, in allen keeren,</l>
<l>Vol doegdlijcheiden ende vol eeren.</l>
<l n="6,11895"> Wanneer dat si hadde vrede</l>
<l>Van orloghe, dicwijl si dede</l>
<l>Jaerlijcs houden, te menegen stonde,</l>
<l>Tornoye ende tafelronde,</l>
<l>Ende costelike hove,</l>
<l n="6,11900"> Daer ridders, ende knechten van love,</l>
<l>Vremde ende na gheboere</l>
<l>Toenden ridderlike voere,</l>
<l>Ende besuerden haer edel liven</l>
<l>In deere van den reinen wiven,</l>
<l n="6,11905"> Die der wapenen aert aen sagen,</l>
<l><pb n="409"/>Ende bi der hertoginnen lagen,</l>
<l>Dat menegen maecte hogen sinne,</l>
<l>Doer der reinder bloemen minne.</l>
<l>Na der maeltijt, met groter eeren,</l>
<l n="6,11910"> Sach men daer danssen ende hoveren.</l>
<l>Diet in der maleyen best hadden gedaen</l>
<l>Die sach men hogen loen ontfaen.</l>
<l>Dus hilt die edel vrouwe Johanne</l>
<l>Wacker alle dien goede manne,</l>
<l n="6,11915"> Die eere begerden ende prijs</l>
<l>Van wapenen. Int paradijs</l>
<l>Moet haer siele sijn verheven,</l>
<l>In vrouden in dat eewech leven!</l>
<l>Dus bleven die lande, si u bekant,</l>
<l n="6,11920"> Lotrike, Limborch ende Brabant</l>
<l>Sonder oer, dits openbaer,</l>
<l>Die over herde menich jaer</l>
<l>Van oire te oire waren gheresen,</l>
<l>Soe ghi hier voren vroet moeght wesen,</l>
<l n="6,11925"> In die oude coroniken,</l>
<l>Die welcke claerlijc doen bliken</l>
<l>Die gheborte, van grade te grade,</l>
<l>Ende want nu, bi der Gods ghenade,</l>
<l>Na der hertoginnen doot,</l>
<l n="6,11930"> Alle die lande, clein ende groot,</l>
<l>Eenen anderen oeire selen bliven,</l>
<l>Als ic meininghe hebbe te scriven,</l>
<l>Na dat vrou Johanne inde nam,</l>
<l>Hoe Anthonijs aen Brabant quam,</l>
<l n="6,11935"> Van Bourgongen van moede hoghe,</l>
<l>Ende wort gheweldich hertoghe</l>
<l>Van Brabant, ende van Lotrike,</l>
<l>Ende van Limborch der ghelike,</l>
<l><pb n="410"/>Daer sal u dandre boec, hier nare,</l>
<l n="6,11940"> Af bescheiden trechte ware,</l>
<l>Ende die waerheit claer ontbinden.</l>
<l>Desen vj<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> boec willic nu inden</l>
<l>Op vrou Johannen, het dunct mi tijt.</l>
<l>Ic dancke den Heere ghebenendijt,</l>
<l n="6,11945"> Die mi verleent heeft die macht,</l>
<l>Dat ict dus verre hebbe ghebracht,</l>
<l>Ende der waerheit naghegaen,</l>
<l>Ten naesten dat ic conde verstaen,</l>
<l>Ense ondersueken, in allen stonden:</l>
<l n="6,11950"> Des nemic Gode ter orconden,</l>
<l>Dat ic, na alle mijn vermogen,</l>
<l>Die rechte waerheit hebbe vertogen,</l>
<l>Ende die logene af ghebeten.</l>
<l>Hebbic iet daer in vergheten,</l>
<l n="6,11955"> Dat es mi leet, in rechter trouwen.</l>
<l>Ic bidde Onser Liever Vrouwen,</l>
<l>Dat si haren lieven kinde</l>
<l>Voer mi bidde, dat ic ten inde</l>
<l>Den sevenden boec oec mach volbringen,</l>
<l n="6,11960"> Daer men herde notabel dingen</l>
<l>In horen sal, ende vremde saken,</l>
<l>Soe u distorie cont sal maken,</l>
<l>Die hier na volgen sal te richt.</l>
<l>Dit was ghescreven ende voldicht</l>
<l n="6,11965"> Int wout van Sonyen, doe ic u cont,</l>
<l>Op Sente Berbelen avont,</l>
<l>Als men screef, noch min noch mee,</l>
<l>M. IIII<hi rend='sup'>c</hi> XXX ende twee,</l>
<l>Des nachts omtrent der thiender uren.</l>
<l n="6,11970"> God wille hem geven sulc berueren,</l>
<l><pb n="411"/>Diet ghedicht heeft ende bescreven,</l>
<l>Dat hi hier in desen leven</l>
<l>Dragen moet sulc regement,</l>
<l>Dat hi met Gode si bekent,</l>
<l n="6,11975"> Ten ordele, in den lesten dage,</l>
<l>Daer elc moet gelden sijn ghelage,</l>
<l>Dat hi die suete worde mach horen:</l>
<l>"Comt, mijn vriende uutvercoren,</l>
<l>In dat eeweghe rike mijns Vader,</l>
<l n="6,11980"> Dat u bereit es altegader,</l>
<l>Van der werelt aenbeginne!"</l>
<l>Seght amen alle, ic bids op minne.</l>
<l>AMEN.</l>
</div>
</div>
</body>
</text>
</TEI.2>
