<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Der vrouwen heimelijcheit</title>
<author>Onbekend</author>
</titleStmt>
<editionStmt>
<edition>Ph. Blommaert (ed.): Der vrouwen heimelykheid, dichtwerk der XIV<hi rend='sup'>e</hi> eeuw. Gent, 1846.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Der vrouwen heimelijcheit"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1405"/></interpGrp>
<interpGrp type="witnessYear_from"><interp value="1405"/></interpGrp>
<interpGrp type="pubYear_to"><interp value="1405"/></interpGrp>
<interpGrp type="witnessYear_to"><interp value="1405"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Der vrouwen heimelijcheit</TITEL>
<author>Onbekend</author>
<AARD>Rijm</AARD>
<BRON nr="D10">Gent, Bibliotheek der Rijksuniversiteit, 444</BRON>
<DATUM>1405</DATUM>
<OMVANG>1782 verzen</OMVANG>
<BRON.OPM>Papieren handschrift van 59 bladen; meestal 21 regels per bladzijde. Der vrouwen heimelijcheit bevindt zich op fol. 144r; het handschrift bevat verder nog een berijmde tekst over gelaat-en karakterkunde (zie Fysionomie (berijmd) (fol. 44v-51r), een berijmde tekst over de eucharistie, naar Augustinus (fol. 51v-52r) en een raadsel (fol. 52v).</BRON.OPM>
<EDITIE>Ph. Blommaert (ed.): Der vrouwen heimelykheid, dichtwerk der XIV<hi rend='sup'>e</hi> eeuw. Gent, 1846.</EDITIE>
<STATUS>Kritisch</STATUS>
<BRONMNW>1364 </BRONMNW>
<EDITIE.OPM>Tussen [] werden enkele correcties aangebracht die in de marge bij de editie aangetekend staan in het handexemplaar van de Leidse Universiteitsbibliotheek.</EDITIE.OPM>
<BRONNEN>Gent, Bibliotheek der Rijksuniversiteit, 444</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="1"/> DER VROUWEN HEIMELIJCHEIT</head>
<l>MIJN lieve joncfrouwe heeft mi gebeden,</l>
<l>Bi gherechter hovescheden,</l>
<l>Iet te dichtene dat orborlec zij;</l>
<l>Doer haren wille anemix mi,</l>
<l>Dies ic luttel hebbe gheploghen,</l>
<l>Hare minne heeft mi alsoe doer vloghen</l>
<l>Mijn herte ende minen zin,</l>
<l>Dat ic en peyse meer no min</l>
<l>Dan altoes te doene dat haer behaghe;</l>
<l n="10">Want ic haer minne met herten draghe,</l>
<l>So ghestadelike sonder berouwen,</l>
<l>Dat ic genieten hope miere trouwen,</l>
<l><pb n="2"/>Want die lieve vrouwe mijn,</l>
<l>Die niet beter en mach zijn,</l>
<l>So dunct mi werdich alre eeren.</l>
<l>Doer haren wille willic mi keeren</l>
<l>Op mine matiere die ic vant</l>
<l>In eenen boec, die was valiant,</l>
<l>Ende die waerheit oec seit</l>
<l n="20">Van der vrouwen heimelijcheit,</l>
<l>Maer ic bidde miere liever joncfrouwen,</l>
<l>Welc tijt zij dit boec zal scouwen,</l>
<l>Oft daer inne iet sal lesen,</l>
<l>Dat sijs mi niet t' onhouder moet wesen</l>
<l>Dat ic bescrive hare heimelijcheit,</l>
<l>Die ic metter waerheit</l>
<l>Inden sal, so ic best mach.</l>
<l>God die gheve hare goeden dach</l>
<l>Sie es die beste die ic noeit sach,</l>
<l n="30">Ende daer ic noeit tieghen te sprekene plach</l>
<l>Ofte die noeit in mijn herte lach.</l>
<l>Ane dit boec in desen beghinne,</l>
<l>Als ic mi alder best versinne,</l>
<l>Willic u laeten weten ende verstaen</l>
<l>Hoe wi lijf hebben ontfaen,</l>
<l>Alle die creaturen die leven.</l>
<l>Alsoe als't in 't lattijn es bescreven</l>
<l>Sal ic 't in Dietsche voert vertrecken nu,</l>
<l>Verstaet te rechte, dies biddic u.</l>
<l n="40">Die phisike boeke doen ons verstaen</l>
<l>Dat alle menschen haer lijf ontfaen</l>
<l><pb n="3"/>Uut den sade van den vader,</l>
<l>Ende van der moeder alte gader.</l>
<l>Dat saet van den vader heet sperma,</l>
<l>Ende der moeder menstruum, als ic versta;</l>
<l>Wanneer een man es met eenen wive</l>
<l>So gaet sperma van sinen live,</l>
<l>Ende van den haren menstruum.</l>
<l>Die medicine segghen sum,</l>
<l n="50">Ende hebben 't in hare boeke bescreven</l>
<l>Dat sij te male haer zaet gheven,</l>
<l>Man ende wijf, alsij ghenoeten,</l>
<l>So dat te gader comt ghescoten</l>
<l>In die poerte, ende beghint dan daer</l>
<l>Hem te mingne, dat es waer,</l>
<l>D'een metten anderen, dat es sonder waen;</l>
<l>Aldus moet een wijf ontfaen</l>
<l>Dese sade in hare matrice dan,</l>
<l>Dat seit Aristotules, die wise man,</l>
<l n="60">Dat die matrice es een let</l>
<l>Naturlec an de vrouwe gheset,</l>
<l>Dat een deelkin inwert staet,</l>
<l>Ende des mans saet in ontfaet,</l>
<l>Dat hi uut gheeft in 't ghenoeten,</l>
<l>Dan wert die matrice besloten,</l>
<l>Welc tijt zij dat hevet binnen,</l>
<l>Alse ons Ypocras doet bekinnen,</l>
<l>So dat na dien daer in dan</l>
<l>Een naelden ort niet comen en can,</l>
<l n="70">Want bi dien, alse ons Ypocras bediet,</l>
<l>En slote de matrice so vaste niet,</l>
<l><pb n="4"/>So souden den wiven 't saet ontscieten,</l>
<l>Ende beneden al ute vlieten</l>
<l>Ter poerten, dat wi heeten let</l>
<l>Ter scamelheden an de vrouwe gheset;</l>
<l>Ende alse een wijf hevet ontfaen</l>
<l>So sesseren hare alsoe saen</l>
<l>Die menstrua, dat zijn de bloemen,</l>
<l>Die t' elker maent voert comen</l>
<l n="80">Ten minsten eens, als ic las,</l>
<l>Nochtan seggic dat daer was</l>
<l>Bescreven dat zulke vrouwe levet,</l>
<l>Die menstruum .ij. werf der maent hevet.</l>
<l>Hier na mochte mi yemene vraghen</l>
<l>Wanen dat bloet comt daer wi af saghen.</l>
<l>Aristotules doet ons verstaen</l>
<l>Dat menstruum comt sonder waen</l>
<l>Van spisen die onverduwet blijft;</l>
<l>Hoert wat hi noch meer bescrijft</l>
<l n="90">Dat die heetste wijfs couder zijn</l>
<l>Dan die couste man, seit dlattijn,</l>
<l>Ende want dwijf niet verduwen can</l>
<l>Hare spise ghelijc den man,</l>
<l>So blijft haer overtullich bloet</l>
<l>Dat t'elker maent baren moet.</l>
<l>Welc tijt dwijf es .xij. jaer out</l>
<l>Of .xiij. so comt met ghewout;</l>
<l>In selke en siet men 't niet baren</l>
<l>Voer dat sy comen te .xix. jaren,</l>
<l n="100">Ende duert hem alsoe langhe</l>
<l>Tes zij te viftich jaren ganghe,</l>
<l><pb n="5"/>Ofte te .xl. jaren, na dat zie zijn</l>
<l>Heet of cout, dus seit dlatijn.</l>
<l>Sulke wiven hebben 't metter nuwer manen,</l>
<l>Ende zulke hebben't oec in 't wanen,</l>
<l>Sulke eer, zulke later, als wijt lesen,</l>
<l>Want niet op eenen tijt en mach wesen;</l>
<l>Sulke wiven duret langhe</l>
<l>Eer hem afgheet, des hem anghe;</l>
<l n="110">Sulke hebbens meer, sulke min,</l>
<l>Na dat haer nature hevet in.</l>
<l>Coude wijfs hebbens meer dan heete,</l>
<l>Maer ic segge dat ic wel wete</l>
<l>Dat heete wijfs noede afgheet,</l>
<l>Het doet hem dicke menich leet;</l>
<l>Sulke wive hebben den lost so groet</l>
<l>Ten mannen wert, in deser noet,</l>
<l>Hoe dat comt, als ic versta,</l>
<l>Sal ic u noch vertrecken hier na,</l>
<l n="120">Als 't ghescreven es in den latine;</l>
<l>Daertoe behoert grote pine</l>
<l>Eer men dlatijn ghedietschen can</l>
<l>In rimen, ende dat redene hevet an.</l>
<l>Maer eer ic iet daer af beghinne,</l>
<l>Willic der liever, die ic minne,</l>
<l>Oetmoedelike bidden ghenade.</l>
<l>Ay, en docht u niet te spade,</l>
<l>Ic wille gerne al mine mesdade</l>
<l>Beteren, na uus zelfs rade.</l>
<l n="130">Recht ware dat ic seide voert</l>
<l><pb n="6"/>Dat ic ghelaten hebbe de wordt</l>
<l>Van der redenen, daer wi af saghen,</l>
<l>Mochte yemene commen ende vraghen,</l>
<l>Of menstruum sijn als bloet ghedaen,</l>
<l>Ofte als andre humoren, die doer gaen</l>
<l>Tsmenschen lijf te meneger uren,</l>
<l>Hoert wat men leest in natueren:</l>
<l>Dat seit een meester vroet</l>
<l>Dat al menstruum es bloet</l>
<l n="140">Roet ende dinne, ende in allen uren,</l>
<l>Sonder hem der welker humoren</l>
<l>Binnen ghescoert ende onthacht zijn;</l>
<l>In desen wiven seget Solijn</l>
<l>Sijn menstrua dicke van vrouwen vale</l>
<l>Ofte bleec of zwart, verstaet wale.</l>
<l>Voert so mochte men twivelen meer</l>
<l>Of menstruum, daer ic af sprac eer,</l>
<l>Ten fundamente uter [<hi rend="italic">l</hi>. wert] uuttiden</l>
<l>Ofte ter poerten, alse wi voert liden.</l>
<l n="150">Verstaet, ic wils u anworden te hant,</l>
<l>Menstruum, als mi es becant,</l>
<l>Moet altoes ter poerten wart,</l>
<l>Want uter poerten comt sine vaert,</l>
<l>Ende dan ter matricien voertane,</l>
<l>Ende dan ter poerten t' sinen uutgane,</l>
<l>Gheliker wijs dat d'orine uut gaet.</l>
<l>Nu mochte iemene vraghen, dies niet verstaet,</l>
<l>Waer omme dat dit die wive ghedoeghen,</l>
<l>Ens die mans niet hebben moghen,</l>
<l n="160">Want menstruum, als wi bewisen,</l>
<l><pb n="7"/>Es overtollicheit van spisen,</l>
<l>Die al te male onverduet es,</l>
<l>Ende alsoe sperma, des zijt ghewes,</l>
<l>Es oec onvertuwich [<hi rend="italic">l</hi>. overtullich] bloet.</l>
<l>Hoe 't comt, makic u vroet:</l>
<l>Ware dat sake dat dat wijf</l>
<l>So heet binnen hadde dlijf</l>
<l>Alse een man, sone soudse niet</l>
<l>Van menstruum doeghen eenich verdriet,</l>
<l n="170">Maer sperma, alsoe doet die man.</l>
<l>Voert mochte iemen vraghen dan,</l>
<l>Alse menstrua comen ghescoten</l>
<l>Den wiven ter poerten in 't ghenoeten,</l>
<l>Want wi hier voren daden verstaen</l>
<l>Dat sij cesseren alsoe saen,</l>
<l>Alse dwijf kint heeft ontfaen,</l>
<l>So eist wonder twie menstrua vergaen,</l>
<l>Alsij ghenoet of spelt die vrouwe,</l>
<l>Die waerheit willic dat elc scouwe:</l>
<l n="180">Menstria cesseren in dwijf</l>
<l>Alsij kint draghet, omme dat zijn lijf</l>
<l>Met dien bloede ghevoet zal zijn.</l>
<l>Voert meer, so seit ons dlatijn,</l>
<l>Dat wijf dicke heeft den lost so groet,</l>
<l>Alsij met eenen man ghenoet,</l>
<l>Dat aderen ende matricen in de poert</l>
<l>Met 's mans lede werden ghescoert,</l>
<l>Ende daer omme comen voert ghescoten</l>
<l>Die menstrua in dat ghenoeten,</l>
<l n="190">Ende altoes, als men spise ontfaet,</l>
<l><pb n="8"/>So comt emmer iet, dat verstaet,</l>
<l>Den menstrua te hulpen ende den sade,</l>
<l>Dat uut gaet bi der natueren rade;</l>
<l>Ende welc tijt een wijf draecht kint,</l>
<l>Ende menstruum niet en hevet twint,</l>
<l>Maer dat zij harer alle bliven binnen,</l>
<l>So begheert zij met allen sinnen</l>
<l>Der natueren spel te driven</l>
<l>Want zij hebben in dat wriven</l>
<l n="200">Groete ghenoechte, Solijn seghet dit,</l>
<l>Om dat die poerte zeere es verhit,</l>
<l>Van matieren, die binnen blijft,</l>
<l>Van menstruum, als men ons scrijft.</l>
<l>Gheen dier ghenoet na dontfaen</l>
<l>Sonder dwijf, alse wi verstaen,</l>
<l>Ende die merie, dat's waerheit fijn.</l>
<l>Ghenade, edel joncfrouwe fijn,</l>
<l>In mach niet in vrede sijn,</l>
<l>Als ic niet anscouwe uwe claer anschijn;</l>
<l n="210">Ay, dat ic so selden bi u mach sijn!</l>
<l>Gherne soudic voert ontbinden</l>
<l>Mine redene, constic se vinden</l>
<l>Mine matiere, daer ic se liet.</l>
<l>Tortula seghet en verberghes niet,</l>
<l>Alse den wiven menstruum afgeet,</l>
<l>So comt een ander dat hem doet menich leet,</l>
<l>Ende dat es gheverwet al wit.</l>
<l>Some vrouwen hebben dit,</l>
<l>Maer niet alle na der scriftueren,</l>
<l n="220"><pb n="9"/> Sij zijn cout van natueren,</l>
<l>Vrouwen, die dit witte ghedoeghen,</l>
<l>Dat 's die waerheit ongeloghen,</l>
<l>Dat hem dit witte noede afgeet.</l>
<l>Men leset dat hem doet menich leet,</l>
<l>Want zij gaen al in een,</l>
<l>Bedauwet nat tusschen de been,</l>
<l>Ende duert minen lieven vrouwen langhe.</l>
<l>Hier uut desen bedwanghe</l>
<l>Willic mi met crachte breken,</l>
<l n="230">Ende wille van hare een luttel spreken,</l>
<l>Die ic voer al die werelt minne,</l>
<l>Sie es de beste, die ic kinne,</l>
<l>Sie es altoes in minen sinne,</l>
<l>Beide ten ende ende ten beghinne.</l>
<l>Alse mi die stade werden mach</l>
<l>Willic u voert segghen, als ic besach</l>
<l>In eenen boec, heet Pictogoras,</l>
<l>Daer vele in ghescreven was</l>
<l>Van desen ende van ander dinghen:</l>
<l n="240">Dit willic saen ten inde bringhen,</l>
<l>Alsoe als 't daer ghescreven steet,</l>
<l>Hoe elc mensche zijn lijf ontfeet,</l>
<l>Want wi ghenoech hebben gheseit</l>
<l>Van der vrouwen heimelicheit.</l>
<l>Ghelijc dat gheen boem vrucht en mach</l>
<l>Hebben sonder bloeme, als ic besach,</l>
<l>Sone moghen de vrouwen t' waren</l>
<l>Gheene vrucht oppenbaren,</l>
<l><pb n="10"/>Sine moeten eerst hare bloemen risen;</l>
<l n="250">Hier mede willics een einde wisen,</l>
<l>Ende segghen voert al die waerheit,</l>
<l>Hoe elc mensche zijn lijf ontfeit.</l>
<l>Met orlove miere liever vrouwen,</l>
<l>Ende hem allen, die dit boec scouwen,</l>
<l>Ende te voerst der liever vrouwen mijn,</l>
<l>Die clarer es dan dat sonneschijn,</l>
<l>Hare oeghen bernen als een robijn,</l>
<l>Ay, wat wit mi die joncfrouwe fijn!</l>
<l>Raetdijt, lief, so seggic voert,</l>
<l>Des ghi noch niet en hebt ghehoert,</l>
<l n="260">Dats hoe elc kint sijn lijf ghewinne.</l>
<l>Hoert harerwart, want ic 't beghinne.</l>
<l>Alse 't kint ierst wert ontfaen,</l>
<l>So eist .vij. alse melc ghedaen,</l>
<l>Alse bloet dander .vij. daghe,</l>
<l>Met orlove dat ics ghewaghe;</l>
<l>Dan commen die derde .vij. daghe echt,</l>
<l>Wat die maken, dat es recht</l>
<l>Dat ic u dat make cont,</l>
<l>Sij maken dit bloet t' eenen clote ront,</l>
<l n="270">Eenen stucke vleesch ghelike;</l>
<l>Die vierde .vij. daghe sekerlike</l>
<l>Gheven ghesceppenesse den kinde,</l>
<l>Nadien dat ic 't ghescreven vinde;</l>
<l>In die vijfte .vij. daghe dan</l>
<l>Wassen hem aderen ende been daer an,</l>
<l>Ende vleesch ende kenleke huut,</l>
<l><pb n="11"/>Dan zijn die .xl. daghe uut;</l>
<l>Maer alle wive ghemeenlike</l>
<l>Spreken, des ic hem volghe sekerlike,</l>
<l n="280">Dat es dat in .xl. daghen,</l>
<l>Na dien dat men 't begint draghen,</l>
<l>Volwassen es een kint;</l>
<l>Nochtan seggic dat men vind</l>
<l>Onder wilen al onghewaent</l>
<l>Dat kinder voer die vijfter maent</l>
<l>Ghestoert werden, te menegher stont,</l>
<l>Daer die moeder es onghesont,</l>
<l>Ende onghehoet in sulke saken,</l>
<l>Diere hier cleene ghewach wille maken;</l>
<l n="290">Maer ic wille u segghen voert</l>
<l>In corter redenen vraye wort,</l>
<l>Diere ghi niet en hebt vernomen,</l>
<l>Wanen die kinde voedinghe mach comen,</l>
<l>Dat daer leghet in den lichame,</l>
<l>Sonder sprake ende sonder name.</l>
<l>Plinius doet ons verstaen</l>
<l>Dat uter leveren comt ghegaen</l>
<l>Eene adere, ende gaet daer ter stat,</l>
<l>Daer 't kint leghet, ic segghe u dat,</l>
<l n="300">Ende gaet den kinde ten navel inne,</l>
<l>Nadien dat ic die waerheit lie;</l>
<l>Die adere bringhet uter leveren bloet,</l>
<l>Daer dat kint bi leven moet,</l>
<l>Ende daer 't bi moet ghevoet werden</l>
<l>Tes het hier comt op der erden;</l>
<l>Latijnsche boeke segghen alle ende niet suum</l>
<l><pb n="12"/>Dat dat bloet heet menstruum.</l>
<l>Nu willic segghen een luttel voert</l>
<l>Waendic wesen wel ghehoert,</l>
<l n="310">Dats, wanen dit melc comt,</l>
<l>Dat den kinde zijns levens vroemt,</l>
<l>Dat den wiven uten borsten gaet.</l>
<l>Twee clene aderen, dat verstaet,</l>
<l>Gaen uter leveren, sonder waen,</l>
<l>Ende nemen in de borst haer gaen,</l>
<l>Doer die aderen gaet uter leveren bloet,</l>
<l>Dat daer te melke werden moet,</l>
<l>Als't daer eene wile heeft ghesijn.</l>
<l>Echt ghedinct mi der liever mijn,</l>
<l n="320">Die ic selden mach scouwen,</l>
<l>Dat sij gheniete miere trouwen</l>
<l>So ne deerf mi mijn dienst niet rouwen.</l>
<l>   Het 's goet dat ic voert ontbinde</l>
<l>Die redene voert hoe den kinde</l>
<l>Die ziele word van Gode ghesint,</l>
<l>Na .xl. daghe of na .xlv. in 't kint,</l>
<l>Ende nochtan onder wilen eer.</l>
<l>Verstaet wat ic u segge meer,</l>
<l>Die kinder die leven te .xxx. daghen</l>
<l n="330">En sal men maer .vij. maent draghen,</l>
<l>Ende die te .xl. daghen lijf ontfaen</l>
<l>Moeten in die .vij. maent voert gaen,</l>
<l>Ende die te .xlv. daghen rueren</l>
<l>En selen over .ix. maent niet dueren,</l>
<l>Sij en selen ter werelt comen.</l>
<l><pb n="13"/>Verstaet des ghi niet en hebt vernomen</l>
<l>Ende wet wel al onghewaent</l>
<l>Dat kinder, die ter .vij. maent</l>
<l>Gheboren werden, moghen wel leven;</l>
<l n="340">Maer wet wel dat men vint bescreven</l>
<l>Wat kinde in die .viij. maent wert gheboren,</l>
<l>Dat es an dat lijf verloren,</l>
<l>Want hem in die .vij. maent eer</l>
<l>Verpijnt hadde al te zeer</l>
<l>Hoe 't ter werelt comen mochte,</l>
<l>Des waest vermoeyt harde onsochte,</l>
<l>Ende daeromme behouet ruste wale</l>
<l>In die .viij. maent al te male,</l>
<l>Ende wordet in die .viij. maent gheboren,</l>
<l n="350">So es zijn lijf verloren,</l>
<l>Ende het mach leven onlanghen tijt,</l>
<l>Des sij God ghebenedijt,</l>
<l>Die dese natuere heeft ghegeven,</l>
<l>Dat alsoe wel moghen leven</l>
<l>Van .vij. maenden ende van achten.</l>
<l>Alsijt ghebiet salse minen commer sachten</l>
<l>Die mi altoes hout in vare</l>
<l>Sonder hare en mogic hare noch dare,</l>
<l>Ay, wat witen ons alle die logenaren,</l>
<l n="360">Ende die onghetrouwe merkaren.</l>
<l>Trouwen, mi ware goet gheseit</l>
<l>Hoe 't kindt van den planeten ontfeit</l>
<l>Sine natuere ende sine seden,</l>
<l>Als't volcommen es van sinen leden:</l>
<l><pb n="14"/>Saturnus dat's eene sterre,</l>
<l>Die hoeghe staet ende verre</l>
<l>Boven die sonne, dat 's waer,</l>
<l>Alse verre alse van hier tote daer,</l>
<l>So ghevet den kinde besceedenheit</l>
<l n="370">Van redenen, als 't bescreven steit.</l>
<l>Jubiter, die volghet daer na,</l>
<l>Sine spere gevet, alsic versta,</l>
<l>Groeten moet den kinde,</l>
<l>Ende overmoedeghen, als ic 't vinde.</l>
<l>Mars, dat es die derde planete,</l>
<l>Die maect dat kint erre ende wreet.</l>
<l>Dan comt Venus ende ghevet den kinde</l>
<l>Begerte, als ic 't ghescreven vinde,</l>
<l>Van luxurien ende van spele,</l>
<l n="380">Des 't kind moet hebben vele,</l>
<l>Alsoe wijt ghemerken connen.</l>
<l>So comt die Sonne daer na gheronnen,</l>
<l>Ende ghevet den kinde lichtichede</l>
<l>Van onthoutdene ende van ghedachtichede.</l>
<l>Mercurius, na dat ic kinne,</l>
<l>Sint den kinde bliscap inne,</l>
<l>Ende groten lost van eerdschen saken.</l>
<l>Die Mane can wel die kinder maken</l>
<l>Snel ende besich in haren wesen.</l>
<l n="390">Nu willic maken een inde van desen,</l>
<l>Ende segghen van anderen teekenen voert,</l>
<l>Daer ghi niet af en hebt ghehoert;</l>
<l>Die teekene zijn in 't fyrmament</l>
<l>Ghevest, der sonnen al omtrent,</l>
<l><pb n="15"/>Dat scriven ons die alstronomine,</l>
<l>Dat .xij. zijn deser teekine,</l>
<l>Ende die sonne pleghet t' allen tiden</l>
<l>Vorwaert in dese teekene te liden,</l>
<l>Ende moet t' elker maent beghinnen</l>
<l n="400">Emmer in een ander teeken te rinnen.</l>
<l>Van desen teekene hebben wi natuere</l>
<l>Ontfanghen oec, seit die scriftuere</l>
<l>Ende sij zijn in den hemel ghesat.</l>
<l>Dor haren wille, dies mi bat,</l>
<l>Soudic dit boec gerne volinden,</l>
<l>Constic eeneghe ruste vinden,</l>
<l>Die scoene sal mi noch onbinden.</l>
<l>Astronomine doen ons verstaen</l>
<l>Dat .xij. teekene, die daer gaen,</l>
<l n="410">Die sonne alle jare pleghet,</l>
<l>T' elker maent eens, als men ons seghet,</l>
<l>Ende beginnen in Marcius.</l>
<l>Die astronomine segghen dus</l>
<l>Dat d'eerste teeken heet Aries,</l>
<l>Dat hevet dat hovet, zijt seker des,</l>
<l>Van den mensche in sine ghewelt;</l>
<l>Alse de sonne in dit teeken velt</l>
<l>So es de natuere heet ende nat.</l>
<l>Taurus hevet daerna sine scat [<hi rend="italic">l</hi>. stat]</l>
<l n="420">Dien den hals ende den necke formeert.</l>
<l>Cancer es daerna gheviseert,</l>
<l>Dien wi de scouderen willen gheven.</l>
<l>Leo staet daer beneven,</l>
<l><pb n="16"/>Dien mach men gheven, als ic versta,</l>
<l>Die borst ende die dyafragma.</l>
<l>Virgo es dat middelste, dat wet wale,</l>
<l>In den hemel van sepetenteronale,</l>
<l>Die maect die maghe, ende die ader stede,</l>
<l>Rebben ende oec die siden mede,</l>
<l n="430">Ende dat's die middelt van den lichame.</l>
<l>Libera es des teekens name,</l>
<l>Dat daer na volghen, na mijn viseren,</l>
<l>Dien gheven wi dmaken van den nieren.</l>
<l>Scorpio, die maect die scamelhede,</l>
<l>Van mannen cullen ende vede,</l>
<l>Van wiven matrice ende poert,</l>
<l>Elken alsoe hem toebehoert.</l>
<l>Sagittarius comt daer na,</l>
<l>Die maect, alsoe als ic verstae,</l>
<l n="440">Nasen ende dat fundament,</l>
<l>Daer die natuere haer grove uut sent.</l>
<l>Capricornus hevet die knien</l>
<l>In siere ghewelt, alse wi besien.</l>
<l>Aquarius comt na desen,</l>
<l>Hamen ende scenen so maect hi</l>
<l>In den mensche, gheloeves mi.</l>
<l>Pisces heet dat leste van allen,</l>
<l>Ende de voete zijn hem ghevallen.</l>
<l>Hier mede es der teekine inde.</l>
<l n="450">Nu hoert wat noch meer vinde</l>
<l>Van den planeten, daer ic af</l>
<l>Des ic onlanghe redene gaf,</l>
<l>Hoe elke planete an dat kint</l>
<l><pb n="17"/>Emmer eene maent te werkene vint;</l>
<l>Deerste maent mach men gheven</l>
<l>Saturnus, als men vint bescreven,</l>
<l>Die dat saet te gader hout,</l>
<l>Maer siere nature die es cout</l>
<l>Ende droeghe, ende niet en laet sceiden</l>
<l>Dat zaet van een, na der waerheiden.</l>
<l n="460">Dander maent gheven wi Jubiterre,</l>
<l>Formeringhe van leden gevet die sterre,</l>
<l>Ende conforteert met ziere hitten,</l>
<l>Ende doetene wassen, verstaet wel ditte,</l>
<l>Die daer in 't vat besloten leghet.</l>
<l>Daer na Mars te comen pleghet,</l>
<l>Ende sceedet die scenen van den siden,</l>
<l>Ende die arme in haer tiden,</l>
<l>Ende den hals ende oec dat hoeft</l>
<l>Formeert Mars, des gheloeft.</l>
<l n="470">Sol comt dan met siere cracht,</l>
<l>Ende ghevet forme der dracht,</l>
<l>Ende maect dat herte, ende ghevet dleven;</l>
<l>Nochtan vinden wi bescreven</l>
<l>Dat tsmenschen herte voer alle de lede</l>
<l>Ieerst wert ghemaect in siere stede,</l>
<l>Ende dat van siere cracht dan</l>
<l>Daer alle die lede wassen an,</l>
<l>Des moegdi wesen wel ghewes</l>
<l>Dat seit Aristotules,</l>
<l n="480">Die philosophie bescreven heeft,</l>
<l>Dat dat herte eerst leeft</l>
<l>In den mensche, ende alderleest steerft,</l>
<l><pb n="18"/>Alse des menschen lijf bederft.</l>
<l>Hier na comt Venus ghewout,</l>
<l>Die oeren, nase ende mont behout</l>
<l>In den mensche, ende ander lede</l>
<l>Van des menschen scamelhede,</l>
<l>Ende daer toe voete ende teen,</l>
<l>Ende die vingers sceedt van een.</l>
<l n="490">Ende daer na comt Mercurius,</l>
<l>Daer wi af vinden ghescreven aldus,</l>
<l>Dat hi des smenschen stemme maect</l>
<l>Soete ende claer, of ongheraect,</l>
<l>Wincbrauwen, haer ende oeghen,</l>
<l>Ende nagle, als wij betoeghen.</l>
<l>Dalder leste, dat 's die Mane,</l>
<l>Die 't kind volmaect, na minen wane,</l>
<l>Ende bedect al uut ende uut</l>
<l>Al de lede metter huut,</l>
<l n="500">Van boven tote beneden.</l>
<l>Daer na comt Venus ende Mercurius weder,</l>
<l>Ende ghevet den kinde voeticheit [<hi rend="italic">l</hi> vochticheit],</l>
<l>Daert zijn voetsel bi ontfeit.</l>
<l>In dachtende maent comt Saturnus</l>
<l>Weder ten kinde, wi lesen dus,</l>
<l>Ende vercout dat kint so zeere,</l>
<l>Ende verdroeghet, als ic leere,</l>
<l>Ende bedwinghet, sonder verdraghen,</l>
<l>Dat zulke astronomine saghen,</l>
<l n="510">Worde dan een kint gheboren,</l>
<l>Dat zijn lijf es verloren,</l>
<l>Of dat onlanghe leven mach.</l>
<l><pb n="19"/>Verstaet wat ic ghescreven sach</l>
<l>Dat anxstelijc, sijt seker des,</l>
<l>Eens smenschen let ghequets es,</l>
<l>Alse de mane in teeken des ledes zij,</l>
<l>Ende dits de redene waer bi</l>
<l>Dat die mane es wac ende nat.</l>
<l>Voert meer verstaet wel dat,</l>
<l n="520">Ware iemene dies proeven wille</l>
<l>Die vleesch ter manen hilde,</l>
<l>Daer souden worme wassen inne,</l>
<l>Eest als ic de letter kinne.</l>
<l>Avicennen hoerdic callen,</l>
<l>Wanneer eenen kinde es ghevallen</l>
<l>Bi naturen eeneghe siecheit,</l>
<l>Die meeret ende wast ghereit,</l>
<l>In dat wassen van der manen,</l>
<l>Want wij wel weten, sonder wanen,</l>
<l n="530">Dat dan wassen alle humoren.</l>
<l>Voert moegdi van der manen hoeren</l>
<l>Viere state, alse ons scrivet Albertus.</l>
<l>Van den eersten state seit hi aldus,</l>
<l>Dat die mane es heet ende vocht</l>
<l>Tes zij half es volvrocht,</l>
<l>Ende daerna es zij heet ende droeghe</l>
<l>Tes zij vol es, als ic betoeghe,</l>
<l>Ende daerna es sij droeghe ende cout</l>
<l>Tes zij verliest haer halve ghewout.</l>
<l n="540">Cout ende nat es haer leste stat</l>
<l>Tes zij weder ande sonne ontfaet,</l>
<l>Ende in dese stat es grote anxste daer an,</l>
<l><pb n="20"/>Oft men quets eeneghen man</l>
<l>Met yser, want nat es die mane,</l>
<l>Ende diser cout, na minen wane,</l>
<l>Ende ghi zult weten over waer</l>
<l>Dat eenen man pine zwaer</l>
<l>Dicke ghesciet ende quetsinghe groet,</l>
<l>Alse hi met eenen wive ghenoet,</l>
<l n="550">Als 's mans let t' onrecht in gaet;</l>
<l>So doet dat wive dicke groet quaet</l>
<l>Met eenen yseren dat daer staet bi</l>
<l>Ende quets zeere, gheloeves mi</l>
<l>So dat hijs hevet zaere quale.</l>
<l>Dit weten quade wive wale,</l>
<l>En ontsagic niet minen scepare,</l>
<l>Ic soude hier zulc dinc maken mare,</l>
<l>Dier ic nu gerne zwighen moet;</l>
<l>Maer ic make u eens dincs vroet</l>
<l n="560">Van der manen leste staet,</l>
<l>Wie so wille hi verstaet:</l>
<l>Scene de mane, des gheloeft,</l>
<l>Op eens slapende mans hoeft,</l>
<l>Den hoeftzweer moeste hi hebben dan,</l>
<l>Ende die ruma, wart wijf, wart man</l>
<l>Eijst alse men 't ghescreven vint.</l>
<l>Hilde men oec een jonc kint</l>
<l>Langhe in die raie van der manen,</l>
<l>Die iechte soude hem comen ane</l>
<l n="570">In alle die lede zijn,</l>
<l>Die God der liever vrouwen mijn</l>
<l>Altoes, doer sine ghenaden, verren moet!</l>
<l><pb n="21"/>Ic diene hare op rechte oetmoet</l>
<l>Sij saels mi danken es zij vroet,</l>
<l>Ic hope mine minne sal hebben spoet.</l>
<l>Galienus die seit ons voert</l>
<l>Alte properliker wort</l>
<l>Hoe dat comt ende hoe dat sij,</l>
<l>Hoe dat een mensche es cort, ende d'ander daerbi</l>
<l n="580">Es dicke, ende d'ander smal ende lanc.</l>
<l>Dat willic u segghen eer iet lanc,</l>
<l>Ende hoe dat comt, na dat ic sach,</l>
<l>Dat een wijf meer dan een kint draghen mach,</l>
<l>Want ghi hier voren hebt ghehoert</l>
<l>Van der matricen sulke word,</l>
<l>Dat die matrice es een let</l>
<l>Naturlec in die vrouwe gheset,</l>
<l>Dat boven es al adrachtich,</l>
<l>Ende onder eeist al vleesachtich,</l>
<l n="590">Ende oec binnen eist al inghe,</l>
<l>Ende oec ru, als ic voert bringhe,</l>
<l>Ende boven gaet zij bi die maghe.</l>
<l>.Vij. hole, alsic ghewaghe,</l>
<l>Sijn in die matrice binnen,</l>
<l>.Iij. in die rechte zijde, alse wijt kinnen,</l>
<l>Ende in die slinke .iij., ende in die middelt eene.</l>
<l>Alexander seghet alleene</l>
<l>Dat men in die rechte zijde knapelen draecht;</l>
<l>Van der slinker hi oec secht</l>
<l n="600">Dat men wijf draecht daer inne,</l>
<l>In midden spadonie, alsic 't kinne.</l>
<l><pb n="22"/>Draecht een wijf in die rechte side</l>
<l>Eene dochter te eeneghen tide,</l>
<l>Die sal hebben manlike voere,</l>
<l>Dat sal wesen hare natuere.</l>
<l>Wert oec een man in die slinke side ghedraghen,</l>
<l>So sal hi binnen alle zinen daghen</l>
<l>Wijfachtich zien in zijn wesen.</l>
<l>Hoert wat wi noch meer lesen</l>
<l n="610">Dat een wijf mach harde wale</l>
<l>.Vij. kinder draghen t' eenen male.</l>
<l>Die spadone hebben scamelhede</l>
<l>Van wiven ende van mannen mede.</l>
<l>Alse dat wijf dat zaet heeft inne,</l>
<l>Ende het hem scheet alsic 't kinne,</l>
<l>So moet zij draghen so meneghe dragt</l>
<l>Alse hem dat zaet met ziere cracht</l>
<l>Ghesceeden heeft, seit dlatijn.</l>
<l>Van eenen heeten colerijn</l>
<l n="620">Ende eenen droeghen, sonder wanc,</l>
<l>Comt een smensche smal ende lanc,</l>
<l>Want hem die hitte zeere wassen doet.</l>
<l>Van den flumaticus, des zijt vroet,</l>
<l>Cout ende nat, so wert gheboren</l>
<l>Een mensche cort ende dicke, alse wijt horen;</l>
<l>Want dat natte, seit scrifture,</l>
<l>Maecten dicke in sine figure,</l>
<l>Ende die coutheit en laetene niet</l>
<l>Lanc werden, eist als men siet.</l>
<l n="630">Van eenen heeten ende natten sangwijn</l>
<l>Comt een middelbaer mensche, seit dlatijn;</l>
<l><pb n="23"/>Want hitte ende nat es in hem</l>
<l>Wel ghetempert, alsic vernem.</l>
<l>Van eenen droeghen melancolijn</l>
<l>Comt een clene menschelkijn,</l>
<l>Onghedeghen ende droeve van sinnen,</l>
<l>Alsic hier sal doen bekinnen;</l>
<l>Want ic sal scriven in corter uren</l>
<l>Ghemeenlijc alder complexien nature,</l>
<l n="640">Hoe men an elken mensche mach kinnen</l>
<l>Wat complexien hi hevet binnen,</l>
<l>Oft wat natueren, als men hem ansiet.</l>
<l>Maer eer ic iet daer af segghe iet,</l>
<l>Willic claghen over dat ongheval</l>
<l>Dat mi dus sadelt over al,</l>
<l>Ende mi niet en begheven en wille;</l>
<l>Die scoene, die ic minne al stille,</l>
<l>Ghelovet algader, wat men haer seghet,</l>
<l>Dien rouwe, dies mijn herte seghet,</l>
<l n="650">Soudic qualic ontbinden moghen;</l>
<l>Nochtan es mi vore mijn oeghen</l>
<l>Miere liever joncfrouwen pine</l>
<l>Dusentichwerf meer dan die mine;</l>
<l>Want zij es in 't herte mijn</l>
<l>So ghestadech dat niet een mach zijn,</l>
<l>Dat ic haers vergheten conde:</l>
<l>Si es altoes in minen monde,</l>
<l>In mijn herte, ende in minen moede.</l>
<l>O wi! dat ic in commer weet die goede,</l>
<l n="660">Des mach mijn herte weenen bloet,</l>
<l>Alsic oec wane dat zij doet,</l>
<l><pb n="24"/>Want het 's mi zwarer dan loet.</l>
<l>Ay! nu merket of ic doeghe noet</l>
<l>Vele meer dan Job dede,</l>
<l>Want mijn sin ende alle mijn lede</l>
<l>Sijn dortrect met zwaren verdriete.</l>
<l>Ic sterve gerne oft zijt mi hiete</l>
<l>Die goede dier eighen ic bein,</l>
<l>Maer neen sij, dat 's mi cranc ghewein;</l>
<l n="670">Ic leve in tweevuldech wee,</l>
<l>Ende mijn doeghen wast in lanc so mee:</l>
<l>Dat 's mi harde zwaere pine;</l>
<l>Dus staet mi wel onvroe te sine</l>
<l>Die wile dat ic leven zal.</l>
<l>O wi! ghevloect zij dat ongheval,</l>
<l>Dat mi dus ghesadelt heeft,</l>
<l>Ende mine vriendinne niene begheeft,</l>
<l>Want ongheval ende dat verdriet</l>
<l>Hebben al beide op mi ghespiet,</l>
<l n="680">Ende van minen rugghe</l>
<l>Ghemaect een jammerlike brugghe,</l>
<l>Daer zij overtrecken met haren ghesinden.</l>
<l>Sij keeren mi met allen winden,</l>
<l>Waer zij willen, des lidic noet.</l>
<l>Nu betert God, die mi gheboet,</l>
<l>Die 't alleene beteren mach;</l>
<l>Maer mochtic leven noch den dach,</l>
<l>Dat mi dat ongheval begave,</l>
<l>Ende ics ghesonts lijfs quame ave,</l>
<l n="690">Dan ierst soudic wesen vroe.</l>
<l>Ay! nu en eist niet alsoe,</l>
<l><pb n="25"/>Mi es eene stat ghelijc der ander;</l>
<l>Mochtic in 't vier metten salemander</l>
<l>Crupen, so waric ontfaren.</l>
<l>Dongheval, dat mi niet en wilt sparen,</l>
<l>Ghedoeghet mi cume dat ic mi keere</l>
<l>Van hem, omme eenich ander leere.</l>
<l>Daeromme moetic, sonder blijf,</l>
<l>Met droefheden leeden al mijn lijf,</l>
<l n="700">Ende wonen in midden dat verdriet.</l>
<l>Dongheval, dat mi noeit en liet,</l>
<l>En wilt mi emmer niet begheven.</l>
<l>Die goede wilt hem vergheven,</l>
<l>Die mi hevet brocht weder daer in:</l>
<l>Ware ic vare in hebs niet te min;</l>
<l>Maer eest alsic ghescreven vinde,</l>
<l>So zelen verraders doen quaden inde.</l>
<l>Om dat complexie ter ander stat</l>
<l>Hier na sal volghen vele bat</l>
<l n="710">Iet te segghene van hare naturen,</l>
<l>So willic nu te deser uren</l>
<l>Alhier segghen, met corten worden,</l>
<l>Van des kindes gheborden:</l>
<l>Welc tijt naturlec voert mach comen,</l>
<l>Des en hebdij noch niet vernomen.</l>
<l>Die philosophen doen ons verstaen</l>
<l>Dat in die .ix. maent voert mach gaen</l>
<l>Dat kinder natuerlijc werden gheboren,</l>
<l>Oft in die .vij. maent, alse wijt horen,</l>
<l n="720">Oft in die .viij. maent, seit scrifture,</l>
<l><pb n="26"/>Oft in die .x. te menegher ure,</l>
<l>Ende sulc vint men onghewaent</l>
<l>Gheboren in die .xi. maent,</l>
<l>Ende emmer der boven niet,</l>
<l>Alse men 't ghescreven siet;</l>
<l>Nochtan segghet Avicenne</l>
<l>Hier jeghen, eist dat ic kenne,</l>
<l>Dat hi vernam alhier te voren</l>
<l>Een kint in de .xiiij. maent gheboren,</l>
<l n="730">Ende hem begonste te wassene tande,</l>
<l>Dat was wonder menegherande,</l>
<l>Ende dat kind bleef wel te live.</l>
<l>Verstaet noch wat ic u scrive:</l>
<l>Alle diere in dese werelt wijt</l>
<l>Hebben haren gherechten tijt,</l>
<l>Hare drach te vulbringhene voert</l>
<l>Te hare naturliker ghebort,</l>
<l>Sonder die mensche alleene;</l>
<l>Dit en es te wonderen niet cleene.</l>
<l n="740">Sulc wijf brinct kinder voert</l>
<l>In d'ander maent, als men hoert;</l>
<l>Maer dats ghelic eenen stucke vleeschs,</l>
<l>Ende niet eenen mensche, als ic verheesch,</l>
<l>Eist ghelijc na dat ic dat weet</l>
<l>Eener matieren, alst ghescreven steet,</l>
<l>Ende dit gesciet wiven omme vele saken,</l>
<l>Die ic u cont wille maken,</l>
<l>Want hare nature es ghescort</l>
<l>Van groten arbeide, so dat ghestort</l>
<l n="750">Die matrice wert van den arbeide;</l>
<l><pb n="27"/>Daer af comt meneghe seericheide,</l>
<l>Ende daer omme weten 't wel quade wijf,</l>
<l>Alsij ghevoelen in haer lijf</l>
<l>Eeneghe dracht, gaen zij wandelen</l>
<l>Van der eener stat toter ander,</l>
<l>Ende dansen ende springhen vele,</l>
<l>Ende zijn van onghetierden spele,</l>
<l>Ende worstelen met mannen alsoe wel,</l>
<l>Ende pleghen der naturen spel</l>
<l n="760">Met mannen, ende ghenoeten dicke:</l>
<l>'t Ghenoeten es wel haer ghemicke</l>
<l>Want zij ghenoechte daer in ontfaen</l>
<l>Tieghen die passie, sonder waen,</l>
<l>Die zij hebben van der daet,</l>
<l>Daer dat kint mede tegaet;</l>
<l>Van deser saken, die ghi hebt ghehoert,</l>
<l>So wordet die dracht te male ghestoert.</l>
<l>Want daer men oec name violate,</l>
<l>Ende men daer soete bier in gote,</l>
<l n="770">Ende liet staen .vij. daghe besinken,</l>
<l>Ende gave dat eenen wive drinken,</l>
<l>Droeghe so kint het soude tegaen,</l>
<l>Alse ons die letteren doen verstaen.</l>
<l>Hier af vint men vele saken,</l>
<l>Maer ic wils een ende maken,</l>
<l>Want daer mochte sonde ligghen ane.</l>
<l>Wat holpe dat ic dade te verstane,</l>
<l>Het mochte noch zulc hier namaels horen,</l>
<l>Daer quaet af soude comen te voren,</l>
<l n="780">Diere met in sonden mochte comen,</l>
<l><pb n="28"/>Ende meer scaden mochte dan vromen;</l>
<l>Doch hebbics wat ontbonden,</l>
<l>Dat niemen en derf orconden,</l>
<l>Dat ics niet en versta no ne weet.</l>
<l>Die goede es nu worden wreet,</l>
<l>Dien ic hier desen dienst sende,</l>
<l>Ic weet wel dat ic noeit en kende</l>
<l>Haers ghelijc van orde t' ende,</l>
<l>Sij hout mi altoes in allende.</l>
<l n="790">Doer haren wille seggic voert</l>
<l>Hoe dat zulken wiven behoert</l>
<l>Groeter wee dan zulker, als wi lesen,</l>
<l>Alsij van kinde sal ghenesen;</l>
<l>Sulc wiven werden ghescort</l>
<l>Van der poerten [ten] fundamente vort,</l>
<l>Dat die twee gate werden een,</l>
<l>Des lijdt menich wijf zwaren ween;</l>
<l>Maer so moet men hebben onghement,</l>
<l>Daer men 't mede bestrijct al omtrent.</l>
<l n="800">Alse die arbeit gherech es</l>
<l>Ontpluuct haer de poerte, zijt seker des,</l>
<l>So dat te merkene dan goet es.</l>
<l>Maer ermerder hefmoeder goet</l>
<l>Es lutel goet so vroet,</l>
<l>Daeromme blivet menighe dracht verloren,</l>
<l>Want zij en mach werden gheboren</l>
<l>Noch gedoept, alse wi lesen,</l>
<l>So moeten zij verloren zijn met desen,</l>
<l>Ende dit claghet Plunius, die vroede,</l>
<l n="810"><pb n="29"/> Jammerlike met droeven moede.</l>
<l>Wouds mi die scoene weten danc,</l>
<l>Ic soude haer leeren sonder wanc</l>
<l>Hoe men der dracht helpen mach,</l>
<l>Alsoe alsic 't ghescreven sach;</l>
<l>Maer, Godweet, ic hebbe hier mede</l>
<l>Jeghen hare so quaden sede,</l>
<l>Al doe ic goet, het wert al quaet;</l>
<l>Want zij te rechte niet en verstaet</l>
<l>Wat pinen ic dor haer overlide,</l>
<l n="820">Vroech ende spade, in allen tide;</l>
<l>Nochtan houtso mi so ontblide</l>
<l>Dat ics te seggene mi vermide.</l>
<l>En docht u, vrouwe, niet mesdaen</l>
<l>Ic soude u leeren, sonder waen,</l>
<l>Herde wel heefmoeder wesen,</l>
<l>Alsoe alse wijt ghescreven lesen</l>
<l>Van Cleopatria, die wilde,</l>
<l>Dat men over so wijs hilde,</l>
<l>Dat men se van der medecinen t' samen</l>
<l n="830">Coninghinne hiete bi namen,</l>
<l>Dus heeft zij hare dochter bescreven:</l>
<l>"Ghi vrouwe, als 't gaet an u leven,</l>
<l>En zijt niet te scamel noch te bloede,</l>
<l>Noch en belghet u cleine no groet."</l>
<l>Het's vreese, alse dwijf es te smal</l>
<l>Oft met zeneere gheladen al,</l>
<l>Oft dat die poerte te nauwe es,</l>
<l>Oft verdrauwet, nu merket des,</l>
<l><pb n="30"/>Oft 't kint 't hoeft heeft te groet,</l>
<l n="840">Oft als 't ter poerten comt al doot,</l>
<l>Oft bulrugghende of ongheformeert;</l>
<l>Ghi hefmoeder, hoert wien soet deert,</l>
<l>Hoert wat ghi hier mede sult doen,</l>
<l>Dits u een nuttelijc sermoen:</l>
<l>Comtet metten hoefde uutwaert tiden,</l>
<l>Ende hevet ander lede ghestrect ter siden,</l>
<l>Stect u hant ter poerten inne,</l>
<l>Ende formeert zine lede met sinne,</l>
<l>So dat recht ter poerten come.</l>
<l n="850">Met beiden voeten comen zij some,</l>
<l>Dan saelt die heefmoeder houden,</l>
<l>Ende en laten 't niet ghewouden</l>
<l>Die hande te sceedene te dien tiden,</l>
<l>Want zij mochten scoren der siden;</l>
<l>Maer zij sal 's kins arme an sine side strecken,</l>
<l>Ende aldus sal men 't voerttrecken.</l>
<l>Eist dat kind hevet 't hoeft te groet,</l>
<l>Men sal der moeder te zulker noet</l>
<l>Maken een bede, dat sachte sal wesen</l>
<l n="860">Oec moet zij haer troesten in desen,</l>
<l>Ende sal houden, des gheloeft,</l>
<l>Eener andere vrouwen 't hoeft,</l>
<l>Ende die heefmoeder zij sal</l>
<l>'t Kint metten hande voert halen al.</l>
<l>Eist dat 't kint voert stect de hant,</l>
<l>Die heefmoeder sal te hant</l>
<l>Die hant wederkeeren abel,</l>
<l>Want het mochte verliesen wel;</l>
<l><pb n="31"/>Maer zij sal haren vinger ter vaert</l>
<l n="870">An 't kinds scouderen, ende dringhet inwaert,</l>
<l>Ende legghense hem an sine siden,</l>
<l>Ende bringhet voert in corten tiden</l>
<l>Metten hoefde, dat es goet.</l>
<l>Steket voert den eenen voet,</l>
<l>En pinet uut te bringhene nemmermeere;</l>
<l>Maer uwen vingher, alsic leere,</l>
<l>Dien zeldi an zine eersbille setten,</l>
<l>Daer mede zuldijt keeren ende letten</l>
<l>Tote dat ghi hebt den anderen voet.</l>
<l n="880">Ordineert dan ende doet</l>
<l>Of ghi moghet t'eeneghen tiden</l>
<l>Dat die hande striken lancs der siden,</l>
<l>Dus mach men 't best uut ghebringhen.</l>
<l>Hevet die voete beide versceiden binnen,</l>
<l>So stect in die poerte u hant,</l>
<l>Ende voeghet te samen al te hant,</l>
<l>Ende bringhet voert, also es gheleert.</l>
<l>Hevet 't hoeft oec verkeert,</l>
<l>Die heeftmoeder saelt te rechte keeren,</l>
<l n="890">Ende bi den scouderen, alse wi leeren,</l>
<l>Sal zijt ghemackelijc uut halen,</l>
<l>Dat die matrice al te male</l>
<l>Niet ne volghe no ghequets en sij.</l>
<l>Siet men eerst de knien, hort na mi,</l>
<l>Drivet in weder, ende ordineret</l>
<l>Die voete, alse u es gheleret,</l>
<l>Ende bringhet alsoe met sinne voert.</l>
<l>Tonet d'eersbille eerst, so hoert:</l>
<l><pb n="32"/>Keeret sachte ter siden waert,</l>
<l n="900">Ende ordineert met grooter vaert</l>
<l>So dat 't hoet vore ter poerten come.</l>
<l>Esser meer dan een, als vrouwen some</l>
<l>Ghedraghen hebben, ende zij t' samen</l>
<l>Dan vore die poerte quamen,</l>
<l>Die heefmoeder sal te dien tiden</l>
<l>Deene kind dringhen ter eenre siden,</l>
<l>Ende deene na dander bringhen voert;</l>
<l>Ende wachtent wel na mine wort</l>
<l>Dat sij dat doen met zulken sinne,</l>
<l n="910">Dat die matrix daer dat kint es inne</l>
<l>Altoes niet ghequets en zij,</l>
<l>Ende die poerte, hoert na mi,</l>
<l>Sal men beghieten ende dwaen,</l>
<l>Met warmer olien, wildijt verstaen,</l>
<l>Oft men sal den sieken</l>
<l>Van den sape van fenigrieken,</l>
<l>Van maluen ende van lijnsade,</l>
<l>Te gader ghesoden bi rade,</l>
<l>Ende daer met die poerten salven ende dwaen,</l>
<l n="920">Lichtelike ende harde saen</l>
<l>Rusten die wijf na desen</l>
<l>Alsij van kinde zijn ghenesen,</l>
<l>Ja, alse Aristotules seghet,</l>
<l>Het's waer die eens knechts gheleghet,</l>
<l>Maer van den magdekine niet so saen,</l>
<l>Ende wet wel, al sonder waen,</l>
<l>Dat sulc wijf hevet den lost so groot</l>
<l>Dat sij vercranct al totter doot</l>
<l><pb n="33"/>Ende zulke heeft minder, gheloeft mi des,</l>
<l n="930">Die van sterker complexie es.</l>
<l>Ic hebbe wiven hoeren spreken:</l>
<l>Alse die kint eerst 't hoeft uutsteken,</l>
<l>So gaet daer wel omme die saken.</l>
<l>Oec sagic ander meester die spraken:</l>
<l>Alse dwijf ghenesen es van der smerte</l>
<l>Sal hare een ander wijf op 't herte</l>
<l>Die hant legghen, dat die matrice niet</l>
<l>Opwaert ter herten en schiet;</l>
<l>Maer scote zij ter herten in der noet,</l>
<l n="940">Dwijf mochter af wel bliven doot,</l>
<l>Ende zij zal in den scoet, alsic scrive,</l>
<l>Ligghen eenen anderen wive,</l>
<l>Ende die heeftmoeder sal wel wachten</l>
<l>Die kinds met al hare machten,</l>
<l>Ende sitten die wive tusschen de been.</l>
<l>God gheve hem den langhen ween,</l>
<l>Die dit onder dorpers bringhen sal,</l>
<l>Dat ic altoes dus nauwe hal;</l>
<l>Oec biddic mierer liever joncfrouwen,</l>
<l n="950">Dat sijt niemanne en laete scouwen,</l>
<l>Ic hebt ghedicht met goeder trouwen</l>
<l>Toet hier, ende voert sal met goeder trouwen.</l>
<l>Vondic mine redene ic seide voert;</l>
<l>Alse 't kint es comen t' siere ghebort,</l>
<l>So leghet in een vel bewonden.</l>
<l>Die heimelike boeke ons orconden</l>
<l>Dat dat vel heet die secundinne,</l>
<l><pb n="34"/>Daer 't in leghet in die moeder sinne.</l>
<l>Dat vel behoedet 't kint, alsic besach,</l>
<l n="960">Dat hem niet toecomen en mach</l>
<l>Dat hem deere, ende en dade oec dat</l>
<l>'t Kint soude dickewile op de stat</l>
<l>Doot bliven, als menstrua vloien,</l>
<l>Die dat kint so seere moeyen.</l>
<l>So hoedet vel jeghen dat bloet,</l>
<l>Dat meneghen kinde quaet doet;</l>
<l>Alse dat drupet op die secundine,</l>
<l>So hevet dat kint dicke grote pine.</l>
<l>Doch bliven daer sproeten, als wi verstaen,</l>
<l n="970">Die men niet lichte en mach afdwaen,</l>
<l>En ware met boenen-bloemen bestreken.</l>
<l>Galiene hoerdic spreken</l>
<l>Dat van den wive alle d'aren</l>
<l>In die matrice vergaderen,</l>
<l>Ende in den vede den man.</l>
<l>Nu zuldi alle merken hier an</l>
<l>Dat die secundine van der moeder sade</l>
<l>Alleene wast, bi der naturen rade,</l>
<l>Die dat kint bedect al omme,</l>
<l n="980">In die matrice t'eener somme,</l>
<l>Ende eene adere es in dat wijf,</l>
<l>Die [<hi rend="italic">l</hi>. Bi] welke adere des kinds lijf</l>
<l>Sine voedinghe ontfaet in al der tijt,</l>
<l>Ende dits die adere, die men afsnijt,</l>
<l>Alse dat kint es comen voert</l>
<l>Ter werelt, te ziere gheboert.</l>
<l>Dese adere knoept men den kinde</l>
<l><pb n="35"/>Ane sinen navel, alsic't ontbinde,</l>
<l>Daer 't mede an de moeder hanghet,</l>
<l n="990">Alst ter poerten uut ganghet,</l>
<l>Daer omme knoept men 't alsic versta</l>
<l>Dat den kinde niet uut en ga</l>
<l>Van sinen live.</l>
<l>Gave zij mi troest,</l>
<l>So ware ic van den zeere verloest,</l>
<l>Daer zij mi hevet gheworpen inne,</l>
<l>Die hoefsche joncfrouwe, die ic kinne;</l>
<l>Maer neen, weet God, sij achtech [<hi rend="italic">l</hi>. achtes] niet</l>
<l>Dat ic doer haer dus zwaer verdriet</l>
<l>Ende dit zwaer torment ghedoeghe.</l>
<l n="1000">Ende [<hi rend="italic">l</hi>. En] helpt mi dat ic mi ghepoeghe</l>
<l>In haren dienst, nacht ende dach;</l>
<l>Sij merct wel dat sij over mi mach,</l>
<l>Si ne troest mi alsij te voren plach,</l>
<l>So magic roepen wel: "O wi! o wach!"</l>
<l>Aristotules doet ons verstaen</l>
<l>Dat dickewile, sonder waen,</l>
<l>Menstruum es in naturen,</l>
<l>Dats wonder, na der scrifturen</l>
<l>Alse an vele kinder es becant;</l>
<l n="1010">Die een en hebbe maer een hant,</l>
<l>Oft eenen voet, oft hoefde twee.</l>
<l>Dit heet, alsic sprac ee,</l>
<l>Menstruum in naturen,</l>
<l><pb n="36"/>Ende dit gheschiet te menegher uren,</l>
<l>Ende dat een let meerer dan een ander es.</l>
<l>Die boeke doen ons ghewes</l>
<l>Dat dat ghesciet alse 's mans saet</l>
<l>Te lettel es, dat uut gaet</l>
<l>Alse hi ghenoet met wiven,</l>
<l n="1020">So moet an dat kint bliven</l>
<l>Emmer ghebrec van eeneghen lede;</l>
<l>Alle philosopben lien mede.</l>
<l>Maer als dies saets es te vele</l>
<l>Dat uut gaet, bi der naturen spele,</l>
<l>So ghevalt dicker t' waren</l>
<l>Dat .vi. vinger oppenbaren</l>
<l>An 's kinds hande, of .vj. teen an sinen voet,</l>
<l>Oft dat kind hebben moet</l>
<l>Twee hoefde, dit comter af</l>
<l n="1030">Dat die man te vele saets gaf.</l>
<l>Sulke wijf hebben die matrice so quaet,</l>
<l>Dat sij niet des mans saet</l>
<l>Al en behouden binnen hare,</l>
<l>Maer een deel behouden zijs voer ware;</l>
<l>Waer dat ghesciet moet dat kind</l>
<l>Emmer hebben ghebrec, als men vint,</l>
<l>Ende dit comt dicke, alse men ons leert,</l>
<l>Dat man ende wijf ongheordineert</l>
<l>Te gader ligghen, alsij ghenoeten;</l>
<l n="1040">So ne mach 't saet niet vloten,</l>
<l>Daer 't met rechte soude wesen.</l>
<l>Dicke ghevallet, alse wi lesen,</l>
<l>Dat een man hevet den lost so groet,</l>
<l><pb n="37"/>Alse hi met eenen wive ghenoet,</l>
<l>Dat hi zijn zaet niet al uut en mach gheven.</l>
<l>Men vint van hem tween ghescreven</l>
<l>Die sidelinghe te gader laghen,</l>
<l>Doen zij haers ghenoetens plaghen,</l>
<l>Ende zij wonnen in dien tiden</l>
<l n="1050">Een kint, crom in der eenre siden,</l>
<l>Ende verminct in eenen voet.</l>
<l>Oec maken ons meesters vroet</l>
<l>Dat men, te meneghen stonden,</l>
<l>Spadone-kinder hevet vonden,</l>
<l>Die scamelheit van manne ende van wive</l>
<l>Beide hadden in haren live;</l>
<l>Dat saet moeste wel ghetempert wesen</l>
<l>Tot beide lede, alse wi lesen.</l>
<l>Albertus doet van .ij. kinderen weten ende horen,</l>
<l n="1060">Die beide t' samen worden gheboren;</l>
<l>Deene hadde macht in de rechte sijde,</l>
<l>Waer men 't droech t' eeneghen tijden,</l>
<l>Alle slote, die besloten waren,</l>
<l>Moesten ontsluten ende opvaren,</l>
<l>Ende dander hadde in siere slinker macht,</l>
<l>Waer men 't droech, waest nacht oft dach,</l>
<l>Die slote, die ontsloten stonden,</l>
<l>Sloten weder, in warer orconden;</l>
<l>Maer dat dede cracht van planeten,</l>
<l n="1070">Alsoe wi die waerheit weten,</l>
<l>Die ane dese kinder wrachten</l>
<l>Dit wonder, met hare crachten.</l>
<l>Men vint oec meneghen dieren steen</l>
<l><pb n="38"/>Van vele crachten alleneen,</l>
<l>Dat sij van planeten hebben ontfaen;</l>
<l>Men vint oec in meneghen steden staen</l>
<l>Van menschen, van beesten, van serpente figuren,</l>
<l>Alse wi lesen in der scrifturen,</l>
<l>Ende dat doet cracht van planeten al.</l>
<l n="1080">Woude zij mi beteren mijn mesval,</l>
<l>Die 't wel vermach, so waric vroe</l>
<l>Ay, en staet mi niet alsoe;</l>
<l>Sij laet mi al in 't doeghen bliven,</l>
<l>In cans ghelaten, in moet scriven,</l>
<l>Si dunct mi bloeme van allen wiven,</l>
<l>In weet niet wat doeghene ic mach drijven.</l>
<l>Rasius doet ons voert ghewach</l>
<l>Hoe een wijf gheweten mach</l>
<l>Weder so ontfaen heeft of en doet.</l>
<l n="1090">Hoerter na, ic maecs u vroet,</l>
<l>Alsoe alse men ghescreven leest:</l>
<l>Alse een wijf heeft gheweest</l>
<l>Met eenen man, ghevoelt zij daerna</l>
<l>Coude, ende vriest haer daerna, alsic versta,</l>
<l>Ende doen haer die humoren wee,</l>
<l>Dat en coemt no min no mee</l>
<l>Dan zij een kint ontfanghen heeft;</l>
<l>Eyst dat zij gheen zaet uut gheeft</l>
<l>Oft een luttel, zij heeft ontfaen.</l>
<l n="1100">Een ander teeken mogdi verstaen:</l>
<l>Eyst dat den man dunct dat sijn vede</l>
<l>Ghesoghen wordt ende ghetrect mede,</l>
<l><pb n="39"/>Ende vaste gheprant in die poert,</l>
<l>Ende menstrua niet en comen voert,</l>
<l>Alsij pleghen alleneen,</l>
<l>Ende haer wee doen die been,</l>
<l>Ende die matrice ghereede ruert</l>
<l>Van quaden loste, die langhe duert,</l>
<l>So hevet zij ontfanghen kint.</l>
<l n="1110">Eyst dat sij oec meer mint</l>
<l>'t Ghenoeten dan zij dede eer,</l>
<l>Dats een teeken min no meer</l>
<l>Dat sij kint ontfanghen heeft.</l>
<l>Es oec dat sake dat haer begheeft</l>
<l>Hare verwe in daenschijn, ende si ontfaet</l>
<l>Een ander verwe, si goet of quaet,</l>
<l>'t Es teeken dat sij heeft ontfaen.</l>
<l>Een ander teeken mogdi verstaen:</l>
<l>Eyst dat sij begheert vremde spise,</l>
<l n="1120">Alse dese van deser wijse,</l>
<l>Alse nu appele, nu colen, nu peren;</l>
<l>Dat moghen wij kennen ende leeren</l>
<l>Dat sij dan zeker hevet ontfaen,</l>
<l>Oft haer sal cortelike bestaen</l>
<l>Groete siecheit of groete quale.</l>
<l>O wi! salic al te male</l>
<l>Aldus bederven sonder raet,</l>
<l>Al doe ic goet, het dunct haer quaet,</l>
<l>Die goede si doet overdaet</l>
<l n="1130">Dat sij haren dienstman niet ontfaet.</l>
<l>Teekene willic voert ontbinden</l>
<l><pb n="40"/>Hoe men mach kinnen ende vinden</l>
<l>Weder een wijf, sone of dochter dreecht.</l>
<l>Avicenna, een wijf-mester, seghet:</l>
<l>Een wijf die draecht .j. knapelkijn,</l>
<l>Dat haer danschijn roet moet sijn,</l>
<l>Ende licht ende beroerich sal soe wesen,</l>
<l>Ende in de rechte side, alse wi lesen,</l>
<l>Sal haer die buuc werden ront.</l>
<l n="1140">Een teeken maect ons cont</l>
<l>Rasis, nu merke dit elc:</l>
<l>Eyst dat dwijf heeft dicke melc</l>
<l>In hare borst, ende dat wel verduwet es,</l>
<l>Des mogdi wesen wel ghewes,</l>
<l>Ghiete die melc op een zwaert,</l>
<l>Dat wel vervaecht es ende verclaert,</l>
<l>Oft op eenen merbelsteen,</l>
<l>Blijft dat melc wel bi een,</l>
<l>So dat hem niet en scheide</l>
<l n="1150">Op dat zwaert no en breide,</l>
<l>Of op den steen, so draecht dat wijf</l>
<l>Eenen sone in haer lijf.</l>
<l>Die wives melc op hare orine gote,</l>
<l>Waert dat melc te gronde scote,</l>
<l>Eenen sone draecht zij dan;</l>
<l>Waert dat eenich wijf ofte man</l>
<l>Op des wives mamme leide soute,</l>
<l>Ende dat sout niet en smoute,</l>
<l>So draecht dat wijf eenen sone.</l>
<l n="1160">O wi! ic was onghewone,</l>
<l>Onghetroest van haer te scheiden</l>
<l><pb n="41"/>Al doet zijt, si ne mach mi niet verleiden,</l>
<l>Ic sal hare ghenaden verbeiden.</l>
<l>Soete lief, nu merket voert</l>
<l>Ic sal u bedieden, nu hoert,</l>
<l>Hoe ghi weten moghet ende kinnen</l>
<l>Of een wijf hevet eene dochter binnen:</l>
<l>Draecht sij .i. dochter, dat wet vorwaer,</l>
<l>So es si altoes traghe ende zwaer,</l>
<l n="1170">Ende zij es bleec in haer anschijn,</l>
<l>Haer buuc sal lanc zijn,</l>
<l>Opwaert in die slinke zijde ront,</l>
<l>Hare melc sal zijn, als mi es cont,</l>
<l>Onverduuet ende daertoe dinne,</l>
<l>Ende bleec alse water, alsic 't kinne.</l>
<l>Die haer melc gote op een zwaert,</l>
<l>Dat blanc ware ende wel verclaert,</l>
<l>Of op eenen steen, het soude scheeden,</l>
<l>Alse verre alst mochte, ende breeden.</l>
<l n="1180">Diet dmelc op orine woude ghieten,</l>
<l>Dat melc soude al boven vlieten.</l>
<l>Hevet dat wijf in die rechte zide</l>
<l>Eenich wee t' eeneghen tide,</l>
<l>Die mach wel eenen sone draghen;</l>
<l>Plaghe si haer slinke side te claghen</l>
<l>Eene dochter draecht sij, sonder waen.</l>
<l>Noch willic u doen verstaen</l>
<l>Een teeken, dat harde seker es,</l>
<l>Het seit Ypocras, des zijt ghewes,</l>
<l n="1190">Hoe men mach kinnen ende verstaen</l>
<l><pb n="42"/>Of een wijf kint hevet ontfaen.</l>
<l>Wiltuut weten ghi zelt haer gheven</l>
<l>Drinken, als men vint ghescreven,</l>
<l>Een pusoen ghemaect wel</l>
<l>Van reghenwater, sonder spel,</l>
<l>Ende van hoeneghe, ende van water lepel drie,</l>
<l>Ende eenen van hoeneghe, alsic besie;</l>
<l>Dat water moet lau wesen</l>
<l>Ende dat hoenich, ende minghen met desen,</l>
<l n="1200">Ende gheven 't den wive drinken dan;</l>
<l>Dat seit Ypocras, die wise man.</l>
<l>Ghevoelt dat wijf in haren navel daerna,</l>
<l>Knaghinghe ende dringhe, alsic versta,</l>
<l>Het es van ontfane een teeken.</l>
<l>Diascordias hoerdic spreken</l>
<l>Eene redene, die ic mede lie:</l>
<l>Name een wijf arastologie,</l>
<l>Ende leide se eenen nacht in haer poert,</l>
<l>Ende liete den nacht liden voert,</l>
<l n="1210">Ghevoelt zij des morghens soet smake</l>
<l>In haren mont, het 's ware zake</l>
<l>Dat si eenen sone hadde ontfaen.</l>
<l>Voert zuldi hier af verstaen:</l>
<l>Dunct haer die smake better wesen,</l>
<l>Sij draecht eene dochter, alse wi lesen;</l>
<l>Maer dat 's te doene vreeselike,</l>
<l>Want aristologie sekerlike</l>
<l>Doen menstrua voert loepen,</l>
<l>Dat mochte dat wijf wel becoepen</l>
<l n="1220">Met haren live; ende die oec wat</l>
<l><pb n="43"/>Loeds name, ende leide dat</l>
<l>In die poerte, t'eenegher stont,</l>
<l>Ghevoelt zij t'eenegher stont</l>
<l>Den smake in haren mont</l>
<l>Dat 's teeken, sonder waen,</l>
<l>Dat sij een kint heeft ontfaen;</l>
<l>En ghevoelt zij gheene smake daer naer</l>
<l>So ne heeft zij ontfaen daer;</l>
<l>Oec es in allen tiden wee.</l>
<l n="1230">Hier ende elre, ende over zee,</l>
<l>So en es gherakeder gheene</l>
<l>Dan die ghene, die ic meene,</l>
<l>Die ic hebbe in minen sinne,</l>
<l>Mi dunct si ne acht mi meer no minne,</l>
<l>Of nu sint zij mi bliscip inne,</l>
<l>Troest zij mi, dat 's mijn ghewinne.</l>
<l>   En sal u gheen wonder dunken wesen</l>
<l>Dat wi van groter meesterien lesen;</l>
<l>Wi lesen dat die rechte siden</l>
<l n="1240">Van den mensche, t'allen tiden,</l>
<l>Meer hitten hebben dan die slinke.</l>
<l>Dese dinghen zijn wonderlike,</l>
<l>Want dat herte es fonteyne</l>
<l>Van der hitten, suver ende reyne,</l>
<l>Ende leit ter luchter ziden-waert ghekeert</l>
<l>Narer vele, als men ons leert,</l>
<l>Dan ter rechter ziden, entwaren.</l>
<l>Hoe dat comt, willic u oppenbaren:</l>
<l>'t Herte hevet .ij. cleene ontploken oeren</l>
<l n="1250"><pb n="44"/> Ter rechter siden, alse wijt hoeren,</l>
<l>Daer zij naturlike hitte in sint,</l>
<l>Ende meer hitten, als men bekint,</l>
<l>Hoerter toe, alse men eenen man sal winnen</l>
<l>Dan ter dochter, alse wijt kinnen;</l>
<l>Daeromme alse men wille ghenoeten</l>
<l>Sal men dwijf ter nederstoeten</l>
<l>Metter rechter ziden neder ter erden,</l>
<l>So sal dat kint een sone werden;</l>
<l>Ende sal ophouden</l>
<l n="1260">Die slinke side van der mouden</l>
<l>So sal dijn zaet ter rechter ziden varen:</l>
<l>Ghi moghet merken wel te waren,</l>
<l>Dat dwater loept te dale waert.</l>
<l>Voert seggic u al onghespaert,</l>
<l>Comet van achter die versche wint,</l>
<l>So werdet daer ghewonnen een kint.</l>
<l>Die wint es beter kinder winnen</l>
<l>Dan eenich ander, alse wijt kinnen.</l>
<l>Wet oec wat ic ghescreven sach</l>
<l n="1270">Dat sperma niet verrisen mach,</l>
<l>Want zij ligghen so vaste in een</l>
<l>Eelc tusschen anders been,</l>
<l>Man ende wijf, alsij ghenoeten;</l>
<l>Daer sperma comt uut den man ghescoten,</l>
<l>So eist in 't wijf alsoe saen</l>
<l>Dat zij gheene lucht en mach ontfaen.</l>
<l>Ons leeret een meester fijn</l>
<l>Dat witte wijfs beter zijn</l>
<l>Dan die zwerte mede te wesen,</l>
<l n="1280"><pb n="45"/> Nochtan zijn die zwarte, als wi lesen,</l>
<l>Vele heeter dan die witte,</l>
<l>Maer zij zijn tragher, verstaet wel ditte.</l>
<l>Die witte hebben der natheit vele,</l>
<l>Daeromme sijn si beter te haren spele,</l>
<l>Ende luxurioser dan die zwarte zijn.</l>
<l>Oec vint men bescreven in dlatijn</l>
<l>Dat wijfs, die selden ghenoeten</l>
<l>Vele meer lost hebben moeten,</l>
<l>Dan die ghenoeten met mannen dicke.</l>
<l n="1290">Voert meer, so seggicke</l>
<l>Eene redene, die ic seide van Ypocrase:</l>
<l>So wat wive in de blase</l>
<l>Hevet naturlike natheit,</l>
<l>Dat zij nemmermeer kint en ontfeit.</l>
<l>In die ystorie van den dieren</l>
<l>Hoerdic Aristotules visieren</l>
<l>Dat wive van .xl. jaren</l>
<l>Selden kinder ontfaen entwaren.</l>
<l>Hadde dat wijf sperma,</l>
<l n="1300">So en hadde si niet menstrua;</l>
<l>Hevet een wijf sperma inne,</l>
<l>Dies es lutel ende harde dinne.</l>
<l>Die sperma in water gote,</l>
<l>Ende sperma op dat water vlote</l>
<l>Die man daer dat sperma af quam</l>
<l>Wint wel, alsic vernam,</l>
<l>Maer sinct dat sperma te gronde,</l>
<l>So ne mach die man te gheenre stonde.</l>
<l>Ende manne die hebben cullen cout</l>
<l n="1310"><pb n="46"/> Verliesen altoes des winnens ghewout,</l>
<l>Ende si ne moghen negheene vrucht winnen,</l>
<l>Want haer zaet en hevet niet binnen</l>
<l>Te winnene eeneghe naturlicheit,</l>
<l>Des verliesen si haren arbeit.</l>
<l>Al te heete wive en moghen niet</l>
<l>Winnen, alse men ghescreven siet,</l>
<l>Want sperma verdroeghet hem binnen,</l>
<l>So en moghen zi gheene vrucht winnen.</l>
<l>Sulke wive zijn al te cout,</l>
<l n="1320">Ende verliesen haer winnens ghewout,</l>
<l>Want hare nature cout es,</l>
<l>So en moghen zij niet, zijt seker des,</l>
<l>Binnen behouden des mans zaet,</l>
<l>Dat hare metter orinen uut gaet.</l>
<l>Sulke wive zijn nat, zulke droeghe,</l>
<l>Ende zulke al te vet, alsic toeghe,</l>
<l>Want die vetheit voer den mont</l>
<l>Van der vetheit der matricen ter selver stont,</l>
<l>Ende heeft die matrice bestopt alsoe</l>
<l n="1330">Datter gheen zaet en mach comen toe;</l>
<l>Ende alse die wive 's mans sade ontfaen,</l>
<l>So moet hem metter orinen emmer ontgaen.</l>
<l>Siet men des wives orine te hant</l>
<l>Na 't ghenoeten, alse mi es becant,</l>
<l>So sal sij dicke ende wit wesen,</l>
<l>Want sperma es ghemingt met desen.</l>
<l>Al en ontgaet den wiven niet</l>
<l>Algader metter orinen, als men 't siet,</l>
<l>Nochtan verdroeghet haer binnen wel,</l>
<l n="1340"><pb n="47"/> Want hem so heet es dat vel;</l>
<l>Ende manne, die hebben sperma dinne,</l>
<l>Dat en mach den wiven niet bliven inne;</l>
<l>Maer omme sine dinneit, alsic vant,</l>
<l>Loepet den wiven uut te hant,</l>
<l>So dat die wijf niet en ontfaen.</l>
<l>Hevet oec een man te vele nats, sonder waen,</l>
<l>In sine blase, so en mach hi niet</l>
<l>Winnen, alse men 't ghescreven siet.</l>
<l>Dese redene es herde scone</l>
<l n="1350">Die ic miere liever toene,</l>
<l>In wille niet van haer te loene</l>
<l>Dan hare minne, alsic wel tone.</l>
<l>Wie dit hoeren wille, zwighe stille;</l>
<l>Wie dat eenen wive helpen wille</l>
<l>Dat si van eenen man ontfaen,</l>
<l>Die doe dat ic scrive hierna,</l>
<l>Ende en hout niet voer visevase:</l>
<l>Neme die matrice van eenen hase,</l>
<l>Ende dat ghedermpte mede,</l>
<l n="1360">Ende pulveriseert met behendichede,</l>
<l>Ende geeft drinken den wive met wine;</l>
<l>Dits eene goede medecine,</l>
<l>Want dwijf sal hier af ontfaen.</l>
<l>Die dat selve woude bestaen,</l>
<l>Ende makent van eenen cul van .i. hase,</l>
<l>Ende ghaeft den wive, alsi ghenase</l>
<l>Van menstrua, ende daese [<hi rend="italic">l</hi>. dedese] saen</l>
<l>Ghenoeten, zij sal ontfaen.</l>
<l><pb n="48"/>Die na minen rade wille werken,</l>
<l n="1370">Die neme den cul van .i. cleenen verken,</l>
<l>Dat een soch alleene voert brachte,</l>
<l>Ende nemmeer t'enre drachte,</l>
<l>Ende pulver dit, ende gheeft dan</l>
<l>Eenen wive of eenen man,</l>
<l>Die dat winnen verloren heeft,</l>
<l>Alser noch herde vele leeft,</l>
<l>Dat winnen sal in hem comen,</l>
<l>Alsic in boeke hebbe vernomen.</l>
<l>Alse een wijf aldus ontfaen heeft,</l>
<l n="1380">So hoedem elc die leeft</l>
<l>Haer te noemene eeneghe sake,</l>
<l>Die men niet met ghemake</l>
<l>En mach ghecrighen wel,</l>
<l>Alse philosophus bekinnet wel,</l>
<l>Die dracht mochte verloren bliven.</l>
<l>Van eenen wive willic scriven,</l>
<l>Alsic ghescreven vant staen,</l>
<l>Die een kind hadde ontfaen;</l>
<l>Sie was jonc, alsic besach;</l>
<l n="1390">Doen hoerde sij ghewach</l>
<l>Van nuwen appelen.</l>
<l>Si seide: "Hoe mochticker hebben!"</l>
<l>Doen seiden sij dat mer niet ghecrighen mochte.</l>
<l>Doen viel zij neder harde onsochte</l>
<l>Op haer bedde, ende lach</l>
<l>Eenen nacht ende eenen dach</l>
<l>Dat si nie en nam spise no dranc.</l>
<l>Doen waren bi hare, sonder wanc,</l>
<l><pb n="49"/>Ander joncfrouwen ende ander maegde,</l>
<l n="1400">Die dit qualike behaegde,</l>
<l>Si ne hadden gheene kinder ghedraghen,</l>
<l>Doen zij dit wijf so siec saghen,</l>
<l>Si ne wisten niet waer af dat ware.</l>
<l>Doen seiden zij al oppenbare</l>
<l>Dat men gheene jonghe appele en vonde.</l>
<l>Doen sprac zij al stille in haren monde</l>
<l>Dat venijn wesen mochte,</l>
<l>Oft men haer jonghe appele brochte;</l>
<l>Ende die maegde hadden voer dien</l>
<l n="1410">Des ghelike an liede ghesien,</l>
<l>Die bevallen waren metten rede,</l>
<l>Daer zij bedroghen waren mede.</l>
<l>Dat joncwijf ghenas daer naer</l>
<l>Van eenen doeden kinde, dat was waer,</l>
<l>Ende was uter maten cranc,</l>
<l>So dat haers lijfs was vor ghewanc;</l>
<l>Drie daghe hadde zi arbeit,</l>
<l>Ende dat in groeter siecheit,</l>
<l>Ende haer moeder wijst oec wale.</l>
<l n="1420">Twee daghe al te male</l>
<l>Ende eenen nach so bloedse si</l>
<l>Te hare nase, gheloeves mi,</l>
<l>Eer dat kint voert quam.</l>
<l>Dat bloet was, alsic vernam,</l>
<l>Van menstrua, ende quam voert</l>
<l>Omme dat die dracht was ghestoert.</l>
<l>Ypocras die seit waerlike</l>
<l>Dat dat es harde onmoghelike</l>
<l><pb n="50"/>Dat eeneghe dracht blivet ghesont,</l>
<l n="1430">Alse menstrua vloien t'eenegher stont;</l>
<l>Des hoede hem elc, hoe soe 't come,</l>
<l>Dat hi voer vrouwen niet en noeme</l>
<l>Dat men ghecrighen niet en mach.</l>
<l>Noch hoert een teeken, dat ic sach,</l>
<l>Hoe men sal wetten onghevraecht</l>
<l>Weder een wijf sone of dochter draecht;</l>
<l>Men sal nemen scoene fonteine</l>
<l>Van eenen water scoene ende reine,</l>
<l>Ende ghieter in, alsic bevroede</l>
<l n="1440">Drie dropel melcs of van bloede</l>
<l>Van den wive, daer men's af wille</l>
<l>Proeven ende weten lude of stille,</l>
<l>Ende dat moet zijn van der rechter siden;</l>
<l>Sinket dmelc of dbloet, te dien tiden,</l>
<l>So draecht zij eenen sone entwaren;</l>
<l>Maer vlietet boven openbaren,</l>
<l>So draecht zij eene dochter, sonder lieghen;</l>
<l>Dit teeken en mach niemen bedrieghen.</l>
<l>Es die rechte mamme meerer dan die slinke,</l>
<l n="1450">Alsic mi alre best bedinke,</l>
<l>So mach zij draghen eenen sone.</l>
<l>Alre doghet es si ghewone,</l>
<l>Die mi es dus onghenadich,</l>
<l>Ende ic ben aldus ghestadich</l>
<l>Jeghen haer, bi Marien,</l>
<l>Waer bi mach zij mijns vertien,</l>
<l>Ic wille altoes in haer lien,</l>
<l>Ende minnense [sonder] dorpernien.</l>
<l><pb n="51"/>Te rechte soude ic voert ontbinden</l>
<l n="1460">Van anderen sake, die wi vinden,</l>
<l>Wel metter rechter waerheit,</l>
<l>Alsoe alst in dlatijn ghescreven steit.</l>
<l>Ghi zult weten oec over waer</l>
<l>Dat den vrouwen pine zwaer</l>
<l>Dicke ghesciet in hare poert,</l>
<l>Alsi ierst werden ghescoert;</l>
<l>Want zij worden te wide ontdaen,</l>
<l>Alsi erst ghenoetens bestaen,</l>
<l>Ende die poert wert al te wijt,</l>
<l n="1470">Met des mans lede t'enegher tijt,</l>
<l>Alst te groet es ende al te dicke,</l>
<l>Ende al te lanc ende onghemicke.</l>
<l>Sulc wijf heeft die poerte so groet</l>
<l>Dat die man wel ghenoet</l>
<l>Sonder pine van sinen lede,</l>
<l>Ende zij van den haren mede.</l>
<l>In 't eerste hebben die wijfs grote pine,</l>
<l>Eer zij ghenoetens pleghen ghewoene te sine,</l>
<l>So dat dickewile comt dat bloet</l>
<l n="1480">Ghescoten ter poerten in 't ghemoet,</l>
<l>Ende waer omme dat comt, salic leeren wel:</l>
<l>In die poert daer staet een vel</l>
<l>Bi der blasen, alsic hoerde spreken;</l>
<l>Dat vel wort ontwee ghesteken,</l>
<l>Dan comt daer uut dat bloet al roet,</l>
<l>Ende soes een wijf meer pleghet,</l>
<l>So hem dat vel bat over zide seghet,</l>
<l>Het herdet ende het wort ghestoten wel,</l>
<l><pb n="52"/>Alse men pleghet der minnen spel.</l>
<l n="1490">Alle die lost van den wiven</l>
<l>Leghet in den navel, alsic bescrive,</l>
<l>Ende in die niere leghet bi den man.</l>
<l>Nu merket ende verstaet dan</l>
<l>Datter maegden orine es claer,</l>
<l>Sulc tijt bleec ende wit, dat's waer.</l>
<l>Es eens wives orine gout roet,</l>
<l>Ende claer, so hevet dat wijf noet</l>
<l>Van minnen; sij behoeft hier jeghen</l>
<l>Der minnen spel te pleghen.</l>
<l n="1500">Ghescorde wijfs hebben leeleke orine;</l>
<l>Onghescoerde van den vellekine,</l>
<l>Daer ghi voren af hoeret spreken,</l>
<l>Dat met 's mans lede ontwee wert ghesteken,</l>
<l>Die wive hebben menstrua,</l>
<l>Hare orine es, alsic versta,</l>
<l>Bloedech, alsij pleghet te doeghen;</l>
<l>Waterachtich zijn haer oeghen,</l>
<l>Haer anschijn ontfaet ander verwe dan;</l>
<l>So radic wel elken man,</l>
<l n="1510">Dat hi hem van dien wiven hoede.</l>
<l>Bloede wijfs ende goede</l>
<l>Connen hem wel van mannen sceyden,</l>
<l>Ende des harde wel verbeiden</l>
<l>Tes hem menstrua es af ghegaen,</l>
<l>Eer zij slapens iet bestaen</l>
<l>Met haren man, dat's groote wijsheit,</l>
<l>Ende en dade zijs niet, Godweit,</l>
<l>Daer soude dicke af comen doeghen.</l>
<l><pb n="53"/>Hoe salsijs ghelaten moghen,</l>
<l n="1520">Sij en sal vertroesten dat herte mijn</l>
<l>Alsic peinse omme die vrouwe fijn,</l>
<l>Die ic te haerwaert draghe al stillekine;</l>
<l>Mijn dienst sal werden in scine.</l>
<l>Vriendelec lief, ic segghe u voert</l>
<l>Van menstrua noch ander wort,</l>
<l>Hoe die wijf, alsic versta,</l>
<l>Alsij ghedoeghen menstrua,</l>
<l>So besmetten zij, sonder lieghen,</l>
<l>Die kinder in der wieghen,</l>
<l n="1530">Eist zijs dicke anscouwen.</l>
<l>Oec vint men somwile vrouwen,</l>
<l>Dien menstruum te male ghebrect,</l>
<l>Als meester Albertus sprect;</l>
<l>Bescouwen zij jonghe kinder neerstelike,</l>
<l>Sij besmetten se sekerlike</l>
<l>Die kinder, die daer sijn,</l>
<l>Dat es die wijsheit fijn;</l>
<l>Ende als menstrua vloeit in 't wijf,</l>
<l>So trecket over al dat lijf,</l>
<l n="1540">Al van boven tote beneden,</l>
<l>Dat seit Albertus, bi waerheden.</l>
<l>Alse die wive menstruum ghedoeghen,</l>
<l>Mach men 't ierst sien in haer oeghen,</l>
<l>Ende te hant daer af besmetten,</l>
<l>Ende van den oghen, sonder letten,</l>
<l>Voert besmet die lucht daerna,</l>
<l>Ende daerna 't kint, alse ic versta;</l>
<l><pb n="54"/>Alse dat wijf anesiet gedichte,</l>
<l>So wert dat kint besmet in daensichte;</l>
<l n="1550">Hare rugghe doet hem, des gheloeft,</l>
<l>In die purgacie wee ende haer hoeft.</l>
<l>Wet dat ons philosophus vertrect,</l>
<l>Dat dat wijf den spieghel bevlect</l>
<l>Sien ziere in, alsie ghedoeghen</l>
<l>Menstrua, alse ons die meesters toghen.</l>
<l>Eyst dat den spieghel es nuwe ende claer,</l>
<l>So staen die sproeten oppenbaer</l>
<l>In den spieghel, t'alre stont,</l>
<l>Want zine dorvlieghen tote in den gront;</l>
<l n="1560">In den spieghel bliven sproeten staen,</l>
<l>So dat men se qualec af mach dwaen.</l>
<l>Maer es die spieghel donker ende out,</l>
<l>Al wert hi besmet menechfout,</l>
<l>Men maecht wel afdwaen ter cuere,</l>
<l>Omme die wulheit, die daer was voere.</l>
<l>Ende hevet dat wijf ghebreclijcheit</l>
<l>Van menstrua, als men ons seit,</l>
<l>So es haer haer lijf vervult al dore</l>
<l>Binnen met quaden humore.</l>
<l n="1570">Want zij verout zijn so zeere</l>
<l>Dat sij menstrua en hebben nemmeere;</l>
<l>So ghebrect hem naturlike hitte,</l>
<l>Ende zijn vervult, merct wel ditte,</l>
<l>Van menstrua, ende van quaden humoren.</l>
<l>Ende ander wijf al te voren,</l>
<l>Die bi grover spisen leven,</l>
<l>Alsoe alse men vint bescreven,</l>
<l><pb n="55"/>In dat latijn sekerlike,</l>
<l>So bevlecken zij kinder lichtelike.</l>
<l n="1580">Menstruum es herde quaet venijn,</l>
<l>Als ons orcont dat latijn;</l>
<l>Die 't met broede gave eenen hont,</l>
<l>Hi soude verwoeden, in corter stont,</l>
<l>Oft die 't op die wortele leide</l>
<l>Van eenen boeme, dat's waerheide,</l>
<l>Al ware hi groene, hi soude verdroeghen,</l>
<l>Dat's die waerheit ongheloghen.</l>
<l>Die haer name uut eens wives poert,</l>
<l>Ende maket nat in menstrua voert,</l>
<l n="1590">Ende leit onder mes daer naer,</l>
<l>Ende liet daer lieghen .i. jaer,</l>
<l>Ende ghinghe meere toe dan, men soude vinden daer</l>
<l>Een groet serpent, dat's waer.</l>
<l>Men leest oec wie dat doen woude,</l>
<l>Dat hi wel betoveren soude</l>
<l>Eenen man, met menstrua,</l>
<l>Dat hi den wive souden volghen na;</l>
<l>Maer dies en willic niet bescriven.</l>
<l>Die ic minne, boven allen wiven,</l>
<l n="1600">Si ne acht niet dat ic dese pine,</l>
<l>Dore haer doeghe al stillekine;</l>
<l>Nochtan weet zij wel ende kint</l>
<l>Dat se mijn herte seere mint,</l>
<l>Ende dat ic lide zwaer tormint,</l>
<l>Want si ne achtes niet en twint.</l>
<l>Des ben ic seker ende vroet dat leeft</l>
<l><pb n="56"/>Noch meneghe vrouwe, die heeft</l>
<l>Herde grote pine ende groet verdriet,</l>
<l>Alsij menstruum en hevet niet;</l>
<l n="1610">Ende zulker vloeyen zij so zeere</l>
<l>Dat siere gerne quyte weere.</l>
<l>Die menstrua ghebrect te male</l>
<l>Sal hem houden, na mine tale,</l>
<l>Ende nemen een cruut, heet aristologie,</l>
<l>Ende zieden met wine die,</l>
<l>Ende gheven haer drinken dien dranc.</l>
<l>Daer na sal men eer iet lanc</l>
<l>Op haren buuc dat cruut,</l>
<l>Dat zeggic u al overluut,</l>
<l n="1620">Also heet alsijt mach doeghen.</l>
<l>Die menstruum selen hem zaen vertoeghen,</l>
<l>Ende uter poerten comen gheleken.</l>
<l>Van Galienen hoerdic spreken</l>
<l>Dat hi eene coninghinne ghenas,</l>
<l>Die uter maten ziec was,</l>
<l>Omme dat haer ghebrac menstrua,</l>
<l>Dat haer ghebrac, so ne was der doot na.</l>
<l>Doen onboet men meester Galiene</l>
<l>Dat hi haer laten soude die saphiene,</l>
<l n="1630">Dat's een ader, alse men seghet,</l>
<l>Die onder 't hole van den voete leghet;</l>
<l>Daer dede hi laten bloet,</l>
<l>Des eens daghes an den rechten voet,</l>
<l>Des ander daghes an den slinken,</l>
<l>Ende haer begonste te sinken</l>
<l>Die menstrua, ende zij ghenas,</l>
<l><pb n="57"/>Doen dat bloet ghelaten was,</l>
<l>Binnen .vj. daghen, des zijt vroet.</l>
<l>Die eenen wive woude doen goet,</l>
<l n="1640">Die menstrua hadde verloren,</l>
<l>Die sal hierna horen:</l>
<l>Hi sal se laten an den rechten voet;</l>
<l>Op den andren dach, alse ic ben vroet,</l>
<l>Sal men se an den slinken laten;</l>
<l>Dat moet haer helpen ende baten.</l>
<l>Ende oec, alsic voer segghen mach:</l>
<l>Die rute sode, op den selven dach,</l>
<l>In wijn, ende ghaeft drinken hare,</l>
<l>Si soude sciere ghenesen nare.</l>
<l n="1650">Oft die bivoet in water sode,</l>
<l>Ende gaeft haer drinken in der noede,</l>
<l>Ende daese daer over sitten gaen,</l>
<l>Ende liet den doem opwaert slaen,</l>
<l>Die menstrua souden comen voert,</l>
<l>Ende vloeyen al over boert</l>
<l>Al te seere, als wi bedieden.</l>
<l>Pulegium sagic sieden,</l>
<l>Met goeden wine ende met heeten,</l>
<l>Ende dat cruut sal zij eten,</l>
<l n="1660">Ende sal drinken den dranc;</l>
<l>Menstruum sal, eer iet lanc,</l>
<l>Stelpen ende cesseren.</l>
<l>Hoert wat wi noch leeren,</l>
<l>Oec staet in Petri Ermeindes boec:</l>
<l>Die pullegium biec in eenen koec</l>
<l>Van eieren, ende daet eten hare,</l>
<l><pb n="58"/>Si soude ghenesen sciere daer nare,</l>
<l>Ende soude van der vloet zijn verloest.</l>
<l>God danc, zij heeft mi ghetroest,</l>
<l n="1670">Die ic ghemint hebbe, met trouwen:</l>
<l>Dese worde mach zij ghescouwen,</l>
<l>Want ic se minne boven allen vrouwen.</l>
<l>Ic hebbe ghenoech gheseghet van menstrua,</l>
<l>Nu willic segghen voert hier na</l>
<l>Dat dwijf van der matricen dicke ghedoeghet</l>
<l>Groete siecheit, alse men ons toeghet.</l>
<l>Die matrice, na minen verstane,</l>
<l>Pleghen van hare stat te gane,</l>
<l>Dan so werden die wive so cranc</l>
<l n="1680">Dat haers lijfs es voerghewanc,</l>
<l>Ende dat hem haer herte dunket breken.</l>
<l>Galiene hoerdic spreken</l>
<l>Van eenen wive, die niet mee</l>
<l>En mochte spreken van groter wee,</l>
<l>Omme dat haer matrice was gheghaen</l>
<l>Van hare stat, alse wijt verstaen.</l>
<l>Si ne waende gheere baten hopen;</l>
<l>Daer waren vele meesters gheloepen,</l>
<l>Die niet en wisten wat haer was.</l>
<l n="1690">Doen quam Galienus, alsic las,</l>
<l>Ende ghenas se van hare pinen</l>
<l>Met ziere groter medecinen.</l>
<l>Dit ghesciede haer omme dat haer ghebrac</l>
<l>Menstruum, daer ic ave sprac;</l>
<l>Nochtan dat sijs te vele hadde binnen.</l>
<l>Meester Galienus doet ons bekinnen</l>
<l><pb n="59"/>Dat negheene medecine</l>
<l>Es so goet jeghen die pine,</l>
<l>Jonghe vrouwen, alse dicke ghenoeten,</l>
<l n="1700">Want daer meden [<hi rend="italic">l</hi>. werden] op ghestoeten</l>
<l>Die senuen, die menstruum besluten,</l>
<l>Ende metten ghenoeten loepen ute.</l>
<l>Vele ghenoetens es al te goet</l>
<l>Jonghe wiven, ziet des vroet,</l>
<l>Want die matrice wert daer mede</l>
<l>Verdreven van des mans lede,</l>
<l>Ende leide hare nat ten mannen waert.</l>
<l>Alse dat wijf ghenoet, onghespaert,</l>
<l>So loept hem uut hare natheit.</l>
<l n="1710">Ghi zult weten over waerheit</l>
<l>Dat ghenoeten jonghen wiven</l>
<l>Al te goet es, alse wi bescriven;</l>
<l>Want wi hebben dicke vernomen,</l>
<l>Alse jonghe wijf te mannen comen,</l>
<l>Dat si scoene werden ende herde vet,</l>
<l>Ende vroe ende dat wel weet</l>
<l>Op dat sij comen an dien,</l>
<l>Daer haer herte omme hevet ghesien,</l>
<l>Ende daer omme eist grote sonde</l>
<l n="1720">In naturen, alsic orconde,</l>
<l>Alse wijf van mannen in dien tien,</l>
<l>Ende zij en comen niet an dien,</l>
<l>Daer zij gerne an comen souden,</l>
<l>Ende zij haren wille niet en moghen behouden,</l>
<l>Dat cort hem dicke haer leven.</l>
<l>Dat vinden wi over waer bescreven,</l>
<l><pb n="60"/>Datter jonghe wive dicke af sterven,</l>
<l>Dat si ghenoetens moeten derven.</l>
<l>Mi vraechde een mijn gheselle goet,</l>
<l n="1730">Oft ics niet ware vroet,</l>
<l>Oft ic oeit quam, daer ic las:</l>
<l>Het gheviel hem daer hi was</l>
<l>Met sinen lieve ende ghenoeten soude met hare,</l>
<l>Doen wert hi an sinen buuc gheware</l>
<l>Dat hi toten navel was bebloet.</l>
<l>Doen vraechdi of ic's iet ware vroet,</l>
<l>Bi wat saken dat wesen mochte.</l>
<l>Doen seidic, alsic mi bedochte,</l>
<l>Dat dat ware des wives saet,</l>
<l n="1740">Dat haer in 't ghenoeten ter poerten uut gaet;</l>
<l>Het quam overvloeyende natheit,</l>
<l>Dat seggic over waerheit.</l>
<l>En hadde zij niet genoet dat wijf,</l>
<l>Het hadde haer ghecost haer lijf,</l>
<l>Ende omme die grote minne van hem beeden</l>
<l>En willede hi van haer niet sceeden,</l>
<l>Alse ic en wille van miere liever vrouwen</l>
<l>Die mi ghetroest heeft met trouwen:</l>
<l>Sij seide sij en mochte niet anscouwen</l>
<l n="1750">Dat ic bevaen ben met rouwen.</l>
<l>Mi dunct ic soude saen gaen ten inde waert,</l>
<l>Haddic haer noch een deel verclaert,</l>
<l>Van sperma, 's mans sade.</l>
<l>Het ware tijt dat ic 't ontdade</l>
<l>Wat dat sperma wesen mach,</l>
<l><pb n="61"/>Na dat ic 't ghescreven sach,</l>
<l>Sperma es een deel bloet,</l>
<l>Dat altoes uut waden moet,</l>
<l>Welc tijt dat in de cullen es comen.</l>
<l n="1760">Alsoe alse ic die waerheit hebbe vernomen</l>
<l>Dat sperma van des mans live,</l>
<l>Dat daer ontfaen wert van den wive,</l>
<l>Ende wet wel dat men ons toeghet</l>
<l>Dat sperma al te zeere droeghet</l>
<l>Den man, dies te vele uut geeft;</l>
<l>Wet oec dat hijs vele t'onlanghe leeft:</l>
<l>Want die man verliest daer mede</l>
<l>Sine nature ende sine heethede,</l>
<l>Daer die man sijn leven af heeft;</l>
<l n="1770">Welc tijt dat hem dit begheeft,</l>
<l>So verdroeghet hi, sonder blijf,</l>
<l>Ende die doot comt in zijn lijf,</l>
<l>Ende hi moet t'onlanghe leven.</l>
<l>Wet oec wel dat men vint bescreven</l>
<l>Dat dat wijf wel ontfaet kint,</l>
<l>Nochtan dat sij en hevet twint</l>
<l>Lost te mannen waert,</l>
<l>Daer omme, seit Rasis, onghespaert,</l>
<l>Dat men spelen zal met wiven,</l>
<l n="1780">Ende lost van ghenoetene driven,</l>
<l>Eer men iet ghenoet met hare,</l>
<l>Dat seggic u al over ware.</l>
<trailer>explkckt sfcrftxm mxlkfrks</trailer>
</body>
</text>
</TEI.2>
