<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Arturs doet</title>
<author>Onbekend</author>
</titleStmt>
<editionStmt>
<edition>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 187-275.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Arturs doet"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Arturs doet</TITEL>
<author>Onbekend</author>
<AARD>Rijm</AARD>
<BRON nr="K8">'s-Gravenhage, Koninklijke Bibliotheek, 129 A 10</BRON>
<DATUM>1300-1350</DATUM>
<OMVANG>13054 verzen</OMVANG>
<BRON.OPM>Het handschrift staat bekend als de zgn. Haagse Lancelot-codex. Deze bevat in totaal 2+241+2 bladen en per blad 3 kolommen. Het totaal aantal verzen bedraagt 87296. Arturs doet bevindt zich op fol. 201-238. De codex bevat achtereenvolgens: Boek II: het vervolg van de Roman van Lancelot (fol. 1-99, vs. 1-36947), Roman van Perchevael (fol. 100-115, vs. 36951-42546), Roman van Moriaen (fol. 116-128, vs. 42547-47262); Boek III: Queeste van den Grale (fol. 129-158vc, vs. 1-11160), Wrake van Ragisel (verkorte versie) (fol. 158vc-166, vs. 11161-14580), Roman van den riddere metter mouwen (verkorte versie) (fol. 167-177, vs. 14581-18602), Walewein ende Keye (fol. 178-187, vs. 18603-22270), Lanceloet en het hert met de witte voet (fol. 188-190rb, vs. 22271-23126), Roman van Torec (fol. 190rc-200, vs. 23127-26980); Boek IV: Arturs doet (fol. 201-238, vs. 1-13054). Boek I, met het begin van de Roman van Lancelot, is verloren gegaan.</BRON.OPM>
<EDITIE>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 187-275.</EDITIE>
<STATUS>Kritisch</STATUS>
<BRONMNW>797 </BRONMNW>
<EDITIE.OPM>Er is gebruik gemaakt van de gedigitaliseerde versie van Jonckbloets uitgave die tot stand kwam aan de KU Nijmegen. Deze elektronische versie bevat enkele kleine verschillen met de editie van Jonckbloet. Niet overgenomen werden: het trema, het uitroepteken, de clausstreep en het commentaar "(sic)"; voorts springt de tekst nergens in. </EDITIE.OPM>
<BRONNEN>'s-Gravenhage, Koninklijke Bibliotheek, 129 A 10</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter"><pb n="187"/> <hi rend="italic">Prologhe. </hi></head>
<l>   Men seget dat bedinge sere vroemt,</l>
<l>Ende datter grote bate af coemt:</l>
<l>Wi mogen merken in tween dingen</l>
<l>Hoe wi selen doen onse bedingen</l>
<l n="5">Ten hovewaerd van hemelrike,</l>
<l>Ende met begerten ende hoe nerstelike.</l>
<l>Dat een es ons selfs keitivechede,</l>
<l>Dat ander es Goeds genadechede.</l>
<l>Wat mach den minsce bat bringen</l>
<l n="10">Naest te sine ter bedingen</l>
<l>Dan die pine entie keytivechede</l>
<l>Vanden vernoye daer hi es gemoit mede?</l>
<l>Ende wat magene blideliker ende mere</l>
<l>Trecken te biddene onsen here</l>
<l n="15">Dan die genadecheit daer hi na haect</l>
<l>Van sinen sceppere, dine heft gemaect,</l>
<l>Der hi soe dicke werd geware</l>
<l>In sinen onwille harentare?</l>
<l>Dus dwinget die noet an dese side</l>
<l n="20">Den mincse dat hi ne si te gere tide</l>
<l>Traech te biddene den here van hemelrike.</l>
<l>Ende datmen op dander side laulike</l>
<l>Noch wanhopende sine bedinge niet doe.</l>
<l>Daer vermaentmen Gods genaden toe.</l>
<l n="25">Mettesen tween vloglen die ic seide,</l>
<l>Dat es mettes minscen arbeide</l>
<l>Ende met ons heren genadechede,</l>
<l>Ward opgeheven des minscen bede;</l>
<l>Bedi als sminscen gedachte daerto trect,</l>
<l n="30">Ende hem daerbi ter devotien wect,</l>
<l>Narstelike het vliget ter vart</l>
<l>Met ere devotien opward.</l>
<l>Alsmen dan wille doen bedinge</l>
<l>Daer bedarf toe heilige pensinge,</l>
<l n="35">Soe datse altoes nine mach wesen</l>
<l>Volmaect in al, en si bi desen</l>
<l>Dattere vorpensinge si mede,</l>
<l>Oft datmense hebbe vor die bede.</l>
<l>Bedie diegene die soe lettel weten</l>
<l n="40">Dat si te merkene vergeten,</l>
<l>Hier omme werden te vele steden</l>
<l>Lichte bedrogen bi onwetenheden,</l>
<l>Met dat si eyschen menechwarf</l>
<l>Anders dan te eyschene bedarf,</l>
<l n="45">Oft dat si eischen min betamelike</l>
<l>Dan si souden, oft min werdelike,</l>
<l>Ende werden al lau dan van herten</l>
<l>Met te eyschene hare begerten.</l>
<l>Ende es dat wi willen vrodelike</l>
<l n="50">Bidden Gode, ende nerstelike,</l>
<l>Wi moten met eenpaerliker pensingen</l>
<l>Onsen sin oeffenen ende dwingen.</l>
<l>Willewi merken onse keytivechede</l>
<l>Wi mogen vroet werden daermede</l>
<l n="55">Wat ons dan te biddene bedarf.</l>
<l>Willewi merken anderwerf</l>
<l>Optie genade Gods, ons heren,</l>
<l>Wi mogen merken ende leren</l>
<l>Met wat begerten wi selen dan</l>
<l n="60">Gode bidden ende roepen an.</l>
<l>Laet ons onse gepens daertoe geven</l>
<l>Hoe ongedurech dat es dit leven,</l>
<l>Hoe die wech vander werelt es</l>
<l>Onsuver ende oec soe vul dor des,</l>
<l n="65">Ende hoe groet es die onsekerhede</l>
<l>Vander wile van onser doet mede.</l>
<l>Pensewi, alswi dlijf anenamen,</l>
<l>Dat wire wenende in quamen,</l>
<l>Ende wi dit leven te menegen tiden</l>
<l n="70">Met rouwen leden ende liden;</l>
<l>Dat wire ute moten sceden</l>
<l>Met rouwen ende met droefheden.</l>
<l>Laet ons pensen om die sothede</l>
<l>Ende om die feeste ende mergelichede</l>
<l n="75">Die ons die werelt brinct te voren,</l>
<l>Watter al besecheiden toe behoren,</l>
<l>Ende watter bitterheiden an cleven,</l>
<l>Diemen dogen moet in dit leven.</l>
<l>Weten pensen in onsen sinne</l>
<l n="80">Al dat ons deser werelt minne</l>
<l>Te voren bringet, ende al mede</l>
<l>Wat ons belovet haer scoenhede:</l>
<l>Hoe bedrigende het es alden dach,</l>
<l>Hoe lettel menre ane houden mach,</l>
<l n="85">Hoe ongestade ende hoe overlidende</l>
<l>Si es altoes, ende niet ontbidende.</l>
<l>Het sijn vele vernoye gemeinlike</l>
<l>Onder die liede van ertrike:</l>
<l>Som vernoye den lieden toehoren,</l>
<l n="90">Daer si mede werden geboren,</l>
<l>Ende daernaer van hen sceden,</l>
<l>Oft bi ons heren genadecheden,</l>
<l>Oft bi vroetscepen van enegen man,</l>
<l>Die hem daeraf onderwinden can.</l>
<l n="95">Andere vernoye comen ons oec toe</l>
<l>Somtijt, ende wine weten hoe;</l>
<l>Ende laten ons somtijt daernaer,</l>
<l>Ende varen, wine weten waer,</l>
<l>Andere vernoye ons oec bestaen</l>
<l n="100">Ter tijt dat wi dat leven anvaen,</l>
<l><pb n="188"/>Ende en sceden van ons vor di tijt niet</l>
<l>Dat ons te stervene God gebiet.</l>
<l>Oec comen andere vernoye an</l>
<l>Na sine gebornesse oec den man,</l>
<l n="105">Dine niet laten none begeven,</l>
<l>Maer met hem altoes vord cleven.</l>
<l>Wie soude dan mogen vertellen alle</l>
<l>Die vernoye ende die mesfalle,</l>
<l>Die in dit leven van ertrike</l>
<l n="110">Sijn onder die liede gemeinlike?</l>
<l>Ende al willewi laten altemale</l>
<l>Vanden vernoie te houdene tale,</l>
<l>Die alle die liede gemene</l>
<l>Onder hen hebben, groet ende clene,</l>
<l n="115">Wat mogewi micken die vresen dan</l>
<l>Die som den lieden sonderlinge gaen an,</l>
<l>Ende vanden sonderlingen vernoyen</l>
<l>Die de liede sonderlinge moyen,</l>
<l>Ende diese sonderlinge oec pinen,</l>
<l n="120">Alse elken cont es van den sinen.</l>
<l>Wilde elc merken in sinen sinne</l>
<l>Hoe vele hi heeft van beginne</l>
<l>Quaets gedaen ende sonde,</l>
<l>Ende hoe vele hi te meneger stonde</l>
<l n="125">Vernoye moeste oec gedogen;</l>
<l>Ende hijt wilde setten vor ogen,</l>
<l>Die tide die hi leden hevet,</l>
<l>Ende die dage die hi hevet gelevet,</l>
<l>Ende nerstelike merken wille</l>
<l n="130">Hoe vele hi lude ofte stille</l>
<l>Idelre pinen hevet gedaen,</l>
<l>Ende over niet uten wege gaen</l>
<l>Om die minne van desen live al:</l>
<l>Ende hoe dicke hi heeft cranc geval,</l>
<l n="135">Ende bedrogen es, ende vonden</l>
<l>In pinen die hi dede tien stonden,</l>
<l>Ende in al dat hi heeft gelevet</l>
<l>Cume ene raste bejaget hevet:</l>
<l>Dan mach hi kinnen bi desen</l>
<l n="140">Ende jugeren wat dit lijf mach wesen.</l>
<l>Alsi op ene side mict ende besiet</l>
<l>Die pine vander werelt ent verdriet,</l>
<l>Ende haer grote keytivechede,</l>
<l>Ende hi over ander side penst die soethede</l>
<l n="145">Vanden soeten lande van hemelrike,</l>
<l>Ende hi dan mict ende penst naerstelike</l>
<l>Wat hi vonden heeft ende wat verloren</l>
<l>Daer hi leget oft hi soude versmoren,</l>
<l>Ende vanden wane daer hi af gevallen es,</l>
<l n="150">Alse hem die minsce onderwint des,</l>
<l>Dat hi dit wille belien ende merken al,</l>
<l>Ic wane hiere bi wel verstaen sal</l>
<l>Hoe vele hi in deser ellendecheden</l>
<l>Wenen moet ende hebben droefheden;</l>
<l n="155">Want soe een bat kint sine mesdaet,</l>
<l>Soe hem meer te suchtene staet.</l>
<l>Als ons gedinkenesse comt an</l>
<l>Van onsen vernoye hets goet dan</l>
<l>Dat wi gedinken ter selver stede</l>
<l n="160">Om ons heren genadechede.</l>
<l>Willewi pensen hoe hi vor desen</l>
<l>Ons genadech heeft gewesen,</l>
<l>Wi selen met te merre sekerhede</l>
<l>Hopen op sine genadechede,</l>
<l n="165">Ende te sekerliker genaden soeken.</l>
<l>Nu laet ons pensen ende roeken</l>
<l>Wat goede hi ons dagelijcs gevet,</l>
<l>Ende hoe hi ons dicke verloest hevet</l>
<l>Uten vresen goedertierlike,</l>
<l n="170">Alse wi geladen waren swaerlike.</l>
<l>Ende hine dede niet te min genaden</l>
<l>Al lagewi in sonden, in mesdaden.</l>
<l>Hi vermaende sijns sels bi karitaten</l>
<l>Dengenen die sijns vergaten;</l>
<l n="175">Hi wederriep die sondaren</l>
<l>Alsi van hem gekert waren,</l>
<l>Ende hi ontfinc goedertierlike</l>
<l>Die te hem quamen, arme ende rike:</l>
<l>Die berouwen hare sonden</l>
<l n="180">Hi vergafse hen te meneger stonden;</l>
<l>Die weldoende wachti ende vermaende,</l>
<l>Die wel stonden hilt hi staende,</l>
<l>Die goede die waren gleden</l>
<l>Rechti op weder tharen steden.</l>
<l n="185">Quade genoechten dedi saen</l>
<l>Dicke in bitterheiden vergaen;</l>
<l>Ende die gepijnt waren bitterlike</l>
<l>Troesti dicke salechlike;</l>
<l>Ende die gene die met haren</l>
<l n="190">Tribulatien gesuverd waren</l>
<l>Gaf hi volmaecte ruste daernare.</l>
<l>Hi beterde van sonden den sondare,</l>
<l>Ende die gerechte liede mede</l>
<l>Behoetdi in hare gerechtecheide.</l>
<l n="195">Soe wie dat vor sine bedingen</l>
<l>Met aldusgedaenre pensingen</l>
<l>Sinen sin wel te oeffene pliet,</l>
<l>Hine comet onversien niet</l>
<l>Ter bedingen, no lauwelike,</l>
<l n="200">Maer hi comt wel ende vorsienlike;</l>
<l>Want van wel te verpensene voren</l>
<l>Soe comt wetentheit ende werd geboren,</l>
<l>Die verdrivet die onwetenthede,</l>
<l>Ende men bejachter compunctie mede.</l>
<l n="205">Die compunctie, als mense hevet,</l>
<l>Si verjaget traecheit, ende si gevet</l>
<l>Devotie in des minschen sin;</l>
<l>Ende alsmen devotie dan hevet in,</l>
<l>Si volmaect des minschen bede.</l>
<l n="210">Dit es in den minsche wetenthede,</l>
<l>Alse die minsce werd verlicht daertoe</l>
<l>Dat hi hem selven kint spade ende vroe.</l>
<l>Nu verstaet wat compunctie es:</l>
<l>Compunctie es, des sijt gewes,</l>
<l n="215">Alse die minsce merket op sine daden</l>
<l>Ende die sonden daer hi met es geladen,</l>
<l>Dat hi daer omme binnen int herte</l>
<l>Grote rouwe heeft ende smerte.</l>
<l>Devotie es in alre manire</l>
<l n="220">Ene oetmodege ene godertire</l>
<l>Begerte in Gode, als te voren,</l>
<l>Die van compunctien werd geboren;</l>
<l>Want die man vervart van groetheden</l>
<l>Sire sonden ende van sire quaetheden</l>
<l n="225">Ende wantrouhede in machten,</l>
<l>Die in hem mogen sijn ende trachten.</l>
<l>Ende bekert hi hem tonsen here</l>
<l>Hi hevet Gods hulpe te mere,</l>
<l>Dat hi els niet dan Gode siet</l>
<l n="230">Daer hi hem mach toe betrouwen iet.</l>
<l>Dus es devotie, dat seldi verstaen,</l>
<l>Bekeringe te Godewaerd, sonder waen,</l>
<l>Met begerten die met oetmodecheden</l>
<l>Sijn gemanc, ende met godertierheden.</l>
<l n="235">Dus es die minsche oetmodech daerbi</l>
<l>Dat hi sine crancheit kint; ende hi</l>
<l>Es godertierre alsi merc[t] ende siet</l>
<l>Goeds godertierheit, die niet en vliet.</l>
<l>Die devotie, alse gi verstaen moget,</l>
<l n="240">Hevet in hare drierhande doget,</l>
<l>Soe datmen die drie dogeden wale</l>
<l>Mach heten dogeden principale,</l>
<l>Dats gelove, hope ende karitate:</l>
<l>Daer af comt menegerhande bate,</l>
<l n="245">Want die minsce bi minsceliker leren</l>
<l>En soude hem niet te Godewaerd keren</l>
<l>Bi devotien, en ware dat hi</l>
<l>Des wel gelovede dattene daer bi</l>
<l>God onse here behouden mochte,</l>
<l n="250">Ende hine hoepte met in sijn gedochte</l>
<l><pb n="189"/>Dat God van sinen mesdaden</l>
<l>Soude willen hebben genaden;</l>
<l>Ende en minde hi niet mere</l>
<l>Int uteinde Gode onsen here</l>
<l n="255">Dan hi minnet sine sonden,</l>
<l>Hine vloe te genen stonden</l>
<l>Die sonden, ende hine helde an</l>
<l>Gode onsen here boven al dan.</l>
<l>Dus mach elc wel vroet sijn des,</l>
<l n="260">Dat elc minsce die devoet es,</l>
<l>Dat hi gelovet, hopet ende minnet:</l>
<l>Verstaet dit wel ende kinnet.</l>
<l>Hi gelovet an die almachtechede:</l>
<l>Hi hopet an die genadechede,</l>
<l n="265">Ende hi minne die wachte tallen stonden,</l>
<l>Dat hi niet en valle in sonden.</l>
<l>Bedinge en mach niet anders bi desen</l>
<l>Dan devotie van herten wesen,</l>
<l>Dats te Godewaerd keren sijn herte</l>
<l n="270">Met godertierre oetmodeger begerte,</l>
<l>Ende hi daertoe hebbe tsire bate</l>
<l>Gelove, hope ende karitate.</l>
<l>Die hem selven kinnet van desen</l>
<l>Voerseiden dingen vorsien wesen</l>
<l n="275">Mach stoutelike ter beden gaen,</l>
<l>In hope dattene God sal ontfaen.</l>
<l>Ay vader ende sone ende heilegeest,</l>
<l>Uwer genaden dankic nu meest</l>
<l>Van dat ic doe ende dat ic can,</l>
<l n="280">Ende alles dies ic ie gewan.</l>
<l>Gebenedijt si die vader ende sone,</l>
<l>Entie heilegeest, die gewone</l>
<l>Altoes es te sine in hen tween.</l>
<l>Alse gewaerlike als dese drie sijn een,</l>
<l n="285">Ende icse over enen God bekinne,</l>
<l>Moetti mi bringen in sulken sinne</l>
<l>Dat ic nember moete versterven,</l>
<l>In moete u hulde verwerven.</l>
<l>Ende ic mote dor uwe genaden</l>
<l n="290">Alle dese wereltlike daden,</l>
<l>Beide die ic doe ende die ic scrive,</l>
<l>Gebeteren in desen armen live.</l>
<l>Doef si die duvel ende blint,</l>
<l>Dat hijs nembermer gevreisce twint</l>
<l n="295">Wat ic doe oft sal bestaen.</l>
<l>Ic wille te mire jeesten gaen.</l>
</div>
<div type="chapter"><head type="chapter">I. <hi rend="italic">[Hoe Lanceloet den tornoy wan te Winceestre.] </hi></head>
<l>Nadien dat hadde gesproken wale</l>
<l>Meester Wouter Mappe vanden grale</l>
<l>Gnoech ende sufficiantelike</l>
<l n="300">Sinen here den coninc Heinrike,</l>
<l>Ende vanden questen dire in lagen,</l>
<l>Diemen dore tgrael moeste bejagen,</l>
<l>Dit en dochte hem niet gnoech,</l>
<l>Hine wilde weten dat ongevoech</l>
<l n="305">Al ute van haren groten daden,</l>
<l>Hoe si haren inde daden.</l>
<l>Hier omme was dese achterste pertie</l>
<l>Vanden boeke gemaect, alsics lie;</l>
<l>Ende hi hietse des conincs Arturs doet,</l>
<l n="310">Om datter in staet al bloet</l>
<l>Gescreven hoet daertoe quam,</l>
<l>Dat coninc Artur sinen inde nam.</l>
<l>Nu begint aldus meester Gautier</l>
<l>In desen boec te sprekene hier,</l>
<l n="315">Ende seget: doe die coninc Artur sach</l>
<l>Dat daventuren van Logers op dien dach</l>
<l>Soe te hoefde waren comen dan,</l>
<l>Datter lettel souden gescien vort an,</l>
<l>Dedi enen tornoy crieren na desen,</l>
<l n="320">Die inden mersch te Winceesters soude wesen.</l>
<l>Dit was omdat hi nine woude</l>
<l>Dat sine ridders die wapinen laten souden.</l>
<l>Lanceloet, alse gi mocht horen</l>
<l>Lesen inden boec hier voren,</l>
<l n="325">In die queste vanden grale, daer hi sonder waen</l>
<l>Enen goeden man te biechten was gegaen,</l>
<l>Hi hadde hem daer der coninginnen</l>
<l>Ave gegaen ende harre minnen</l>
<l>Biden rade vanden goeden man.</l>
<l n="330">Hoe suver dat hi hem hilt, nochtan</l>
<l>Tirst dat hi te hove was comen,</l>
<l>Ende hi die coninginne heeft vernomen,</l>
<l>Binnen der irster maent mindi alse sere</l>
<l>Die coninginne als hi dede noit ere;</l>
<l n="335">Ende hi vel weder in die sonde also saen</l>
<l>Als hi anderwerven hadde gedaen.</l>
<l>Al haddi heme bedectelike</l>
<l>Gehouden vor dien tijt, ende vrodelike,</l>
<l>Dat nieman werd geware der minnen</l>
<l n="340">Die hi hadde metter coninginnen,</l>
<l>Acgravein, die Waleweins broder was,</l>
<l>Die noit Lancelote, alsict las,</l>
<l>Gemint ne hadde claerlike,</l>
<l>Hi wachte Lancelote so erstelike,</l>
<l n="345">Ende werd geware dat hi die coninginne</l>
<l>Minde doe met dulre minne.</l>
<l>Ende alst Acgravein doe ondervant</l>
<l>Harre tweer minne, hi werd thant</l>
<l>Blide daer af ende sere te gemake;</l>
<l n="350">Want dat Lanceloet om dese sake</l>
<l>Scande hebben soude ende dere,</l>
<l>Dit was hem liver dans conincs onnere.</l>
<l>Ende in die selve weke quam die dach</l>
<l>Daer die tornoy van Winceesters gelach;</l>
<l n="355">Ende een groet deel maecten haer vard,</l>
<l>Van sconincs ridderen, ten tornoiewaerd;</l>
<l>Maer Lanceloet daer soe wesen woude</l>
<l>Dattene nieman kinnen soude.</l>
<l>Hi dede sinen geselscepe verstaen</l>
<l n="360">Dat hi siec ware, sonder waen,</l>
<l>Ende dat hi in gere maniren</l>
<l>Den tornoy doe mochte antiren;</l>
<l>Maer sijn wille was, ende hi woude,</l>
<l>Dattere Bohort varen soude</l>
<l n="365">Ende Hestor ende oec Lyoneel,</l>
<l>Ende van haren geselscepe een deel.</l>
<l>Si seiden sine voerre niet ter stont</l>
<l>Nadien dat hi ware ongesont.</l>
<l>Lanceloet antwerde hen ter vart:</l>
<l n="370">"Ic wilt, ende bevele u dat gire vaerd:</l>
<l>Porret mergen tiellike. Ic sal</l>
<l>Eer gi wedercomt genesen sijn al</l>
<l>Bi sheren hulpe van hemelrike."</l>
<l>Doen antwerden si gemeinlike:</l>
<l n="375">"Nadat gijt wilt, wi selenre varen."</l>
<l>Des ander dages al sonder sparen</l>
<l>Porde Behort vander stede</l>
<l>Van Karmeloet, ende sijn geselscap mede.</l>
<l>Ende alse Acgravain des geware ward</l>
<l n="380">Dat si porreden ten tornoyeward,</l>
<l>Ende Lanceloet niet en voer mede,</l>
<l>Hi werd pensende daer ter stede</l>
<l>Dat hi ware bleven om die minne</l>
<l>Die hi hadde an die coninginne,</l>
<l n="385">Dat hi, alse die coninc wech ware,</l>
<l>Sine minne driven soude met hare.</l>
<l>Hi es toten coninc sinen oem gegaen,</l>
<l>Ende dede heme daer aldus verstaen</l>
<l>"Ne vernoyets u niet, her coninc,</l>
<l n="390">Ic soude u gerne secgen ene dinc</l>
<l><pb n="190"/>In rade. Ende dat ic u wille spreken</l>
<l>Dat es om uwen lachter te wreken."</l>
<l>"Minen lachter?" sprac die coninc;</l>
<l>"Hebbic nu lachter in enege dinc?"</l>
<l n="395">Acgravein seide ten coninc ter stont:</l>
<l>"Here, mi donct, dat si u nu cont,</l>
<l>Van Lancelote ende vander coninginnen,</l>
<l>Dat si hen dullike onderminnen.</l>
<l>Ende bedie dat si niet mogen stille</l>
<l n="400">Wel vergaderen te haren wille</l>
<l>Alse die coninginne u es beneven,</l>
<l>Soe es Lanceloet nu bi hare bleven,</l>
<l>Soe dat hi niet ne wille, twaren,</l>
<l>Ten tornoye van Winceester varen;</l>
<l n="405">Ende hi heeft sijn geselscap gesint daer.</l>
<l>Ende als hi sal weten oppenbaer</l>
<l>Dat gi wech sijt tavont oft morgen</l>
<l>Soe sal hi te bat sonder sorgen,</l>
<l>Ende bi moten metter coninginnen</l>
<l n="410">Spreken van sire firre minnen."</l>
<l>Die coninc en geloefde niet van desen</l>
<l>Dattet waer mochte wesen;</l>
<l>Ne mare hi waende, sonder waen,</l>
<l>Dat hi hem logene dede verstaen,</l>
<l n="415">Ende seide tot Acgraveine vort:</l>
<l>"Live neve, en segt nembermer dese wort,</l>
<l>Die ic niet gelove dat waer sijn;</l>
<l>Bedie ic ben seker int herte mijn</l>
<l>Dat Lanceloet dit in sinen gedochte</l>
<l n="420">In gere maniren pensen mochte.</l>
<l>Ende pijnsdijt oyt, ic wet wel,</l>
<l>Dat dede hem doen gene dinc el</l>
<l>Dan cracht van minnen, daer te gere uren</l>
<l>Sin no redene mogen jegen geduren."</l>
<l n="425">Acgravain sprac toten coninc: "Hoe,</l>
<l>En wildire niet anders doen toe?"</l>
<l>"Wat wildi wat ic doe?" sprac die coninc.</l>
<l>"Here, ic wille dat gi om dese dinc</l>
<l>Doet wachten nauwe ende spien</l>
<l n="430">Oft mense te gadere daer can gesien,</l>
<l>Dat gi kinnen moget dat ware."</l>
<l>Die coninc antwerde daernare:</l>
<l>"Doet also als gi wilt van desen:</l>
<l>Van mi ne suldijs niet belet wesen."</l>
<l n="435">Acgravain seide doe: "Coninc, here,</l>
<l>In cysche u hier af nemmere."</l>
<l>Die coninc pensde vele in dier nacht</l>
<l>Van dat hem te voren hadde bracht</l>
<l>Acgravain van Lancelote; ne ware</l>
<l n="440">Hine naemt int herte niet so nare,</l>
<l>Want hine mochte niet van desen</l>
<l>Geloven dat waer mochte wesen.</l>
<l>Nuchtens gereidem die coninc ter vard</l>
<l>Om te vaerne ten tornoyeward.</l>
<l n="445">Hi vermaende ridders vele</l>
<l>Om met hem te vaerne ten spele.</l>
<l>Die coninginne seide dat si soude</l>
<l>Gerne met varen op dat hi woude,</l>
<l>Want si horde secgen dat te desen</l>
<l n="450">Goet ridderscap soude wesen;</l>
<l>Ende die coninc antwerde hare</l>
<l>Dat hi niet wille dat sire vare</l>
<l>Te deser tijt. Altehant sweech si.</l>
<l>Ende die coninc dede dit bedi</l>
<l n="455">Om te provene, sonder waen,</l>
<l>Dat hem Acgravain dede verstaen.</l>
<l>Alse die coninc was in die vard,</l>
<l>Ende hi voer ten tornoyeward,</l>
<l>Hi ende die met hem waren in di rote</l>
<l n="460">Spraken vele van Lancelote,</l>
<l>Ende seiden van hem onderlinge,</l>
<l>Hine soude niet sijn ter vergaderinge.</l>
<l>Alse Lanceloet sconincs vaerd heeft verstaen</l>
<l>Es hi van sinen bedde opgestaen</l>
<l n="465">Ende heeft hem gereit, ende seide,</l>
<l>Daer hi quam ter coninginnen, sonder beide:</l>
<l>"Vrouwe, waerd u wille, twaren,</l>
<l>Ic soude gerne ten tornoye varen."</l>
<l>Si seide: "Waeromme hebdi gelet</l>
<l n="470">Soe lange, dat gi niet vort met</l>
<l>Alse die andere voren?" Doe seide hi:</l>
<l>"Vrowe, ic hebbe gelet bedi</l>
<l>Dat ic allene varen woude,</l>
<l>Ende dat ic daer soe comen soude</l>
<l n="475">Dat mi nieman kinnen mochte daer."</l>
<l>"Vrient, ic wilt wel, vorwaer.</l>
<l>Port alse gi wilt ter vard."</l>
<l>Hi kerde doe ter herbergenwaerd</l>
<l>Ende bleef daer doe alden dach.</l>
<l n="480">Savons als elc op sijn bedde lach,</l>
<l>Ende si alle waren in slape</l>
<l>Wecketde Lanceloet sinen knape</l>
<l>Ende seide tot hem: "Du moets opstaen</l>
<l>Ende met mi riden, sonder waen;</l>
<l n="485">Ic wille ten tornoyewaerd tiden</l>
<l>Van Winceestre, ende met nachte riden."</l>
<l>Die knape gereidem metter vart,</l>
<l>Ende nam sijns heren beeste part,</l>
<l>Ende porde met sinen here tier ure;</l>
<l n="490">Ende reden dien nacht aldure,</l>
<l>Ende quamen opten anderen dach</l>
<l>Tien castele, daer die coninc Artur lach.</l>
<l>Lanceloet decte hem alsoe houde,</l>
<l>Dattene nieman kinnen soude</l>
<l n="495">Vanden ridders, dier hi daer vele</l>
<l>Sach porren uten castele.</l>
<l>Ende die coninc Artur, die nochtoe</l>
<l>Ten vensteren lach, werd geware doe</l>
<l>Lanceloets paert. Als hijt heeft versien</l>
<l n="500">Kindijt alsoe houde bi dien</l>
<l>Om dat hijt hem hadde gegeven naer;</l>
<l>Maer Lancelote ne kindi niet daer,</l>
<l>Bedie dat hi so bedect reet.</l>
<l>Mare daer hi over een water leet</l>
<l n="505">Ende sijn hoeft rechte daer kinde di coninc</l>
<l>Lancelote te hant bi ere dinc,</l>
<l>Ende hi wisdene Griflet vort</l>
<l>Daert nieman el siet no hort:</l>
<l>"En sidi niet Lancelote aldare,</l>
<l n="510">Die gisteren seide dat hi siec ware?"</l>
<l>"Here," seget Griflet, "dat hi</l>
<l>Riet alsoe, dat es bedi</l>
<l>Dat hi ten tornoye wesen woude</l>
<l>Dat nieman weten ne soude:</l>
<l n="515">Hi bleef thus bi desen ocsoene."</l>
<l>Lanceloet, die van haren doene</l>
<l>Nine wiste, dat sine hadden versien,</l>
<l>Es inden casteel comen binnen dien,</l>
<l>Ende sijn knape met hem, sonder waen;</l>
<l n="520">Ende hi es in ene camere gegaen,</l>
<l>Ende verboet dat nieman oppenbare</l>
<l>Seide dat hi daer in ware.</l>
<l>Die coninc en stic ter vensteren ontbeet,</l>
<l>Ende alsi siet dat Lanceloet nine leet</l>
<l n="525">Werd hi te hant des geware,</l>
<l>Dat Lanceloet es bleven dare.</l>
<l>Doe seide die coninc: "Griflet,</l>
<l>Ons en doech niet langer gelet:</l>
<l>Lanceloet ne donct mi niet weder comen,</l>
<l n="530">Hi hevet herberge genomen."</l>
<l>Griflet sprac: "Here, het mach wel wesen:</l>
<l>Ic wane wel seker sijn van desen,</l>
<l>Dat hi bi nachte ridet al</l>
<l>Om dattene nieman kinnen sal."</l>
<l n="535">"Sidermeer dat hi hem decke wille,"</l>
<l>Sprac die coninc, "so swiges stille,</l>
<l>Ende ne gewaget niemanne van dien</l>
<l>Dat gi Lancelote hebt gesien;</l>
<l>Ende ic ne saels maken gene tale.</l>
<l n="540">Dus maget verholen bliven wale.</l>
<l><pb n="191"/>Bedie want allene wi twee</l>
<l>Hebben gesien ende nieman mee.</l>
<l>Sider hi ons hem niet wilt togen</l>
<l>Latet ons decken daer wi mogen."</l>
<l n="545">Die coninc es vanden vensteren saen</l>
<l>Met sinen geselscepe gegaen.</l>
<l>Lanceloet bleef inden casteel dan</l>
<l>Met enen vavesoer, enen riken man,</l>
<l>Die hadde twee scone jongelinge,</l>
<l n="550">Die ridders waren worden nuwinge</l>
<l>Vans conincs hant selve, twaren,</l>
<l>Die starc ende dapper ridders waren.</l>
<l>Lanceloet hevet in die zale mettien</l>
<l>Dier neuwer ridders scilde gesien,</l>
<l n="555">Ende sach dat si waren roet bede,</l>
<l>Ende sonder enegher kinnesse mede;</l>
<l>(Het was tien tiden costume daer,</l>
<l>Dat newe ridders in haer irste jaer</l>
<l>Gene scilde vorden, twaren,</l>
<l n="560">Dan die van ere varuen waren.).</l>
<l>Lanceloet sprac toten here van daer binnen:</l>
<l>"Here, ic bidde u bi minnen</l>
<l>Ende bi hovescheiden, dat gi</l>
<l>Desen enen scilt wilt lenen mi</l>
<l n="565">Om te dragene inden tornoye;</l>
<l>Ende dat u niet en vernoye</l>
<l>Dat gi mi leent oec di wapine</l>
<l>Te dragene daer over die mine."</l>
<l>Doen antwerde hem die goede man:</l>
<l n="570">"En hebdi genen scilt dan?"</l>
<l>"Nenic, dien ic dragen wille," seidi;</l>
<l>"Men souder mi bekinnen bi;</l>
<l>Ende eer ic bekint wilde wesen.....</l>
<l>Ic soude u hier binnen laten desen</l>
<l n="575">Scilt, ende die wapine mede,</l>
<l>Tot dat ic kere hier ter stede."</l>
<l>Doe antwerde hem aldus die werd:</l>
<l>"Ic wille dat gi nemt dat gi begerd;</l>
<l>Deen van minen sonen es so ongesont,</l>
<l n="580">Dat hi nine mach nu ter stont</l>
<l>Ten tornoye varen daer gi vard;</l>
<l>Ende min outste sone port nu daerward."</l>
<l>Ende die riddere quam daerin also houde,</l>
<l>Die ten tornoye varen soude;</l>
<l n="585">Ende als hi Lancelote vorsach,</l>
<l>Wet wel, dat hi sijns wel plach.</l>
<l>Hi vrachde Lancelote wie hi ware.</l>
<l>Ende Lanceloet seide hem daer nare,</l>
<l>Dat hi een vremt riddere ware,</l>
<l n="590">Uten lande van Logers comen dare;</l>
<l>Maer hine seide hem niet hoe hi hiet,</l>
<l>Ende vorder ontecti hem niet,</l>
<l>Sonder dat hi al eenlinge</l>
<l>Wilde nu ter vergaderinge</l>
<l n="595">Te Winceestre varen te hant,</l>
<l>Ende dat hi daeromme ruemde sijn lant.</l>
<l>"Here," sprac die riddere, "twaren,</l>
<l>Ic wille daer met u varen."</l>
<l>"Nu laet ons varen te gadere danne,"</l>
<l n="600">Sprac Lanceloet toten jongen manne;</l>
<l>"Maer ic ne wille nu ten tiden</l>
<l>Altoes met den dage niet riden,</l>
<l>Want mi soude quetsen der hitten cracht.</l>
<l>Maer wildi beiden toter nacht,</l>
<l n="605">Ic sal u geselscap houden gerne;</l>
<l>Maer anders staets mi tontberne,</l>
<l>Want in gere maniren dan ten tiden</l>
<l>Sone soudic niet willen riden."</l>
<l>Die jonge riddere antwerde te desen:</l>
<l n="610">"Here, gi donct mi soe goet man wesen,</l>
<l>Dat ic doen sal al uwen wille,</l>
<l>Ende sal hier bliven al stille.</l>
<l>Alst u tijt donct selewi varen</l>
<l>Ende porren al sonder sparen."</l>
<l n="615">Ende Lanceloet dankede hem sere</l>
<l>Dat hi hem dede daer die ere.</l>
<l>Dien nacht es Lanceloet daer bleven.</l>
<l>Men heeft hem daer binnen gegeven</l>
<l>Ende gedaen alle die maniren</l>
<l n="620">Daermen goeden man met mach aysiren.</l>
<l>Die daer binnen waren si ondersochten</l>
<l>Vele van sinen doene; maer sine mochten</l>
<l>Niet daer af geweten die waerheide,</l>
<l>Sonder dat Lanceloets knape seide</l>
<l n="625">Tot des heren dochter, die was</l>
<l>Ene scone joncfrouwe, alsict las,</l>
<l>Ende die hem vragede herde sere</l>
<l>Wat manne dat ware sijn here;</l>
<l>Ende hi die de joncfrouwe scone sach,</l>
<l n="630">Ende met vragene so anelach,</l>
<l>En dorst niet al ontsecgen hare</l>
<l>Van dat si hem vragede tware;</l>
<l>Want het docht hem dorperheit wesen.</l>
<l>Hi seide der joncfrouwen binnen desen:</l>
<l n="635">"Sekerlike, joncfrouwe, wats gesciet,</l>
<l>In macht u ontecken niet,</l>
<l>Bedie ic mochte met dire saken</l>
<l>Minen here al gram maken;</l>
<l>Maer sonder twivel, al dat ic u</l>
<l n="640">Sonder mesdoen mach secgen nu</l>
<l>Dat salic u secgen, sekerlike.</l>
<l>Joncfrouwe, ic weet wel, waerachtelike,</l>
<l>Hi es die beste riddere die levet,</l>
<l>Die meest met wapinen gedaen hevet."</l>
<l n="645">"Ic weets nu gnoech," seide die joncfrouwe.</l>
<l>"Gi hebt mi wel bericht, bi mire trouwe."</l>
<l>Si ginc tote Lacelote nadien,</l>
<l>Ende knielde neder over haer knien;</l>
<l>Ende seide doe: "Edel here, ic bidde u</l>
<l n="650">Dat gi mi gevet ene gichte nu,</l>
<l>Bider trouwen die gi sculdech sijt</l>
<l>Der dinc van deser werelt wijt</l>
<l>Die gi meest in uwen sinne</l>
<l>Minnet met gerechter minne."</l>
<l n="655">Alse Lanceloet op hare knien</l>
<l>Die joncfrouwe sach, hi seide mettien:</l>
<l>"Ay, staet op, scone joncfrouwe.</l>
<l>En es gene dinc, bi mire trouwe,</l>
<l>Die gi moget hebben te done nu,</l>
<l n="660">In wilse gerne doen dore u."</l>
<l>Si stont op ende seide: "Wetti</l>
<l>Wat gi nu hebt gelovet mi?</l>
<l>Dat gi sult te desen</l>
<l>Tornoye die nu sal wesen</l>
<l n="665">Mijn rechte mouwe dragen, ende gi</l>
<l>Met wapinen doen sult dor di minne van mi."</l>
<l>Hi gewillecoret harde saen.</l>
<l>Ende alse saen als hijt hadde gedaen</l>
<l>Werd hi bedroeft om dat belof,</l>
<l n="670">Bedie hi was wel seker daerof,</l>
<l>Tirst dat dit te voren quame</l>
<l>Der coninginnen, ende sijt vername,</l>
<l>Dat sijs hem ondanc soude weten,</l>
<l>Ende sijs node soude vergeten.</l>
<l n="675">Nochtan pensdi te dire ure</l>
<l>Hi soude hem setten in daventure</l>
<l>Om te houdene sijn belof.</l>
<l>Die joncfrouwe, die blide was daerof,</l>
<l>Si brachte Lancelote al geel</l>
<l n="680">Die mouwe an een poengeel,</l>
<l>Ende bat Lancelote mede alsoe</l>
<l>Dat hi dor hare minne doe</l>
<l>Met wapenen soe ten tornoye,</l>
<l>Dat sijs si gepait ende hebbe joie,</l>
<l n="685">Ende haer dinken moge dat si wel hevet</l>
<l>Die mouwe bestaet, di si hem gevet;</l>
<l>"Ende wet wel, dat gi dirste ridder sijt</l>
<l>Die ic oyt tote deser tijt</l>
<l>Van eneger saken versochte;</l>
<l n="690">Ende in hadde niet in gedochte</l>
<l><pb n="192"/>Noch niet te versoekene an u</l>
<l>Dan bider doget die ic hope an u."</l>
<l>Dus bleef Lanceloet daer binnen dan.</l>
<l>Savons alse die nacht ginc an</l>
<l n="695">Nam hi an sinen waerd orlof</l>
<l>Ende an die joncfrouwe, ende ruemde thof,</l>
<l>Ende dede den knape, di met hem quam,</l>
<l>Den scilt voren dien hi daer nam,</l>
<l>Ende dede sinen scilt daer laten,</l>
<l n="700">Ende voer henen sire straten,</l>
<l>Ende sijns waerds sone, den nacht lanc.</l>
<l>Des mergens eer die sonne ontspranc</l>
<l>Quamen si gereden, dat was waer,</l>
<l>Winceesters ere milen naer.</l>
<l n="705">Lanceloet sprac te sinen geselle te hant:</l>
<l>"Wetti nu igeren hier int lant</l>
<l>Bi Winceestere enege stede</l>
<l>Daer wi hemelike mochten sijn bede?</l>
<l>Dat sagic gerne nu, bi Gode,</l>
<l n="710">Want in Winceestere varic node."</l>
<l>Die jonge riddere hem antwerde gaf:</l>
<l>"Here, u es wel gesciet hier af;</l>
<l>Want buten groten wege hierbi</l>
<l>Woent een edel wijf ende vri,</l>
<l n="715">Die min moye es, die blide sal wesen</l>
<l>Onsere, ende ons te gemake doen van al."</l>
<l>Si liten den groten wech ter vard</l>
<l>Ende voren te hant daerward.</l>
<l>Alsi daer binnen waren comen,</l>
<l n="720">Ende die vrouwe heeft vernomen</l>
<l>Haren neve, si was blide sere</l>
<l>Van hem ende vanden anderen here.</l>
<l>Si vragede haren neve saen</l>
<l>Wat hi sider hadde gedaen</l>
<l n="725">Dat sine niet ne hadde gesien?</l>
<l>Ende si vragede hem nadien</l>
<l>Om sinen broder te dier stonde,</l>
<l>Ende oft hi iet te dier stonde</l>
<l>Ten tornoye soude sijn daerbi?</l>
<l n="730">Hi seide: "Vrouwe, neen hi;</l>
<l>Hi es een deel tongemake nu."</l>
<l>"Ende dese riddere, die hier es met u,</l>
<l>Wie es hi?" vrachde hem di vrouwe.</l>
<l>Hi seide: "Vrowe, bi mire trouwe,</l>
<l n="735">In kinne niet anders desen</l>
<l>Riddere dan hi goet man scient wesen;</l>
<l>Ende om die doget die icker sie ane</l>
<l>Mickic margen met hem te gane</l>
<l>Ten tornoye ende sijn geselle tsine.</l>
<l n="740">Wi selen beide dragen ene wapine."</l>
<l>Die vrowe es tote Lancelote comen</l>
<l>Ende heeften bider hant genomen</l>
<l>Ende harde vrindelijc ontfaen,</l>
<l>Ende dedene in ene camere gaen</l>
<l n="745">Daer si der rusten plegen souden,</l>
<l>Hi ende sijn geselle, oft si wouden.</l>
<l>Lanceloet was den nacht van aldien</l>
<l>Dattie vrowe mochte wel versien.</l>
<l>Des margens alse die dach ontspranc</l>
<l n="750">Lanceloet stont op ende maecte sinen ganc</l>
<l>Tere capellen daer bi,</l>
<l>Daer een hermite woende, daer hi</l>
<l>Messe horde. Als dit es gedaen</l>
<l>Es hi weder ter herbergen gegaen.</l>
<l n="755">Lanceloet hadde gesent sinen sciltknecht</l>
<l>Te Winceestere, om te sine berecht</l>
<l>Wie dien van binnen hulpen soude,</l>
<l>Ende wie hem an die van buten houden.</l>
<l>Die sciltknecht bracht hem mare</l>
<l n="760">Datter groet ridderscap ware;</l>
<l>"Maer die meerre macht es binnen.</l>
<l>Dat comt bedie, dat suldi kinnen,</l>
<l>Dattie vander tavelronden</l>
<l>Binnen sijn nu ten stonden."</l>
<l n="765">"Wetstu iet an welke side sijn</l>
<l>Bohort ende Lyoneel, di neven min?"</l>
<l>"Si sijn binnen, here, oft gijt gebiet.</l>
<l>Daden si anders sine togeden niet</l>
<l>Dat si dan waren vander tavelronden."</l>
<l n="770">"Wie sijn die buten sijn nu ten stonden?"</l>
<l>"Here, daer es die coninc van Scollant,</l>
<l>Die van Gales entie van Yrlant,</l>
<l>Ende ander hogere liede gnoech;</l>
<l>Maer sine hebben niet wel haer gevoech,</l>
<l n="775">Gelijc dat doen die van binnen,</l>
<l>Van goeden lieden, dat suldi kinnen."</l>
<l>Lanceloet sat op sijn paert, ende hi</l>
<l>Hiet sinen knape: "Com niet met mi;</l>
<l>Quaemstu met mi daer binnen</l>
<l n="780">Men soude mi bi di daer bekinnen."</l>
<l>Die knape seide: "Ic sal gereet</l>
<l>Hier bliven, nadien dat gijt heet."</l>
<l>Lanceloet porde metter vard,</l>
<l>Ende die riddere, ten tornoieward,</l>
<l n="785">Ende twee knapen di metten riddere waren.</l>
<l>Ende si sijn soe verre gevaren</l>
<l>Dat si te Winceestre sijn comen,</l>
<l>Ende hebben den mersch vernomen</l>
<l>Al met josterres bedect,</l>
<l n="790">Die doe ute waren getreet</l>
<l>Ende vergadert in beiden siden.</l>
<l>Mijn her Walewein en droech tien tiden</l>
<l>Gene wapine: soe en dede</l>
<l>Garihet sijn broeder oec mede:</l>
<l n="795">Dat hadde hen verboden die coninc,</l>
<l>Die wel wiste in waerre dinc</l>
<l>Dat Lanceloet daer soude torniren;</l>
<l>Ende hine wilde in gere maniren</l>
<l>Dat deen den anderen gave quetsinge</l>
<l n="800">Oft si josteerden onderlinge;</l>
<l>Hi dochte dat in eneger wisen</l>
<l>Tuscen hen ompais mochte risen.</l>
<l>Die coninc Artur es met ridderscepe</l>
<l>Ende met groten geselscepe</l>
<l n="805">Opwaerd gegaen den tornoy sien int plein:</l>
<l>Daer was met hem min her Walewein,</l>
<l>Ende sijn broder her Gariet.</l>
<l>Lanceloets geselle hevet geset</l>
<l>Lancelote in talen ende hem gevraget</l>
<l n="810">Welken hem te hulpene behaget?</l>
<l>Lanceloet seide: "Welc donct u</l>
<l>Van beiden siden donsienste hebben nu?"</l>
<l>"Dat donct mi di van buten, here;</l>
<l>Die van binnen sijn goede ridders sere."</l>
<l n="815">Lanceloet hevet geantwerd te desen</l>
<l>"Laet ons dan mettien van buten wesen;</l>
<l>En ware gene ere te hulpene dien</l>
<l>Die wi int scoenste wesen sien."</l>
<l>"Soe laet ons hen hulpen dan.</l>
<l n="820">Dat gi wilt ic vaet nu an."</l>
<l>Lanceloet es te hans ingevaren</l>
<l>Daer die porsse meest was, twaren,</l>
<l>Ende dede dors lopen metter spoet,</l>
<l>Ende stac enen riddere int gemoet,</l>
<l n="825">Dat hi droech ter eerden bede</l>
<l>Den riddere ende sijn ors mede.</l>
<l>Ende Lanceloet es over gevaren</l>
<l>Om joeste te doene, sonder sparen,</l>
<l>Want sine glavie was geel nochtoe.</l>
<l n="830">Ende hi stac enen anderen riddere soe</l>
<l>Dat hem scilt no halsberch ter stont</l>
<l>Nine halp, hine heften gewont</l>
<l>In die luchter side ene wonde groet;</l>
<l>Maer hine was niet gewont ter doet.</l>
<l n="835">Hi heftene soe vanden orsse gevelt,</l>
<l>Dat hi daer nederlach opt velt</l>
<l>Sere ontaen ende tongereke.</l>
<l>Lanceloets glavie brac vanden steke.</l>
<l>Die de joeste sagen seiden saen</l>
<l n="840">Dattie neuwe riddere hadde gedaen</l>
<l><pb n="193"/>Ene goede joeste te dire ure,</l>
<l>Ende het moest doen goede aventure</l>
<l>Soudire meer doen des gelike.</l>
<l>Lanceloets geselle liet lopen hastelike</l>
<l n="845">Op Hestore van Maras sonder vorst,</l>
<l>Ende brac sine glavie op sine borst.</l>
<l>Hestor stakene weder met ere</l>
<l>Glavien, die starc was sere.</l>
<l>Ende stac ter eerden al tenen hope</l>
<l n="850">Hem ende sijn paert metten lope.</l>
<l>Ende men waende daer wel dat Lanceloet</l>
<l>Ware een vanden broderen van Scaerloet.</l>
<l>Alse Lanceloet vor hem ter eerden vernam</l>
<l>Sinen geselle werd hi soe gram,</l>
<l n="855">Hi liet sijn ors lopen metter spoet:</l>
<l>Hi hadde ene glavie starc ende goet:</l>
<l>Har negeen kinde anderen twaren,</l>
<l>Bi dat haer wapine verwisselt waren,</l>
<l>Om dat si bedect wilden torniren.</l>
<l n="860">Lanceloet stakene in dier maniren</l>
<l>Dat hine droech vanden perde sine</l>
<l>Vorden Galoes Galegantine.</l>
<l>Walewein, die Hestore kinde gnoech,</l>
<l>Alse die daer sine wapine droech,</l>
<l n="865">Alsi werd geware deser dinc</l>
<l>Seidi tote Arture den coninc:</l>
<l>"Dese riddere, bi mire trouwe,</l>
<l>Die op sinen helm draget di mouwe,</l>
<l>Hine es die gene niet, secgic u,</l>
<l n="870">Die ic waende dat gesien hadde nu;</l>
<l>Het es een ander endelike.</l>
<l>Men sach noit des gelike</l>
<l>Proueetse an die kinder van Scarloet,</l>
<l>No mede niweren na soe groet."</l>
<l n="875">Artur vragede hem na desen</l>
<l>Wie die riddere dan mochte wesen?</l>
<l>"In weet," sprac Walewein; "ne ware</l>
<l>Hi es een goet man oppenbare."</l>
<l>Lanceloet hadde doe soe vele gedaen,</l>
<l n="880">Dat hi sinen geselle hadde saen</l>
<l>Verloesset vander groter porsse,</l>
<l>Ende weder geholpen tsinen orsse.</l>
<l>Bohort quam mids dore met groter varde,</l>
<l>Vellende beide ridders ende parde,</l>
<l n="885">Aftreckende di helme met gewilde</l>
<l>Van den hoefde, van halse die scilde;</l>
<l>Ende quam soe verre vord, dat hi gemoette</l>
<l>Lancelote, dien hi nine groette,</l>
<l>Alse dine nine kinde ter stont,</l>
<l n="890">Ende heeftene swaerlike gewont,</l>
<l>Ende stakene in die luchter side</l>
<l>Met ere glavien starc ende stide,</l>
<l>Soe dat hi hem scuerde bede</l>
<l>Sinen halsberch ende sinen scilt mede,</l>
<l n="895">Ende velletde beide metter vard</l>
<l>Tenen hope, Lancelote ende sijn part.</l>
<l>Ne mare Lanceloet eer iet lanc</l>
<l>Al bescaemt op sijn paert spranc,</l>
<l>Alse die noit riddere ne vant</l>
<l n="900">Die hem dede soe swaren pant.</l>
<l>Hi gegreep ene glavie met gewelt,</l>
<l>Die een sciltkecht vor hem helt,</l>
<l>Ende rechte hem te Bohordewaerd.</l>
<l>Die plaetse werd hem geruemt ter vaerd</l>
<l n="905">Alse deen ende dander werd geware</l>
<l>Dat si waren doe soe wijchgare,</l>
<l>Ende om josteren onder hen tween allene;</l>
<l>Want dise sagen alle gemene</l>
<l>Hildense over twee die beste, twaren,</l>
<l n="910">Die in alden tornoy waren.</l>
<l>Lanceloet quam met ere groter vard</l>
<l>Daer gereden te Bohordeward,</l>
<l>Ende stakene daer vanden paerde</l>
<l>Soe dat hine droech ter aerde,</l>
<l n="915">Ende hem tgereide bleef tuscen di dien.</l>
<l>Alse Walewein dit hadde gesien</l>
<l>Sprac hi toten coninc te hande:</l>
<l>"Bohort ne hevet gene scande</l>
<l>Al es hi gevallen ter mouden,</l>
<l n="920">Want hine wiste hem waer an houden.</l>
<l>Ende die riddere es goet man, sonder waen,</l>
<l>Die di twee joesten heeft gedaen</l>
<l>Jegen hem ende jegen Hestor mede.</l>
<l>Ende ware Lanceloet hier ter stede,</l>
<l n="925">Ende niet siec ware bleven te Karmeloet,</l>
<l>Ic soude secgen het ware Lanceloet."</l>
<l>Alse die coninc verstont dese tale</l>
<l>Pensdi in sijn herte wale</l>
<l>Dat Lanceloet wel mochte wesen</l>
<l n="930">Ende loech, ende seide te desen:</l>
<l>"Neve, wie dat dese riddere si,</l>
<l>Hi hevet wel begonnen, dat donke mi,</l>
<l>Ende ic wane, bi mire wet,</l>
<l>Dat hijt noch sal doen vele bet."</l>
<l n="935">Ende als Lanceloet werd geware das,</l>
<l>Dat sine glavie tebroken was</l>
<l>Hi trac sijn swaerd ten selven tiden,</l>
<l>Ende ginc deilen in beiden siden</l>
<l>Grote slage in allen dele,</l>
<l n="940">Ende dede prouetse harde vele,</l>
<l>Soe dats alden lieden hadde wonder</l>
<l>Vander doget die in hem was besonder.</l>
<l>Ende Bohort ende Hestor, die waren</l>
<l>Weder opgeseten sonder sparen,</l>
<l n="945">Si dadent so wel, dat si van desen</l>
<l>Te rechte geprist souden wesen.</l>
<l>Si toenden ridderscaeps so vele,</l>
<l>Toesiende allen dien vanden spele,</l>
<l>Dat ander ridders daermede</l>
<l n="950">Exempel namen ende coenhede;</l>
<l>Ende si daden vele wederstote,</l>
<l>Wilde oft ne wilde, Lancelote.</l>
<l>Si hildene so cort te vele tiden,</l>
<l>Dat hi dor haer hande moeste liden.</l>
<l n="955">Si beletten te doene Lancelote</l>
<l>Vele scone vromecheit ende grote,</l>
<l>Bedie hi was sere gewont</l>
<l>Ende hadde sere gebloet tier stont,</l>
<l>Dat hi niet hadde doe al sine macht,</l>
<l n="960">Ende si twee waren van groter cracht;</l>
<l>Nochtan dedi vromecheit soe vele</l>
<l>Mids dore die twee inden spele,</l>
<l>Dattie van binnen sonder sparen</l>
<l>Bi sijnre fortsen in gedaen waren.</l>
<l n="965">Ende Lanceloet hadde te dien tiden</l>
<l>Alden prijs in beiden siden;</l>
<l>Ende die van buten wonnen vele</l>
<l>Optie van binnen in dien spele.</l>
<l>Alse die tornoy sceden soude int plein</l>
<l n="970">Seide tot Arture den coninc Walewein:</l>
<l>"In weet wie die riddere es, en trowen,</l>
<l>Die opten helm draget die mowe;</l>
<l>Maer, op datmen trechte vonnesse gevet,</l>
<l>Ic secge dat hi verwonnen hevet</l>
<l n="975">Den tornoy, ende men hem in alre wijs</l>
<l>Sculdech es te gevene den prijs.</l>
<l>Inne werde te gemake meer</l>
<l>In sal daer af weten eer</l>
<l>Wie hi es; hi hevet hier gedaen</l>
<l n="980">Soe vele ridderscaeps, sonder waen."</l>
<l>Daerna sprac sijn broder Gariet:</l>
<l>"In weet wie hi es, bi mire wet;</l>
<l>Maer hi donct mi inden sinne mijn</l>
<l>Die beste riddere vander werelt sijn</l>
<l n="985">Sonder Lanceloet van Lac allene."</l>
<l>Dus spraken si van Lancelote int gemene.</l>
<l>Walewein doet sijn paert bringen tien tiden</l>
<l>Ende wilt naden riddere riden</l>
<l>Om hem sien, ende wille met sinen spraken</l>
<l n="990">Aquitanse ane hem maken:</l>
<l><pb n="194"/>Alt selve seide Gariet also saen;</l>
<l>Ende sijn vanden torre neder gegaen.</l>
<l>Alse Lanceloet des geware ward</l>
<l>Dattie van binnen in die dachvard</l>
<l n="995">Al hadden verloren, hi seide</l>
<l>Tot sinen geselle al sonder beide:</l>
<l>"Here, laet ons sceden van hier binnen;</l>
<l>Int bliven en es ons geen winnen."</l>
<l>Doe voren si wech harre straten</l>
<l n="1000">Ende hebben in die plaetse gelaten</l>
<l>Enen sciltknecht verslegen met allen,</l>
<l>Die een ridder doet sloech bi ongevalle.</l>
<l>Lanceloets geselle heeft hem gevraget</l>
<l>Waerwaerd hem te varne behaget?</l>
<l n="1005">Lanceloet den riddere antwerde gevet,</l>
<l>Dat hi wille yweren te varne hevet</l>
<l>Daer hi dagen mach acht dage oft mere;</l>
<l>"Bedie ic ben gewont sere,</l>
<l>Ende dat riden soude mi vernoyen."</l>
<l n="1010">"Laet ons varen te mire mouwen,"</l>
<l>Sprac die riddere, "daer wi lagen tnacht.</l>
<l>Si sal u ayseren met al haerre macht;</l>
<l>Ende en es niet verre tote daer."</l>
<l>Lanceloet hevet geseit daernaer:</l>
<l n="1015">"Hets min wille." Doe porden si</l>
<l>Daerward, Lanceloet ende hi;</l>
<l>Ende Lanceloet es buten allen wegen</l>
<l>Al willende daerwaerd geslegen.</l>
<l>Hi pensde dattene kinnen soude</l>
<l n="1020">Enech riddere dire omme volgen woude.</l>
<l>Ende alsi ter herbergen quamen,</l>
<l>Die daer binnen waren si namen</l>
<l>Lancelote ende holpen hem vanden parde</l>
<l>Ende deden gerne dat hi begarde.</l>
<l n="1025">Hi was bebloet ende gewont daer hi lach.</l>
<l>Ende alse die riddere die wonde sach</l>
<l>Hi werd sere tongemake te hant</l>
<l>Ende heeft om enen ouden riddere gesant,</l>
<l>Die daer bi woende ende wel conde</l>
<l n="1030">Genesen alsogedane wonde.</l>
<l>Tirst dattie riddere hadde gesien</l>
<l>Die wonde hi seide mettien</l>
<l>Dat hine wel waende genesen;</l>
<l>Maer niet soe varinge sout wesen</l>
<l n="1035">Alse hi wilde, want die wonde</l>
<l>Was groet ende diep te dire stonde.</l>
<l>Dus lach hi daer ses weken, sonder waen.</l>
<l>Dat hi riden mochte no gaen,</l>
<l>Noch wapine dragen mede.</l>
<l n="1040">Nu selewi swigen hier ter stede</l>
<l>Van hem ende van sire aventure,</l>
<l>Ende spreken vanden coninc Arture,</l>
<l>Die vol was van groter hoveschede;</l>
<l>Ende van Waleweine sinen neve mede.</l>
<l n="1045">Nu hebdi vanden tornoye gehort,</l>
<l>Ic ga op mine materie vort.</l>
</div>
<div type="chapter"><head type="chapter">II. <hi rend="italic">Hoe die coninginne op Lancelote verbolgen werd om die mouwe die hi droech in den tornoy. </hi></head>
<l>Daventure doet vord verstaen</l>
<l>Dat Walewein ende Gariet saen</l>
<l>Den riddere volgen begonnen</l>
<l n="1050">Die den tornoy hadde verwonnen,</l>
<l>Ende sochtene darwaerd, twaren,</l>
<l>Daer si waenden dat hi was gevaren;</l>
<l>Maer sine vondene altoes niet,</l>
<l>Ende alse Walewein dat gesiet</l>
<l n="1055">Dat hine niweren vinden mochte</l>
<l>Werd hi drove in sijn gedochte</l>
<l>Ende seide: "Mi es utermaten leet</l>
<l>Dat ons dese riddere es ongereet,</l>
<l>Bidien hi es een sere goet man</l>
<l n="1060">Ende een vrome riddere daeran.</l>
<l>Ic soude gerne wesen, mocht sijn,</l>
<l>Sijn geselle, ende hi ware de mijn."</l>
<l>Dus sijn weder te Winceester comen.</l>
<l>Alse die coninc hevet vernomen</l>
<l n="1065">Vragedi Waleweine tien stonden</l>
<l>Oft si den riddere hadden vonden</l>
<l>Daer si na gevaren waren?</l>
<l>Walewein seide: "Hi es ons ontfaren."</l>
<l>Die coninc loech doe en lettelkijn</l>
<l n="1070">Ende seide: "Walewein , gode neve mijn,</l>
<l>Dit en es die irste pine niet</l>
<l>Die u dore heme es gesciet;</l>
<l>Ende en sal die leste niet wesen."</l>
<l>Walewein verstont wel bi desen</l>
<l n="1075">Dats die coninc doe wel vroet was</l>
<l>Wie die goede riddere was,</l>
<l>Ende seide: "Here, nadien dat gi</l>
<l>Wel wet wie dattie riddere si,</l>
<l>Gi moget mi wel secgen, eest u wille."</l>
<l n="1080">Die coninc seide: "Swiget des stille:</l>
<l>Na dien dat hi hem wilt decken,</l>
<l>Men mocht mi te lachtere trecken</l>
<l>Maectict dan dus oppenbare,</l>
<l>U ofte iemane, wie hi ware</l>
<l n="1085">Ende ic wille hier af swigen dan.</l>
<l>Ende gine sulter niet verlisen an</l>
<l>Het sal u al te tijt werden cont."</l>
<l>Galegantijn seide tier stont:</l>
<l>"Wie die riddere es en wetic niet,</l>
<l n="1090">Maer ic ben seker dat hi sciet</l>
<l>Uten tornoye bloedende sere</l>
<l>Van ere wonde, die Bohort den here</l>
<l>Makede met ere joeste,</l>
<l>Daer hi jegen hem torniren moeste."</l>
<l n="1095">Doe vragede die coninc: "Es dat waer?"</l>
<l>Die ander seide: "Het es al claer."</l>
<l>Doen sprac die coninc dese wort:</l>
<l>"Ic segt u sonder twivel, Bohort,</l>
<l>Dat gi noit wonde gavet man</l>
<l n="1100">Die u serre rouwen soude dan</l>
<l>U dese wonde, stervet hi daer af."</l>
<l>Hestor hem doe antwerde gaf,</l>
<l>Alse die waende dat Artur die coninc</l>
<l>In quade hadde geseit die dinc,</l>
<l n="1105">Ende seide: "Oft hi stervet, sterve dan:</l>
<l>Onslieden en gaets niet an."</l>
<l>Die coninc sweech, die tongemake</l>
<l>Ende drove oec was om die sake</l>
<l>Dat hi vorwaer wel verstont</l>
<l n="1110">Dattie riddere sere was gewont.</l>
<l>Doe vresede die coninc sere,</l>
<l>Dat doetwonde mochte hebben die here.</l>
<l>Daer was gnoech gesproken dien nacht.</l>
<l>Vandien riddere ende sire cracht,</l>
<l n="1115">Die den tornoi hadde verwonnen doe;</l>
<l>Ende si waendent weten embertoe</l>
<l>Wie die riddere was, daer wi af lesen;</l>
<l>Ende dat en mochte altoes niet wesen.</l>
<l>Die coninc haelt so wel, dat hi</l>
<l n="1120">Nieman wilde secgen, wie dat si,</l>
<l>Dat hire iet of hevet vernomen,</l>
<l>Eer si te karmaloet sijn comen.</l>
<l>Des margens si van Winceesters varen</l>
<l>Ende vordien dat si geport waren</l>
<l n="1125">Was gecriert dat soude wesen</l>
<l>Een tornoy een maent na desen</l>
<l>Te Caneborch, dat een casteel es</l>
<l>Staende in den inganc van Nortgales.</l>
<l>Alse die coninc was gesceden</l>
<l n="1130">Van Winceestre heeft hi gereden</l>
<l>Soe vele, dat hi quam te Scarlote,</l>
<l>Daer hi hadde gesien Lancelote,</l>
<l>Ende herbergeden in dien casteel,</l>
<l>Hi ende siere liede een deel.</l>
<l n="1135">Ne mare min her Waleweine tier ure</l>
<l><pb n="195"/>Gevel alsogedane aventure,</l>
<l>Dat hi es in die herberge geslegen</l>
<l>Daer Lanceloet in hadde gelegen;</l>
<l>Ende sijn bedde was gemaect doe</l>
<l n="1140">Daer Lanceloets scilt in hinc alsoe.</l>
<l>Opten selven avont, sonder waen,</l>
<l>En es Walewein te hove niet gegaen,</l>
<l>Die hem een deel siec hevet beseven,</l>
<l>Ende es ter herbergen bleven,</l>
<l n="1145">Hi ende Mordreit, die broder sijn,</l>
<l>Die ten tornoye hadde gesijn,</l>
<l>Ende met hem ander ridders daertoe,</l>
<l>Die Waleweine geselscap hilden doe.</l>
<l>Binnen dien tiden dat si saten</l>
<l n="1150">Ter taflen ende si daer aten</l>
<l>Sprac tote Waleweine die joncfrouwe</l>
<l>Die Lancelote gaf die mouwe,</l>
<l>Ende vragede hem tote desen</l>
<l>Oft die tornoy goet hadde gewesen,</l>
<l n="1155">Ende oft hi wel geslegen ware,</l>
<l>Ende wie den prijs hadde dare?</l>
<l>Walewein antwerde: "Simmijn trouwe,</l>
<l>Soe secgict u, joncfrouwe,</l>
<l>In hebbe sonder twivel gesien</l>
<l n="1160">Genen tornoy bat geslegen dan dien.</l>
<l>Ende dine verwan, sijt seker das,</l>
<l>Dat een vroem riddere ende starc was,</l>
<l>Ende oec wel vermogen te desen:</l>
<l>Ic wildic sine gelike mochte wesen.</l>
<l n="1165">Sider dat ic sciet van Karmeloet</l>
<l>Sone sagic noit sinen genoet;</l>
<l>Ende also vele esser an, Godweet,</l>
<l>Dat ic nine weet hoe hi heet."</l>
<l>Doe sprac die joncfrouwe: "Secget mi</l>
<l n="1170">Hoedane wapine droech hi?"</l>
<l>"Joncfrouwe, sine wapine waren roet,</l>
<l>Ende op sinen helm droech hi bloet</l>
<l>Daertoe ere joncfrouwen mouwe,</l>
<l>In weet welc was, so ere vrowe;</l>
<l n="1175">Ende ic segt wel oppenbare,</l>
<l>Waerd soe dat ene joncfrouwe ware,</l>
<l>Ic wilde di mouwe min hadde gewesen</l>
<l>Opdat ic hadde die minne van desen."</l>
<l>Alse die joncfrouwe verstont dese sake</l>
<l n="1180">Ward si harde wel te gemake,</l>
<l>Al ne wilsijt niet oppenbaren</l>
<l>Vor die gene die daer waren.</l>
<l>Alse die ridders ter taflen saten</l>
<l>Die joncfrouwe diende hen die daer aten,</l>
<l n="1185">Bedie men plach te dien tiden des</l>
<l>In dat conincrike van Logres,</l>
<l>Alsmen in goets[mans] herberge vernam</l>
<l>Datter wandelende riddere quam,</l>
<l>Ende die riddere was hoech man,</l>
<l n="1190">Die joncfrouwe dire binnen was dan,</l>
<l>Soe si edelre was, soe si mere</l>
<l>Was gehouden te dienne den here;</l>
<l>Ende ne was si niet edel si liet</l>
<l>Dat dienen staen ende diende niet.</l>
<l n="1195">Hierbi diende die joncfrouwe doe</l>
<l>Mijn her Waleweine ember toe</l>
<l>Ende den genen die met hem aten</l>
<l>Dien tijt dat si ter taflen saten;</l>
<l>Ende si was so scone te desen,</l>
<l n="1200">Dat gene scoenre mochte wesen.</l>
<l>Walewein die sach sere op hare</l>
<l>Dien tijt dat si vor hem diende dare,</l>
<l>Die hem soe wel te siene bequam,</l>
<l>Dat hi vele bat ware nam</l>
<l n="1205">Ter joncfrouwenwaerd dan ter spisen.</l>
<l>Ende hem dochte in alre wisen</l>
<l>Dat ter goeder tijt geboren ware</l>
<l>Die riddere dient alsoe ware,</l>
<l>Dat hi beide lude ende stille</l>
<l n="1210">Mochte hebben te sinen wille</l>
<l>Solaes met soe scoenre joncfrouwe</l>
<l>Alse si was, bi mire trouwe.</l>
<l>Naden etene es, sonder waen,</l>
<l>Die here van daer binnen gegaen</l>
<l n="1215">In een prieel, daer mede was</l>
<l>Sijn dochter gegaen, alsict las.</l>
<l>Ende alsi daer binnen sijn comen</l>
<l>Hebben si daer Waleweine vernomen</l>
<l>Ende sijn geselscap oec mede.</l>
<l n="1220">Si stonden op daer vander stede</l>
<l>Ende sijn jegen haren waerd gegaen,</l>
<l>Ende hebbene hoveschelijc ontfaen.</l>
<l>Si gingen sitten allegader:</l>
<l>Walewein nam der joncfrouwen vader</l>
<l n="1225">Ende es tuscen hem, dat suldi weten,</l>
<l>Ende sire dochter doen geseten,</l>
<l>Soe dat hi die joncfrouwe sette</l>
<l>Tuscen hem ende Mordrette:</l>
<l>Ende Gariet ende der joncfrouwen vader</l>
<l n="1230">Si waren geseten daer te gader.</l>
<l>Alsi aldus saten ende spraken</l>
<l>Onder hen van messeliken saken</l>
<l>Gariet trac bat af tier tide</l>
<l>Haren werd an ene side</l>
<l n="1235">Van Waleweine, om dat hi mochte</l>
<l>Heimelike, oft hem goet dochte,</l>
<l>Jegen die joncfrouwe spreken bidien.</l>
<l>Alse Walewein sinen poent hadde versien</l>
<l>Doe versochti van minnen hare.</l>
<l n="1240">Si vragedem wi hi ware?</l>
<l>Hi seide: "Joncfrouwe, wildijt weten,</l>
<l>Ic ben riddere, ende Walewein geheten,</l>
<l>Ende min oem es Artur die coninc;</l>
<l>Ende ic segt u, in warre dinc,</l>
<l n="1245">Ic ben die u gerne soude minnen,</l>
<l>Mochticker die uwe met gewinnen,</l>
<l>In maniren, dat bi al desen</l>
<l>Dattie minne tuscen ons sal wesen.</l>
<l>Mach u mine minne genogen</l>
<l n="1250">Sone willic mi dan nemmer vogen</l>
<l>Te minne vrouwe no joncfrouwe</l>
<l>Anders dan u, in goeder trouwe,</l>
<l>Ende wesen met al mire machte</l>
<l>U riddere, bi dage ende bi nachte."</l>
<l n="1255">"Her Walewein, here," sprac die joncfrouwe,</l>
<l>"En speilt met mi niet bi uwer trowen.</l>
<l>Ic weet wel dat gi nu ter tijt</l>
<l>Te hoge man ende te rike sijt</l>
<l>Soe arme joncfrouwe in uwen sinne</l>
<l n="1260">Te doene ende oec te minne;</l>
<l>Niet bedie, ward sake dat gi</l>
<l>Bi minnen nu minnet mi,</l>
<l>Het soude mi leet wesen nu</l>
<l>Ende oec rouwen, dat secgic u."</l>
<l n="1265">"Ay mi," sprac Walewein ter joncfrouwen,</l>
<l>"Twi soude u dat nu rouwen?"</l>
<l>"Bedie," seitsi, "al ward dat gi</l>
<l>Met al uwer herten minnet mi,</l>
<l>Ende alse sere alse man mochte daer an,</l>
<l n="1270">Het soude om niet wesen dan:</l>
<l>Ende soude u niet mogen vromen</l>
<l>Dat gi te mire minnen sout comen,</l>
<l>Bedie ic heb in minen sinne</l>
<l>Gedaen eens ridders minne,</l>
<l n="1275">Dien ic niet wille doen loeshede.</l>
<l>Ende ic segt u bi mire waerhede,</l>
<l>Dat ic noch ene maget bem;</l>
<l>Ende vor dat begonste minnen hem</l>
<l>Sone haddic noit gemint man;</l>
<l n="1280">Ende tirst dat ickene sach an</l>
<l>Werdickene minnende also houde:</l>
<l>Ende ic bat hem thant dat hi woude</l>
<l>Met wapenen doen dor mi.</l>
<l>Hi sout gerne doen, antwerde hi,</l>
<l n="1285">Ende hi hevets so vele gedaen,</l>
<l><pb n="196"/>Nadien dat icker af hebbe verstaen,</l>
<l>Datmen hare te rechte scande</l>
<l>Soude doen in allen lande,</l>
<l>Die hem dade ute haren sinne</l>
<l n="1290">Ende ane u leide dan minne;</l>
<l>Want als hulpe mi God, hine es nijt</l>
<l>Min goet riddere dan gi sijt,</l>
<l>No van minder scoenhede,</l>
<l>No min van wapine gepriset mede.</l>
<l n="1295">Hierbi secgic in rechten ware</l>
<l>Dat verloren pine es al clare</l>
<l>Van minnen mi te besokene mere,</l>
<l>Want ine doet in ne genen kere."</l>
<l>Alse min her Walewein des was vroet</l>
<l n="1300">Dat sine alsoe daer wederstoet</l>
<l>Ende wederseide soe haestelike,</l>
<l>Antwerde hi hare weder grammelike:</l>
<l>"Nu biddic u hier op trouwe</l>
<l>Ende op hovescheide, scone joncfrouwe,</l>
<l n="1305">Dat gi soe vele doet, dat ic op hem</l>
<l>Moge proven oft ic arger bem."</l>
<l>"Ja, waendi dat ic u dat oytrieren</l>
<l>Soude van hem in eneger manieren,</l>
<l>Alsoe mochtic wel bederven,</l>
<l n="1310">Dat scade ware, ende doen sterven,</l>
<l>Twee die beste man, secgic u,</l>
<l>Die in al die werelt sijn nu,</l>
<l>Oft ten minsten den enen vanden tween;</l>
<l>Daer ne ware twivel an negeen."</l>
<l n="1315">"Hoe," sprac Walewein, "es hi danne</l>
<l>Een der alre beste manne</l>
<l>Die nu si in al eertrike?"</l>
<l>"Jahi," seget si, "gewaerlike."</l>
<l>Walewein sprac der joncfrouwen an:</l>
<l n="1320">"Hoe es des ridders name dan?"</l>
<l>Si seide: "Sinen name wetic niet,</l>
<l>Maer sinen scilt, dien hi hier liet</l>
<l>Alsi voer te Winceestrewaerd,</l>
<l>Dien salic u togen als gijt begaerd."</l>
<l n="1325">Walewein antwerde hare mettien:</l>
<l>"Den scilt dien willic gerne sien,</l>
<l>Want dan mach niet sijn , sonder waen,</l>
<l>Es hi ridder di prijs heft ontfaen,</l>
<l>Ende van prouetsen bekinnet man,</l>
<l n="1330">Ic sal sinen scilt wel kinnen dan."</l>
<l>Die joncfrouwe antwerde mettien:</l>
<l>"Gi sult den scilt varinge sien</l>
<l>Alse gi slapen gaen sult, bedi</l>
<l>In die selve camere soe hanct hi."</l>
<l n="1335">Si sijn van daer si saten opgestaen</l>
<l>Ende ter herbergenwaerd gegaen.</l>
<l>Walewein nam die joncfrouwe bi die hant,</l>
<l>Ende si gingen in huus te hant,</l>
<l>Ende si leidene in die camere recht</l>
<l n="1340">Daer si vonden ontsteken groet lecht.</l>
<l>Die joncfrouwe, alse gi verstaen moget,</l>
<l>Hevet Walewein den scilt getoget:</l>
<l>"Siet hier des mans scilt hangen nu,</l>
<l>Dien ic meest minne, secgic u.</l>
<l n="1345">Nu besiet ende merket des,</l>
<l>Oft gi iet kint wie die riddere es,</l>
<l>Ende ofte u herte iet nu gevet</l>
<l>Dat hi de beste es die levet,"</l>
<l>Alse Walewein werd geware das,</l>
<l n="1350">Dat gene Lanceloets scilt was</l>
<l>Trac hi achterwaerd, al tongemake</l>
<l>Ende al drove om die sake</l>
<l>Dat hi hadde geseit al sulke wort</l>
<l>Ter joncfrouwen, alse gi hebt gehort:</l>
<l n="1355">Ende ducht dat Lanceloet sal weten al</l>
<l>Alsi jegen die joncfrouwe spreken sal.</l>
<l>Hi seide: "Joncfrouwe, nu biddic u</l>
<l>Dat u daer af niet vernoye nu</l>
<l>Van dat ic tote u hebbe geseit;</l>
<l n="1360">Ic secge u in rechter waerheit,</l>
<l>Ic houde mi nu over verwonnen</l>
<l>Van al dien dat es begonnen</l>
<l>Tuscen ons tween, ende dat wi</l>
<l>Hebben geseit onder u ende mi;</l>
<l n="1365">Ende ic wille u volgen van al</l>
<l>Van dat gi hebt geseit, groet ende smal;</l>
<l>Want die riddere die u minne hevet</l>
<l>Es de beste riddere een die levet.</l>
<l>En es vrouwe, na minen sinne,</l>
<l n="1370">Op dat si mochte hebben sine minne,</l>
<l>Sine soude mi laten ende minnen hem;</l>
<l>Hi es beter riddere dan ic bem,</l>
<l>Ende scoenre, ende oec bat gedaen.</l>
<l>Haddict geweten, sonder waen,</l>
<l n="1375">Dat gi had therte soe hogelike</l>
<l>Te minne geset, ic hadde sekerlike</l>
<l>U te versoekene te desen stonden</l>
<l>Van minnen mi niet onderwonden.</l>
<l>Wet wel, dat gi joncfrouwe sijt</l>
<l n="1380">Die ic nu weet in die werelt wijt</l>
<l>Daer mi nu liefst af ware</l>
<l>Dat si mi wilde minnen, ne ware</l>
<l>Niet so groet wedersecgen daertoe.</l>
<l>Maer sekerlike, joncfrouwe, eest alsoe</l>
<l n="1385">Dat gi hebt in uwen sinne</l>
<l>Mijn her Lancelote, ende hi u minne,</l>
<l>Ende u alse sere hevet gesinnet</l>
<l>Alsic wane dat gine minnet,</l>
<l>Sone quaemt noit, bi mire trowen</l>
<l n="1390">Soe wel vrowen no joncfrouwen.</l>
<l>Joncfrouwe, hebbic geseit nu iet</l>
<l>Dat u te horne bequam niet,</l>
<l>Ic bidde dat gijt vergeeft mi nu."</l>
<l>Si seide: "Gerne, ic vergeeft u."</l>
<l n="1395">Alse min her Walewein werd geware</l>
<l>Dat hi pais hadde jegen hare</l>
<l>Hi seide: "Ic bidde u, joncfrouwe,</l>
<l>Op hovescheit ende op trouwe,</l>
<l>Dat gi mi segt, eest u gevoech,</l>
<l n="1400">Hoegedane wapine dat droech</l>
<l>Te desen tornoye Lanceloet."</l>
<l>Si seide: "Hi droech wapine roet.</l>
<l>Ende op sinen helm ene rode mouwe,</l>
<l>Die ic hem gaf," sprac die joncfrouwe.</l>
<l n="1405">"Dit sijn goede tekene, sprac Walewein;</l>
<l>"Ic sagene also gewapent int plein.</l>
<l>Ic geloves nu bat dan ic dede</l>
<l>Hi[er] te voren. Mi donct oec mede</l>
<l>Gi moget u selven prisen te mere</l>
<l n="1410">Dat gi sijt gemint van sulken here.</l>
<l>Mi es herde lief dat ic vroet bem</l>
<l>Van derre minnen. Hi hevet hem</l>
<l>Soe gedect, dats nieman in inne</l>
<l>Werden mochte van sire minne."</l>
<l n="1415">Die joncfrouwe seide: "Alsoe vele</l>
<l>Es hi te beter te desen spele;</l>
<l>Gi wet wel ende moget kinnen,</l>
<l>Dat gene ombedecte minnen</l>
<l>Comen mogen te hogen prisen."</l>
<l n="1420">Doe scieden si in deser wisen.</l>
<l>Die joncfrouwe es danen gegaen.</l>
<l>Ende Walewein ginc te bedde saen</l>
<l>Ende pensde om Lancelote embertoe,</l>
<l>Ende seide tot hem selven doe,</l>
<l n="1425">Hine waende niet in sinen sinne</l>
<l>Dat Lanceloet soude hebben minne</l>
<l>Geleit sonder in hoger stede,</l>
<l>Ende die uterlijcste oec mede</l>
<l>Die enech man gepensen mochte</l>
<l n="1430">Ende vinden in sijn gedochte.</l>
<l>"Niet bedi in magen daer af niet</l>
<l>Blameren dar hem dit es gesciet;</l>
<l>Die joncfrouwe heeft soe grote scoenhede</l>
<l>Ende si es soe hebbende oec mede,</l>
<l n="1435">Al minnesse die alre scoenste man</l>
<l><pb n="197"/>Die nu levet, hi waerre wel an."</l>
<l>Des margens sijn si vroch op gestaen.</l>
<l>Die coninc ontboet Waleweine saen</l>
<l>Dat hi opsate: hi wilde riden.</l>
<l n="1440">Mijn her Walewein ginc tien tiden</l>
<l>Tot sinen waerd ende nam orlof,</l>
<l>Ende dancte hem sere daer of,</l>
<l>Dat hine so wel hadde ontfaen.</l>
<l>Daerna es hi ter joncfrouwen gegaen</l>
<l n="1445">Ende bevalse Gode onsen here,</l>
<l>Ende beval hare sinen dinst sere.</l>
<l>Hi es toten coninc gevaren</l>
<l>Ende si reden wech sonder sparen.</l>
<l>Walewein vragede den coninc das,</l>
<l n="1450">Oft hi iet wiste wie die ridder was</l>
<l>Die den tornoy te Winceestere wan?</l>
<l>Die coninc seide te Waleweine dan:</l>
<l>"Twi vrachdijs?" "here, bedi,</l>
<l>Om dat ic wel wane dat gi</l>
<l n="1455">Nine wet wie hi was over waer."</l>
<l>Die coninc seide: "Ic weet al claer,</l>
<l>Maer gine wet niet wie hi was;</l>
<l>Nochtan soudi te rechte vroet sijn das</l>
<l>Bi den wondere dat hi dede</l>
<l n="1460">Met wapinen aldaer ter stede,</l>
<l>Bedie en geen man sonder hi</l>
<l>En mocht soe gedoen, donke mi."</l>
<l>Ende Walewein antwerde mettien:</l>
<l>"Ic hebbe soe menechwerf gesien</l>
<l n="1465">Dat hi so vele met wapenen dede</l>
<l>Dan enech ander man, ic mochter mede</l>
<l>Hebben gekint den goeden man gnoech;</l>
<l>Maer mettien dat hi droech</l>
<l>Wapine van enen neuwen man</l>
<l n="1470">Was hi mi al ontekent dan;</l>
<l>Maer ic ben sider soe geleert das,</l>
<l>Dat ic wel weet wie hi was."</l>
<l>"Wie was hi dan?" sprac die coninc.</l>
<l>"Here, ic segt u in waerre dinc,</l>
<l n="1475">Het was Lanceloet." Ende daernaer</l>
<l>Seide die coninc: "Gi segt waer.</l>
<l>Ende dat hi quam soe bedectelike</l>
<l>Hi dede al dat bedie, sekerlike,</l>
<l>Dat hi van josterne niet wesen woude</l>
<l n="1480">Gerefutert alsmen kinnen soude."</l>
<l>Vord seide die coninc tote Waleweine:</l>
<l>"Haddic gelovet nu Acgraveine</l>
<l>Uwen broder, ic hadde gedaen</l>
<l>Den goeden man doen doet slaen,</l>
<l n="1485">Daer ic gedaen hadde mede</l>
<l>Al tegrote ongetrouwechede,</l>
<l>Soe dat ic soude bi rechte van desen</l>
<l>Van alder werelt gehaet wesen."</l>
<l>"Ja," sprac min her Walewein,</l>
<l n="1490">"Here, wat seide u dan Acgravein?</l>
<l>Segt mi, oft u wille si.</l>
<l>"En trouwen, neve, hi seide mi</l>
<l>Dat Lanceloet mi scande dede</l>
<l>Van minen wive, ende dat si bede</l>
<l n="1495">Hen onderminden, ende dat hi ware</l>
<l>Alse man met sinen wive bi hare;</l>
<l>Ende seide dat om el gene sake</l>
<l>Lanceloet en ware tongemake</l>
<l>Te Karmeloet tien tiden dat wi</l>
<l n="1500">Te Winceestere voren, dan om dat hi</l>
<l>Te bat soude mogen sire minnen</l>
<l>Plegen metter coninginnen</l>
<l>Alsic ten tornoye ware,</l>
<l>Dat dede mi in rechte al dare</l>
<l n="1505">Verstaen u broder Acgravein.</l>
<l>Nu mochtic, live neve Walewein,</l>
<l>Mi houden over sere verdoeft,</l>
<l>Haddic sire logenen geloeft;</l>
<l>Want hadde Lanceloet die coninginne</l>
<l n="1510">Gemint met dulre minne,</l>
<l>Hine hadde niet van danen bi desen</l>
<l>Gevaren dat ic wech hadde gewesen."</l>
<l>Walewein seide doe: "Her coninc,</l>
<l>Lanceloet bleef om gene ander dinc</l>
<l n="1515">Dan dat bi wilde, sekerlike,</l>
<l>Ten tornoye comen bedectelike.</l>
<l>Ende nembermer geloeft no hort</l>
<l>Man die sulke niemare brinct vort;</l>
<l>Ic ben seker dat noit begrepen ward</l>
<l n="1520">Lanceloet ter coninginnenwart</l>
<l>In gepense van minnen dorperlike;</l>
<l>Ende ic weet wel sekerlike</l>
<l>Dat Lanceloet heeft geleit sine minne</l>
<l>An die scoenste joncfrouwe die ic kinne</l>
<l n="1525">Int lant van Logers; ende si mint hem</l>
<l>Alse sere, dat ic wel seker bem.</l>
<l>Ende wi weten dat hi hevet gesinnet</l>
<l>Sconincs dochter, ende noch minnet,</l>
<l>Daer Galaat af was geboren,</l>
<l n="1530">Die te hoefde brachte hier voren</l>
<l>Vanden grale die aventuren."</l>
<l>Die coninc seide doe ter uren;</l>
<l>"In mach altoes geloven niet,</l>
<l>Al ware Lanceloet dat gesciet</l>
<l n="1535">Dat hi minde die coninginne</l>
<l>Bi minnen, dat in sinen sinne</l>
<l>Comen mochte ongetrouwechede,</l>
<l>Daer hi mi scande dade mede</l>
<l>Van minen wive, des sijt gewes;</l>
<l n="1540">Want herte daer so grote doget in es</l>
<l>En penst niet sulke dorpernie,</l>
<l>En dade grote duvelie."</l>
<l>Walewein seide: "In kinne van desen</l>
<l>Lancelote soe onsculdech wesen,</l>
<l n="1545">Dat ict soude wedersecgen,</l>
<l>Wiet op hem wilde lecgen."</l>
<l>"Wat soudi daeraf secgen," seide de coninc,</l>
<l>"Al seide al die werelt dese dinc,</l>
<l>Ende icse niet hadde ondervonden bet</l>
<l n="1550">Dan ic noch doe?" "Here, bi mire wet,</l>
<l>In sout in negere maniren dan</l>
<l>Geloven willen enegen man."</l>
<l>Die coninc es te Karmeloet comen,</l>
<l>Ende alsmenne daer hevet vernomen</l>
<l n="1555">Was hi daer ontfaen met groter joye,</l>
<l>Ende gevraget vanden tornoye,</l>
<l>Wie dat daer den tornoy verwan?</l>
<l>Dat ne wiste daer wijf no man,</l>
<l>Sonder die coninc ende Walewein, ende si</l>
<l n="1560">En wildent niet ontecken daerbi,</l>
<l>Dat si dat pensen ende mecken</l>
<l>Dat Lanceloet wilde decken.</l>
<l>Die coninc seide toter coninginnen dan:</l>
<l>"Wine weten niet wel wie verwan</l>
<l n="1565">Den tornoy, dan wi wanen das</l>
<l>Dat een vremt riddere was.</l>
<l>Ende hi droech wapine al roet,</l>
<l>Ende droech op sinen helm bloet</l>
<l>Ere vrouwen oft joncfrouwen mouwe,</l>
<l n="1570">In weet welc was, bi mire trouwe."</l>
<l>Doe pensde die coninginne das,</l>
<l>Dat Lanceloet altoes nine was,</l>
<l>Alse di waende dat hi in dien dagen</l>
<l>Geen ander teken hadde gedragen</l>
<l n="1575">Dan dat hi hadde van hare.</l>
<l>"En was Lanceloet niet aldare?"</l>
<l>Vragede die coninginne aldoe.</l>
<l>Ende Walewein antwerder nu toe:</l>
<l>"Vrowe, was hi daer ic sagene dan,</l>
<l n="1580">Ende ic en kinden niet nochtan;</l>
<l>Ende was hire ic weet wel dan</l>
<l>Dat hi den tornoy verwan,</l>
<l>Ende dat hi die was die droech al bloet</l>
<l>In den tornoy di wapine roet."</l>
<l n="1585">Die coninginne seide tien stonden:</l>
<l><pb n="198"/>"Hine waes niet[.....] Hi nes niet gebonden</l>
<l>Soe jegen vrowe oft jegen maget</l>
<l>Dat hi hare tekine draget."</l>
<l>Griflet spranc op ende seide saen:</l>
<l n="1590">"Ic ben des seker, sonder waen,</l>
<l>Dat die selve was min her Lanceloet</l>
<l>Die daer droech die wapine roet</l>
<l>Ende opten helm die mouwe;</l>
<l>Want ic wachten soe nouwe,</l>
<l n="1595">Ende ic volgede hem nare</l>
<l>Om te wetene oft hijt ware</l>
<l>Alsi sciet daer uten tornoye</l>
<l>Van wonden een deel te vernoye;</l>
<l>Ende hem was altoes een ridder bi,</l>
<l n="1600">Die also gewapent was als hi."</l>
<l>Doe sprac tote Waleweine die vrowe:</l>
<l>"Ic mane u bider trouwe</l>
<l>Die gi sijt den coninc sculdech ende mi,</l>
<l>Dat gi mi segt oft waer si</l>
<l n="1605">Dat wi Griflet secgen horen."</l>
<l>"Vrowe, gi hebt mi so besworen</l>
<l>Dat ict u moet secgen al claer:</l>
<l>Hi verwan den tornoy, dats waer,</l>
<l>Die metten roeden wapinen trouwen,</l>
<l n="1610">Die opten helm droech di mouwe."</l>
<l>Tirst dat si dit heeft verstaen</l>
<l>Si werd drove ende sweech saen,</l>
<l>Ende ginc in haer camere ter vard,</l>
<l>Daer si sere wenende doe ward,</l>
<l n="1615">Ende seide: "Ay God, live here,</l>
<l>Waer salmen trouwe vinden mere</l>
<l>Ane enegen riddere die nu levet,</l>
<l>Nadien dat ontrouwe gedaen hevet</l>
<l>Die beste van allen anderen</l>
<l n="1620">Die nu in enech lant wanderen."</l>
<l>Dese word seide die coninginne</l>
<l>Tote haer selven in haren sinne,</l>
<l>Ende waende dat Lanceloet di joncfrouwe</l>
<l>Minde, die hem gaf die mouwe,</l>
<l n="1625">Ende dat Lanceloet dor hare minne</l>
<l>Gelaten hadde die coninginne.</l>
<l>Si was drove om die sake</l>
<l>Ende seide si souts noch hebben wrake</l>
<l>Van Lancelote oft vander joncfrouwen,</l>
<l n="1630">Mach sise bekinnen ofte scouwen.</l>
<l>Si was drove al dien dach,</l>
<l>Sine verloech niet alsi plach.</l>
<l>Opten anderen dach quamen daernaer</l>
<l>Bohort ende Lyoneel ende Hestor daer.</l>
<l n="1635">Tirst dat si gebeet waren</l>
<l>Daden si vragen om niemaren</l>
<l>Van Lancelote, dien si tier stont</l>
<l>Doe si danen voren liten ongesont.</l>
<l>Men seide hen: "Doe gi henen sciet</l>
<l n="1640">Lanceloet en bleef hier langer niet</l>
<l>Dan toten andren dage:</l>
<l>Doe voer hi wech, sonder sage,</l>
<l>Allene met enen knape; ende wi</l>
<l>En weten waer hi becomen si."</l>
<l n="1645">Alse die coninginne werd geware</l>
<l>Dat Lanceloets mage waren dare</l>
<l>Ontboet si dat Bohort tot hare quam.</l>
<l>Doe sprac si te heme harde gram:</l>
<l>"Waerdi ten tornoye, dat segt mi?"</l>
<l n="1650">"Jaic, vrowe," antwerde doe hi.</l>
<l>"Sagedi uwen neve daer iet?"</l>
<l>"Nenic, vrowe, hine waser niet."</l>
<l>Si seide: "Ic weet wel dat hire was."</l>
<l>Bohort seide: "Vrowe, swiget das,</l>
<l n="1655">Op genade, des biddic u.</l>
<l>Dat hi daer hadde geweset nu</l>
<l>Dat ne mochte altoes niet wesen;</l>
<l>Ic weet wel, haddi daer gewesen</l>
<l>Wi haddenne gekint, ende hi hadde mede</l>
<l n="1660">Jegen ons gesproken daer ter stede."</l>
<l>"Ic weet vorwaer dat hire was</l>
<l>[Ic wee]t oec goet licteken das,</l>
<l>[Want hi] droech daer wapine al roet,</l>
<l>[Ende] op sinen helm droech hi bloet</l>
<l n="1665">Ten tornoye ene mouwe,</l>
<l>Die was ere vrouwe oft joncfrouwen;</l>
<l>Ende hi was di den tornoy verwan."</l>
<l>Bohort gaf hare antwerde dan:</l>
<l>"Vrowe, in wilde niet van desen</l>
<l n="1670">Dat dat min her Lanceloet hadde gewesen,</l>
<l>Bedie hi sciet vanden tornoye</l>
<l>Daer gi af sprect sere te vernoye</l>
<l>Van ere wonde, die ic tier tide</l>
<l>Hem hadde gegeven in die side."</l>
<l n="1675">"Die wile si vermaledijt," seitse bloet,</l>
<l>"Dat gine niet wondet toter doet.</l>
<l>Hi heeft hem so qualijc geproeft te mi:</l>
<l>In hads niet gewaent dat hi</l>
<l>Dit jegen mi soude hebben gedaen."</l>
<l n="1680">Bohort sprac: "Ay vrowe, laet staen.</l>
<l>En gelovet niet dat soe es nu</l>
<l>Alse gi penset, des biddic u,</l>
<l>Eer gi hebt verstaen waerlike</l>
<l>Dat rechte ware ende clarlike.</l>
<l n="1685">Alsulp mi God onse here,</l>
<l>In mocht geloven nembermere</l>
<l>Dat hi in eneger manieren</l>
<l>Jegen u valscheit soude antiren."</l>
<l>"Bohort," sprac die vrouwe, "en trouwe,</l>
<l n="1690">Ic weet wel dattene enege vrowe</l>
<l>Oft joncfrouwe met pusunen, sonder waen,</l>
<l>Oft met toverien hevet bevaen,</l>
<l>Dat ic met hem nembermere</l>
<l>Wel sal sijn in genen kere.</l>
<l n="1695">Sone sal hi oec wesen met mi.</l>
<l>Ende gevile oec morgen dat hi</l>
<l>Hier te hove quame bi aventuren,</l>
<l>Ic soude hem doen ontsecgen ter uren</l>
<l>Mijns heren herberge entie mine mede,</l>
<l n="1700">Ende soude hem wel doen secgen ter stede</l>
<l>Dat hi niet hadde so conen moet</l>
<l>Dat hire in sette den voet."</l>
<l>Bohort der vrouwen antwerde gaf:</l>
<l>"Vrowe, gi sult uwen wille doen daer af;</l>
<l n="1705">Maer ic weet wel in rechter waerhede</l>
<l>Dat min here noit in gere stede</l>
<l>Ne pensde te done sulke sake</l>
<l>Alse gi hem tiet met vorsprake."</l>
<l>"Hi toget wel ten tornoye,"</l>
<l n="1710">Sprac si, "des ic ben te vernoye,</l>
<l>Soe dattie prove es oppenbare."</l>
<l>"Vrowe, sprac Bohort daer nare,</l>
<l>"Eest alsoe als gi doet verstaen,</l>
<l>Sone dedi noit sake, sonder waen,</l>
<l n="1715">Die mi soe leet es; bedi</l>
<l>Jegen soe wat minscen dat hi</l>
<l>Enechsijns soude mesdoen iet,</l>
<l>Jegen u en soudijs doen niet."</l>
<l>Al die weke bleef Bohort daer</l>
<l n="1720">Ende sijn geselscap, ende dander daernaer,</l>
<l>Ende waren tongemake sere</l>
<l>Ende in gepense vele mere</l>
<l>Dan si te voren te sine plagen,</l>
<l>Om dat si die coninginne gram sagen.</l>
<l n="1725">Binnen dien nes nieman te hove comen</l>
<l>Daer men iet ane heeft vernomen,</l>
<l>Die wiste van Lancelote niemare,</l>
<l>Dat hine sach hare no dare,</l>
<l>Soe dat Arture den coninc</l>
<l n="1730">Sere wonderde van dire dinc.</l>
<l>Het geviel daerna op enen dach</l>
<l>Dat Artur die coninc ten vensteren lach</l>
<l>Entie coninginne ende Walewein tot dien,</l>
<l>Ende si spraken onder hen drien</l>
<l n="1735">Van vele ende van messeliken saken,</l>
<l><pb n="199"/>Soe dattie coninc vel in spraken</l>
<l>Jegen Waleweine ende seide hem al bloet:</l>
<l>"Mi heeft groet wonder waer es Lanceloet</l>
<l>Ende waer hi soe lange merret, bedi</l>
<l n="1740">In hebbe niet gesien dat hi</l>
<l>Mijn hof soe lange liet, sonder waen,</l>
<l>Als hi sident hevet gedaen</l>
<l>Dat die tornoy te Winceestre was."</l>
<l>Mijn her Walewein merkede das</l>
<l n="1745">Ende loech een deel, ende daernaer,</l>
<l>"Here," sprac hi doe, "over waer,</l>
<l>Hem ne vernoit niet daer hi es,</l>
<l>Want had hem vernoit, sijt seker des,</l>
<l>Hine ware noch te comene niet.</l>
<l n="1750">Ende na dat met hem es gesciet</l>
<l>Ne wondert mi niet dat hi so lange let;</l>
<l>In weet so groten man, bi mire wet,</l>
<l>Die sculdech te vernoyene ware</l>
<l>Al so lange te sine met hare</l>
<l n="1755">Die hi minnet in sinen moet,</l>
<l>Alsic wane dat Lanceloet hare doet."</l>
<l>Alse die coninc horde dese word</l>
<l>Was hi narnst om te wetene vort</l>
<l>Hoet men Lancelote ware;</l>
<l n="1760">Ende seide: "Walewein, segt ons dware."</l>
<l>"Ic saelt doen, here," antwerde hi,</l>
<l>"Alsic wane, here, dat si</l>
<l>Indien dat ic secge onder ons drien</l>
<l>Verloren sal bliven onder ons van dien;</l>
<l n="1765">Ende waendic datmen hier af iet</l>
<l>Elre soude vertellen, ic seits niet."</l>
<l>Die coninc antwerde ende seide: "Van desen</l>
<l>En sal niegeren meer talen wesen."</l>
<l>"Here," sprac Walewein, "wetti wat doet</l>
<l n="1770">Dat Lanceloet es bleven te Esclaroet?</l>
<l>Hets dor ere joncfrouwen minne</l>
<l>Die hi gedaen heeft in sinen sinne,</l>
<l>Die alrescoenste, des sijt gewes,</l>
<l>Die int conincrike van Logers es.</l>
<l n="1775">Ende alse wi scieden van Wincestere doe</l>
<l>Was si ene maget scone ende vroe;</l>
<l>Ende om hare grote scoenhede</l>
<l>Versochticse aldoe ter stede</l>
<l>Van minnen an haren danc;</l>
<l n="1780">Ende si ontseide mi eer ict lanc</l>
<l>Ende seide tote mi: "Ic wel lie</l>
<l>Dat ic ben beters ridders amie,</l>
<l>Ende scoenres mede dan gi sijt."</l>
<l>Ic werd al gram te dire tijt</l>
<l n="1785">Ende hiltse cort ende vragede hare</l>
<l>Wie die riddere dan ware,</l>
<l>Soe datse te mi seide al bloet,</l>
<l>Het ware min her Lanceloet,</l>
<l>Ende dattie mouwe hare was</l>
<l n="1790">Die hi droech opten helm vor das.</l>
<l>Ende sinen scilt met, dien hi daer liet</l>
<l>Alsi van daer binnen sciet,</l>
<l>Dien togetse mi aldaer."</l>
<l>Die coninginne seide: "Segdi mi waer?</l>
<l n="1795">Hoegedaen was die scilt, segt mi dit?"</l>
<l>"Vrowe, sprac Walewein, hi was wit,</l>
<l>Met tween libarden van aysure</l>
<l>Gecroent." Si seide te dire ure:</l>
<l>"Hets alsoe, gi segt al waer:</l>
<l n="1800">Hi droech den selven scilt oppenbaer</l>
<l>Alsi voer van henen, bi mire wet.</l>
<l>Men es u sculdech te gelovene bet."</l>
<l>Doe sprac die coninginne: "Segt mi,</l>
<l>Wie es die joncfrouwe daer gi</l>
<l n="1805">Af sprect, die soe sere scone es."</l>
<l>"Vrowe, ic wille u vroet maken des:</l>
<l>Si es des heren dochter van Esclaroet.</l>
<l>Haer scoenheide die es soe groet,</l>
<l>Dat mi wondert vele te min</l>
<l n="1810">Dat hise minnet in sinen sin."</l>
<l>Die coninc sprac: "Inne gelove niet</l>
<l>Dat Lanceloet soude willen iet</l>
<l>Sijn herte lecgen ane hare</l>
<l>Oft ane ene andere, sine ware</l>
<l n="1815">Van alte hogen done ende rike.</l>
<l>Ende wet dat wel sekerlike</l>
<l>Dat hi daer omme daer nine let;</l>
<l>Mar ic wane vele bet</l>
<l>Dat hi leget siec van dier wonde</l>
<l n="1820">Die hem Bohort gaf tier stonde</l>
<l>Dat si tornierden te Wincestere int plein."</l>
<l>"Het mach wel so wesen," sprac Walewein.</l>
<l>Die coninginne es opgestaen</l>
<l>Ende in hare camere gegaen</l>
<l n="1825">Drove, ende waent dat es waer,</l>
<l>Alse Walewein heeft vertellet daer.</l>
<l>Ende si ontboet Bohorde daerbi.</l>
<l>Alsi daer quam doe seide si:</l>
<l>"Bohort, u neve her Lanceloet</l>
<l n="1830">Hi es al stille te Esclaroet</l>
<l>Met ere joncfrouwen, die hi versinnet</l>
<l>Hevet, ende die hi si sere minnet.</l>
<l>Nu mogewi wel secgen daerbi</l>
<l>Dat wine verloren hebben ic ende gi.</l>
<l n="1835">Ende dit heeft een riddere geseit</l>
<l>Den coninc ende mi over ene waerheit,</l>
<l>Dien gijs wel sout geloven, sonder waen."</l>
<l>Bohort antwerde der coninginnen saen:</l>
<l>"Vrowe, in weet wie die ridder es;</l>
<l n="1840">Maer ic ben wel seker des,</l>
<l>Waerd die warechste die levet,</l>
<l>Die u dese word geseit hevet,</l>
<l>Hi es hier af een logenare;</l>
<l>Want ic kinne ende weet soe clare</l>
<l n="1845">Dat min here, des sijt gewes,</l>
<l>Van so hoger herten es,</l>
<l>Dat hi dit in gere maniren</l>
<l>Te doene soude gedangieren.</l>
<l>Hier ombe biddic u dat gi</l>
<l n="1850">Den riddere nu wilt nomen mi</l>
<l>Diet seide: ic salne van desen saken</l>
<l>Eer avont logenare maken."</l>
<l>Si seide: "Ic segts u nember nu;</l>
<l>Maer alsoe vele soe secgics u,</l>
<l n="1855">Lanceloet ne gecriget nembermere</l>
<l>Pays jegen mi in genen kere."</l>
<l>Bohort antwerde doe: "Ay vrouwe,</l>
<l>Dies hebbic wel groten rouwe.</l>
<l>Nadat gi op hem belget soe sere</l>
<l n="1860">Soe hebbict hier quaet bliven mere,</l>
<l>Ende die ons bestaen, in dit hof.</l>
<l>Live vrowe, uwen orlof.</l>
<l>Ic bevele u Gode, ende ic sal</l>
<l>Mergen porren ende onse geslachte al:</l>
<l n="1865">Wi selen so vele soeken nu mere</l>
<l>Dat wi selen vinden onsen here;</l>
<l>Ende als wine vonden hebben wi</l>
<l>Selen met hem hier bliven, wildi;</l>
<l>Ende gevalt dat u nine voget</l>
<l n="1870">Hier dat bliven, none genoget,</l>
<l>Wi selen tonsen lande keren</l>
<l>In onse goet, in onser eren,</l>
<l>Daer vele liede ons te siene garen,</l>
<l>Ende daer wi in langen nine waren;</l>
<l n="1875">Ende daer selewi sijn te gemake,</l>
<l>Eest Gode lief, ende hebben sprake</l>
<l>Met onsen vlescheliken magen,</l>
<l>Die wi in langen niene sagen,</l>
<l>Ende die wi hier en hebben niet.</l>
<l n="1880">Wet wel, ons en ware niet gesciet</l>
<l>Dat wi hier bleven waren, sonder waen,</l>
<l>En had Lanceloet min here gedaen.</l>
<l>Sider dat leet die queste vanden grale,</l>
<l>Dat hi hier bleef, ic weet dat wale,</l>
<l n="1885">Dat ne was om sake negene</l>
<l><pb n="200"/>Dan om uwen wille allene."</l>
<l>Alse die coninginne Bohorde heeft gehort</l>
<l>En const si haer niet onthouden vort</l>
<l>Sine weende om die sake,</l>
<l n="1890">Ende was sere doe tongemake;</l>
<l>Ende si seide vort ter selver tijt:</l>
<l>"Die wile moet sijn vermalendijt</l>
<l>Dat ons quam dese niemare;</l>
<l>Ic hebber qualijc om gevaren."</l>
<l n="1895">Doe sprac die coninginne noch vort:</l>
<l>"Suldi mi aldus laten, Bohort?"</l>
<l>"Jaic," sprac hi, "vrowe; het moet wesen."</l>
<l>Hi ginc uter cameren met desen.</l>
<l>Hi vant sinen broder ende Hestore</l>
<l n="1900">Ende leide hen die worde vore,</l>
<l>Die hadde geseit die coninginne.</l>
<l>Si warens drove in haren sinne,</l>
<l>Ende ne wisten wat anevaen,</l>
<l>Sonder dat elkerlijc seide saen:</l>
<l n="1905">"Die selve ure ende die tijt</l>
<l>Mote wesen vermalendijt,</l>
<l>Dat Lanceloet oit sine minne</l>
<l>Leide ane die coninginne."</l>
<l>Doe seide Bohort: "Laet ons gaen</l>
<l n="1910">Anden coninc ende nemen orlof saen;</l>
<l>Ende laet ons soeken nu vort mere</l>
<l>Tote dat wi vinden onsen here.</l>
<l>Ware hi met ons nu, sekerlike,</l>
<l>Ende wine bringen int conincrike</l>
<l n="1915">Van Gaule, sijt des onvervard,</l>
<l>Noit daden liede soe goede vard.</l>
<l>Wi souden dan mogen bi desen</l>
<l>In payse ende in rasten wesen,</l>
<l>Mocht hi hem in enegen sinne</l>
<l n="1920">Ontkeren vander coninginne."</l>
<l>Hiertoe accordeerden al geel</l>
<l>Hestor ende mede Lyoneel;</l>
<l>Ende sijn toten coninc comen</l>
<l>Ende hebben an hem orlof genomen,</l>
<l n="1925">Ende doen den coninc dus verstaen,</l>
<l>Dat si te soekene willen angaen</l>
<l>Lancelote. Ende die coninc</l>
<l>Gedogede node die dinc:</l>
<l>Hi hadse lief ende hiltse dagelike</l>
<l n="1930">Omtrent hem, ende namelike</l>
<l>Om Bohorde, die was tien stonden</l>
<l>Van merre name dan men hadde vonden</l>
<l>Doen ter wilen enegen man</l>
<l>Int conincrike van Logers dan.</l>
<l n="1935">Des ander dages voer uten hove</l>
<l>Coninc Bans geslechte met orlove,</l>
<l>Ende reden dat si te Esclaroet quamen.</l>
<l>Alsi Lancelote daer niet vernamen</l>
<l>Voren sine noch soeken weder</l>
<l n="1940">Harentare, op ende neder;</l>
<l>Ende soe sine meer soeken bestaen</l>
<l>Soe sire min af vreiscen, sonder waen.</l>
<l>Ende sochtene vijftien dage aldure,</l>
<l>Dat si en gene aventure</l>
<l n="1945">Van hem niet vereeschen mochten.</l>
<l>Alsi sagen dat si om niet sochten</l>
<l>Seiden si: "Dit soeken es verloren al.</l>
<l>Ten irsten tornoye die wesen sal</l>
<l>Sal hi wesen, eest sake dat hi</l>
<l n="1950">Gesont es oft ongevangen si."</l>
<l>Dus voren si dagen vort an</l>
<l>In enen casteel, hiet Atechan,</l>
<l>Omdat si des tornoys ontbeiden wouden,</l>
<l>Opdat si Lancelote daer vinden souden.</l>
<l n="1955">Ende die coninc van Nort-Gales,</l>
<l>Daerbi op een sijn huus hi es,</l>
<l>Tirst dat hi verstont die niemare,</l>
<l>Dat conincs Bans geslechte daer ware,</l>
<l>Die van allen ridderen die utquamen</l>
<l n="1960">Waren vander meester namen,</l>
<l>Hi vorse sien daer altehant,</l>
<l>Als die met hen gerne ware bekant,</l>
<l>Ende soutse gerne daerto vrien,</l>
<l>Dat si van sire maisnien</l>
<l n="1965">Ten tornoye wesen wouden</l>
<l>Daer si doen torniren souden:</l>
<l>Ende alsijt hebben vernomen</l>
<l>Dattie coninc tote hen es comen</l>
<l>Rekensijt grote goedertierhede</l>
<l n="1970">Dattie coninc hen dit dede.</l>
<l>Si ontfingene wel hoveschlike,</l>
<l>Alse diet wel consten, ende eerlike,</l>
<l>Ende dadene snachs met hen bliven daer.</l>
<l>Die coninc verbat hen daernaer</l>
<l n="1975">Dat si met hem te sire woninge</l>
<l>Varen tot dat quame die vergaderinge,</l>
<l>Ende bat hen so vele binnen desen,</l>
<l>Dat si hebben beloeft dat si wesen</l>
<l>Selen ten tornoye ans conincs side,</l>
<l n="1980">Dies die coninc was harde blide.</l>
<l>Nu latewi van hen staen,</l>
<l>Ende selen van Lancelote spreken saen,</l>
<l>Die siec lach ende oec gewont,</l>
<l>Alsic u hier vore dede cont.</l>
</div>
<div type="chapter"><head type="chapter">III. <hi rend="italic">[Van] enen tornoye [ende h]oe Lanceloet [gevon]den werd. </hi></head>
<l n="1985">Nu seget vord daventure</l>
<l>Dat Lanceloet lach te dire ure</l>
<l>Siec ende oec gewont sere,</l>
<l>Ende hadde ene maent ende mere</l>
<l>Daer gelegen vander wonden</l>
<l n="1990">Die hem Bohort gaf tien stonden</l>
<l>Dat hi jegen hem josteerde,</l>
<l>Die hem al noch sere deerde,</l>
<l>Soe dattie riddere, die vor desen</l>
<l>Met Lancelote ten tornoye hadde gewesen,</l>
<l n="1995">Els niet ontbeit dan sine doet,</l>
<l>Daer hi omme hadde rouwe groet,</l>
<l>Om die grote doget die hi an dien</l>
<l>Riddere daer voren hadde gesien.</l>
<l>Alsi daer ene maent hadde gewesen</l>
<l n="2000">Geviel dat daer quam binnen desen</l>
<l>Tote Lancelote die joncfrouwe</l>
<l>Die hem hadde gegeven die mouwe.</l>
<l>Ende alsi niet en vant den here</l>
<l>Genesen, si was drove sere,</l>
<l n="2005">Ende vragede haren broder dare</l>
<l>Hoet met Lancelote nu ware?</l>
<l>Hi antwerde: "Hi doet wel na dien</l>
<l>Dat wi van hem hebben gesien;</l>
<l>Maer over .xv. dagen was min waen</l>
<l n="2010">Dat hijs niet soude hebben ontgaen,</l>
<l>Soe vresselijc was sine wonde."</l>
<l>Die joncfrouwe antwerde tier stonde:</l>
<l>"God moten verren vander doet,</l>
<l>Want het ware scade al te groet;</l>
<l n="2015">Ende na hem ne soude bliven dan</l>
<l>In die werelt geen soe goet man."</l>
<l>"Suster, wetti dan wie hi es?"</l>
<l>"Jaic, herde wel, sijt seker des;</l>
<l>Hets min her Lanceloet, sonder waen.</l>
<l n="2020">Mijn her Walewein deet mi verstaen."</l>
<l>"Ic gelove u herde wel des,"</l>
<l>Sprac die broder, "dat Lanceloet es,</l>
<l>Bedi in sach noit man so vele</l>
<l>Doen in enen nijtspele</l>
<l n="2025">Alsi te dien tornoye dede,</l>
<l>Die te Wincestere was vor di stede.</l>
<l>Noit was so wel bestaet mowe,</l>
<l>Die vrowe gaf ofte joncfrouwe,</l>
<l>Als die uwe was bestact daer."</l>
<l n="2030">Die joncfrouwe bleef daer binnen, dats waer,</l>
<l><pb n="201"/>Tot dat hi was bat becomen,</l>
<l>Ende dat si ane hem heeft vernomen</l>
<l>Dat hi bat opt siene was.</l>
<l>Ende bi sire doget, alsict las,</l>
<l n="2035">Dochte hare in haer gedochte</l>
<l>Dat si niet geduren mochte,</l>
<l>Sine mochte hebben haren wille.</l>
<l>Dit pensde si doe al stille</l>
<l>Van hem. Ende doe si in desen lach</l>
<l n="2040">Ende pensde om sine minne, op een dach</l>
<l>Ginc si ende hare wel gereet,</l>
<l>Ende pareerde hare cleet</l>
<l>Ten besten dat si conste doe;</l>
<l>Ende si was harde scone daertoe.</l>
<l n="2045">Ende doen soe quam si bat vort</l>
<l>Ende seide tote Lancelote dese wort:</l>
<l>"Ic bidde u, dat gi mi secget, here,</l>
<l>En ware die riddere niet dorpere sere,</l>
<l>Dien ic van minnen versochte, ende hi</l>
<l n="2050">Sine minne dan wederseide mi?"</l>
<l>"Joncfrouwe, hi dade grote dorpernie,</l>
<l>Hadde hi in sine bailgie</l>
<l>Sine herte, ende hi mogenthede</l>
<l>Hadde te doene sinen wille daer mede,</l>
<l n="2055">Ontseidi u sine minne dan.</l>
<l>Ne mare, stont soe, dat een man</l>
<l>Sinen wille niet mochte gedoen</l>
<l>Vander minnen dine hadde ontspoen,</l>
<l>Men sout niet lachteren, na minen sinne,</l>
<l n="2060">Al ontseide hi u sine minne,</l>
<l>Dit secgic bi mi selven nu,</l>
<l>Bedie waert inden sinne van u</l>
<l>Dat gi mi dangiret te minnen,</l>
<l>Ende ic des met herten ende met sinne</l>
<l n="2065">Macht hadde te done den wille mijn,</l>
<l>Alse vele ridders doen die nu sijn,</l>
<l>Het dochte mi geluc in minen sinne</l>
<l>Wildi mi dangiren te minnen;</l>
<l>In weet gene joncfrouwe dies mi</l>
<l n="2070">Bat werdech donket dan gi."</l>
<l>Die joncfrouwe sprac metter vart:</l>
<l>"En hebdi niet u herte tuward,</l>
<l>Dat gi uwen wille doen moget</l>
<l>Daermede?" "Jaic," seit hi, "scone joget,</l>
<l n="2075">Ic dore wel minen wille mede:</l>
<l>Mijn herte es ter selver stede</l>
<l>Daer ic wille, altoes gestadelike;</l>
<l>Ende ic en wille niet, sekerlike,</l>
<l>Dat si an andere stede ware</l>
<l n="2080">Dan si nu es, stille oft oppenbare;</l>
<l>In mochtse niwer besteden bet</l>
<l>Dan daer icse hebbe geset.</l>
<l>Nembermer late mi, lude no stille,</l>
<l>God sceden van desen wille.</l>
<l n="2085">Want na dien tijt mochtic nembermere</l>
<l>Soe te paise sijn alsic was ere."</l>
<l>Die joncfrouwe sprac: "Sonder waen,</l>
<l>Ic hebbe een groet deel nu verstaen</l>
<l>Van uwer herten, des sijt gewes:</l>
<l n="2090">Ic ben sere drove dat soe es.</l>
<l>Ic moter om sterven, dats waerheit:</l>
<l>Haddijt mi een deel bat eer geseit</l>
<l>Ic hadde gesijn in goeder hopen."</l>
<l>Si es te haren broder gelopen</l>
<l n="2095">Ende deet hem verstaen haestelike</l>
<l>Dat si Lancelote mint soe hertelike,</l>
<l>Dat si sterven moet, ne doet hi niet</l>
<l>Dat hier af hare wille gesciet.</l>
<l>Die broder was sere tongemake</l>
<l n="2100">Ende seide: "Laet varen dese sake,</l>
<l>Gine mocht in gere maniren</l>
<l>Hiertoe comen, sonder falgiren.</l>
<l>Ic pense ende weet dat mede,</l>
<l>Dat hi mint in soe hoger stede,</l>
<l n="2105">Men souden niet mogen bringen nu</l>
<l>Alse neder te minnen alse ane u.</l>
<l>Wildi minnen, settet uwen moet</l>
<l>Bat nedere te minnen, dats u goet."</l>
<l>Si seide: "Ic wilde wel dat ic mochte</l>
<l n="2110">Daertoe bringen min gedochte;</l>
<l>Maer dat ne mach niet wesen:</l>
<l>Bedie motic sterven om desen."</l>
<l>Aldus viseerde die joncfrouwe doe</l>
<l>Haer doet; ende het quam haer daer toe.</l>
<l n="2115">Opten selven dach es daer comen</l>
<l>Een sciltknecht, die Lanceloet heeft vernomen;</l>
<l>Ende Lanceloet vragede hem also houde</l>
<l>Waerwerd dat hi varen soude?</l>
<l>Hi seide hem dat hi sonder sparen</l>
<l n="2120">Te Caneborchwerd soude varen;</l>
<l>"Want daer sal een tornoy wesen</l>
<l>Opten darden dach van desen."</l>
<l>Lanceloet vragede hem daer naer:</l>
<l>"Wat liede selen wesen daer?"</l>
<l n="2125">Die knape antwerde tier stonde:</l>
<l>"Daer comen die vander tavelronde,</l>
<l>Ende die vanden conincrike van Logres.</l>
<l>Op dander side comen, des sijt gewes,</l>
<l>Die gene die ten tornoye waren</l>
<l n="2130">Te Winceestre, met alden haren.</l>
<l>Die coninc Artur comt den tornoy scouwen,</l>
<l>Ende die coninginne met vele vrowen."</l>
<l>Tirst dat Lanceloet heeft vernomen</l>
<l>Dattie coninginne daer sal comen</l>
<l n="2135">Hi ward tebarenteert, dat hem dochte</l>
<l>Dat hi van rouwen sterven mochte.</l>
<l>Hi werd verwarmt ende seide, daer si</l>
<l>Alle toehorden die hem waren bi:</l>
<l>"Ha ha, vrowe, wat saels gescien.</l>
<l n="2140">Gine selt daer uwen riddere niet sien.</l>
<l>Ic quele recht vort nu ter stont.</l>
<l>Ay riddere, die mi dus heves gewont,</l>
<l>God geve dat ic di mote gewinnen</l>
<l>In steden daer ic di moge kinnen,</l>
<l n="2145">In name niet al die werelt in boten</l>
<l>Gine souter over sterven moten."</l>
<l>Hi strecte hem, ende tier stonde</l>
<l>Brac hem van rouwen ut di wonde</l>
<l>Ende werd blodende bloet soe groet</l>
<l n="2150">Alse ene beeste diemen slaet doet;</l>
<l>Ende hi viel in onmacht daer nare.</l>
<l>Tirst dat sijn meester werd geware</l>
<l>Sprac hi tot genen sciltknecht bloet:</l>
<l>"Gi hebtene met uwer niemaren doet."</l>
<l n="2155">Hi dedene te bedde tier stonde,</l>
<l>Ende stoppetde hem sine wonde,</l>
<l>Anders ware hi doet tier ure.</l>
<l>Ende hi lach al dien dach dure</l>
<l>Dat hi die ogen niet ontede,</l>
<l n="2160">Ende dat hi een wort niet sprac mede.</l>
<l>Sanders dages quam hem en deel crachte,</l>
<l>Ende hi sprac so hi best machte,</l>
<l>Ende seide hi ware al genesen,</l>
<l>Ende mickede soe te done te desen,</l>
<l n="2165">Dat hi ten tornoye varen soude;</l>
<l>Ende sprac te sinen meester also houde:</l>
<l>"Meester, danc hebbe God ende gi,</l>
<l>Gi hebt so verre genesen mi,</l>
<l>Dat ic mi beseffe alsoe gesont</l>
<l n="2170">Alsic oit dede teneger stont.</l>
<l>Ic mach wel riden numere:</l>
<l>En sal mi doen en gene dere.</l>
<l>Ic wille bidden der vrouwen hier binnen</l>
<l>Ende minen geselle, die vele minnen</l>
<l n="2175">Mi heeft gedaen in mine siechede,</l>
<l>Ende vele eren gedaen oec mede,</l>
<l>Dat ic moge ute desen hove</l>
<l>Varen bi haren orlove.</l>
<l>Ende ane u versoekic dat gi</l>
<l n="2180">Een stic noch ware nemt te mi,</l>
<l><pb n="202"/>Ende met mi tote Caneborch varen,</l>
<l>Bedie ic en wille niet sparen</l>
<l>Om te latene dat leven mijn,</l>
<l>Ic ne wille ten tornoye sijn,</l>
<l n="2185">Daer selen wesen ende comen</l>
<l>Van ridderscepe alle die blomen."</l>
<l>Die meester seide: "Here, laet dit staen;</l>
<l>Ic segt u wel al sonder waen,</l>
<l>Al saetti opt sachste gaende paert</l>
<l n="2190">Dat oit in die werelt ward,</l>
<l>Sone soudi niet twee milen riden</l>
<l>Gine sout sterven binnen dien tiden.</l>
<l>Maer blijft hier noch viertien nacht,</l>
<l>Ic sal soe doen bider Godscracht,</l>
<l n="2195">Dat gi sult na dien tiden</l>
<l>Over al daer gi wilt mogen riden."</l>
<l>Lanceloet antwerde den goeden man:</l>
<l>"Meester, oft gijt raet, ic blive dan."</l>
<l>Doe sprac Lanceloet toten sciltknecht</l>
<l n="2200">Dine vanden tornoye heft berecht,</l>
<l>Ende seget, dat hi te Gode vare;</l>
<l>Ende oft min her Walewein comt dare,</l>
<l>Dat hine vans ridders wegen grote dan,</l>
<l>Die den tornoy te Winceestre verwan;</l>
<l n="2205">"Ende oft hi vraget wat ic doe,</l>
<l>Altoes en segter nember toe."</l>
<l>Hi seget: "Dese boetscap, sonder waen,</l>
<l>Comic in poente, werd wel gedaen."</l>
<l>Die knape sat op metter vard</l>
<l n="2210">Ende hi voer ten tornoyeward,</l>
<l>Ende es tes conincs herberge comen</l>
<l>Van Nortgales, daer hi heeft vernomen</l>
<l>Mijn her Waleweine, die daer quam bidien</l>
<l>Bohorde ende sine gesellen besien,</l>
<l n="2215">Dine blidelike, sonder waen,</l>
<l>Ende met groter feesten hebben ontfaen.</l>
<l>Die knape die Lanceloets aventure</l>
<l>Gesien hadde diende tier ure</l>
<l>Vore min her Waleweine vanden wine,</l>
<l n="2220">Ende hi werd lachgende al stillekine:</l>
<l>Hem gedochte vander dulheit saen</l>
<l>Die Lanceloet wilde hebben bestaen,</l>
<l>Te comene ter vergaderingen.</l>
<l>Walewein merkede sknapen lachingen</l>
<l n="2225">Ende seide tot hem: "Twi lachstu?"</l>
<l>"Here, ic saelt u vertellen nu.</l>
<l>Mi gedinct van enen vremden here,</l>
<l>Di mi dunct sijn dul riddere sere,</l>
<l>Die dulste die ic in langen sach;</l>
<l n="2230">Daer hi toter doet gewont was ende lach</l>
<l>Wildi nochtan al sonder sparen</l>
<l>Eergisteren ten tornoye varen,</l>
<l>Waest sinen meester lief oft leet.</l>
<l>Nochtan was hi soe siec, Godweet,</l>
<l n="2235">Dat hi cume een wort spreken mochte.</l>
<l>Dit sagic, ende dat mi dulheit dochte."</l>
<l>Walewein antwerde den knape dan:</l>
<l>"Na minen waen het was een goet man,</l>
<l>Ende haddi mogen gaen oft riden</l>
<l n="2240">Hine had hem niet mogen ontstriden,</l>
<l>Hine hadde ter vergaderinge</l>
<l>Gesijn. God genesene varinge.</l>
<l>Hets scade dat goet man heft ongemac."</l>
<l>Die knape tote Waleweine sprac:</l>
<l n="2245">"In weet wie die riddere es;</l>
<l>Maer men houten, des sijt gewes,</l>
<l>Over den alre besten riddere van al.</l>
<l>Oec seidemen mi daer ende beval</l>
<l>Dat ic u groten soude sere</l>
<l n="2250">Van des ridders halven, here,</l>
<l>Die de vergaderinge verwan</l>
<l>Te Winceestre. Ende daer an</l>
<l>Ontbiet hi grotinge ende minne</l>
<l>Mire vrowen der coninginne."</l>
<l n="2255">Alse Walewein verstont die niemare</l>
<l>Hi wiste te hant al clare</l>
<l>Dat dit Lanceloet was, ende seide</l>
<l>Toten knape al sonder beide:</l>
<l>"Live vrint, segt mi waer gine liet."</l>
<l n="2260">Die knape seide: "In segs u niet,</l>
<l>Bedie ic mesdade daer an."</l>
<l>"Ten minsten hebdi mi geseit dan</l>
<l>Dat die goede man gewont si."</l>
<l>"Here, seidic dat soe rouwet mi;</l>
<l n="2265">Ic hebbe u meer geseit, sonder waen,</l>
<l>Dan ic te rechte soude hebben gedaen.</l>
<l>Ember biddic u, opdat gesciet</l>
<l>Dat gi die coninginne eer ic siet,</l>
<l>Dat gise grotet sonder beide</l>
<l n="2270">Van geens halven die ic u seide."</l>
<l>Mijn her Walewein antwerde saen:</l>
<l>Die boetscap soude wel werden gedaen.</l>
<l>Vander niemare ende vander sprake</l>
<l>Waren die drie neven tongemake,</l>
<l n="2275">Want si hadden dat wel verstaen,</l>
<l>Dat Lanceloet was, al sonder waen.</l>
<l>Si hilden den knape cort dare</l>
<l>Om te wetene dat ware,</l>
<l>Te wat steden hi Lancelote liet.</l>
<l n="2280">Die knape seide: hine seits niet</l>
<l>"Om bede die gire mocht toe doen."</l>
<l>"Gi motet ons secgen," seitsi doe,</l>
<l>"Waerwaerd dat gine liet."</l>
<l>Alsi hem soe cort houden siet</l>
<l n="2285">Noemdi ene ander stede bedien</l>
<l>Dan daer hine hadde doe gesien.</l>
<l>Si seiden si souden maken haer vart,</l>
<l>Alse die tornoye sciede, derward.</l>
<l>Die tornoy was opten anderen dach</l>
<l n="2290">Te Caneborch, daer menech toe sach.</l>
<l>Daer tornierden te dien stonden</l>
<l>Die ridders vander tavelronden;</l>
<l>Ende die van Nortgales an dene side</l>
<l>Tornoyrden jegen hen tier tide,</l>
<l n="2295">Die vanden vier conincriken quamen.</l>
<l>Daer dese versameden te samen</l>
<l>Was menege scone joeste op dien dach</l>
<l>Gesien, ende menech swaerdslach.</l>
<l>Daer mocht men sien den mersch al bedect</l>
<l n="2300">Van vremden ridders, die quamen getrect</l>
<l>Jegen die vander tafelronden, die doe</l>
<l>Van groter namen waren ende stout daertoe.</l>
<l>Daer was gesteken ende geslegen,</l>
<l>Ende afgedregen menech stout degen.</l>
<l n="2305">Boven hen allen die daer waren</l>
<l>Dadent wel, al sonder sparen,</l>
<l>Des conins van Benewijcs geslachte,</l>
<l>Die riddere waren van groter machte.</l>
<l>Men gaf den prijs min her Waleweine</l>
<l n="2310">Ende Bohorde daer inden pleine.</l>
<l>Alse die coninc dat wiste over waer,</l>
<l>Dat Lanceloet niet en was daer</l>
<l>Was hi drove, want hi was daer comen</l>
<l>Om dat hine daer waende hebben vernomen;</l>
<l n="2315">Want hine quamer om ander sake</l>
<l>Dan jegen hem te hebbene sprake.</l>
<l>Alse die coninc dit sach hi dede</l>
<l>Bi gemeinen rade ter selver stede</l>
<l>Gebiden enen tornoy, die wesen</l>
<l n="2320">Soude over ene maent na desen</l>
<l>Inden mersch van Carmeloet.</l>
<l>Dit prisden si alle clein ende groet.</l>
<l>Aldus versciet die tornoy daer.</l>
<l>Die coninc blever drie dage daernaer</l>
<l n="2325">Ombe rusten, ende sinde doe</l>
<l>Om Bohorde ende sine gesellen daertoe,</l>
<l>Dat si den coninc quamen sien.</l>
<l>Si gaven antwerde van dien,</l>
<l>Sine quamen daer nembermere,</l>
<l n="2330">Sine souden hebben gehort ere</l>
<l><pb n="203"/>Van Lancelote enege niemare.</l>
<l>Opten anderen dach daer nare</l>
<l>Die coninc ende die met hem waren</l>
<l>Sijn van canenborch gevaren,</l>
<l n="2335">Ende voer te Carmeloetward.</l>
<l>Ende optien tijt begonden haer vard</l>
<l>Bohort ende sine gesellen,</l>
<l>Ende Walewein met hen, horic tellen,</l>
<l>Ende voren derward, sonder waen,</l>
<l n="2340">Daer hen die knape dede verstaen</l>
<l>Dat hi min her Lancelote liet.</l>
<l>Aldaer sone vonden sijs niet,</l>
<l>No niemare horden, des sijt gewes.</l>
<l>Her Walewein seide: "Min raet es,</l>
<l n="2345">Dat wi te Eschaloet varen:</l>
<l>Ic weet daer sulke herberge, twaren,</l>
<l>Daerment sal weten wel, ic wane."</l>
<l>Si begonsten derward te gane</l>
<l>Ende reden al toter nacht toe.</l>
<l n="2350">Si lagen in ene hermitage doe.</l>
<l>Des ander dages was haer dachvard so groet,</l>
<l>Dat si quamen te Esclaroet.</l>
<l>Ende Walewein beette in die stede,</l>
<l>Ende alsoe daden die andere mede.</l>
<l n="2355">Tere herbergen, daer hi te voren</l>
<l>In hadde gelegen, als wijt horen;</l>
<l>Ende Walewein leitde Bohorde daer</l>
<l>In ene camere, daer hinc alsoe</l>
<l>Lanceloets scilt alse hine daer liet.</l>
<l n="2360">Tirsten dat hi den scilt siet</l>
<l>Vrachdi den neve mettien:</l>
<l>"Hebdi desen scilt iet gesien?"</l>
<l>Alse Bohort des scils werd geware</l>
<l>Hi kindene, ende seide daer nare:</l>
<l n="2365">"Dese selve scilt, no min no mere,</l>
<l>Was gemaect dor minen here."</l>
<l>Ende Walewein vragede den waerd daer nare</l>
<l>Warwaerd die riddere doe ware,</l>
<l>Die den scilt daer brachte int hof?</l>
<l n="2370">Die waerd seide: "Waeric seker daer af,</l>
<l>Dat gijs vraget om sijn goet,</l>
<l>Ic soude u daer af wel maken vroet."</l>
<l>"Jawi," sprac Walewein, "sekerlike;</l>
<l>Hets diewi alle gemeinlike</l>
<l n="2375">Meest minnen die nu levet."</l>
<l>Alse die waerd dit gehord hevet</l>
<l>Hi seide: "Nu blivet tavont met mi,</l>
<l>Ic sal u mergen wisen waer hi si."</l>
<l>Des nachs sijn si bleven metten waerd.</l>
<l n="2380">Des ander dages porden si metter vaerd,</l>
<l>Entie waerd sende met hen enen knecht,</l>
<l>Dise leide ter stede recht,</l>
<l>Daer Lanceloet lange hadde gewesen.</l>
<l>Ende was en deel begonnen genesen,</l>
<l n="2385">Dat hi wandelen mochte altoewaerd.</l>
<l>Ende alser Lanceloet geware ward</l>
<l>Hi kinnetse, ende hi liep saen</l>
<l>Bohorde ende Hestore ontfaen</l>
<l>Met wel groter vrindelijchede.</l>
<l n="2390">Hi helsese ende custe mede.</l>
<l>Daerna es hi ten anderen gegaen,</l>
<l>Ende heeft hen grote feeste gedaen,</l>
<l>Ende hietse willecome wesen.</l>
<l>Si groettene weder na desen.</l>
<l n="2395">Si vrageden: "Hoe eest met u?"</l>
<l>Hi seide: "Wel, God hebs danc, nu;</l>
<l>Maer ic hebbe siec geweest herde sere."</l>
<l>Doe seide min her Walewein: "Here,</l>
<l>Nadat u God heeft bracht ter baten</l>
<l n="2400">Dies siwi blide nu utermaten.</l>
<l>Gi sult, dies ic nu Gode love,</l>
<l>Varinge mogen comen te hove."</l>
<l>"Jaic," sprac hi doe, "te waren,</l>
<l>Ic salre in acht dagen mogen varen."</l>
<l n="2405">Dus blevense daer met feesten grote</l>
<l>Al die weke dore met Lancelote.</l>
<l>Nu selewi swigen van desen</l>
<l>Ende vanden coninc ende der coninginnen lesen.</l>
</div>
<div type="chapter"><head type="chapter">IV. <hi rend="italic">Hoe Morgeyn den coninc Artur vertelt al Lanceloets minne vander coninginne. </hi></head>
<l>Alse die coninc was gesceden</l>
<l n="2410">Van Caneborch hi quam gereden</l>
<l>Onder hem ende der coninginnen,</l>
<l>Ende lagen dien nacht binnen</l>
<l>Enen castele, die sconincs was,</l>
<l>Ende hiet Tauros, alsict las.</l>
<l n="2415">Des ander dages die coninc, twaren,</l>
<l>Voer van daer ende hiet varen</l>
<l>Die coninginne te Carmeloetwaerd,</l>
<l>Diet gerne dede ende voer derwaerd.</l>
<l>Die coninc voer van steden te steden</l>
<l n="2420">Ende quam op enen dach gereden</l>
<l>In enen bosch, di sere scone was.</l>
<l>Inden selven bosch hadde, alsict las,</l>
<l>Morgein de feye ene woninge,</l>
<l>Dine gemoette daerna varinge.</l>
<l n="2425">Si hadde daer hondert vrowen met hare.</l>
<l>Tirst dat si des conincs werd geware</l>
<l>Dede si hem feeste harde groet,</l>
<l>Ende heeftene so vele genoet,</l>
<l>Dat hi met hare te haren huus quam.</l>
<l n="2430">Ende alsine daer binnen vernam</l>
<l>Ontfinc si sere wel den here,</l>
<l>Ende dede heme grote ere.</l>
<l>Die taflen waren gemaect, ende men sat</l>
<l>Ten taflen met groter feesten ende at.</l>
<l n="2435">Na etene deetsi bedden wale</l>
<l>Den coninc in die selve sale</l>
<l>Daer Lanceloet hadde vor desen</l>
<l>In gevanckenesse gewesen</l>
<l>Twee wintere ende ene somere toe,</l>
<l n="2440">Daer Lanceloet hadde gemaect doe</l>
<l>Ymaginen vander coninginnen</l>
<l>Ende van hem selven bi minnen.</l>
<l>Morgein pensede nu in hare.</l>
<l>Dat nu wel poent comen ware</l>
<l n="2445">Den coninc te secgen die minne</l>
<l>Van Lancelote ende vander coninginne.</l>
<l>Die coninc ginc slapen in die zale</l>
<l>Daer ic af hebbe gehouden tale,</l>
<l>Ende die vrowe in ene ander, sonder waen.</l>
<l n="2450">Des ander dages es vroech opgestaen</l>
<l>Die vrowe metter haest, ende ginc</l>
<l>In die zale daer lach die coninc.</l>
<l>Elc hevet anderen gegroet daer;</l>
<l>Ende si seide toten coninc daernaer:</l>
<l n="2455">"Doet mi ene bede, des biddic u,</l>
<l>Die u sal lettel costen nu."</l>
<l>Hi seide, hi gevetse gerne hare</l>
<l>Indien dattie bede sulc ware</l>
<l>Dat si sculdech ware te sine gehort,</l>
<l n="2460">Ende hise macht hadde te doene vort.</l>
<l>"Here, gi mogetse wel doen," sprac si.</l>
<l>Ende hi gafse hare daerbi.</l>
<l>"Soe suldi met mi bliven, here,</l>
<l>Hier binnen desen dach vortmere.</l>
<l n="2465">Here, wet nu dat gi nu ter tijt</l>
<l>In die stede vander werelt sijt</l>
<l>Daermen meer begeerde u comen.</l>
<l>Gine sout oec geen wijf mogen nomen</l>
<l>In dese werelt, die alsoe sere</l>
<l n="2470">U mint, alsic doe nu, here.</l>
<l>Ende ic beent oec sculdech, sekerleke,</l>
<l>En si dat in mi gebreke</l>
<l>Vleescelike minne, bi mire trowe."</l>
<l>"Wie sidi dan, goede vrouwe,</l>
<l n="2475">Die mi alse sere minnet alse gi</l>
<l><pb n="204"/>Doet verstaen? speeldi met mi?"</l>
<l>"Nenic, hets recht dat ic u minne;</l>
<l>Ic ben uwe vleescelike vrindinne,</l>
<l>Ic ben u suster, suldi verstaen,</l>
<l n="2480">Morgeyn die feye, sonder waen,</l>
<l>Uwes vader kint ende uwer moder.</l>
<l>Gi sout met rechte, live broder,</l>
<l>Mi bat kinnen dan gi doet."</l>
<l>Alse die coninc dit hier verstoet</l>
<l n="2485">Vloech hi te hant ane hare</l>
<l>Ende helsese met groten gare,</l>
<l>Ende was blide van deser sake.</l>
<l>"Ic beens," sprac hi, "wel tegemake,</l>
<l>Suster, dat ic u hebbe vonden.</l>
<l n="2490">Ic waende wel vor desen stonden</l>
<l>Dat gi doet had gesijn. Ic sal u</l>
<l>Te Carmeloet met mi voren nu,</l>
<l>Daermen u sal doen grote ere.</l>
<l>Wi selen niet sceden nu mere:</l>
<l n="2495">Gi sult met ons bliven daer binnen</l>
<l>Ende houden geselscap der coninginnen;</l>
<l>Ende si saels wel blide wesen</l>
<l>Alsi weten sal van desen."</l>
<l>Morgeyn den coninc antwerde gaf:</l>
<l n="2500">"Live broder, en versoect mi niet daeraf;</l>
<l>Ic come altoes te hove niet</l>
<l>Den dach ic leve, wats gesciet.</l>
<l>Tirst dat ic sceden sal van u</l>
<l>Soe salic varen, secgic u nu,</l>
<l n="2505">Int dal van Avalon, daer sijn binnen</l>
<l>Vrowen die al die toverien kinnen."</l>
<l>Die coninc cleetden ende es opgestaen,</l>
<l>Ende dede sire suster vor hem sitten gaen.</l>
<l>Si saten daer ende si spraken</l>
<l n="2510">Van een, van anderen, vele saken.</l>
<l>Dus satense toter primtijt daer.</l>
<l>Die sonne sceen, di dach was claer,</l>
<l>Dat licht sloech ten glasen venster in,</l>
<l>Ende werd daer lichter dant was int begin.</l>
<l n="2515">Ende die coninc werd siende omtrent,</l>
<l>Soe dat hi daer die poenturen bekint,</l>
<l>Ende die beelden, die Lanceloet, sonder waen,</l>
<l>Makede alsi lach daer gevaen.</l>
<l>Die coninc was van letteren so vroet,</l>
<l n="2520">Dat hi dat gescrefte wel verstoet,</l>
<l>Ende laest, ende werd thant geware,</l>
<l>Dat in die camere was al oppenbare</l>
<l>Lanceloets ridderscap al gescreven,</l>
<l>Ende sijn werc ende sijn leven</l>
<l n="2525">Als hi riddere was neuwelinge.</l>
<l>Ende hine sach daer gene dinge</l>
<l>Gescreven, sine waren hem cont,</l>
<l>Biden wondere datmen van hem verstont</l>
<l>Ende plach te vertellen int hof,</l>
<l n="2530">Ende daer men niemare brachte of.</l>
<l>Aldus hevet die coninc besien</l>
<l>Lanceloets gewerke. Ende nadien</l>
<l>Alsi die beelden siet, die visieren</l>
<l>Galeouts ende Lanceloets acquitiren</l>
<l n="2535">Jegen Genoevren der coninginne,</l>
<l>Wet dat wel in uwen sinne,</l>
<l>Hine was niet lettel tongemake</l>
<l>Als hi geware werd der sake.</l>
<l>Ende hi werd doe pensende sere,</l>
<l n="2540">Ende sager op ilanc soe mere,</l>
<l>Ende sprac al stillekine daer:</l>
<l>"Es dese betekenesse waer</l>
<l>Van desen beelde, so heeft, sonder waen,</l>
<l>Lanceloet mi grote scande gedaen</l>
<l n="2545">Van minen wive; ic sie oppenbare</l>
<l>Dat hi acquiteert met hare.</l>
<l>Ende es die sake alsoe gesciet</l>
<l>Alsmense hier gescreven siet,</l>
<l>Het ware mi de meeste droefhede</l>
<l n="2550">Die ic noit hadde teneger stede,</l>
<l>Want mine mochte van Lancelote niet</l>
<l>Gene merre onwerde sijn gesciet."</l>
<l>Hi riep ane sire suster daernare</l>
<l>Ende sprac aldus jegen hare:</l>
<l n="2555">"Live suster, ic bidde u,</l>
<l>Dat gi mi segt die waerheit nu</l>
<l>Van dien dat ic u vragen sal."</l>
<l>Si seide: "Ic sal u die waerheit al</l>
<l>Secgen van dat ic weet, sonder waen."</l>
<l n="2560">Hi deet hare sekeren saen,</l>
<l>Ende hi seide tot hare ter stede:</l>
<l>"Ic mane u bi uwer sekerhede</l>
<l>Dat gi mi ontect al claer</l>
<l>Wie die poenture maecte daer,</l>
<l n="2565">Ende die betekenesse daer af."</l>
<l>Morgeyn hem antwerde gaf:</l>
<l>"Wat eest, here, dat gi segt nu.</l>
<l>Ward sake dat ict seide u,</l>
<l>Ende wist hijt diet heeft gescreven,</l>
<l n="2570">Hi soude mi nemen dat leven,</l>
<l>Ende nieman soude mi van desen,</l>
<l>Dan God, warant mogen wesen,"</l>
<l>"Gi moet mi emmer," sprac die coninc,</l>
<l>"Die waerheit secgen van deser dinc.</l>
<l n="2575">Ic segt u loyalike, dat gi</l>
<l>Nine selt sijn gewroget van mi</l>
<l>"Soudi iet willen, her coninc,</l>
<l>Dat ic nu verswege dese dinc?"</l>
<l>"Nenic," antwerde die coninc saen,</l>
<l n="2580">"Gi moetse mi secgen, sonder waen."</l>
<l>"Ic saelt u," sprac si, "secgen al,</l>
<l>Soe dat icker in niet liegen sal.</l>
<l>In weet oft gi wet in uwen sinne</l>
<l>Dat Lanceloet mint die coninginne,</l>
<l n="2585">U wijf. Hi heefse, sonder sage,</l>
<l>Gemint vanden irsten dage</l>
<l>Dat hi irst die ordene ontfinc</l>
<l>Van ridderscape, in waerre dinc;</l>
<l>Ende hi dede dore die coninginne</l>
<l n="2590">Vele proueetsen; ende dor haer minne</l>
<l>Waest algader dat hi dede.</l>
<l>Dat mogedi merken in ene stede,</l>
<l>Ter Doloreusergaerden, al claer;</l>
<l>Want alse gi sindet irsten daer,</l>
<l n="2595">Gine mocht niet in, in gere manire,</l>
<l>Men dede u beiden optie rivire.</l>
<l>Alse gi sindet al oppenbaer</l>
<l>Van uwent halven enen ridder daer</l>
<l>Op elke ure vanden dage,</l>
<l n="2600">Hine mochte niet in, sonder sage;</l>
<l>Maer alser Keye quam toe,</l>
<l>Die der coninginnen riddere was doe,</l>
<l>Hi voer in; ende sine liede</l>
<l>Merkeden dit alst gesciede,</l>
<l n="2605">Dat der coninginnen riddere voer binnen,</l>
<l>Daer den inganc niet mochte gewinnen</l>
<l>U riddere, dien gi sindet dare.</l>
<l>Nochtan ne wordijs niet geware."</l>
<l>Die coninc gaf antwerde hare:</l>
<l n="2610">"In nam daertoe gene ware,</l>
<l>Maer mi bedinket daer af wel</l>
<l>Dattie sake recht also gevel</l>
<l>Van Keyen, datmenne daer in liet;</l>
<l>Maer des en benic vroet niet,</l>
<l n="2615">Weder dat dor mi was gedaen</l>
<l>Soe dore der coninginnen, sonder waen."</l>
<l>Die vrowe antwerde den here:</l>
<l>"Hi minde die coninginne alsoe sere</l>
<l>Alse enech man, in sijn gedochte,</l>
<l n="2620">Enege vrowe minnen mochte;</l>
<l>Hine ontecket haer niet nochtan</l>
<l>Bi hem selven, no bi anderen man,</l>
<l>So dat hi, bi haren wille, dede</l>
<l>Al die proueetse die hier ter stede</l>
<l n="2625">Sijn gescreven alse gi siet.</l>
<l><pb n="205"/>Dus was hi lange, dat hi el niet</l>
<l>Ne dede dan hi qual embertoe,</l>
<l>Alse die ene die minde doe,</l>
<l>Ende die niet en was gemint,</l>
<l n="2630">Ende die niet en dorste en twint</l>
<l>Ontecken iemanne van sire minnen;</l>
<l>Soe dat hi acquiterde daer binnen</l>
<l>Galyoute den coninc; ende dit was</l>
<l>Opten selven dach, nadat ict las,</l>
<l n="2635">Dat hi die swerte wapine droech an,</l>
<l>Ende den tornoy tuscen u tween verwan,</l>
<l>Na dien dat gijt daer siet gemielt.</l>
<l>Ende na desen done soe gevielt</l>
<l>Dat hi den pais maecte tuscen u tween</l>
<l n="2640">Tuwer eren, alst daer wel sceen.</l>
<l>Ende alse Galyout dat gesach,</l>
<l>Dat hi ember argerde dach na dach,</l>
<l>Mettien dat hi in sinen sinne</l>
<l>Soe minde die coninginne,</l>
<l n="2645">Soe dat hi verloes drinken ende eten,</l>
<l>Galyout die wilde ember weten</l>
<l>Waerbi dat hem dat wesen mochte.</l>
<l>Hi bat hem soe vele ende versochte,</l>
<l>Dat hi tote hem liede doe</l>
<l n="2650">Dat hi die coninginne minde soe,</l>
<l>Dat hi sterven moeste dor hare.</l>
<l>Galyout sprac tot hem daernare,</l>
<l>Dat hi niet en ware tongemake</l>
<l>Noch temayerd om die sake;</l>
<l n="2655">Hi soude soe vele doen, dat hi stille</l>
<l>Soude hebben al te sinen wille</l>
<l>Die coninginne, die hi minde so sere.</l>
<l>Aldus belovede hem die here,</l>
<l>Ende hi dede soe ane die coninginne,</l>
<l n="2660">Dat si georloefde sine minne,</l>
<l>Ende gaf hem een teken daer af,</l>
<l>Met enen cussene dat si hem gaf,</l>
<l>Alsoe als gi sien moget, sonder waen,</l>
<l>In die poenturen die daer staen."</l>
<l n="2665">Altehant sprac Artur die coninc:</l>
<l>"Ic weet gnoech van deser dinc.</l>
<l>Ic sie oppenbaerlike in desen</l>
<l>Mine onnere ende scande wesen,</l>
<l>Ende die verradenesse, sonder waen,</l>
<l n="2670">Die mi Lanceloet hevet gedaen.</l>
<l>Ic soude gerne weten nu ter uren</l>
<l>Wie dat maecte dese poenturen;</l>
<l>En mach niet wesen, die gone</l>
<l>En wiste wel van Lanceloets doene."</l>
<l n="2675">"Lanceloet maketse, bi mire trouwe,</l>
<l>Selve metter hant," sprac di vrowe.</l>
<l>"Ende ic sal u wel vroet maken das,</l>
<l>In welken tiden dat dit was.</l>
<l>Here, mach u gedinken van dien,</l>
<l n="2680">Dat twee tornoye waren gesien</l>
<l>In die mersche van Karmeloet?</l>
<l>In dien tiden seiden al bloet</l>
<l>Die gesellen vander tavelronden</l>
<l>Dat si ten tornoye tien stonden</l>
<l n="2685">Niet ne voren, oft quame dare</l>
<l>Lanceloet, ende hi an haer side ware,</l>
<l>Om dat hi hadde in alre wijs</l>
<l>Daer hi quam vanden tornoye den prijs.</l>
<l>Ende alse Lancelote dat werd cont</l>
<l n="2690">Hi keerde hem jegen hen ter stont,</l>
<l>Ende dede soe vele met wapinen ter stede,</l>
<l>Dat hi dat velt rumen dede,</l>
<l>Ende deetse met crachte, sonder waen,</l>
<l>In die stede van Carmeloet slaen.</l>
<l n="2695">Mach vanden tornoye gedinken u?"</l>
<l>"Jaet, herde wel; mi es te mode nu,</l>
<l>Alsic den selven tornoy sage.</l>
<l>In sach noit in enen dage</l>
<l>Riddere met wapenen alsoe vele</l>
<l n="2700">Doen als hi dede te dien spele.</l>
<l>Waerbi sprecti nu daer af?"</l>
<l>"Ic segtu. Alsi ruemde thof</l>
<l>Hi was verloren onderhalf jaer,</l>
<l>In selker maniren, datmen daer</l>
<l n="2705">Van hem vereeschede en gene dinc."</l>
<l>"Dat was waer," seide die coninc.</l>
<l>"Bider trouwen die ic u sculdech bem,"</l>
<l>Sprac die vrowe, "ic hilt gevaen hem</l>
<l>Twee wintere ende enen somer dure,</l>
<l n="2710">Ende hi mielde hier ter ure</l>
<l>Die beelden die gi nu hier siet.</l>
<l>Noch en ware hi mi ontgaen niet,</l>
<l>Hine ware hier binnen bleven</l>
<l>Die dage die hi hadde mogen leven,</l>
<l n="2715">Sonder dattie duvel hier ter stede</l>
<l>Die meeste duvelie dede."</l>
<l>"Wat dedi?" sprac Artur ter vrowe.</l>
<l>Si seide: "Hi brac, bi mire trouwe,</l>
<l>Met sinen handen, dat was al claer,</l>
<l n="2720">Die ysere van dire vensteren daer."</l>
<l>Ende si ginc hem die vensteren togen.</l>
<l>Alst die coninc sach met ogen</l>
<l>Seidi dat geens mans werc ware,</l>
<l>Maer eens vians al oppenbare.</l>
<l n="2725">Die coninc besach dat werc lange stont,</l>
<l>Dat in die camere gemielt stont,</l>
<l>Ende hi pensde ende sweech vort</l>
<l>Lange, dat hi nine sprac een word.</l>
<l>Daerna seide hi tote Morgeyne:</l>
<l n="2730">"Ic ne gelovede niet Acgraveine,</l>
<l>Die mi dit selve dede verstaen:</l>
<l>Ic hilt over logene, sonder waen.</l>
<l>Maer dat ic hier hebbe vonden</l>
<l>Soe warechtege orconden</l>
<l n="2735">Gelovics bat ic dede eer.</l>
<l>Ende inne worde oec nembermeer</l>
<l>Te gemake, in sal claerlike</l>
<l>Die waerheit weten ende properlike;</l>
<l>Ende eest also, alse vor onse ogen</l>
<l n="2740">Dese beelden ons donken togen,</l>
<l>Dat Lanceloet daer hevet jegen mi mesdaen,</l>
<l>Ic sal mi pinen al sonder waen</l>
<l>Daertoe, dat si tenegen stonden</l>
<l>Te gadere selen werden vonden,</l>
<l n="2745">Dattet si geproefde sake.</l>
<l>Daerna salics nemen sulke wrake,</l>
<l>Datmer af sal spreken ewelike."</l>
<l>Morgeyn seide doe: "Sekerlike,</l>
<l>Anders waremen u grote scande</l>
<l n="2750">Sculdech te done in elken lande."</l>
<l>Gnoech talen makede die coninc</l>
<l>Ende Morgeyn, sijn suster, van deser dinc;</l>
<l>Ende si vermaende om wrake</l>
<l>Embertoe te doene van deser sake,</l>
<l n="2755">Ende hi belovede hare alse coninc</l>
<l>Soe te wrekene dese dinc,</l>
<l>Men souder af spreken embermere,</l>
<l>Opdat hi in enegen kere</l>
<l>Daertoe comen mochte dat si</l>
<l n="2760">Te gadere vonden worden, si ende hi.</l>
<l>Morgeyn seide: "Wetet sekerlike,</l>
<l>Datmense sal beide cortelike,</l>
<l>Te gadere vinden, hem ende hare,</l>
<l>Opdatmens wille nemen ware."</l>
<l n="2765">"Ic sal soe vele doen," sprac die here,</l>
<l>"Mint die een den anderen also sere</l>
<l>Alse gi mi hebt gedoen verstaen,</l>
<l>Si selen te gadere worden gevaen</l>
<l>Eer dese naeste maent sal liden,</l>
<l n="2770">Comt Lanceloet te hove in dien tiden.</l>
<l>Hi bleef met sire sustere aldaer</l>
<l>Dien dach ende die weke daernaer.</l>
<l>Morgeyn, sijn suster, droech ter tijt</l>
<l>Op Lancelote groten nijt</l>
<l n="2775">Boven allen mannen in haren sinne,</l>
<l><pb n="206"/>Om dat hem minde die coninginne.</l>
<l>Ende sine sweech geen tijt das,</l>
<l>Alse lange als die coninc daer was,</l>
<l>Sine vermaende van dire sake,</l>
<l n="2780">Dat hi van sire scanden name wrake</l>
<l>Tirst dat hi te Karmeloet quame</l>
<l>Ende hi die sake waer vername.</l>
<l>Die coninc hi antwerde doe hare</l>
<l>Dat hem des niet te biddene ware,</l>
<l n="2785">Hine liet om half sijn conincrike</l>
<l>Hine sout wreken hogelike.</l>
<l>Binnen dien tiden dat di coninc daer was</l>
<l>En wildi niet gedogen das,</l>
<l>Dat ieman in die camere quam</l>
<l n="2790">Daer hi die beelden in vernam,</l>
<l>Sonder hi ende Morgeyn al eenlike,</l>
<l>Om dat daer gemielt was so clarlike</l>
<l>Sine scande ende sine onnere.</l>
<l>Daventure en sprect nu nemmere</l>
<l n="2795">Van Arture ende sire suster ter stede:</l>
<l>Si sprect van Lancelote ende sine gesellen mede.</l>
</div>
<div type="chapter"><head type="chapter">V. <hi rend="italic">Hoe die coninginne jegen Lancelote niet spreken ne wilt ende haer hof verbiet. </hi></head>
<l>Nu gewaget daventure vort,</l>
<l>Dat soe lange dagede Bohort</l>
<l>Ende Walewein met Lancelote,</l>
<l n="2800">Entie gesellen vander rote,</l>
<l>Dat hi was becomen ende genesen,</l>
<l>Ende alsoe starc was tot desen,</l>
<l>Ende van so groter crachte mede,</l>
<l>Als hi was vor sine siechede.</l>
<l n="2805">Doe hi was becomen ende hem dochte</l>
<l>Dat hi wapine dragen mochte,</l>
<l>Hi seide te sinen meester dese word:</l>
<l>"Meester, mi donct dat ic nu vord</l>
<l>Minen wille mach doen sonder swaerhede</l>
<l n="2810">Mire wonden te doene daermede."</l>
<l>Die meester antwerde te desen:</l>
<l>"Live here, gi sijt wel genesen.</l>
<l>Gine hebt nu meer geen ruward</l>
<l>Van siecheden die u heeft gedart."</l>
<l n="2815">Opten avont quam Lanceloet gegaen</l>
<l>Toter vrowen, ende dede hare verstaen</l>
<l>Dat hi opten anderen dach daer nare</l>
<l>Varen soude, ende dancte hare</l>
<l>Van vele vrinscapen, sonder waen,</l>
<l n="2820">Die si hem daer binnen heeft gedaen;</l>
<l>Ende dede hare geven tier stonde,</l>
<l>Ende hem die genas sine wonde,</l>
<l>Soe vele, dat sijs waren blide</l>
<l>Ende te bat hadden langen tide.</l>
<l n="2825">Die twee gebrodere van Escharloet</l>
<l>Quamen doe daer was Lanceloet,</l>
<l>Ende daden hare bede van desen,</l>
<l>Dat si geselle mochten wesen</l>
<l>Met hem in deser manire,</l>
<l n="2830">Alse ridders van sire banire.</l>
<l>Hi ontfincse te hant, sonder sparen,</l>
<l>Want si vrome, gode ridders waren,</l>
<l>Ende seide: "Gi heren, ic ontfange u</l>
<l>Gerne te minen gesellen nu;</l>
<l n="2835">Maer sijt wel seker van desen,</l>
<l>In sal altoes met u niet wesen,</l>
<l>Maer ic sal menechwaerf varen</l>
<l>Daer gijt niet sult weten, twaren,"</l>
<l>Si seiden: "Here, ons es gnoech,</l>
<l n="2840">Wildijt laten sijn u gevoech,</l>
<l>Dat wi mogen secgen vor di liede</l>
<l>Dat wi sijn van uwer maisnide,</l>
<l>Ende gi ons nu wilt houden mere</l>
<l>Over uwe ridders, live here."</l>
<l n="2845">Hi seide: hi wilde gerne alsoe,</l>
<l>Ende dat hi hen soude geven daertoe</l>
<l>Lant ende erve elkerlijc</l>
<l>Int lant van Gaunes oft Benewijc.</l>
<l>Op dien avont quam, sonder waen,</l>
<l n="2850">Die joncfrouwe tote Lancelote gegaen,</l>
<l>Die suster deser brodere was,</l>
<l>Deser twee, daer ic af las;</l>
<l>Ende seide tot Lancelote sonder sparen:</l>
<l>"Ay here, gi sult wech varen,</l>
<l n="2855">Ende u keren es in daventure,</l>
<l>Om dat geen bode te gere ure</l>
<l>Bet es gelovet te gere stede</l>
<l>Van sijns heren besechede</l>
<l>Dan die here selve es, comic nu</l>
<l n="2860">Mine besoenge ontecken u,</l>
<l>Die te minen behoef es sere groet.</l>
<l>Ic come u hier secgen al bloet,</l>
<l>Dat ic ben te mire doet comen nu,</l>
<l>En werdic niet bescud van u."</l>
<l n="2865">"Ter doet?" sprac Lanceloet doe;</l>
<l>"Oft God wilt en comt niet daertoe,</l>
<l>Dat gi dor mi sterft op enegen dach</l>
<l>Om dinc die ic u hulpen mach."</l>
<l>Die joncfrouwe begonde wenen sere</l>
<l n="2870">Ende seide tote Lancelote: "Here,</l>
<l>Ic ben die dat wel eegen mach,</l>
<l>Dat ic u ter quader tijt ie sach."</l>
<l>"Twi segdi dit?" sprac Lanceloet doe.</l>
<l>"Ic segt bedie," seit si daertoe,</l>
<l n="2875">"Tirst dat ic u sach ic werd sere</l>
<l>U minnende, ende vele mere</l>
<l>Dan enechs wijfs herte vermach</l>
<l>Man te minne op enegen dach;</l>
<l>Want in mochte noit sider eten</l>
<l n="2880">No drinken, no rusten, suldi weten,</l>
<l>Maer ic ben gepijnt van deser sake,</l>
<l>Ende van gepense so tongemake."</l>
<l>"Dat was dulhede, joncfrouwe, dat gi</l>
<l>In sulker maniren begeret mi:</l>
<l n="2885">Namelike van dire wilen vord</l>
<l>Dat gi mi horet secgen dat word,</l>
<l>Dat min herte met mi nine was.</l>
<l>Ende haddic doe macht gehad das,</l>
<l>Dat ic hadde lude ende stille</l>
<l n="2890">Mogen daer met doen minen wille,</l>
<l>Ic had over geluc gemict tier tijt,</l>
<l>Dat alsulke joncfrouwe alse gi sijt</l>
<l>Mi wilde dangieren te minnen.</l>
<l>Gine waerd niet sculdech in uwen sinnen</l>
<l n="2895">Mi meer te begerne vord an;</l>
<l>Bedie gi mocht wel verstaen daer an,</l>
<l>Ende bekinnen bi dire sprake</l>
<l>Dat ic u om gene sake,</l>
<l>No gene ander, in minen sinne</l>
<l n="2900">Soude willen geven mine minne,</l>
<l>Sonder der gerre, sonder waen</l>
<l>Die ic in min herte hebbe gedaen."</l>
<l>"Here," seit si, "sone salic ane u</l>
<l>Genen anderen troest hebben nu</l>
<l n="2905">Van minen ongemake"? "neengi;</l>
<l>In sout niet mogen beteren," sprac hi,</l>
<l>"Om sterven no om leven, joncfrouwe."</l>
<l>"Dats mi leet, bi mire trouwe.</l>
<l>Ic bem ter doet comen bi deser smerte;</l>
<l n="2910">Ende mids der doet sal min herte</l>
<l>Vander uwere gesceden sijn.</l>
<l>Dits die loen der brodere mijn</l>
<l>Vander geselscap, sonder waen</l>
<l>Dat si u dicke hebben gedaen</l>
<l n="2915">Sident dat gi quamt in dit lant."</l>
<l>Die joncfrouwe sciet van hem te hant,</l>
<l>Ende es op haer bedde gegaen,</l>
<l>Daer si in bleef sonder opstaen,</l>
<l>Siec ende versuchtende menechwaerf,</l>
<l n="2920">Toter wilen dat si starf.</l>
<l><pb n="207"/>Sander dages vor vander stede</l>
<l>Lanceloet ende sijn geselscap mede,</l>
<l>Ende Lanceloet beval met minnen</l>
<l>Te Gode die vrowe van daer binnen;</l>
<l n="2925">Ende si reden doe sonder sparen</l>
<l>Tes si te Carmeloet binnen waren.</l>
<l>Ende alsi quamen gevaren daer inne</l>
<l>Was ten vensteren die coninginne;</l>
<l>Ende ten irsten dat si vernam</l>
<l n="2930">Dat Lanceloet opwaerd gegaen quam,</l>
<l>Es si in ene camere gestreken,</l>
<l>Omdat si niet en wilde spreken</l>
<l>Lancelote in engere maniere.</l>
<l>Walewein es gebeet ende gaet scire</l>
<l n="2935">Inder coninginne cameren doe,</l>
<l>Die hi sittende vant oft soe</l>
<l>Gram ende tongemake ware;</l>
<l>Ende Walewein grotetse daernare.</l>
<l>Si stont op jegen hem na desen,</l>
<l n="2940">Ende hietten willecome wesen.</l>
<l>Walewein seide toter vrowen daernare:</l>
<l>"Wi hebben Lancelote bracht hare,</l>
<l>Die ut desen lande heeft gewesen</l>
<l>Langen tijt." Si antwerde te desen:</l>
<l n="2945">"In mach nu niet spreken jegen hem,</l>
<l>Om dat ic tongemake bem."</l>
<l>Walewein es uter cameren gegaen</l>
<l>Ende comt toten geselscepe saen</l>
<l>Ende seide hen dese sake:</l>
<l n="2950">"Die coninginne es tongemake,</l>
<l>Ende soe begrepen, secgic u,</l>
<l>Wine mogense niet spreken nu.</l>
<l>Laet ons hier binnen rusten al</l>
<l>Tote dattie coninc comen sal.</l>
<l n="2955">Vernoyt ons iet, te waren,</l>
<l>Wi selen elx dages te bosche varen</l>
<l>Ons mergen ende spelen binnen desen."</l>
<l>Dit dochte hen allen goet wesen.</l>
<l>Savons sprac Bohort daernare</l>
<l n="2960">Die coninginne, ende vragede hare</l>
<l>Hoet met hare was? si antwerde hem:</l>
<l>"Bohort, wet wel dat ic niet siec en bem;</l>
<l>Maer in mach gedogen niet</l>
<l>In die zale te comen iet</l>
<l n="2965">Alse lange alsic weet, sijts gewes,</l>
<l>Dattere Lanceloet binnen es;</l>
<l>Bedie in hebbe gene ogen</l>
<l>Dine te siene mogen gedogen;</l>
<l>Ende min herte en raet mi niet</l>
<l n="2970">Dat ic jegen hem spreke iet."</l>
<l>"Hoe, vrowe," sprac Bohort daernare,</l>
<l>"Haettine soe sere ende soe sware?"</l>
<l>"Jaic," sprac si, "ic hatene so sere,</l>
<l>Ic en hate genen man mere.</l>
<l n="2975">In mindene noit so, secgic u,</l>
<l>Ic ne hatene vele meer nu."</l>
<l>"Vrowe," sprac Bohort bi staden,</l>
<l>"Dit sijn ons nu grote scaden,</l>
<l>Ende allen den genen, dire gelike,</l>
<l n="2980">Van onsen geslechte namelike.</l>
<l>Ende ic bens drove int herte mijn,</l>
<l>Dattie saken hier toe comen sijn;</l>
<l>Ende dattie minne oit werd gestade</l>
<l>Van u tween dats ons grote scade,</l>
<l n="2985">Bedie ic sie wel dat min here</l>
<l>Onse neve, die goet es sere,</l>
<l>Ja, die beste man van ertrike,</l>
<l>Ende die scoenste dier gelike,</l>
<l>Ende die beste riddere die nu levet</l>
<l n="2990">Niet ontsiet, no vrese hevet</l>
<l>Van gene saken, hine sal</l>
<l>Te boven comen van der werelt al,</l>
<l>En lettene niet ene sake,</l>
<l>Dats allene dat gi tongemake</l>
<l n="2995">Ende gram sijt te hemwaerd, vrowe.</l>
<l>Maer dit selve, bi mire trouwe,</l>
<l>Magene ontkeren van sire goethede</l>
<l>Ende van sire goeder aventuren mede.</l>
<l>Sekerlike, wiste hi dit word,</l>
<l n="3000">Dat ic van u hier hebbe gehord,</l>
<l>Dat gi op hem dus verbolgen sijt,</l>
<l>Ic ne wane nu niet ter tijt,</l>
<l>Hine soude hem selven eer verslaen</l>
<l>Oft doet bliven van rouwen saen.</l>
<l n="3005">Hets groet scade na min vermoeden,</l>
<l>Na dien dattie beste vanden goeden</l>
<l>U minnet soe inhertelike,</l>
<l>Dat gine moget haten so swaerlike."</l>
<l>"Al haettickene," seit si, "toter doet,</l>
<l n="3010">Sine mesdaet die es so groet,</l>
<l>In hadde geen onrecht, bedi</l>
<l>Hi heves verdient jegen mi."</l>
<l>"Ay vrowe," sprac Bohort doe,</l>
<l>"In weter wat els secgen toe.</l>
<l n="3015">In sach noit, na minen sinne,</l>
<l>Goden man lange dragen minne,</l>
<l>Hine werd daer int inde mede</l>
<l>Geonneert: dits fine waerhede.</l>
<l>Hier af machmen hebben kinnessen</l>
<l n="3020">Bi vele ouder gescinessen,</l>
<l>Van Joeden ende van Serrasinen,</l>
<l>Die bi wiven quamen in pinen.</l>
<l>Gi moget van Davite lesen,</l>
<l>Die den scoensten man di mochte wesen</l>
<l n="3025">Tenen soene hadde, nochtan</l>
<l>Die opten vader torlogene began</l>
<l>Bi toedone ende bi rade van wive:</l>
<l>Daer omme starf hi alse een keytive.</l>
<l>Bi desen mogedi merken dan</l>
<l n="3030">Dat vanden Joeden die scoenste man</l>
<l>Bi wives toedone bleef doet.</l>
<l>Salemon was sonder genoet</l>
<l>Van vroescepen: hi was oec bedrogen</l>
<l>Bi wiven, alse ons boeke togen.</l>
<l n="3035">Samson starf bi rade van wive:</l>
<l>Hi was dalre starcste man van live</l>
<l>Die oec van moder werd geboren.</l>
<l>Hector ende Anchilles hier te voren,</l>
<l>Die van ridderscepe in alre wijs,</l>
<l n="3040">Ende van wapinen hadde lof ende prijs</l>
<l>Boven ander riddere menich werven,</l>
<l>Ja, en moesten si beide sterven,</l>
<l>Ende waren verslagen. Ende daertoe dan</l>
<l>Meer dan hondert dusent man;</l>
<l n="3045">Dat al bi ocsonen van wiven quam,</l>
<l>Omdat Parijs Helenen nam.</l>
<l>Wat magic hier af secgen mere?</l>
<l>Noit en minde man wijf te sere,</l>
<l>Hine waser om gepijnt menechwerven,</l>
<l n="3050">Oft hine moestere ombe sterven.</l>
<l>Wetti, vrowe, hoet sal wesen,</l>
<l>Ende wat gi nu sult doen mettesen?</l>
<l>Gi sult doen bederven nu</l>
<l>Ane enen man allene, secgic u,</l>
<l n="3055">Alle gratie daermen clemmet bi</l>
<l>Ter erdescher minnen. Ic segt u twi:</l>
<l>Scoenheit, proueetse ende stouthede,</l>
<l>Ridderscap ende oec edelhede,</l>
<l>Alle dese dogeden te samen</l>
<l n="3060">Machmen vinden an mins heren lichamen,</l>
<l>Dat daer niet gebrect ane twint;</l>
<l>Bedie gi wet wel ende kint</l>
<l>Dat hi es die alre scoenste man,</l>
<l>Die preuste entie stouste daeran,</l>
<l n="3065">Die beste riddere diemen weet hier toe.</l>
<l>Van sinen geslechte weetmen wel hoe</l>
<l>Dat hi es geboren, beide gader</l>
<l>Vander moder ende vanden vader,</l>
<l>Vanden hogesten geslechte daer men nu</l>
<l n="3070">Af weet te sprekene, secgic u.</l>
<l><pb n="208"/>Ende alsoe alse hi nu es ter uren</l>
<l>Met allen goeden aventuren</l>
<l>Gecleet ende ombe bevaen,</l>
<l>Alsoe seldine nu daer af dwaen;</l>
<l n="3075">Ende gi nemet dan, dat donke mi.</l>
<l>Den sterren hare sonne daerbi;</l>
<l>Dats te secgene dat gi clarlike</l>
<l>Die blome vanden riddere van ertrike</l>
<l>Doet uten ridders van hier binnen.</l>
<l n="3080">Vrowe, hierbi mogedi kinnen</l>
<l>Dat gi selt doen met desen daden</l>
<l>Desen conincrike meer scaden,</l>
<l>Ende menegen anderen mede,</l>
<l>Dan noit enege vrowe dede.</l>
<l n="3085">Ende dits goet dat wi gewinnen</l>
<l>Selen mogen van uwer minnen."</l>
<l>Te deser talen nu antworde</l>
<l>Die coninginne aldus Bohorde:</l>
<l>"Bohort, soude die dinc also wesen</l>
<l n="3090">Als gi hebt geseit van desen,</l>
<l>Daer ne verlore wijf no man</l>
<l>Alse vele alsicker verlore an;</l>
<l>Bedie ic souder verlisen mede</l>
<l>Die ziele ende lichame bede.</l>
<l n="3095">Nu laet achterbliven dese worde,</l>
<l>Ende gine gecriges andere antworde</l>
<l>Nu te deser wilen van mi."</l>
<l>"Wet dat wel, vrowe," antwerde hi,</l>
<l>Gine hores van mi meer sprake,</l>
<l n="3100">Gine selt irst beginnen die sake."</l>
<l>Dus sciet vander coninginnen Bohort,</l>
<l>Ende ginc tote Lancelote vort,</l>
<l>Ende seide tot hem sonder sparen:</l>
<l>"Mijn raet es dat wi henen varen;</l>
<l n="3105">Wine hebben hier wat letten mere."</l>
<l>Lanceloet sprac: "Waerbi es dat, here?"</l>
<l>Hi seide: "Die coninginne heeft al nu</l>
<l>Die herberge ontseit mi ende u,</l>
<l>Ende hen allen die ons behoren toe."</l>
<l n="3110">Lanceloet seide daer ende hiesch hoe?</l>
<l>"Ic weet wel hoe," antwerde Bohort,</l>
<l>"Ic saelt u wel vertellen vort</l>
<l>Alse wi daer buten selen wesen."</l>
<l>Ende Lanceloet antwerde te desen:</l>
<l n="3115">"Sittewi op ter vard ende varen wi.</l>
<l>Gi sult wel hoet es secgen mi:</l>
<l>Ic sout gerne weten, sonder waen,</l>
<l>Bedie ic wane niet mesdaen</l>
<l>Hebben jegen die coninginne,</l>
<l n="3120">Mire vrowen, in ne genen sinne."</l>
<l>Lanceloet es te Waleweine comen</l>
<l>Ende heeft orlof an hem genomen.</l>
<l>Hi seget hi moet te hant, te waren,</l>
<l>In ene besechede nu varen,</l>
<l n="3125">Die hi altoes mach laten niet.</l>
<l>"Als gi min here den coninc siet,</l>
<l>Soe biddic dat gine grotet sere</l>
<l>Van minent halven, live here,</l>
<l>Ende segt hem dat ic weder comen sal</l>
<l n="3130">Tirst dat ic mach ende hebbe geval."</l>
<l>Walewein seide: "Gine sult niet, twaren,</l>
<l>In gere maniren dus wech varen:</l>
<l>Gi moet ember na den coninc ontbiden."</l>
<l>Hi seide: hi moeste wech riden,</l>
<l n="3135">Hi ende die met hem waren.</l>
<l>Walewein gebrachtese in haer wech varen:</l>
<l>Daerna seidi: "Here, her Lanceloet,</l>
<l>In die mersche van Karmeloet</l>
<l>Sal een tornoy wesen cortelike,</l>
<l n="3140">Die groet sal wesen ende rike.</l>
<l>En latet om en gene besechede</l>
<l>Gine sijt ten tornoye mede,</l>
<l>Bedie di goede ridders, groet ende smal,</l>
<l>Vanden conincrike van Logres ende van al</l>
<l n="3145">Allen anderen landen sellen te desen</l>
<l>Tornoye herde gerne wesen."</l>
<l>Hi seget hi salre ember comen,</l>
<l>En werde hem sijns ondancs benomen,</l>
<l>Dus sciet Walewein ende Lanceloet.</l>
<l n="3150">Ende Walewein quam te Karmeloet,</l>
<l>Ende Lanceloet ende sine gesellen quamen</l>
<l>Daer si een foreest vernamen.</l>
<l>Ende alsi int foreest waren bat vort</l>
<l>Sprac hi: "Live neve Bohort,</l>
<l n="3155">Segt mi, oft gijt wet, hoet daertoe quam</l>
<l>Dat min vrowe op mi werd gram."</l>
<l>"Gerne," sprac hi, "bi mire trouwe."</l>
<l>Doe seidi heme vander mouwe,</l>
<l>Die hi ten tornoye te Winceestere droech,</l>
<l n="3160">"Dat min vrowe soe qualike verdroech,</l>
<l>Dat si seide, dat gi pais an hare</l>
<l>Nembermer gewont hier nare."</l>
<l>Alse Lanceloet verstont dese tale</l>
<l>Hi werd so sere bleec ende vale,</l>
<l n="3165">Dat hi mochte spreken niet een wort.</l>
<l>Daerna sprac hi dus vort:</l>
<l>"Ay minne, es dit di loen van u,</l>
<l>Dat ic u hebbe gedient nu.</l>
<l>Die hem an u bewerpet van al,</l>
<l n="3170">Hine maget niet liden sonder mesfal,</l>
<l>Hine moter ombe laten dleven.</l>
<l>Dusdanen loen suldi mi geven</l>
<l>Om dat ic u getroulike hebbe gemint.</l>
<l>Bohort, gi die mine herte kint</l>
<l n="3175">Alse wel alsic selve doe, waerbi,</l>
<l>Waerombe en onsculdechdi niet mi</l>
<l>Van al desen jegen mire vrowen?"</l>
<l>"Ic dede, here, bi mire trouwen,</l>
<l>Na mine macht; maer het ne dochte</l>
<l n="3180">Niet al dat ic gesecgen mochte."</l>
<l>Lanceloet sprac: "Nu gevet mi raet</l>
<l>Nadien dat mi gescepen staet;</l>
<l>En hebbic haren pais niet in corter uren</l>
<l>In sal niet lange mogen geduren."</l>
<l n="3185">"Here, mochti u onthouden van dien,</l>
<l>Dat gise niet en vord sien,</l>
<l>Ende gi nine quaemt daer si es,</l>
<l>Ic ben des seker ende gewes,</l>
<l>Eer si ene maent lite liden</l>
<l n="3190">Dat si u nine sage binnen dien tiden</l>
<l>Si soude u alse gerne sien daernare</l>
<l>Alse gi noit noch saghet hare.</l>
<l>Ende si soude u doen soeken</l>
<l>Verre ende na, in allen hoeken.</l>
<l n="3195">Hier omme es min raet, twaren,</l>
<l>Dat wi achter lande spelen varen,</l>
<l>Ende die tornoye antieren</l>
<l>In steden daer men sal tornieren.</l>
<l>Ende gi hebt in uwe maisniede</l>
<l n="3200">Goede ende scone edele liede,</l>
<l>Ende een groet deel van uwen geslachte,</l>
<l>Die ridders sijn van groter machte,</l>
<l>Die met u selen varen waerward</l>
<l>Dat gebiet, ende waer gi vard,</l>
<l n="3205">Daer gi wel blide af moget wesen."</l>
<l>Lanceloet antwerde doe te desen:</l>
<l>"U raet es goet; maer ic wille allene</l>
<l>Varen, ende wille geselle en gene,</l>
<l>Sonder enen sciltknecht," sprac hi,</l>
<l n="3210">"Die willic dat vare met mi.</l>
<l>Ende gi, neve Bohort, twaren,</l>
<l>Ende u geselscap sult varen</l>
<l>Toter tijt dat gi siet minen lichame</l>
<l>Oft minen bode die na u quame."</l>
<l n="3215">"Here," sprac Bohort, "dat sceden van u</l>
<l>Donct ons herde swaer wesen nu;</l>
<l>Ende gi dore dlant nu ten tiden</l>
<l>Met armen geselscape sult riden,</l>
<l>Oft gi morgen word tongemake</l>
<l n="3220">Van enegerande sake,</l>
<l><pb n="209"/>Daer u God af mote hoeden vort an,</l>
<l>Hoe soudewi dat geweten dan?"</l>
<l>Hi sprac: "Barenteert u niet van dien.</l>
<l>God, die mi tot noch heeft versien</l>
<l n="3225">Bi sire groter goedertierheden,</l>
<l>Soe waer ic quam, in allen steden,</l>
<l>Dat ic verwan ende hadde ere,</l>
<l>Hine sal niet gedogen numere</l>
<l>Bi sire soeter gratien, dat mi</l>
<l n="3230">Mesfalle in steden waer ic si.</l>
<l>Ende gevielt dat mi iet mesciede,</l>
<l>Gi soudet weten van andere liede."</l>
<l>Lanceloet doet sinen gesellen verstaen</l>
<l>Dat hi tere steden wille gaen</l>
<l n="3235">Daer hi hevet te doene sere,</l>
<l>Ende hine wilt niet dat mere,</l>
<l>Met hem dan een sciltknecht vare.</l>
<l>Hi beval enen knape daernare</l>
<l>Dat hi hem volgede tier tide.</l>
<l n="3240">Hi deet gerne ende waes blide.</l>
<l>Dus sciet Lanceloet van sinen magen,</l>
<l>Die baden sere ende anelagen,</l>
<l>Dat hi nine lite in gere manieren.</l>
<l>Hine quame te Karmeloet torniren</l>
<l n="3245">Soe dat menne niet en kinne daer.</l>
<l>Hi seide henlieden over waer,</l>
<l>Dat hi sal comen te dire stede,</l>
<l>Hem ne lette grote besechede.</l>
<l>Daerna heeft hi geropen Bohorde</l>
<l n="3250">Ende sprac tot hem dese worde:</l>
<l>"Gevalt dat ic ten tornoye come,</l>
<l>Die wapine die ic u nome</l>
<l>Die salic dragen, verstaet wel dit:</l>
<l>Si selen sijn altemale wit."</l>
<l n="3255">Manlijc beval anderen van henlieden</l>
<l>Gode onsen here, ende si scieden.</l>
<l>Nu swiget van hen die aventure</l>
<l>Ende sprect vanden coninc Arture.</l>
</div>
<div type="chapter"><head type="chapter">VI. <hi rend="italic">Hoe die coninginne van verranessen werd beropen. </hi></head>
<l>Nu gewaget daventure das,</l>
<l n="3260">Dattie coninc soe lange was</l>
<l>Metter suster, dat hi daer nare</l>
<l>Orlof nam ende vor van dare</l>
<l>Met groten geselscepe van lieden</l>
<l>Ende al oec van sire maisnieden,</l>
<l n="3265">Soe dat hi es comen te Karmeloet.</l>
<l>Ende alsi verstont dat Lanceloet</l>
<l>Te hove was comen aldaer,</l>
<l>Ende mare en bleef daernaer</l>
<l>Enen dach sonder oec mere,</l>
<l n="3270">Hierop werd die coninc pensende sere,</l>
<l>Bedie hi pensde in sinen sinne,</l>
<l>Hadde Lanceloet die coninginne</l>
<l>Dullike gemint, alsmen seide doe,</l>
<l>Hine hadde hem niet vervard alsoe</l>
<l n="3275">Vanden hove alse hi nu dede.</l>
<l>Dit es sake daer die coninc mede</l>
<l>Een deel paisede sinen sin,</l>
<l>Daer hi bi gelovede te min</l>
<l>Dat hem Morgeyn dede verstaen;</l>
<l n="3280">Niet bedi hi wantroude, sonder waen,</l>
<l>Der coninginne nu vele mere</l>
<l>Dan hi hadde gedaen noit ere.</l>
<l>Des ander dages gevel Waleweine dat,</l>
<l>Dat hi ter coninginne tafle sat ende at,</l>
<l n="3285">Ende ander ridders alsoe wale,</l>
<l>Besiden in ene camere bider zale.</l>
<l>Daer was een riddere, die was geheten</l>
<l>Avalon, die haette van doetveten</l>
<l>Mijn her Waleweine al ute ende ut.</l>
<l n="3290">Dese hadde gevenijnt fruut,</l>
<l>Daer hi mede wilde tier uren</l>
<l>Waleweine verslaen bi aventuren,</l>
<l>Ende pensde in sinen sinne dat,</l>
<l>Om dat Walewein bider coninginnen sat,</l>
<l n="3295">Sinde hi van sinen frute hare,</l>
<l>Si sout Waleweine geven daernare</l>
<l>Eer dan si soude el yeman,</l>
<l>Bedie daer ne was soe edel nieman,</l>
<l>Ende hi was hare naest geseten.</l>
<l n="3300">Haddi oec vanden frute geten</l>
<l>Hem hadde niet mogen in staden staen,</l>
<l>Hine hadde gestorven herde saen.</l>
<l>Die coninginne nam dat fruut ter stont,</l>
<l>Die vander verranesse niet es cont,</l>
<l n="3305">Ende gaeft vort enen riddere ter stonde,</l>
<l>Die doe was vander tavelronde,</l>
<l>Ende hiet Gaherijs van Caraan.</l>
<l>Ende hi dat fruut van hare nam:</l>
<l>Hi at daer af doe met goeden gere,</l>
<l n="3310">Alse die de coninginne minde sere.</l>
<l>Ende tirst dat geen fruut di kele leet</l>
<l>Soe starf geen riddere gereet</l>
<l>Ter taflen daer hi sat inne,</l>
<l>Al toesiende der coninginne.</l>
<l n="3315">Ende alle die gene die daer saten</l>
<l>Si sprongen op van daer si aten</l>
<l>Ende temayerden hen mede</l>
<l>Sere van dire wonderlijchede.</l>
<l>Alse die coninginne sach den ridder doet</l>
<l n="3320">Vor har ogen, si hads rouwe groet,</l>
<l>Soe, dat si en wiste wat angaen.</l>
<l>Van haer selven werd si ontaen:</l>
<l>Sine can geloechenen van dien,</l>
<l>Soe vele ridders haddent gesien,</l>
<l n="3325">Dattie riddere bleef doet bi hare.</l>
<l>Doe quam vor den coninc die niemare,</l>
<l>Die hem een riddere dede weten,</l>
<l>Die in die camere hadde geten.</l>
<l>Die coninc seinde hen saen</l>
<l n="3330">Vanden wondere dat hi hadde verstaen,</l>
<l>Ende spranc op vander taflen met allen,</l>
<l>Ende quam daer tgene was gevallen.</l>
<l>Als hi daer quam hi wel sach</l>
<l>Dattie riddere daer doet lach.</l>
<l n="3335">Doe seide die coninc mettien:</l>
<l>"Men mach hier groet ongeval sien."</l>
<l>Noch seide die coninc mere</l>
<l>Dattie coninginne al te sere</l>
<l>Doen hadde mesdaen daer mede,</l>
<l n="3340">Waest soe dat sijt willende dede.</l>
<l>Sulke waren, die seiden al bloet,</l>
<l>Si hadde daer ane verdient di doet,</l>
<l>Op dat si wiste di waerheit das,</l>
<l>Dat dit fruut gevenijnt was,</l>
<l n="3345">Daer di riddere af es bleven doet.</l>
<l>Die vrowe was in anste groet,</l>
<l>Want si was tebarentert ter uren</l>
<l>Sere van dire aventuren.</l>
<l>Si seide vorden coninc droeffelike,</l>
<l n="3350">Dat haer leet ware, gewaerlike.</l>
<l>"Haddic," seit si, "quaet ant fruut geweten,</l>
<l>In hadde hem niet gegeven teten</l>
<l>Om al die werelt , secgic u."</l>
<l>"Vrowe, dat werc es quaet al nu</l>
<l n="3355">Ende dorper mede," seide die coninc;</l>
<l>"Ende ic hebbe sorge van ere dinc,</l>
<l>Dat gi noch sult moten wesen,</l>
<l>Meer dan gi waent, gepijnt van desen."</l>
<l>Doe seide die coninc Artur al bloet:</l>
<l n="3360">"Gi heren, dese riddere es doet:</l>
<l>Dats scade. Doet metten lichame</l>
<l>Nadien dat heme was betame;</l>
<l>Want hi was een, dat seldi kinnen,</l>
<l>Vanden goeden ridders van hier binnen."</l>
<l n="3365">Die coninc es uter cameren gegaen</l>
<l><pb n="210"/>Ende es in die zale comen saen.</l>
<l>In die camere bleef die coninginne,</l>
<l>Die harde drove was van sinne.</l>
<l>Die heren daden ter aerden</l>
<l n="3370">Den lichame, met groter waerden,</l>
<l>In Sinte Stevens kerke, die doe was</l>
<l>Die hoeftkerke vander port, alsict las.</l>
<l>Die gesellen vander tavelronden</l>
<l>Daden op hem maken tien stonden</l>
<l n="3375">Ene tomme, daer op gescreven was,</l>
<l>Alsemen gene letteren las:</l>
<l>"Hier leget in desen pitte</l>
<l>Van Karaam Gaherijs die witte:</l>
<l>Madors broder vander Porte was hi,</l>
<l n="3380">Dien de coninginne doetde daerbi,</l>
<l>Om dat si hem gaf eten venijn."</l>
<l>Dus was gescreven die tomme fijn.</l>
<l>Omtrent over drie dage daernaer</l>
<l>Soe quam Mador vander Porten daer:</l>
<l n="3385">Hem ne dorste nieman secgen dare</l>
<l>Van sijns broder doet di niemare.</l>
<l>Hi quam ter kerken opten anderen dach,</l>
<l>Daer hi gene tombe sach.</l>
<l>Hi pensde dat daer lach ter stonde</l>
<l n="3390">Enech riddere vander tavelronde.</l>
<l>Alsi die letteren verstont ende vernam:</l>
<l>"Hier leget Gaherijs van Karaam,</l>
<l>Dien die coninginne heeft doet</l>
<l>Met venine," daer mocht men sien al bloet</l>
<l n="3395">Enen man temayert ende ontsinnen.</l>
<l>Hi quam altehant daer binnen,</l>
<l>Daer hi onder sine barone vant</l>
<l>Den coninc; ende seide te hem te hant,</l>
<l>Daer alle sine ridders waren doe,</l>
<l n="3400">Dire vele omtrent horden toe,</l>
<l>Ende sprac hem aldus daer an:</l>
<l>"Coninc, oftu best een gerecht man,</l>
<l>Alse coninc sculdech es te sine,</l>
<l>Soe hort nu die clage mine.</l>
<l n="3405">Hout mi te rechte in u hof."</l>
<l>Die coninc gaf hem antwerde daerof,</l>
<l>Dat hi hem recht soude doen gerne;</l>
<l>Des en stonde hem niet tontberne.</l>
<l>"Here," sprac Mador," ic eysce u,</l>
<l n="3410">Dat gi mi vander coninginnen nu</l>
<l>Recht doet, die verradelike,</l>
<l>Ende daertoe ongetrouwelike,</l>
<l>Gaherijs minen broder heeft doet."</l>
<l>Alst die coninc horde hi ontboet</l>
<l n="3415">Die coninginne dat si quame dare.</l>
<l>Ten irsten dat si werd geware</l>
<l>Dat des conincs bode om hare quam</l>
<l>Si werd bedroeft ende oec gram,</l>
<l>Bedie si ward te hant vroet das,</l>
<l n="3420">Waeromme dat si ontboden was:</l>
<l>Ende si weet oec wel sonder vragen</l>
<l>Dat Mador recht heeft vander clagen.</l>
<l>Alse die coninc haers werd geware</l>
<l>Hi riepse, ende seide doe hare:</l>
<l n="3425">"Vrowe, dese riddere die hier nu es</l>
<l>Beroept van verranessen u,</l>
<l>Ende daertoe van mordade mede."</l>
<l>Die vrowe vragede tier stede</l>
<l>Wie dat gene riddere ware,</l>
<l n="3430">Die also wilde beropen hare?</l>
<l>Mador spranc vord ende seide mettien:</l>
<l>"Ic beent, vrowe: nu mogedi mi sien."</l>
<l>"Hoe," sprac si, "hebdi mi getegen,</l>
<l>Mador, dat ic hebbe geslegen</l>
<l n="3435">Uwen broder ongetrouwelike?"</l>
<l>"Jaic, vrowe; ic segt gewaerlike</l>
<l>Ende wilt proven jegen soe wien</l>
<l>Die gi wilt, daer sijt alle toesien."</l>
<l>Alse die coninginne werd geware</l>
<l n="3440">Dat hi so stoutelijc beriep hare,</l>
<l>Si werd tongemake om dien,</l>
<l>Ende begonste daer alomme sien,</l>
<l>Oft daer enech riddere doe ware,</l>
<l>Die soude willen bescermen hare.</l>
<l n="3445">Daer ne was geen riddere soe coene,</l>
<l>Dat hi iet boet over hare te doene.</l>
<l>Si slogen alle thoeft nederward.</l>
<l>Doe seide die coninc metter vard:</l>
<l>"Vrowe, wat seldi antwerden hiertoe?"</l>
<l n="3450">"Here, eest u wille," sprac si doe,</l>
<l>"Ic eische dat gi mi gevet respijt</l>
<l>Viertech dage: ic sal binnen dier tijt,</l>
<l>Bider hulpen van Gode, vinden</l>
<l>Enen riddere, die hem sal onderwinden</l>
<l n="3455">Mijns soe vele, dat hi mi al</l>
<l>Van desen berope bescermen sal."</l>
<l>Die coninc seide: "Wildijt aldus nu?"</l>
<l>"Jaic, here," sprac si, "genoget u."</l>
<l>Die coninc sprac: "Het sal alsoe wesen</l>
<l n="3460">Als gi hebt geheist van desen."</l>
<l>Ende si dancte hem van dier dinc.</l>
<l>Daerna sprac Mador toten coninc:</l>
<l>"Here, ic sal, bi uwen orlove,</l>
<l>Hier weder comen te desen hove</l>
<l n="3465">Ten termine die geset es daerof."</l>
<l>Die coninc gaefs hem doe orlof</l>
<l>Te varne daer hi wilde wesen.</l>
<l>Mador sciet vanden hove bi desen.</l>
<l>Nu salic van Lancelote lesen,</l>
<l n="3470">Die met een hermite heeft gewesen</l>
<l>Wel ene maent al geheel.</l>
<l>Ende hi hadde horen secgen en deel,</l>
<l>Binnen dat hi was daer binnen,</l>
<l>Hoet was metter coninginnen,</l>
<l n="3475">Ende hoe dat si beropen was.</l>
<l>Hi was utermate drove das:</l>
<l>Hi penst, hi salse, wat soes gesciet,</l>
<l>Bescermen, ende dat laten niet.</l>
<l>Op enen dach vor hi spelen int wout,</l>
<l n="3480">Ende sijn gepens was menechfout</l>
<l>Om die coninginne; mettien</l>
<l>Heeft hi Bohort ende Hestor gesien,</l>
<l>Met tween knapen, riden metter vard.</l>
<l>Ende hi reet te henlieden ward.</l>
<l n="3485">Alsi ane henlieden es comen,</l>
<l>Ende sine hebben vernomen,</l>
<l>Elc was daer van anderen blide.</l>
<l>Si telden Lancelote tier tide</l>
<l>Vander coninginne die niemare.</l>
<l n="3490">Hi seide: hi wiste wel hoet ware.</l>
<l>Ende hine soude in genen kere</l>
<l>Gedogen dat si hadde onnere;</l>
<l>"Want si es die vrowe, sonder waen,</l>
<l>Die mi meest eren heeft gedaen</l>
<l n="3495">In dese werelt, van dire stonde</l>
<l>Dat ic irst wapine dragen begonde.</l>
<l>Ic sal mi, om die minne van hare,</l>
<l>Te bescermene, soe hoe soet vare,</l>
<l>Aventuren gewillechlike;</l>
<l n="3500">Maer niet nu soe stoutelike</l>
<l>Alsic menechwaerf hebbe gedaen;</l>
<l>Bedie, nadien dat ic hebbe verstaen,</l>
<l>Ic sal int onrechte wesen,</l>
<l>Ende Mador int recht van desen."</l>
<l n="3505">Si lagen tsnachs met enen hermite,</l>
<l>Diese wel ontfinc met vlite;</l>
<l>Ende opten derden dach na desen</l>
<l>Soe soude die .xl.ste dach wesen</l>
<l>Vander coninginnen antworde.</l>
<l n="3510">Lanceloet seide doe tote Bohorde:</l>
<l>"Gi sult te Karmeloet varen, sonder sage,</l>
<l>Ende daer letten tote dien dage</l>
<l>Datter coninginnen dach sal wesen;</l>
<l>Ende gi sult haer vragen binnen desen</l>
<l n="3515">Oftic iet sal mogen hier nare</l>
<l><pb n="211"/>Te payse comen jegen hare?</l>
<l>Ende alsic bider hulpe van onsen here</l>
<l>Vanden campe sal hebben die ere,</l>
<l>Ende verwonnen, soe volget mi nare</l>
<l n="3520">Ende segt wat hebt vonden an hare."</l>
<l>Ende alsi van Lancelote scieden</l>
<l>Doen verboet hi vaste henlieden,</l>
<l>Dat sijt ne seiden genen man</l>
<l>Dat hi te hove soude sijn dan;</l>
<l n="3525">"Ende bedien dat ic wille nu</l>
<l>Dat gi mi daer kinnet, so secgic u,</l>
<l>Dat mine wapine mettesen</l>
<l>Daer met drien benden selen wesen.</l>
<l>Daerbi suldi mi daer sniemen</l>
<l n="3530">Mogen kinnen, ende el niemen."</l>
<l>Aldus sijn si onder hen beden.</l>
<l>Bohort ende Lanceloet, gesceden.</l>
<l>Nu latewi die tale staen</l>
<l>Van Lancelote, ende anevaen</l>
<l n="3535">Van Bohorde te houdene tale,</l>
<l>Ende van Hestore alsoe wale.</l>
</div>
<div type="chapter"><head type="chapter">VII. <hi rend="italic">Hoe Lanceloet enen camp vacht over die coninginne. </hi></head>
<l>Daventure seget van hen beden,</l>
<l>Alsi van Lancelote waren gesceden,</l>
<l>Dat si wech reden met haesten groet,</l>
<l n="3540">Ende quamen te nonen te Karmeloet,</l>
<l>Daer si herde wel, sonder waen,</l>
<l>Vanden coninc doe waren ontfaen;</l>
<l>Bedie dese twee namelike</l>
<l>Waren twee ridders van alden rike</l>
<l n="3545">Die de coninc meest prijsde doe.</l>
<l>Soe dede Walewein, ende daertoe</l>
<l>Alle die goede liede, sonder waen.</l>
<l>Dus warense met sulken eren ontfaen</l>
<l>Alsmen sculdech was tontfane</l>
<l n="3550">Sulke twee ridders, na minen wane.</l>
<l>Alse die coninginne secgen horde</l>
<l>Van Hestore ende van Bohorde,</l>
<l>Sine was noit te genen tide</l>
<l>Van ere comsten meer blide.</l>
<l n="3555">Si seide doe tot ere joncfrouwe:</l>
<l>"Nu benic seker, bi mire trouwe,</l>
<l>Nadien dat hier binnen sijn comen</l>
<l>Die twee ridders, die ic hore nomen,</l>
<l>In sal allene niet sterven dan;</l>
<l n="3560">Bedie si sijn beide soe goede man,</l>
<l>Er si dogen dat mi scande gesciet,</l>
<l>Sine selent altoes laten niet,</l>
<l>Nadien dat si hier sijn ter uren,</l>
<l>Sine selen hen over mi aventuren.</l>
<l n="3565">God moets sijn gebenedijt,</l>
<l>Dise hier sinde nu ter tijt."</l>
<l>Binnen dat dus sprac die coninginne,</l>
<l>Quam Bohort gegaen daerinne,</l>
<l>Alse die hadde groten gare</l>
<l n="3570">Te sprekene nu jegen hare.</l>
<l>Tirst dattie coninginne vernam</l>
<l>Dat Bohort te hare quam,</l>
<l>Si hitene willecome wesen.</l>
<l>Hi groetese weder na desen.</l>
<l n="3575">Doe sprac die coninginne dese word:</l>
<l>"Nadien datgi hier sijt comen Bohort,</l>
<l>Sone salic in gere maniren,</l>
<l>Dat wetic wel, mogen falgiren;</l>
<l>Ic waende wel te voren</l>
<l n="3580">Alle joye hebben verloren,</l>
<l>Die ic hope dat ic nu al</l>
<l>Cortelike daeraf vercoveren sal."</l>
<l>Bohort antwerde te desen:</l>
<l>"Vrowe, wat wilt dit wesen?</l>
<l n="3585">Hebdi alle joye verloren, en si</l>
<l>Dat gise weder gecriget bi mi?"</l>
<l>"Ay live Bohort, en wetti niet</l>
<l>Wat van mi sider es gesciet</l>
<l>Dat gi mi nine saget, Bohort?"</l>
<l n="3590">Hi seide hine hads niet gehort.</l>
<l>"Neen?" seit si. "Ic saelt u secgen dan,</l>
<l>Dat icker niet sal ligen an."</l>
<l>Ende si vertelde hem met allen</l>
<l>Hoe die saken waren gevallen.</l>
<l n="3595">"Nu heeft mi beropen," seide si,</l>
<l>"Mador, van verranessen hier bi;</l>
<l>Ende hier nes so stout riddere int hof,</l>
<l>Die mi dar bescermen daerof."</l>
<l>Bohort seide: "Bi mire trouwe,</l>
<l n="3600">Dat u ridderen falgiren nu, vrowe,</l>
<l>Dat nes geen wonder, waerlike;</l>
<l>Want gi den besten man van ertrike</l>
<l>Die ridders name heeft ontfaen</l>
<l>Hebt gefalgirt, al sonder waen;</l>
<l n="3605">Soe dat mi ne soude dinken nu</l>
<l>Geen wonder, al mesfiel u;</l>
<l>Want gi doet met groter droefhede,</l>
<l>Ende met groter scande mede,</l>
<l>Sterven den besten ridder van ertrike.</l>
<l n="3610">Ende wet dat wel gewarlike,</l>
<l>Dat ic nu ben vele blider das</l>
<l>Dan ic in langen tiden was</l>
<l>Om enege sake die mi gevel;</l>
<l>Bedie nu suldi weten wel</l>
<l n="3615">Wat verliese soe es daeran,</l>
<l>Die verliest enen goeden man;</l>
<l>Bedie ware hi hier, dat secgic u,</l>
<l>Hine liet om al die werelt nu,</l>
<l>Hine soude die betaelge bestaen</l>
<l n="3620">Jegen Madorre, sonder waen,</l>
<l>Al wist hi dat wel al clare,</l>
<l>Dat donrecht oec uwe ware.</l>
<l>Nu seldi werden geleit te dien,</l>
<l>Goddanc, dat gi wel selt sien</l>
<l n="3625">Dat gi niemanne sult vinden,</l>
<l>Die hem uwes sal onderwinden.</l>
<l>Dus suldi wel mogen wesen</l>
<l>In groter aventuren bi desen</l>
<l>Tontfane onnere, ende scande daertoe."</l>
<l n="3630">"Bohort," sprac die coninginne doe,</l>
<l>"Ane soe wien dat ic falgiere,</l>
<l>Ic ne sal in gere maniere</l>
<l>An u falgiren, al sonder waen,</l>
<l>Gine sult mi in staden staen."</l>
<l n="3635">"Vrowe," sprac Bohort, "nemmermere</l>
<l>Sone mote mi hulpen God onse here,</l>
<l>Oftic u in dit tstaden sal staen.</l>
<l>Want gi hebt mi genomen, sonder waen,</l>
<l>Minen maech ende minen here,</l>
<l n="3640">Dien ic oit minde soe sere.</l>
<l>Ic ben u niet sculdech te helpen dan,</l>
<l>Maer te deerne al dat ic can"</l>
<l>Doe sprac die coninginne vort:</l>
<l>"Hebbicken u genomen, Bohort?"</l>
<l n="3645">Hi seide: "Gi hebbettene genomen.</l>
<l>In weet waer hi es becomen;</l>
<l>Ic en sagene noit daer dare</l>
<l>Dat ic u seide van hem niemare,</l>
<l>Niettemeer clein no groet,</l>
<l n="3650">Dan oft hi ware al doet."</l>
<l>Die coninginne was om die sake</l>
<l>Harde sere tongemake.</l>
<l>Si begonste te weenne droeflike,</l>
<l>Ende te pensene herde swaerlike.</l>
<l n="3655">Sine wiste wat secgen daerbi.</l>
<l>Daerna sprac wel droeffelike si,</l>
<l>Dat Bohort wel mochte horen:</l>
<l>"Ay God, twi werdic noit geboren,</l>
<l>Nadat ic nu moet, arm wijf,</l>
<l n="3660">Met dus groten rouwen inden dlijf."</l>
<l><pb n="212"/>Bohort sciet van hare alse houde,</l>
<l>Alse die hem gerne wreken soude</l>
<l>Met worden opter coninginnen.</l>
<l>Ende hi lietse bliven daer binnen.</l>
<l n="3665">Ende alsi des werd geware,</l>
<l>Dat nieman wilde hulpen hare,</l>
<l>Begonst si driven rouwe so groet,</l>
<l>Alse oft si sage daer hare doet</l>
<l>Vore haer ogen, ofte der creature</l>
<l n="3670">Die si meest minde tier ure.</l>
<l>Hierna seide die coninginne:</l>
<l>"Live vrient, wel live minne,</l>
<l>Nu magic wel secgen in min clage,</l>
<l>Dat des goets conincs Bans mage</l>
<l n="3675">Mi minden, dat was om u;</l>
<l>Want si falgiren mi nu.</l>
<l>Ic sal uwes grote breke mede</l>
<l>Hebben, in dese besechede."</l>
<l>Die coninginne dreef grote droefhede</l>
<l n="3680">Bi dage ende bi nachte mede,</l>
<l>Soe dat haer rouwe embertoe wies.</l>
<l>Die coninc was tongemake dies,</l>
<l>Bedie hine conde nieman vinden,</l>
<l>Die hem des wilde onderwinden,</l>
<l n="3685">Dat hi den camp wilde angaen</l>
<l>Jegen Mador. Elc seide saen,</l>
<l>Dat hijs hem niet onderwonde,</l>
<l>Bedie dat Mador tier stonde</l>
<l>Recht hadde, entie coninginne</l>
<l n="3690">Hadde onrecht na haren sinne.</l>
<l>Daerna sprac Artur die coninc</l>
<l>Te Waleweine van deser dinc,</l>
<l>Ende bat hem, dat hi dor sine minne</l>
<l>Den camp name over die coninginne.</l>
<l n="3695">Hi seide: "Ic ben al gereet daertoe</l>
<l>Dat ic hier af uwen wille doe,</l>
<l>Wildi mi raden dese dinc</l>
<l>Loyalike, alse een coninc.</l>
<l>Gi wet wel, dat min vrowe al bloet</l>
<l n="3700">Den selven riddere hevet doet,</l>
<l>Daerse Mador af beropen hevet.</l>
<l>Besiet wats u dat herte gevet:</l>
<l>Magicse bescermen loyalike,</l>
<l>Ic ben al gereet, sekerlike,</l>
<l n="3705">Den camp ane te vane nu.</l>
<l>Eest oec anders, ic segt u,</l>
<l>Al waerse min moder, ic liet staen,</l>
<l>In souts niet willen angaen;</l>
<l>Hine es noch geboren niet</l>
<l n="3710">Dor wien, wat soe mi els gesciet,</l>
<l>Ic nu wille doen ongetrouhede."</l>
<l>Die coninc en mochte te dier stede</l>
<l>Ane Waleweine els niet gewinnen,</l>
<l>Noch ane die andere van daer binnen.</l>
<l n="3715">Ende opten anderen dach nadien</l>
<l>Mochtmen daer inden palayse sien</l>
<l>Die hogeste heren vander stede</l>
<l>Ende vanden lande van Logers mede:</l>
<l>Si waren alle vergadert om sien</l>
<l n="3720">Wat der coninginnen soude gescien.</l>
<l>Die coninc sprac toter coninginne,</l>
<l>Al vergramt in sinen sinne:</l>
<l>"Alsulpe mi God, vrowe, in weet</l>
<l>Wat secgen, na dien dat steet.</l>
<l n="3725">Al mine ridders, dunket mi nu,</l>
<l>Van minen hove falgiren u,</l>
<l>Soe dat gi seker moget wesen,</l>
<l>Dat gi opten naesten dach na desen</l>
<l>Sterven moet scandelike dode.</l>
<l n="3730">Mi ware liver vele, bi Gode,</l>
<l>Dat ic min lant verlore al,</l>
<l>Dan u dit gevallen sal;</l>
<l>Ic heb u meer gemint, ende minne,</l>
<l>Dan enege dinc, in minen sinne."</l>
<l n="3735">Alse der coninginnen dit werd cont</l>
<l>Si weende sere te dire stont,</l>
<l>Ende soe dede die coninc mede.</l>
<l>Alsi lange dese droefhede</l>
<l>Hadde gedreven in haren sinne</l>
<l n="3740">Sprac die coninc toter coninginne:</l>
<l>"Vrowe, en daetdi noit bede</l>
<l>Ane Bohorde ende Hestore mede,</l>
<l>Dattie een den camp wilde angaen?"</l>
<l>"Nenic, here, sonder waen;</l>
<l n="3745">Ic wane sijs niet doen ne souden,</l>
<l>Om dat si niet van u en houden,</l>
<l>Ende si sijn van vremden lande."</l>
<l>Die coninc seide doe te hande:</l>
<l>"Mijn raet es, dat gi den enen</l>
<l n="3750">Ende den anderen versoect in dit wenen.</l>
<l>Falgiren si u, nadien dat staet,</l>
<l>Sone wetic uwes genen raet."</l>
<l>Si seide, si soutse versoeken dan,</l>
<l>Ende proven wat sire vonde an.</l>
<l n="3755">Die coninginne ontboet gerede</l>
<l>Bohorde ende Hestore mede,</l>
<l>Die ter vart quamen te hare.</l>
<l>Tirst dat sire werd geware</l>
<l>Weende si, ende es met allen</l>
<l n="3760">Hen beiden te voten gevallen,</l>
<l>Ende seide: "Ay edel man</l>
<l>Van herten ende van geslechte daeran,</l>
<l>Ende vernaemt van groter machte,</l>
<l>Hoe groet es van Benewijc tgeslachte.</l>
<l n="3765">Oft gi noit Lancelote versinnet,</l>
<l>Uwen neve, soe dat gine minnet,</l>
<l>Om die minne van hem biddic u,</l>
<l>Dat gi mi in dese noet hulpt nu.</l>
<l>Ende falgierdi mi van desen,</l>
<l n="3770">Ic sal eer mergen avont onteert wesen;</l>
<l>Bedie alle die sijn in dit hof</l>
<l>Si gaen mi allegadere of."</l>
<l>Bohorde begonst ontfarmen</l>
<l>Als hise also horde carmen</l>
<l n="3775">Ende temayeren, die coninginne.</l>
<l>Hi hiefse op met soeten sinne</l>
<l>Ende seide: "Vrowe, om dese sake</l>
<l>En sijt niet te sere tongemake;</l>
<l>Ic wille dat gi des seker sijt,</l>
<l n="3780">En hebdi niet vor morgen primtijt</l>
<l>Betere helpe dan mi, ic sal dan</l>
<l>Over u den camp vangen an."</l>
<l>"Betere hulpe," seitsi, "dan gi?</l>
<l>Ay God, wanen mochtes comen mi?"</l>
<l n="3785">"Vrouwe, "antwerde Bohort doe,</l>
<l>"In sprekere nu nember toe;</l>
<l>Maer sijt seker dat ic u sal</l>
<l>Houden dat ic hebbe geseit al."</l>
<l>Alse die coninginne dit verstoet</l>
<l n="3790">Si waser af blide in haren moet.</l>
<l>Si sijn onder hen beden</l>
<l>Daerna van hare gesceden.</l>
<l>Des ander dages te primtide</l>
<l>Werd dat palays in elke side</l>
<l n="3795">Vernuwet, ende al die stede,</l>
<l>Met baronen ende met ridders mede,</l>
<l>Om dat Mador soude comen daer.</l>
<l>Selke hadden om die coninginne vaer,</l>
<l>Ende waenden dattere nieman soude</l>
<l n="3800">Comen dise bescermen woude.</l>
<l>Ende na primtijt heeftmen vernomen</l>
<l>Madorre beneden int hof comen,</l>
<l>Ende vele ridders van groter machte</l>
<l>Met hem, die waren van sijn geslachte.</l>
<l n="3805">Hi quam int palays als een ridder vri,</l>
<l>Al gewapent, sonder dat hi</l>
<l>Genen helm no scilt hadde doe;</l>
<l>Ende hi was sonder glavie daertoe.</l>
<l>Hi was een sere groet man,</l>
<l n="3810">Ende van groter macht daeran.</l>
<l><pb n="213"/>Tirst dat hi quam vorden coninc Arture</l>
<l>Hi eischede den camp ter ure,</l>
<l>Alsi anderwaerven hadde gedaen.</l>
<l>Die coninc antwerde Madore saen:</l>
<l n="3815">"U clage salmen aldus leeden,</l>
<l>En vint die coninginne niet no heden</l>
<l>Enegen riddere, diese nu</l>
<l>Bescermen wille jegen u,</l>
<l>Men sal met hare doen dan al</l>
<l n="3820">Dat min hof wisen sal.</l>
<l>Gi sult hier binnen ontbiden</l>
<l>Toter wilen van vespertiden.</l>
<l>En comt hier binnen geen man,</l>
<l>Die den camp vor hare gaet an,</l>
<l n="3825">Gi sijt van uwen rope, sonder waen,</l>
<l>Quite: men sal haer thoeft afslaen."</l>
<l>Hi seide hi soude gerne ontbiden.</l>
<l>Hi ginc int palais sitten tien tiden,</l>
<l>Ende also daden di andere mede</l>
<l n="3830">Die met hem comen waren ter stede.</l>
<l>Een lettel vor tiercitijt quam</l>
<l>Lanceloet int hof, alsict vernam,</l>
<l>Wel gewapent na sijn recht;</l>
<l>Allene, sonder enen sciltknecht.</l>
<l n="3835">Hi hadde witte wapine al bloet,</l>
<l>Ende inden scilt twee bende roet.</l>
<l>Hi beette int hof metter vart,</l>
<l>Ende bant an enen boem sijn part.</l>
<l>Als hi dit hadde gedaen</l>
<l n="3840">Ginc hi int palais saen,</l>
<l>Ende hi hilt, des gelovet,</l>
<l>Sinen helm altoes int hovet,</l>
<l>Ende quam in dusgedanen doene</l>
<l>Vorden coninc ende sine baroene.</l>
<l n="3845">Ende daer ne kinden mensce ne gene,</l>
<l>Sonder Bohort ende Hestor allene.</l>
<l>Alsi vorden coninc quam doe sprac hi</l>
<l>So hoge, dat alle dire waren bi</l>
<l>Mochten horen ende verstaen di dinc;</l>
<l n="3850">Hi seide tote Arture den coninc:</l>
<l>"Ic ben te dinen hove comen</l>
<l>Om dat ic hebbe vernomen</l>
<l>Ene dinc, die ic secgen mach;</l>
<l>Dats dat hier op heden den dach</l>
<l n="3855">Een riddere es comen inne,</l>
<l>Die mire vrowen, der coninginne,</l>
<l>Van verranessen beropen wille.</l>
<l>Dade hi wel, hi swege des stille;</l>
<l>Eest alsoe als mi geseit es,</l>
<l n="3860">Sone sach noit man, des sijt gewes,</l>
<l>Soe dullen riddere op genen tijt;</l>
<l>Bedie, dat weet wel al die werelt wijt,</l>
<l>Beide lude ende hemellike,</l>
<l>Men vonde in al ertrike,</l>
<l n="3865">Diet dorsochte al gemene,</l>
<l>So valiante vrowe ne gene.</l>
<l>Ende om hare dogedachtechede,</l>
<l>Ende haer grote waerdechede,</l>
<l>Die ic vonden hebbe an hare,</l>
<l n="3870">Soe benic comen nu dus nare</l>
<l>Hier in harre bescermenessen.</l>
<l>Ende wiltse van verranessen</l>
<l>Beropen hier ieman die levet?"</l>
<l>Mador hiertoe antwerde gevet:</l>
<l n="3875">"Her riddere, om dat gi comen sijt hare</l>
<l>Om te bescermene hare,</l>
<l>Ic ben gereet te provene al bloet</l>
<l>Dat si minen broder heeft doet</l>
<l>Ongetrowelike, in verranessen."</l>
<l n="3880">"Ende ic ben gereet te bescermenessen,"</l>
<l>Sprac Lanceloet, "dat si ongetrouhede</l>
<l>Noit ne dede, no verranesse mede."</l>
<l>Mador hine merkede niet doe</l>
<l>Die word, dire Lanceloet seide toe;</l>
<l n="3885">Ende hi boet sijn wedde ter stede.</l>
<l>Soe dede Lanceloet tsine mede,</l>
<l>Die di coninc beidegader ontfinc.</l>
<l>Doe sprac Walewein tier dinc:</l>
<l>"Ic wane wel dat Mador nu</l>
<l n="3890">Quade heeft gegeven, secgic u;</l>
<l>Bedie, hoe dat sijn broder bleef doet,</l>
<l>Ic soude wel dorren sweren al bloet,</l>
<l>Na min weten, na minen sinne,</l>
<l>Dat noit ne pensde die coninginne</l>
<l n="3895">Ongetrouhede noch verranesse.</l>
<l>Dus mochte hem wel gescien swaernesse,</l>
<l>Opdat in desen riddere si</l>
<l>Enege vromechede, dat donke mi."</l>
<l>Die coninc sprac: "Nu sijt seker des,</l>
<l n="3900">In weet niet wie die riddere es;</l>
<l>Maer ic hope dat hijs te boven</l>
<l>Bliven sal; ende ic sout wel loven."</l>
<l>Die ridderen porreden metter vart</l>
<l>Beidegadere ter plaetsenward,</l>
<l n="3905">Ende alle die liede groet ende smal</l>
<l>Porden mede derward al,</l>
<l>Daermen bi costumen gewone was</l>
<l>Die campe te vechtene, alsict las.</l>
<l>Hier was groet volc comen nu</l>
<l n="3910">Om te besiene, dat secgic u,</l>
<l>Dien camp, die daer soude sijn,</l>
<l>Daer af es comen die termijn.</l>
<l>Die coninc dede comen daer</l>
<l>Die coninginne, ende seide daernaer:</l>
<l n="3915">"Vrowe, siet hier enen riddere nu,</l>
<l>Die sijn lijf aventurt dore u.</l>
<l>Wordi verwonnen, gi moet wesen</l>
<l>Gedestruert, sijt seker van desen."</l>
<l>Die coninginne antwerde mettien:</l>
<l n="3920">"Here, God moet ten rechte sien,</l>
<l>Also gewaerlike alsic noit ere</l>
<l>Om verranesse ne pensde, here."</l>
<l>Die ridders sijn in di plaetse comen,</l>
<l>Ende hebben elc sine stede genomen.</l>
<l n="3925">Si liten lopen hare parde,</l>
<l>Ende quamen met groter varde</l>
<l>Elc op anderen gereden doe.</l>
<l>Daer geraecte elc anderen soe,</l>
<l>Dat no scilt, no halsberch, sonder waen,</l>
<l n="3930">Hen te staden ne mochte staen,</l>
<l>Elc en werd gewont, soe dat bloet</l>
<l>Groffelike ut sinen wonden woet.</l>
<l>Ende Mador moeste doe met allen</l>
<l>Van sinen perde ter eerden vallen,</l>
<l n="3935">Dat hi vanden valle tebroken was,</l>
<l>Ende hi onsochte gevoelde das</l>
<l>Met dat hi groet was ende swaer.</l>
<l>Hi spranc [op], alsi best mochte, daernaer;</l>
<l>Maer sijt seker, dat hi na das</l>
<l n="3940">Niet wale te hem selven ne was.</l>
<l>Alsene Lanceloet dus sach te voet</l>
<l>Dochte hem wel in sinen moet,</l>
<l>Geviele dat hine tors versochte,</l>
<l>Dat ment hem wel daer lachteren mochte.</l>
<l n="3945">Hi beette van sinen orsse saen,</l>
<l>Ende liet waer dat wilde gaen.</l>
<l>Daerna trecte hi sijn swaerd</l>
<l>Ende ginc daer te Madorewaerd.</l>
<l>Hi leide den scilt op sijn hovet.</l>
<l n="3950">Hi gaf Madore, des gelovet,</l>
<l>Metten swerde enen swaren slach,</l>
<l>Dat hi ne horde no ne sach.</l>
<l>Niet bedie Mador en versochte</l>
<l>Lancelote daer al dat hi vermochte,</l>
<l n="3955">Ende sloech op hem vele slage,</l>
<l>Grote ende cleine, binnen den dage.</l>
<l>Dit mocht hem niet te staden staen,</l>
<l>Bedie Lanceloet haddene, sonder waen,</l>
<l>Eer middach quam, bracht daertoe,</l>
<l n="3960">Dat hi in tien steden bloetde doe.</l>
<l><pb n="214"/>Ende Lanceloet dedene soe tonder,</l>
<l>Dats alle diet sagen hadden wonder,</l>
<l>Ende mictene doet in haren sinne,</l>
<l>Op dat wilde sijn wederwinne.</l>
<l n="3965">Ende Lanceloet, die dat wel kinde,</l>
<l>Dat hi wel mochte maken inde</l>
<l>Vanden campe ende te verwinne,</l>
<l>Hi pensde doe in sinen sinne,</l>
<l>Ende hadde ontfermenesse op desen,</l>
<l n="3970">Om dat hi sijn geselle hadde gewesen;</l>
<l>Ende seide doe tote Madorre saen:</l>
<l>"Mador, du hefs ene clage onderstaen.</l>
<l>Daer du onteert moets wesen bi</l>
<l>Op dat min wille alsoe si.</l>
<l n="3975">Hierombe radic di nu twaren,</l>
<l>Dattu dijn beroep laets varen</l>
<l>Eer die arger daeraf gescie.</l>
<l>Ic sal soe vele doen dore die,</l>
<l>Dat ic sal bejagen dore dine minne,</l>
<l n="3980">Dat min vrowe die coninginne</l>
<l>Dine mesdaet di vergeven sal,</l>
<l>Entie coninc quite sculden van al."</l>
<l>Alse Mador verstaet die godertierhede</l>
<l>Van Lancelote, ende die vriehede,</l>
<l n="3985">(Om dat hi hem dit dede ende boet</l>
<l>Soe wisti wel dat was Lanceloet.)</l>
<l>Hi knielde te hant over die knien,</l>
<l>Ende gaf hem te hant op sijn swaerd mettien,</l>
<l>Ende seide: "Ic werpe mi numere</l>
<l n="3990">In uwer genaden, live here.</l>
<l>Wet wel, dat mi nes gene scande</l>
<l>Datic mi werpe in uwe hande;</l>
<l>Want in mochte mi niet opgeven</l>
<l>Genen beteren man in dit leven,</l>
<l n="3995">Dat hebdi hier ende elre mede</l>
<l>Getoget ter meneger stede."</l>
<l>Doe sprac Mador toten coninc:</l>
<l>"Here, gi hebt mi met ere dinc</l>
<l>Te scerne gedreven, dat gi</l>
<l n="4000">Lancelote bracht te campe jegen mi."</l>
<l>Alse die coninc wiste dware das,</l>
<l>Vanden genen, dat Lanceloet was,</l>
<l>Hine mochte so lange beiden niet,</l>
<l>Dat Lanceloet uter plaetsen sciet,</l>
<l n="4005">Hine es tote Lancelote gegaen</l>
<l>Ende helsdene alsoe saen,</l>
<l>Alsoe gewapent alsi was doe.</l>
<l>Mijn her Walewein quam mede daertoe</l>
<l>Ende dede hem sinen helm of.</l>
<l n="4010">Daer mochtmen sien int hof</l>
<l>Grote bliscap ende feeste driven,</l>
<l>Beide van mannen ende van wiven.</l>
<l>Die coninginne was in dien dagen</l>
<l>Quite gescouden vander clagen</l>
<l n="4015">Die Mador hadde gedaen</l>
<l>Op hare, als gi hebt verstaen.</l>
<l>Al hadsi hare gebolgen te voren</l>
<l>Op Lancelote, alse gi mocht horen,</l>
<l>Hare dochte nu wel dat si dede</l>
<l n="4020">Grote dulheide daermede,</l>
<l>Soe dat si tot hem seide daernaer:</l>
<l>"Here, ic lies, ende het es waer,</l>
<l>Dat ic u sonder uwe plechte</l>
<l>Hebbe gewantrout tonrechte."</l>
<l n="4025">Ende Lanceloet antwerde hare dan:</l>
<l>"Men wantrout menegen man,</l>
<l>Vrouwe, al sonder sijn verburen."</l>
<l>Lanceloet bleef int hof tier uren</l>
<l>Lange; ende al haddi te voren minne</l>
<l n="4030">Geleit an die coninginne,</l>
<l>Hi minnese nu vele mere</l>
<l>Dan hi gedaen hadde noit ere,</l>
<l>Ende si hem weder des gelike;</l>
<l>Ende si hildent soe dullike,</l>
<l n="4035">Dat vele liede worden geware,</l>
<l>Ende dat sijt wisten al oppenbare.</l>
<l>Ende Walewein wist mede al doe</l>
<l>Ende sine vire brodere daertoe.</l>
</div>
<div type="chapter"><head type="chapter">VIII. <hi rend="italic">Hoe A[cgravain ende] Mordret Lancelote [bi der] coninginnen [waenden] gevaen hebben. </hi></head>
<l>Op enen dach was Walewein in di sale</l>
<l n="4040">Ende sine broders, ende hilden tale</l>
<l>Van Lancelote bedectelike,</l>
<l>Ende vander coninginnen des gelike.</l>
<l>Acgravein was nerster, twaren,</l>
<l>Hiertoe dan die andere waren.</l>
<l n="4045">Binnen dat si van desen saken</l>
<l>Aldus onderlinge daer spraken</l>
<l>Hebben si den coninc vernomen</l>
<l>Uter coninginnen cameren comen;</l>
<l>Ende Walewein seide: "Laet dese tale staen</l>
<l n="4050">Om den coninc, die hier comt gegaen;"</l>
<l>Soe dattie coninc dit hoerde,</l>
<l>Ende dat Acgravein hem antworde,</l>
<l>Hine swege om gene sake,</l>
<l>Hine souder af houden sprake.</l>
<l n="4055">Doe riep an ene side die coninc</l>
<l>Waleweine ende vragede om dese dinc:</l>
<l>"Ic bidde u, dat gi mi vroet maect</l>
<l>Waeraf dat gi hier nu spraect,</l>
<l>Ende wat gi daer had onder hant,</l>
<l n="4060">Datic soe te nouwen rade vant."</l>
<l>"Ay here," sprac Walewein doe saen,</l>
<l>"Om Gode, laet dit vragen staen.</l>
<l>Acgravein, min broder, here,</l>
<l>Hi es moylijc embermere</l>
<l n="4065">Dan hi bi rechte soude wesen.</l>
<l>En onderwint u niet te weten van desen;</l>
<l>U en mochter geen goet af comen,</l>
<l>Ende en mochte u niet vromen."</l>
<l>"Sekerlike," sprac doe die coninc,</l>
<l n="4070">Ic wilt weten boven alle dinc."</l>
<l>"Ay here," sprac Walewein mettien,</l>
<l>"Dan mochte altoes niet gescien;</l>
<l>Bedie sijn secgen en es el niet,</l>
<l>Dan niemare, dire wel op siet.</l>
<l n="4075">Bi deser redenen soe radic u</l>
<l>Alse minen gerechten here nu,</l>
<l>Dat gi laet dit vragen varen."</l>
<l>"In does niet," sprac die coninc, "twaren,</l>
<l>Ic mane u bider trouwen, die gi</l>
<l n="4080">Gode sculdech sijt ende mi,</l>
<l>Dat gi mi die sake oppenbart,</l>
<l>Daer gi nu af in stride ward."</l>
<l>Walewein sprac: "Hets wonder van u,</l>
<l>Dat gi sijt soe bernende nu</l>
<l n="4085">Om te wetene niemaren.</l>
<l>Ende al warics wel seker twaren,</l>
<l>Dat gijs u sout belgen te miwaerd,</l>
<l>Van mi en werdet niet geoppenbaert."</l>
<l>Ende Walewein ginc na deser tale,</l>
<l n="4090">Ende Gariet mede, uter zale.</l>
<l>Dus sijn die twee brodere gegaen</l>
<l>Uter zalen drove ende ongedaen.</l>
<l>Die coninc es binnen der zalen bleven</l>
<l>Ende ginc tot sinen anderen drien neven.</l>
<l n="4095">Hi ginc met hen sire varde</l>
<l>In ene camere biden bogarde;</l>
<l>Ende alsi in die camere waren</l>
<l>Si sloten die dore toe, twaren.</l>
<l>Die coninc seide doe: "Ic mane u</l>
<l n="4100">Bider trouwen di gi mi sijt sculdech nu,</l>
<l>Dat gi mi van dien, daer ic eer</l>
<l>Om vragede, berecht numeer."</l>
<l>Ende hi vraget Acgraveine doe;</l>
<l>Ende Acgravein seider toe</l>
<l n="4105">Dat hi daer af sal swigen stille;</l>
<l><pb n="215"/>Vrages den anderen, oft hi wille,</l>
<l>Diet alse wel weten alse hijt weet.</l>
<l>Die andere doe seiden gereet:</l>
<l>"Oft God wille, dan sal niet gescien,</l>
<l n="4110">Dat wi tale houden selen van dien."</l>
<l>"Bi mire trowen," sprac die coninc,</l>
<l>"Gi sult mi secgen, dese dinc</l>
<l>Daer ic om vrage, ofte dan ni,</l>
<l>Ic sal u doden, ofte gi mi."</l>
<l n="4115">"Ay here," sprac Acgravein saen,</l>
<l>"Ic saelt u eer secgen, sonder waen.</l>
<l>Ic seide tot Waleweine, den broder min,</l>
<l>Ende toten andren, die hier sijn,</l>
<l>Ende tote Gariette mede,</l>
<l n="4120">Datsi daden ongetrowechede,</l>
<l>Datsi die scande entie onnere</l>
<l>Soe lange gedogeden, here,</l>
<l>Die u Lanceloet hevet gedaen."</l>
<l>Daertoe sprac die coninc Artur saen:</l>
<l n="4125">"Heeft mi Lanceloet gedaen dan scande?</l>
<l>Segt mi wat es, te hande."</l>
<l>"Here," antwerde Acgravein saen,</l>
<l>"Hi es u ongetrowe, sonder waen;</l>
<l>Bedie hi heeft u, lieve here,</l>
<l n="4130">Ane u wijf gedaen onnere,</l>
<l>Ende daermede gesijn vleeschelike:</l>
<l>Dit wetewi alle gemeinlike."</l>
<l>Doe die coninc verstont dese tale</l>
<l>Werd hi te hant bleec ende vale,</l>
<l n="4135">Ende hi werd pensende daer sere.</l>
<l>Doe sprac Mordreit ende seide: "Here,</l>
<l>Wi hebben gedect dese sake</l>
<l>Soe wi lancst mochten met gemake;</l>
<l>Ende int inde moet alsoe wesen,</l>
<l n="4140">Dat men u moet van al desen</l>
<l>Ontecken die gerechte waerhede.</l>
<l>Ende wi hebben ongetrouwechede</l>
<l>Gedaen daer an, dat wi, her coninc,</l>
<l>Soe lange hebben verholen dese dinc."</l>
<l n="4145">Hi seide doe: "Ic bidde u sere,</l>
<l>Oft gi mi minnet noit ere,</l>
<l>Dat gi daeromme penset algader</l>
<l>Dat si vonden werden te gader.</l>
<l>En nemics gene wrake dan,</l>
<l n="4150">Alsemen van enen ongetrowen man</l>
<l>Sculdech es van al te doene,</l>
<l>Nembermer ne salic dragen crone."</l>
<l>"Here," sprac Guerries doe,</l>
<l>"Gi moeter selve oec raden toe;</l>
<l n="4155">Men mach niet sonder vrese groet</l>
<l>Lancelote bringen ter doet;</l>
<l>Bedie hi es van sijns selfs hant</l>
<l>Een starc riddere, ende een falgant,</l>
<l>Ende stout, ende van groter machte,</l>
<l n="4160">Ende edel man van geslachte.</l>
<l>Daeraf sal comen grote riote,</l>
<l>Doetmen enech vernoy Lancelote.</l>
<l>Sijn geslachte sal beginnen thant</l>
<l>Soe grote vete dragen op dit lant,</l>
<l n="4165">Dattie machtechste gemeinlike</l>
<l>Van al uwen conincrike</l>
<l>Selen verladen sijn met deser dinc;</l>
<l>Ende oec gi selve, her coninc,</l>
<l>Mochter om sterven lichtelike,</l>
<l n="4170">Une holpe God van hemelrike."</l>
<l>"Hierom en sorget altoes niet,"</l>
<l>Sprac die coninc; "mare besiet</l>
<l>Dat gi gedinct, des biddic u,</l>
<l>Dat ic u hebbe gebeden nu."</l>
<l n="4175">Si geloefdent hem bi sekerheden,</l>
<l>Ende sijn aldus van hem gesceden.</l>
<l>Die coninc was in gepense alden dach</l>
<l>Meer dan hi te voren te sine plach.</l>
<l>Ende omtrent none quam daer ter stede</l>
<l n="4180">Walewein ende Gariet mede.</l>
<l>Tirst dat si sagen sconincs manire</l>
<l>Worden sijs geware scire,</l>
<l>Dat si hem hadden geseit al clare</l>
<l>Van Lancelote al die niemare.</l>
<l n="4185">Hier omme liten si te gane</l>
<l>Daer die coninc was, na minen wane;</l>
<l>Ende gingen tere vensteren ter vard,</l>
<l>Ende lagen daer ende sagen udeward.</l>
<l>Het was soe stille in die zale:</l>
<l n="4190">Daer ne hilt nieman jegen anderen tale,</l>
<l>Om dattie coninc soe gram sceen,</l>
<l>Die in gepense was al in een,</l>
<l>Ende niemanne antwerde wilde geven.</l>
<l>Die coninc riep sine drie neven</l>
<l n="4195">Ende seide: "Nadat mi staet,</l>
<l>Soe biddic u te gevene raet.</l>
<l>Lanceloet sal hier binnen comen saen:</l>
<l>Ic soude herde gerne bevaen,</l>
<l>Mochtic, dattie niemare,</l>
<l n="4200">Die mi geseit es, geoppenbaert ware."</l>
<l>Acgravein antwerde sonder sparen:</l>
<l>"Gi sult margen ten bosche varen,</l>
<l>Ende gi sult den ridders doen verstaen,</l>
<l>Dat si alle met u varen saen,</l>
<l n="4205">Sonder Lanceloet al eenlike;</l>
<l>Ende hi sal hier bliven gewillelike;</l>
<l>Ende ic ben wel seker van desen,</l>
<l>Tirst dat gi geport sult wesen,</l>
<l>Lanceloet sal comen hier binnen</l>
<l n="4210">Ende licgen bider coninginnen.</l>
<l>Ende wi sullen hier binnen trecken,</l>
<l>Ende ons in ene camere decken,</l>
<l>Ende selen hem volgen saen</l>
<l>Ende in deser maniren vaen,</l>
<l n="4215">Ende letten, ende houden toter tijt</l>
<l>Dat gi vanden bosche comen sijt."</l>
<l>Alsi waren in dese tale</l>
<l>Quam Walewein gaende in die zale;</l>
<l>Ende als hi den raet so neuwe vant</l>
<l n="4220">Sprac hi toten coninc te hant:</l>
<l>"Here, God moet geven, bi sire genade,</l>
<l>Dat u goet moet comen van dien rade;</l>
<l>Ic waenre quaet af sal comen sniemen,</l>
<l>Ende u meer dan els iemen.</l>
<l n="4225">Acgravein, broder, ic bidde u,</l>
<l>Dat gi gene dinc en doet nu,</l>
<l>Gine mochse wel volbringen;</l>
<l>Ende en sprect van genen dingen</l>
<l>Van Lancelote, gine wetse claer;</l>
<l n="4230">Bedie Lanceloet es, dat es waer,</l>
<l>Beter man dan gi sijt,</l>
<l>Ende beter riddere in alre tijt."</l>
<l>Alse die coninc dit horde seide hi:</l>
<l>"Walewein, gaet vollike van mi.</l>
<l n="4235">U ne gelovic nemmermere.</l>
<l>Gi wist wel mine onnere</l>
<l>Ende daetter mi niet af verstaen."</l>
<l>Walewein ginc vanden coninc saen,</l>
<l>Ende es tote Gariette comen,</l>
<l n="4240">Ende seget dat hi wel hevet vernomen</l>
<l>Dat Acgravein heeft ontect die dinc,</l>
<l>Die si niet wilden ontecken den coninc.</l>
<l>"Daer sal quaet af comen, sonder waen.</l>
<l>Nu laet ons ter herbergen gaen,</l>
<l n="4245">Ende laten doen lude ende stille</l>
<l>Acgraveine hier af sinen wille."</l>
<l>Daer si voren ter herbergenwaerd</l>
<l>Gemoetten si in hare vard</l>
<l>Lancelote, die hem voer mergen</l>
<l n="4250">Met hen te harre herbergen.</l>
<l>Alst etentijt was vorense ter vard</l>
<l>Alle te gadere te hoveward.</l>
<l>Tirst dat si te hove sijn comen</l>
<l>Soe heeft Lanceloet varinge vernomen</l>
<l n="4255">Dattene die coninc, als hine sach,</l>
<l><pb n="216"/>Niet anteerde alsi te voren plach;</l>
<l>Ende dat hine niet en eerde,</l>
<l>Maer heme van hem keerde.</l>
<l>Ende hem wonderde sere van desen,</l>
<l n="4260">Waerbi dattet mochte wesen.</l>
<l>Hine wiste niet dattie coninc</l>
<l>Op hem was gram om enege dinc.</l>
<l>Hi sat metten anderen tier tide;</l>
<l>Hine maecte hem niet soe blide</l>
<l n="4265">Alsi te voren te doene plach,</l>
<l>Omdat hi den coninc soe pensen sach.</l>
<l>Na den etene vermaende die coninc</l>
<l>Sinen ridders van ere dinc,</l>
<l>Dat si opten anderen dach varen</l>
<l n="4270">Met hem te bosche sonder sparen.</l>
<l>Alse dit Lanceloet horde hi seide</l>
<l>Toten coninc, al sonder beide:</l>
<l>"Here, eest u wille, ic sal wesen</l>
<l>Een geselle mede van desen."</l>
<l n="4275">Die coninc heme antwerde gaf:</l>
<l>"Ic sal u wel verdragen hier af;</l>
<l>Ic hebbe andere ridders gnoech nu</l>
<l>Met mi te vaerne, secgic u."</l>
<l>Hier ane verstont Lanceloet wel</l>
<l n="4280">Dattie coninc te hemwaerd was fel,</l>
<l>Ende liet dese tale staen,</l>
<l>Ende ginc tsire herbergen saen,</l>
<l>Ende vertelde Bohorde al te hant</l>
<l>Wat gelate hi anden coninc vant.</l>
<l n="4285">Doe sprac Bohort: "Soete here,</l>
<l>Nu beduchtic mi wel sere</l>
<l>Dattie coninc iet weet vander minnen</l>
<l>Van u ende vander coninginnen."</l>
<l>Opten anderen dach als di sonne op was</l>
<l n="4290">Vragede Walewein Lancelote das,</l>
<l>Oft hi mede wilde riden?</l>
<l>Hi ende Gariet souden tiden</l>
<l>Metten anderen te bosche enter rivire.</l>
<l>Ende Lanceloet gaf antwerde scire,</l>
<l n="4295">Dat hi niet gestaet ne ware</l>
<l>Met hen te varne al dare.</l>
<l>Tirst dattie coninc sciet van Karmeloet</l>
<l>Was te hant ontboden Lanceloet</l>
<l>Vander coninginnen alsoe houde,</l>
<l n="4300">Dat hi tote hare comen soude.</l>
<l>Tirst dat Lanceloet heeft versien</l>
<l>Den bode was hi blide van dien,</l>
<l>Ende seide: hi souder comen saen.</l>
<l>Doe dede hijt Bohorde verstaen</l>
<l n="4305">Dat hire ember gaen woude.</l>
<l>Bohort bat dat hijt laten soude.</l>
<l>Lanceloet antwerde hem sciere:</l>
<l>Hine liets niet, in gere maniere,</l>
<l>Hine soude tote hare gaen.</l>
<l n="4310">Doe seide Bohort tot hem saen:</l>
<l>"Nadien datter u te gane staet,</l>
<l>So doet van ere dinc minen raet,</l>
<l>Ende gaet dore desen bogard</l>
<l>Recht vort ter coninginnenward:</l>
<l n="4315">Hi leit u tharre camere gereckelike,</l>
<l>Ende dit mogedi gaen bedectelike.</l>
<l>En laet altoes niet achter u</l>
<l>U swaerd: dats min raet nu."</l>
<l>Dus maecte Lanceloet sine vard,</l>
<l n="4320">Alsem Bohort riet, dorden boegard.</l>
<l>Alse Lanceloet biden torre quam,</l>
<l>Ende Acgravein sijn comen vernam</l>
<l>Bi enen spiere, die hem saen</l>
<l>Sijn comen hadde doen verstaen,</l>
<l n="4325">Togedine sinen gesellen na dien;</l>
<l>Ende tirst dat sine hadden gesien</l>
<l>Spracsi: "Latet ons soe versien,</l>
<l>Dat hi ons niet moge ontflien,</l>
<l>Tirst dat hi sal wesen binnen</l>
<l n="4330">In die camere metter coninginnen."</l>
<l>Si antwerden doe alle saen:</l>
<l>"Hine sal ons niet mogen ontgaen;</l>
<l>Wi vangene al naect bi hare."</l>
<l>Lanceloet werd niet geware</l>
<l n="4335">Van derre wachtingen, ende es saen</l>
<l>Inder coninginnen camere gegaen,</l>
<l>Daer sijns ontbeit die coninginne.</l>
<l>Ende tirst dat hi was daer inne</l>
<l>Loec hi die dore weder toe,</l>
<l n="4340">Alst hem gaf die aventure doe,</l>
<l>Ende om dat God daer nine woude</l>
<l>Dat menne daer doet slaen soude.</l>
<l>Hie heeft hem ontscoit ende ontcleet,</l>
<l>Ende ginc int bedde bi hare gereet.</l>
<l n="4345">Ende hi was onlangen tijt daer,</l>
<l>Dattie gene quamen daernaer,</l>
<l>Dine gewacht hadden te voren,</l>
<l>Ende quamen ter cameredoren;</l>
<l>Ende alsise besloten doe vonden</l>
<l n="4350">Si worden temayert tien stonden.</l>
<l>Si wisten wel in allen maniren</l>
<l>Dat si doe moesten falgiren</l>
<l>Van dat si pensden te voren.</l>
<l>Si trecten te hant ter doren,</l>
<l n="4355">Alsoe alst hen Acgravein riet,</l>
<l>Die sach wel, men mochte nu niet</l>
<l>Daer binnen comen, menne stake</l>
<l>Die dore te sticken ende brake.</l>
<l>Si staken sere ende hurten toe</l>
<l n="4360">An die dore, die daer waren doe.</l>
<l>Doe tgene verstont die coninginne</l>
<l>Si seide te hant: "Ay soete minne,</l>
<l>Lanceloet, wi sijn verraden, sonder waen."</l>
<l>"Wat es dit?" sprac Lanceloet saen.</l>
<l n="4365">Doe hoerdi hurten ende steken</l>
<l>Liede, die de dore wilden breken.</l>
<l>Doe sprac tot hem die coninginne:</l>
<l>"Ay Lanceloet, wel soete minne,</l>
<l>Wi sijn verraden ende oec doet.</l>
<l n="4370">Nu sal mijn here weten al bloet</l>
<l>Die coninc van mi ende u.</l>
<l>Al dit hevet ons beraden nu</l>
<l>Acgravein, ende alt verdriet."</l>
<l>Lanceloet sprac: "Temayert u niet,</l>
<l n="4375">Live vrowe; maer ic segt u bloet,</l>
<l>Hi hevet gejaget hier sine doet,</l>
<l>Ende hi es die hier ombe sal</l>
<l>Irst sterven, hebbics geval."</l>
<l>Si sijn vanden bedde opgestaen</l>
<l n="4380">Ende gereiden hen, soe si best consten, saen.</l>
<l>Alse Lanceloet siet datter toe es comen</l>
<l>Datmenne daer binnen heeft vernomen</l>
<l>Hi gereit hem met snelre vard,</l>
<l>Ende trect hem ter camerdoren ward,</l>
<l n="4385">Alse die hem ducht van gere saken;</l>
<l>Ende sprac tot hen die de dore braken:</l>
<l>"Valsce ridders, ontbeit mins daer vore.</l>
<l>Ic sal u ontoen die dore</l>
<l>Ende sien wire vort begert</l>
<l n="4390">In te comene." Hi trac sijn swerd</l>
<l>Ende ontede di dore, ende sprac dit wort:</l>
<l>"Die stoutste van u allen come vort."</l>
<l>Een riddere haettene van doetveten;</l>
<l>Ende was Tamagius geheten;</l>
<l n="4395">Die trac vore die andere saen,</l>
<l>Ende es tote hem ingegaen.</l>
<l>Ende Lanceloet, die sijns soe begerde,</l>
<l>Slogene so sere metten swerde,</l>
<l>Dat hi doet vel ter eerden</l>
<l n="4400">In die camere te middewerden.</l>
<l>Tirst dattie andere dit sien</l>
<l>Trecken si alle achter mettien.</l>
<l>Alse Lanceloet des geware ward</l>
<l>Sprac hi toter coninginnen metter vard:</l>
<l n="4405">"Dit orloge nemt inde saen:</l>
<l><pb n="217"/>Alst u goet donct, ic sal wech gaen."</l>
<l>Si antwerde, dat si wel woude</l>
<l>Dat hi ware in sine behoude,</l>
<l>Soe wat saken dat daer nare</l>
<l n="4410">Enechsins soude gescien hare.</l>
<l>Doe sloet hi die dore metter vard,</l>
<l>Ende trac den doden riddere te hemward:</l>
<l>Daerna hi hem die wapene af dede</l>
<l>Ende wapendere hem selven mede,</l>
<l n="4415">Ende ontede die dore, ende seide saen,</l>
<l>Hine gave hem niemanne gevaen.</l>
<l>Hi hadde ute getrect sijn swaerd</l>
<l>Ende spranc onder henlieden ter vard,</l>
<l>Ende hi sloec soe sere onsoete</l>
<l n="4420">Die hem irst quam te gemoete,</l>
<l>Dat hi niet mochte weder opstaen.</l>
<l>Doe ruemden hem die andere saen.</l>
<l>Lanceloet trac te hant in den boegaert</l>
<l>Ende ginc alsoe ter herbergenwaerd,</l>
<l n="4425">Daer hi sinen neve te hant,</l>
<l>Bohorde, in ene camere vant,</l>
<l>Die in sorgen om hem was doe;</l>
<l>Want sijn herte gaf hem embertoe,</l>
<l>Dats conincs Arturs geslachte</l>
<l n="4430">Om hem hadden gedaen wachte.</l>
<l>Ende alse Bohort dat vernam,</l>
<l>Dat Lanceloet al gewapent quam,</l>
<l>Die van hem was ongewapent gegaen,</l>
<l>Verstont hi wel bi desen saen,</l>
<l n="4435">Dat hi wederstoet hadde vonden.</l>
<l>Hi ginc jegen hem tien stonden</l>
<l>Ende seide: "Here, wat es die niemaren?</l>
<l>Hoe hebdi nu gevaren?</l>
<l>Ende wat node heeft u dit gedaen,</l>
<l n="4440">Dat gi comt gewapent gegaen?"</l>
<l>Hi seide hem: "Neve, bi mire wet,</l>
<l>Acgravein, Guerries ende Mordret</l>
<l>Hadden mi bespiet alle drie,</l>
<l>Ende wilden gevangen hebben mie,</l>
<l n="4445">Daer ic in die camere binnen</l>
<l>Was met mire vrowen der coninginnen.</l>
<l>Si quamen met groten ridderscape</l>
<l>Dat was van haren geselscape,</l>
<l>Ende hadden mi geslegen doet</l>
<l n="4450">Bedien dat si mi vonden bloet</l>
<l>Ende ic mi niet wachte jegen hen;</l>
<l>Maer danc hebbe God. ic ben</l>
<l>Hen, haers ondancs, al ontgaen,</l>
<l>Dat si mi niet en hebben gevaen."</l>
<l n="4455">"Here," sprac Bohort, "nu salmen mogen</l>
<l>Sien beginnen grote orlogen,</l>
<l>Soe datmen genen inde sal sien</l>
<l>Binnen onsen live daeraf gescien.</l>
<l>Nu sal ons die coninc haten mere</l>
<l n="4460">Dan hi ons minde noit ere.</l>
<l>Nu bedarf ons wel, dat wi versien</l>
<l>Wat wi hebben te doene mettien.</l>
<l>Ic weet wel, dat ons min here die coninc</l>
<l>Haten sal boven alle dinc;</l>
<l n="4465">Ende ic weet dat wel in minen sinne,</l>
<l>Men sal ontliven die coninginne,</l>
<l>Opdat hare nieman te staden staet.</l>
<l>Here, bi derre redenen es min raet,</l>
<l>Dat wi nu van henen sceden,</l>
<l n="4470">Ende inden bosch varen tere steden,</l>
<l>Daer ons die coninc niet vinden mach.</l>
<l>Ende tirst dat comen sal die dach</l>
<l>Dat men mire vrowen sal jugiren .....</l>
<l>Ic weet wel in allen maniren</l>
<l n="4475">Datmense sal leiden al ongespart,</l>
<l>Om te verdoene, udeward."</l>
<l>Bohort ende Lanceloet mede</l>
<l>Drogen des over een bede,</l>
<l>Ende dadent al opsitten doe,</l>
<l n="4480">Ridders ende seriante daertoe,</l>
<l>Die daer waren vanden haren.</l>
<l>Ende alsi alle getellet waren</l>
<l>Hadden si achtentwintich ridders coene,</l>
<l>Die vrome waren ende van stouten doene.</l>
<l n="4485">Dese hebben haer herberge gelaten</l>
<l>Ende sijn gereden harre straten,</l>
<l>Ende reden alle in een foreest,</l>
<l>Daer sijt dies vonden ende meest:</l>
<l>Ende sinden te Karmeloet enen garsoen</l>
<l n="4490">Om te wetene wat men soude doen</l>
<l>Met harre vrowen, der coninginne,</l>
<l>Alse die hadden thareward minne.</l>
<l>Nu swiget hier af die aventure,</l>
<l>Ende sprect vort vanden coninc Arture.</l>
</div>
<div type="chapter"><head type="chapter">IX. <hi rend="italic">Hoemen die coninginne bernen woude, ende hose Lanceloet bescudde. </hi></head>
<l n="4495">Die aventure seget, alsict vernam,</l>
<l>Dat te nonen die coninc quam</l>
<l>Vanden bosche. Alsi gebeet was</l>
<l>Quam hem te hant die niemare das,</l>
<l>Dattie coninginne, sonder waen,</l>
<l n="4500">Met Lancelote was begaen.</l>
<l>Ende die coninc vragede daer nare</l>
<l>Oft Lanceloet gevangen ware?</l>
<l>Si seiden, hine ware niet gevaen,</l>
<l>Maer hi ware en wech ontgaen,</l>
<l n="4505">Ende daertoe al sijn geselscap mede;</l>
<l>Ende sine wisten te welker stede.</l>
<l>Doe beval die coninc sciere,</l>
<l>Datmen die coninginne jugire.</l>
<l>Acgravein ende Mordret wiseden dare,</l>
<l n="4510">Datmense sculdech te berne ware,</l>
<l>Alse die wel verdient hadde das,</l>
<l>Dat si liet den coninc, die soe goede man was,</l>
<l>Ende enen anderen liet licgen bi hare.</l>
<l>Alse Walewein des werd geware</l>
<l n="4515">Hi was daeraf drove sere,</l>
<l>Ende seide toten coninc, sinen here:</l>
<l>"Here, al dat ic houde van u</l>
<l>Dat gevic u weder op nu,</l>
<l>Ende ic en dine u nembermere</l>
<l n="4520">Den dach dat ic leven sal, here,</l>
<l>Gedogedi nu hier ter stede</l>
<l>Dese grote ongetrouwechede."</l>
<l>Die coninc sweech embertoe vort,</l>
<l>Ende en antwerde hem niet een wort;</l>
<l n="4525">Maer hi beval alsoe houde</l>
<l>Datmen tfier ontsteken soude</l>
<l>Onder den bosch, daermen inne</l>
<l>Bernen soude die coninginne.</l>
<l>Men dede sijn gebot haestelike.</l>
<l n="4530">Daer ne was arm no rike</l>
<l>In al die port, sine waren</l>
<l>Verdroeft van deser niemaren.</l>
<l>Die coninc sprac tot Acgraveine:</l>
<l>"Gi sult hoedere sijn vanden pleine</l>
<l n="4535">Daermen ontsteken sal dat vier.</l>
<l>Gi sult tot u nemen hier</l>
<l>Viertech ridders daer met u,</l>
<l>Die hem alle selen wapenen nu,</l>
<l>Die met u int plein selen sijn al,</l>
<l n="4540">Daermen die coninginne bernen sal."</l>
<l>Acgravein bat den coninc saen,</l>
<l>Dat hi met hem dade gaen</l>
<l>Gariette, diet hem al</l>
<l>Ontseide doe hijt hem beval.</l>
<l n="4545">Nochtan sprac so vele die coninc,</l>
<l>Dat Gariet te dire dinc</l>
<l>Belovede mede te vaerne;</l>
<l>Nochtan dede hijt ongaerne.</l>
<l>Hierna sprac Gariet vort</l>
<l n="4550">Tote Acgraveine dese wort:</l>
<l><pb n="218"/>"Acgravain, Acgravein, waendi</l>
<l>Dat ic hier ben comen bedi</l>
<l>Dat ic hier wille nu ten tiden</l>
<l>Jegen min her Lancelote striden,</l>
<l n="4555">Oft hi die coninginne nu ter uren</l>
<l>Bescudden wilde bi aventuren?</l>
<l>Wet wel, dat ic mi daeraf niet</l>
<l>En onderwinde, wat mins gesciet.</l>
<l>Mi ware liever, bi mire trouwen,</l>
<l n="4560">Dat Lanceloet hilde mire vrowen</l>
<l>Al sijn leven, dant quame te desen,</l>
<l>Dat si dus ontlivet soude wesen."</l>
<l>Dus spraken si twee van deser saken,</l>
<l>Dat si den vire begonden naken</l>
<l n="4565">Dat al ontsteken was tien tiden.</l>
<l>Lanceloet was doe daer besiden</l>
<l>Inden bosch, bedectelike,</l>
<l>Ende sijn geselscap dier gelike.</l>
<l>Tirst dat hi heeft vernomen</l>
<l n="4570">Sinen bode daer wedercomen,</l>
<l>Die hi hadde gesent int hof</l>
<l>Om niemare te wetene daerof,</l>
<l>Hi es jegen den bode gegaen,</l>
<l>Ende vragede om niemare saen.</l>
<l n="4575">Hi antwerde: "Quade niemare."</l>
<l>Hi seide doe dat daer ware</l>
<l>Die coninginne gejugert ter doet;</l>
<l>Ende hi wisede hem tfier al bloet</l>
<l>Daermense in bernen soude.</l>
<l n="4580">Hiertoe sprac Lanceloet alse houde:</l>
<l>"Nadien dat hiertoe comen es,</l>
<l>Daer es sulc, sijt seker des,</l>
<l>Die de coninginne waent ontliven,</l>
<l>Hi sal selve eer doet bliven.</l>
<l n="4585">Ic bidde Gode hier ter stede,</l>
<l>Oft hi oit gehorde bede,</l>
<l>Dat hem besondecht man bat,</l>
<l>Dat hi mi wille geven dat,</l>
<l>Dat ic mote Acgraveine</l>
<l n="4590">Vinden hier in desen pleine,</l>
<l>Die ons al dit pleit heeft beraden."</l>
<l>Si berecten hen bi stade,</l>
<l>Ende saten elc op sijn pert,</l>
<l>Van allen wapenen wel bewerd,</l>
<l n="4595">Ende sijn derwaerd gestreken</l>
<l>Daer si dat vier sagen ontsteken.</l>
<l>Tirst dat die opt velt waren</l>
<l>Lancelote sagen comen gevaren,</l>
<l>Si worden altehant vervart,</l>
<l n="4600">Ende worden ropende metter vard:</l>
<l>"Vliet. Vliet. Siet hier Lancelote,</l>
<l>Die hier comt met sire rote</l>
<l>Bescudden die coninginne,</l>
<l>Dat donct ons in onsen sinne."</l>
<l n="4605">Lanceloet quam daer ter steden</l>
<l>Vor al die andere gereden,</l>
<l>Ende sochte soe vele in sijn comen,</l>
<l>Dat hi Acgraveine heeft vernomen.</l>
<l>Tirst dat hi sijns geware ward</l>
<l n="4610">Hi voer op hem metter vard,</l>
<l>Ende bestontene in den pleine,</l>
<l>Ende seide doe tote Acgraveine:</l>
<l>"Quaet verradere, gi sijt comen nu</l>
<l>In uwe doet, dat secgic u."</l>
<l n="4615">Ende hi stakene soe onsochte,</l>
<l>Dat hem niet gehulpen mochte</l>
<l>Noch scilt, noch halsberch mede,</l>
<l>Hine dorstakene daer ter stede</l>
<l>Metter glavien, datmen van dien</l>
<l n="4620">An dander side dyser mochte sien;</l>
<l>Ende warpene met crachte groet</l>
<l>Van sinen orsse neder al doet.</l>
<l>Ende hi riep op Guerries daernaer,</l>
<l>Dat hi hem hoede jegen hem daer;</l>
<l n="4625">Want hi ontsekerdene al bloet,</l>
<l>Alse dine wille slaen te doet.</l>
<l>Ende hi slogene soe onsochte,</l>
<l>Dat hem niet gehulpen mochte</l>
<l>Sijn halsberch, hine moeste breken.</l>
<l n="4630">Hi heeftene dor die borst gesteken</l>
<l>Ende nedergeworpen soe int grone,</l>
<l>Hine heeft geens arsaters te doene.</l>
<l>Die andere, die met hem waren,</l>
<l>Dorebraken te hant die scaren,</l>
<l n="4635">Ende slogen ende dorestaken</l>
<l>Al dat si mochten geraken,</l>
<l>Ende hadden daer in dat parc</l>
<l>Enen fellen wijch ende starc.</l>
<l>Ende alse Gariet vorsiet</l>
<l n="4640">Sine broders daer licgen, en es niet</l>
<l>Te vragene oft hi om die sake</l>
<l>Drove was ende tongemake,</l>
<l>Alse die waende wel weten al bloet.</l>
<l>Dat sine broders beide waren doet.</l>
<l n="4645">Des was hi drove van herten.</l>
<l>Hi voer op Meladus den swerten,</l>
<l>Dien hi dede sware porsse,</l>
<l>Ende stakene neder vanden orsse,</l>
<l>Dat hi vel ter eerden daer.</l>
<l n="4650">Ende hi trac sijn swaerd daernaer,</l>
<l>Alse die was een stout degen,</l>
<l>Ende hi heeft te hant geslegen</l>
<l>Enen anderen riddere alsoe wel.</l>
<l>Dat hi oec ter eerden neder vel.</l>
<l n="4655">Alse Hestor dit hadde vorsien,</l>
<l>Die wel hadde gemerct van dien</l>
<l>Dat Gariet daer doe dede,</l>
<l>Hi seide tot hemselven ter stede:</l>
<l>"Levet dese riddere langen tijt,</l>
<l n="4660">Hi sal ons beraden menegen strijt."</l>
<l>Ende Hestor hem te hant versochte,</l>
<l>Ende slogene daer sere onsochte</l>
<l>Enen slach, dat hine daermede</l>
<l>Den helm vanden hoefde vligen dede.</l>
<l n="4665">Ende tirst dat sijn hoeft ontect was</l>
<l>Werd hi sere tebarentert das.</l>
<l>Ende Lanceloet, die daer gereet</l>
<l>Vanden enen toten anderen reet,</l>
<l>Quam op hem bi aventuren</l>
<l n="4670">Ende ne kindene niet tier uren,</l>
<l>Ende slogene soe onsochte doe,</l>
<l>Dat hine cloefde toten tanden toe,</l>
<l>Ende warpene altehans doet</l>
<l>Van den perde, dat was scade groet.</l>
<l n="4675">Des conincs liede worden bidien</l>
<l>Gescoffiert, ende gingen vlien.</l>
<l>Maer Lanceloet ende die sine</l>
<l>Daden hen soe grote pine,</l>
<l>Dat van des conincs scaren,</l>
<l n="4680">Daer sestich ridders in waren,</l>
<l>Si drie ontforen ende nemmee.</l>
<l>Deen was Mordret, ende dander twee</l>
<l>Die waren tien stonden</l>
<l>Gesellen vander tavelronden.</l>
<l n="4685">Alse Lanceloet dit hevet vorsien</l>
<l>Loept hi toter coninginnen mettien.</l>
<l>Als hise sach hi was blide,</l>
<l>Ende si mede banderside.</l>
<l>Hi sprac dus der coninginnen toe:</l>
<l n="4690">"Vrouwe, wat donct u goet dat ic doe?"</l>
<l>Si seide: "Mi donct goet, wildi,</l>
<l>Dat gi in min behout leit mi,</l>
<l>Nadien dat mi comen es."</l>
<l>"Ic saelt doen, sijt seker des,</l>
<l n="4695">Oft God wille ende sente Marie."</l>
<l>Doe namensi die vrowe vrie</l>
<l>Ende dadense sitten op een paert,</l>
<l>Ende vordense ten foreestewaerd.</l>
<l>Doe begonsten si hen nemen ware</l>
<l n="4700">Wie hen gebrac van haerre scare.</l>
<l><pb n="219"/>Bohort ende Hestor seiden dat sie</l>
<l>Sagen datter Gariet sloech drie.</l>
<l>Lanceloet vragede hen darnaer:</l>
<l>"Was Gariet dan aldaer?"</l>
<l n="4705">"Wat vragedi," sprac Hestor al bloet;</l>
<l>"Gi sloechtene met uwer hant doet"</l>
<l>"Ay layse." sprac Lanceloet gereet,</l>
<l>"Alsulp mi God, dats mi leet.</l>
<l>Nu weetic wel in allen maniren,</l>
<l n="4710">Dat nembermer ne sal falgiren</l>
<l>Van min her Waleweine ende ons di strijt;</l>
<l>Dat hi sal wassen allen tijt."</l>
<l>"Nadien dat dus es," sprac Bohort saen,</l>
<l>Laet sien waer wi dan selen gaen,"</l>
<l n="4715">Lanceloet seide te deser saken:</l>
<l>"mochtewi tenen castele geraken,</l>
<l>Dien ic hier te voren wan,</l>
<l>Alsic riddere was ende neuwe man,</l>
<l>(Ende die casteel es geheten</l>
<l n="4720">Die Joyosegaerde, wildijt weten.)</l>
<l>Wi souden daer seker wesen.</l>
<l>Siet wat u goet donct van desen."</l>
<l>Bohort seide: "Gi sulter hebben gnoech</l>
<l>Ridders daer, na uwe gevoech,</l>
<l n="4725">Dien gi ter meneger stede</l>
<l>Hebbet gedaen hoveschede."</l>
<l>Mettien si reden hare vaerd,</l>
<l>Ende reden altehant derwaerd;</l>
<l>Ende sijn in enen casteel comen,</l>
<l n="4730">Dien ic Calet horde nomen,</l>
<l>Daerse die here blidelike</l>
<l>Ontfinc ende hovescelike.</l>
<l>Alse hadde verstaen die goede man</l>
<l>Lanceloets doen, hi gaf hem dan</l>
<l n="4735">Te hulpen van sinen lieden</l>
<l>Viertech ridders van sire maisnieden,</l>
<l>Om enen dienst, die hi gedaen</l>
<l>Hem hadde al sonder waen.</l>
<l>Lanceloet ontfincse blidelike</l>
<l n="4740">Ende dankes hem vrindelike.</l>
<l>Alsi quamen in deser vaerde</l>
<l>Bider Joyoseregaerde,</l>
<l>Dat si tot daer hadden vier milen,</l>
<l>Die liede verstonden tier wilen</l>
<l n="4745">Dat Lanceloet daer comen soude,</l>
<l>Ende hi daer binnen bliven woude,</l>
<l>Si warens utermaten blide,</l>
<l>Ende ontfingene wel tier tide.</l>
<l>Alsi daer was hi ontboet tier uren</l>
<l n="4750">Al dat lant durenturen,</l>
<l>Ridders ende sciltknechte mede,</l>
<l>Dat si quamen tot hem tier stede.</l>
<l>Nu selewi hier nederlecgen</l>
<l>Dese tale, ende u vort secgen</l>
<l n="4755">Vanden coninc Arture, twaren,</l>
<l>Enten genen die met hem waren.</l>
</div>
<div type="chapter"><head type="chapter">X. <hi rend="italic">Hoe dat Waleweins [brodere] gegraven wo[rden met] groten sere, ende [wat daer] af visiren die [heren.] </hi></head>
<l>Die aventure sprect hier nare:</l>
<l>Alse die coninc Artur werd geware</l>
<l>Dat Mordret quam met groter vard</l>
<l n="4760">Al vliende ter portenward,</l>
<l>Hi hadde wonder van desen,</l>
<l>Wat daer gesciet mochte wesen.</l>
<l>Hi hevet den genen gevraget</l>
<l>Die daer voren quamen gejaget,</l>
<l n="4765">Wat si hadden, ende wat hen ware?</l>
<l>Hem antwerde een knape daernare,</l>
<l>Die inden strijt hadde gewesen:</l>
<l>"Here, ic segge u van desen</l>
<l>Quade ende pijnlike nimaren.</l>
<l n="4770">Hier es ongevallike gevaren:</l>
<l>Van alden genen, alsict kinne,</l>
<l>Die vorden henen die coninginne</l>
<l>Om verbernen, sone sijn ontgaen</l>
<l>Maer drie man allene, sonder waen,</l>
<l n="4775">Daer Mordreit die een af es:</l>
<l>Dandere en kinnic niet, sijt seker des."</l>
<l>"Acharme." sprac die coninc daernaer,</l>
<l>"Was Lanceloet dan aldaer?"</l>
<l>"Here, jahi, al sonder waen.</l>
<l n="4780">Noch hevet Lanceloet meer gedaen:</l>
<l>Hi vord met hem die coninginne,</l>
<l>Die hi bescudde, alsict kinne."</l>
<l>Die coninc was van deser sake</l>
<l>Soe drove ende soe tongemake,</l>
<l n="4785">Hine wiste in wat poente wesen.</l>
<l>Mordret quam tot hem binnen desen</l>
<l>Ende seide hem: "Here, twaren,</l>
<l>Gi hebt qualike gevaren.</l>
<l>Lanceloet heeft ons gescoffirt nu.</l>
<l n="4790">Ende hi vord met hem, dat secgic u,</l>
<l>Die coninginne, al sonder waen."</l>
<l>Die coninc antwerde hiertoe saen:</l>
<l>"Nu toe, dapperlike, al sonder sparen.</l>
<l>Aldus en sal hi ons niet ontvaren."</l>
<l n="4795">Hi dede te hant sijn in die wapen</l>
<l>Beide ridders ende knapen.</l>
<l>Si saten alle op metter vard,</l>
<l>Ende reden alsoe ten boscheward,</l>
<l>Alsoe verdelike alsi mochten;</l>
<l n="4800">Maer daerne vonden si niet dat si sochten.</l>
<l>Die coninc hietse in dien tiden</l>
<l>Sceden ende in vele wegen riden,</l>
<l>Datmense te bat vinden soude.</l>
<l>Die coninc Karados sprac also houde:</l>
<l n="4805">"Des ne radic niet, dat secgic u;</l>
<l>Es dat sake datmense soect nu,</l>
<l>Ende Lanceloet come an hare vard,</l>
<l>Na dat ickene nu weet beward</l>
<l>Van groten geselscepe</l>
<l n="4810">Ende van stouten ridderscepe,</l>
<l>Ic segt u, al sonder waen,</l>
<l>Hi salse allegadere doet slaen."</l>
<l>"Wat salic dan doen?" antwerde die coninc.</l>
<l>Karados sprac te derre dinc:</l>
<l n="4815">"Gi sult sinden nu ter uren</l>
<l>Uwe boden al durenturen</l>
<l>Tallen passagen, dat nieman en si</l>
<l>In u lant soe cone, dat hi</l>
<l>Late Lancelote tenegen tiden,</l>
<l n="4820">Oft sijn geselscap, overliden.</l>
<l>Dus sal hi moten bliven al stille</l>
<l>In u lant, wilt hi oft en wille.</l>
<l>Ende alsi int lant dus bliven sal,</l>
<l>Ende wi sijn wesen selven weten al.</l>
<l n="4825">Dan selewi, te waren,</l>
<l>Met soe vele lieden op hem varen.</l>
<l>Dat wine selen mogen saen</l>
<l>Tonder doen, ende alsoe vaen.</l>
<l>Ende dan suldi met gemake</l>
<l n="4830">Van hem mogen nemen wrake.</l>
<l>Ende dit donket mi di beste raet</l>
<l>Nadien dat nu gescepen staet."</l>
<l>Doe dede die coninc ropen scire</l>
<l>Te gadere daer alle sine messalgiere,</l>
<l n="4835">Ende sende doe vaerdelike</l>
<l>Tallen havenen, ende des gelike</l>
<l>Tallen passagen mede,</l>
<l>In alt lant, in elke stede,</l>
<l>Vanden conincrike van Logres al;</l>
<l n="4840">Ende hi verboet ende hi beval,</l>
<l>Dat nieman en ware so coene,</l>
<l>Dat hi bi enegen doene</l>
<l>Lite Lancelote tien tiden,</l>
<l>Oft sine gesellen, overriden.</l>
<l n="4845">Alse die coninc dit hadde gedaen</l>
<l><pb n="220"/>Hi leet bider plaetsen, sonder waen,</l>
<l>Alsi thusward soude varen,</l>
<l>Daer sine liede gescoffirt waren.</l>
<l>Ende als hi in die plaetse quam</l>
<l n="4850">Hi sach daer te hant ende vernam</l>
<l>Doet licgen inden pleine</l>
<l>Sinen neve Acgraveine,</l>
<l>Dien Lanceloet doet sloech; ende hi was</l>
<l>Dore die borst gesteken, alsict las,</l>
<l n="4855">Met ere glavien soe, tien tiden,</l>
<l>Dat dyser bleec ter ander siden.</l>
<l>Ende tirst dattene hadde vorsien</l>
<l>Die coninc, hi kindene mettien;</l>
<l>Ende hem quam soe groten rouwe toe,</l>
<l n="4860">Hine mochte hem niet behouden doe</l>
<l>Sittende in sijn gereide,</l>
<l>Hine vel in onmacht, sonder beide,</l>
<l>Opten doden lichame neder.</l>
<l>Ende als hi was becomen weder,</l>
<l n="4865">Dat hi spreken mochte, seidi:</l>
<l>Owi, live neve. Ay mi.</l>
<l>Hi haette u wel claerlike,</l>
<l>Die u stac dus swaerlike.</l>
<l>Men mach wel weten, trouwen,</l>
<l n="4870">Dat hi in wel groter rouwen</l>
<l>Mi gebracht heeft, ende verswaerd,</l>
<l>Die nam sulken riddere als gi waerd</l>
<l>Van stoutheden ende van machte,</l>
<l>Geroeft heeft dus min geslachte."</l>
<l n="4875">Hi hevet hem den helm af gedaen.</l>
<l>Doen custine daer herde saen,</l>
<l>Beide an ogen ende ane mont,</l>
<l>Die al vercout waren tier stont.</l>
<l>Ende alsoe doet alse hi was</l>
<l n="4880">Dedene die coninc nemen na das</l>
<l>Sinen ridderen, ende bat hen vort,</l>
<l>Dat sine dragen souden in die port.</l>
<l>Rouwe groet dreef die coninc.</l>
<l>Ende als hi vord soeken ginc</l>
<l n="4885">Quam hi daer hi Guerries sach,</l>
<l>Sinen neve, daer hi verslegen lach.</l>
<l>Daer mocht men sien datten coninc</l>
<l>Sonderlinge groet rouwe anginc.</l>
<l>Binnen dien dat hi dus sere mesbaert</l>
<l n="4890">Doet hi Guerries lecgen op een paert</l>
<l>Om te voerne in die port.</l>
<l>Ende hi ginc selve soeken vort,</l>
<l>Oft hi iet meer vinden machte</l>
<l>Van sinen vleescheliken geslachte.</l>
<l n="4895">Daer werd hi geware tien tide,</l>
<l>Dat daer lach an ene side</l>
<l>Gariet, sijn neve, doet,</l>
<l>Dien verslegen hadde Lanceloet.</l>
<l>Dit was die man van sinen magen,</l>
<l n="4900">Dien hi plach in allen dagen</l>
<l>Meest te minne, gewaerlike,</l>
<l>Sonder Waleweine alleenlike.</l>
<l>Alse die coninc Artur versach</l>
<l>Dat sijn neve daer verslegen lach,</l>
<l n="4905">Dien hi plach in sinen sinne</l>
<l>Soe sonderlinge sere te minne,</l>
<l>En es rouwe onder den dach,</l>
<l>Dien enech minsce gevolen mach</l>
<l>Over enegen ertscen man,</l>
<l n="4910">Hine hadde merren rouwe dan.</l>
<l>Hi riep menechwaerf: "Acharme"</l>
<l>Ende namene in sinen arme</l>
<l>Met groten rouwe ende met sere,</l>
<l>Ende dwankene an hem soe sere,</l>
<l n="4915">Dat hine hadde gequetst mettesen,</l>
<l>Haddi al gesont gewesen.</l>
<l>Hi dreef op hem grote droefhede,</l>
<l>Ende viel op hem in onmacht mede,</l>
<l>Dattie barone waren in vresen</l>
<l n="4920">Dat hi sterven mochte in desen.</l>
<l>Ende hi bleef also langer wile</l>
<l>Datmen gaen soude ene halve mile.</l>
<l>Alsi vander onmachte bequam</l>
<l>Hi seide doe, drove ende gram:</l>
<l n="4925">"Wacharmen. ic hebbe nu</l>
<l>Te lange geleeft, dat secgic u.</l>
<l>Ay doet, nu, sonder letten iet,</l>
<l>Com, nem mi in dit verdriet;</l>
<l>Want du heves te lange gelet."</l>
<l n="4930">Hi seide doe: "Live neve Gariet,</l>
<l>Salic sterven embermere,</l>
<l>Soe motic van groten sere</l>
<l>Ende van groten rouwen nu,</l>
<l>Wel live neve, sterven om u,</l>
<l n="4935">Mine ginc noit doet in minen moet</l>
<l>Alse na alse mi die uwe doet.</l>
<l>Dat swaerd was ter quader stont</l>
<l>Gesmeet, daer gi met waerd gewont.</l>
<l>Die gene moet varen qualike,</l>
<l n="4940">Die u sloech soe hardelike</l>
<l>Hi hevet onteert mettien slage</l>
<l>Mi ende alle mine mage."</l>
<l>Die coninc custene tier stonde,</l>
<l>Beide an ogen ende ane monde,</l>
<l n="4945">Alsoe bebloet alse hi was,</l>
<l>Ende dreef soe groten rouwe, alsict las,</l>
<l>Dat hen allen wonderde van dien,</l>
<l>Die sinen rouwe hadden gesien.</l>
<l>Niet bedie sine warens drove al</l>
<l n="4950">Die daer waren, groet ende smal;</l>
<l>Want si Gariette minden</l>
<l>Allegadere dine kinden.</l>
<l>Als min her Walewein hadde gehort</l>
<l>Dat ropen quam hi vort:</l>
<l n="4955">Hi waende doe dat bi desen</l>
<l>Die coninginne doet hadde gewesen,</l>
<l>Ende dat die rouwe ende dat gecri</l>
<l>Al hadde gewesen bedi.</l>
<l>Ende alsi in die plaetse quam,</l>
<l n="4960">Die gene dinc tirst daer vernam</l>
<l>Hi seide tote hem mettien:</l>
<l>"Ay her Walewein, oft gi wilt sien</l>
<l>Uwe grote serechede,</l>
<l>Ende uwe grote destrueringe mede</l>
<l n="4965">Van uwen geslachte vort an,</l>
<l>Gaet daer boven int palais dan."</l>
<l>Gi sult daer merren rouwe sien</l>
<l>Dan gi noit saget vordien."</l>
<l>Mijn her Walewein werd bi dire sake</l>
<l n="4970">Harde sere tongemake,</l>
<l>Ende en antwerde niet een wort,</l>
<l>Ende ginc nederward siende vort;</l>
<l>Ende hine waende niet das,</l>
<l>Dattie grote rouwe die daer was</l>
<l n="4975">Om sine broders mochte wesen;</l>
<l>Want hine wiste niet van desen,</l>
<l>Maer hi waende in sinen sinne,</l>
<l>Dat hadde gesijn om die coninginne.</l>
<l>Al gaende sach hi tier tide,</l>
<l n="4980">An die rechte ende die luchter side,</l>
<l>Al die lide gemeinlike</l>
<l>Hen gelaten droeffelike.</l>
<l>Alsi hem leden elc seide mettien:</l>
<l>"Gaet uwen groten rouwe sien."</l>
<l n="4985">Alse min her Walewein dat horde,</l>
<l>Dat hem elc gaf sulke worde,</l>
<l>Werd hi tongemake bi desen,</l>
<l>Meer dan hi te voren hadde gewesen.</l>
<l>Ende ten irsten dat hi quam</l>
<l n="4990">Binnen den palayse, hi vernam</l>
<l>Dat si waren alle gemeinlike</l>
<l>Soe drove, arme ende rike,</l>
<l>Als oft al haer vrient verslegen</l>
<l>Hadden vor haer ogen gelegen.</l>
<l n="4995">Ende [als] die coninc Artur vernam</l>
<l><pb n="221"/>Dat Walewein daer binnen quam.</l>
<l>Hine mochte hem onthouden niet,</l>
<l>Hine seide: "Walewein, neve, siet</l>
<l>Hier uwe grote droefhede,</l>
<l n="5000">Ende minen groten rouwe mede.</l>
<l>Hier leget doet Gariet nu,</l>
<l>Die de beste riddere was, secgic u,</l>
<l>Van uwen geslechte heden den dach."</l>
<l>Hi togedene hem al daer hi lach.</l>
<l n="5005">Alst heren Waleweine dus werd cont,</l>
<l>Hine hadde gene macht ter stont,</l>
<l>Dat hi antwerde mochte geven,</l>
<l>No dat hi staende ware bleven;</l>
<l>Maer hem gebrac van groter smerte</l>
<l n="5010">Beide lichame ende herte,</l>
<l>Dat hi nedervel mettesen,</l>
<l>Als oft hi doet hadde gewesen,</l>
<l>Soe dat hi lange in ommacht was.</l>
<l>Die barone waren so drove das,</l>
<l n="5015">Dat sine waenden nembermere</l>
<l>Becomen vanden groten sere.</l>
<l>Alsi dus worden geware</l>
<l>Van mins heren Waleweins groten mesbare</l>
<l>Si namene in haren armen</l>
<l n="5020">Ende seiden dicke: "Acharmen.</l>
<l>Nu es hier te desen tiden</l>
<l>Grote scade in allen siden."</l>
<l>Alse Walewein quam te sire crachte,</l>
<l>Ende hi verquam van sire onmachte,</l>
<l n="5025">Hi stont op ende ginc ter vard</l>
<l>Tote Gariette sinen broderwaerd,</l>
<l>Ter steden daer hi doet lach.</l>
<l>Tirst dat hine alsoe versach</l>
<l>Nam hine den coninc sonder vorst,</l>
<l n="5030">Ende dwanckene an sine borst,</l>
<l>Ende begonstene te cussene doe.</l>
<l>Ende als hine custe alsoe</l>
<l>Quam hem toe groet rouwe saen,</l>
<l>Dat hi nine conde gestaen,</l>
<l n="5035">Ende vel al met Gariette</l>
<l>Ter neder daer al sonder lette,</l>
<l>Ende was langer in onmacht in desen</l>
<l>Dat hi te voren hadde gewesen.</l>
<l>Tirst dat hi bequam weder</l>
<l n="5040">Sat hi met Gariette neder;</l>
<l>Ende als hine geslegen vant</l>
<l>So vresselike, seidi te hant:</l>
<l>"Gariet, live broder mijn,</l>
<l>Die arm mote verdoemt sijn,</l>
<l n="5045">Die aldus hevet geslegen u;</l>
<l>Bedie hi heeft mi gonneert nu</l>
<l>Ende al min geslechte gemene,</l>
<l>Ende hi heeft hen gebetert clene;</l>
<l>Bedie geen sterfelijc man</l>
<l n="5050">Mach hem verbeteren daer an</l>
<l>Met soe goeden man te verslane</l>
<l>Alse gi waerd, na minen wane.</l>
<l>Live broder, men mach sien al bloet</l>
<l>Dat hi u haette toter doet,</l>
<l n="5055">Die u aldus hevet verslegen.</l>
<l>Hoe mocht sine herte verplegen</l>
<l>Te doene felheit soe groet,</l>
<l>Dat hi u heeft bracht toter doet,</l>
<l>Soe goeden riddere ende soe godertieren</l>
<l n="5060">Alse gi waerd in allen maniren.</l>
<l>Ay live broder, gi had leden</l>
<l>Van ridderscepe ende van scoenhede</l>
<l>Al onse mage verre ende naer,</l>
<l>Ende gi ward rechte een pilaer,</l>
<l n="5065">Ende ene were, bi uwer crachte,</l>
<l>Van algader uwen geslachte,</l>
<l>Ende bi uwer waerdecheiden groet.</l>
<l>Waer verdienetdi alsulker doet.</l>
<l>Ay live broder Gariet,</l>
<l n="5070">Onse here hadde u so wel beset</l>
<l>Ende bewarent so wonderlike</l>
<l>Van allen dogeden gemeinlike,</l>
<l>Die enech goet man was in hem</l>
<l>Te hebbene; want ic des seker bem,</l>
<l n="5075">Dat gi wel werdech waerd der ere,</l>
<l>Dat gi allene had gesijn here</l>
<l>Van allen lande gemeinlike,</l>
<l>Die sijn onder hemelrike.</l>
<l>Hoe mochte enech riddere dan</l>
<l n="5080">Begripen sulke ontrouwe an,</l>
<l>Dat hi u dlijf heeft genomen.</l>
<l>Live broder, sint dus es comen,</l>
<l>Dat ic uwe doet hebbe gesien</l>
<l>Bi dus groten ongevalle gescien,</l>
<l n="5085">Ende bi aldus groten rouwe,</l>
<l>Ic ben die gene, bi mire trouwe,</l>
<l>Die altoes niet begeert nu</l>
<l>Langer te levene hier na u,</l>
<l>Sonder allene tot opten dach</l>
<l n="5090">Dat ic u gewreken mach."</l>
<l>[...............]</l>
<l>[...............]</l>
<l>Mijn her Walewein hadde begonnen daer</l>
<l>Spreken, ende soude daernaer</l>
<l n="5095">Meer hebben gesproken dan hi sprac,</l>
<l>Sonder dat hem die macht gebrac.</l>
<l>Hem was int herte soe onsochte,</l>
<l>Dat hi niet wel spreken mochte.</l>
<l>Hi sweech lange stont na desen,</l>
<l n="5100">Alse drove alse man mochte wesen</l>
<l>Doe sach hi ter selver tide</l>
<l>Guerries ter rechter side,</l>
<l>Ende Acgraveine, sine brodere beide,</l>
<l>Doet licgen ter selver stede.</l>
<l n="5105">Tirst dat min her Walewein dese sach,</l>
<l>Ende hise kinde, hi seide: "Owach.</l>
<l>Nu magic wel secgen gewaerlike,</l>
<l>Nadat mi staet dus droeffelike,</l>
<l>Dat ic te lange leve, na dien</l>
<l n="5110">Dat ic vor mi hebbe hebbe gesien</l>
<l>Verslegen min vleesch ende min bloet,</l>
<l>Daer ic te rechte om droven moet."</l>
<l>Doe liep hi tot hen met allen,</l>
<l>Ende liet hem op hen daer vallen;</l>
<l n="5115">Ende hi cussese daer, al sonder sparen,</l>
<l>Alsoe bebloet alse si waren,</l>
<l>Alsoe dat hi in onmacht lach.</l>
<l>Alse die coninc dit gesach,</l>
<l>Hi werd soe sere tongemake,</l>
<l n="5120">Hine wiste wat doen vander sake,</l>
<l>Hi nam raet an sine barone,</l>
<l>Wat hi daer af hadde te done?</l>
<l>Ende hi seide: "Latewi</l>
<l>Waleweine aldus, het donket mi,</l>
<l n="5125">Dat hi sterven sal van rouwen."</l>
<l>Die barone seiden: "Bi trouwen,</l>
<l>Het soude ons donken gevoge</l>
<l>Dat menne in ene camere droge,</l>
<l>Die verre van lieden ware,</l>
<l n="5130">Ende dat menne hoetde aldare</l>
<l>Tot dien, dat dese ridderen ter aerden</l>
<l>Waren gedaen na harre waerden."</l>
<l>Bedie blijft hi daer, hen dochte</l>
<l>Dat hi van rouwen sterven mochte,</l>
<l n="5135">Den lieden dochte goet wesen</l>
<l>Der barone raet van desen.</l>
<l>Doe namen si Waleweine alsoe</l>
<l>Daer hi lach in onmacht nochtoe,</l>
<l>Ende drogene tier stede,</l>
<l n="5140">Siec ende tongemake mede,</l>
<l>In ene camere van daer binnen,</l>
<l>Vrindelike ende met minnen,</l>
<l>Soe siec, dat men an hem dare</l>
<l>Geens adems mochte werden geware.</l>
<l n="5145">Hi lach in sulker aventure</l>
<l><pb n="222"/>Dien nacht ende den dach aldure,</l>
<l>Datmen van hem van enen worde</l>
<l>Nine mochte hebben antworde.</l>
<l>Optien avont dreef rouwe groet</l>
<l n="5150">Al dat was binnen Karmeloet.</l>
<l>[Daer ne] was groet no clene</l>
<l>[..........] lite van wene.</l>
<l>Hierna gingen ridders ende knapen</l>
<l>Die dode ridders daer ontwapen.</l>
<l n="5155">Daerna waren si gedaen ter eerden</l>
<l>Met groter eren, met groter werden.</l>
<l>Hen allen waren tommen gemaect,</l>
<l>Met groter weerden, wel geraect.</l>
<l>Daer warre twee gemaect, sijts gewes,</l>
<l n="5160">Op Acgravein ende op Guerries,</l>
<l>Niet ondierre no minder</l>
<l>Dan die betaemden conincs kinder.</l>
<l>Die lichamen waren begraven</l>
<l>Side jegen side, met groter haven,</l>
<l n="5165">In Sinte Stevens kerke, die doe was</l>
<l>Die meesterkerke, alsict las.</l>
<l>Die coninc dede na desen saken</l>
<l>Bove dese twee tommen maken</l>
<l>Ene andere, in dire manire,</l>
<l n="5170">Die recht was noch alse dire,</l>
<l>Ende noch alse rike alse daer sceen</l>
<l>Enege van den anderen tween.</l>
<l>Doen leidemen Gariette</l>
<l>In die tomme, al sonder lette,</l>
<l n="5175">Die was van soe groter dierhede:</l>
<l>Ende die tomme si stont mede</l>
<l>Boven dandere twee tommen alsoe</l>
<l>Men mochte groten rouwe sien doe</l>
<l>Daermense leide in die aerde.</l>
<l n="5180">Hoe doe weende ende mesbaerde</l>
<l>Alle die gene die daer waren.</l>
<l>Artscebiscope, biscope twaren,</l>
<l>Begevene liede menegerhande,</l>
<l>Alle die liede vanden lande,</l>
<l n="5185">Dreven rouwe, Doe waren geset</l>
<l>Letteren optie tomme met</l>
<l>Daer Gariet onder lach, die seget:</l>
<l>"Hier onder dese tombe leget</l>
<l>Gariet , dies nemet goem.</l>
<l n="5190">Die coninc Artur was sijn oem.</l>
<l>Ende desen riddere sloech doet</l>
<l>Conincs Bans soene Lanceloet."</l>
<l>Alse die messe was gedaen,</l>
<l>Alst betaemde, die coninc ginc danen saen.</l>
<l n="5195">Ende ginc sitten na desen doene</l>
<l>Int palais onder sine barone,</l>
<l>Drove ende pensende van desen.</l>
<l>Hine hadde niet so drove gewesen</l>
<l>Al haddi verloren geellike</l>
<l n="5200">Die helecht van sinen conincrike.</l>
<l>Ende alle die daer waren mede</l>
<l>Dreven rouwe ende serechede</l>
<l>Om des conincs groten onwille.</l>
<l>Ende alsi alle swegen stille</l>
<l n="5205">Sprac die coninc so lude dese wort,</l>
<l>Dat hi van hen allen was gehort:</l>
<l>"Ay almachtech God ende here,</l>
<l>Die mi hebt in groter ere</l>
<l>Gehouden, ende in groter hoechede,</l>
<l n="5210">Langen tijt, ende in mogenthede,</l>
<l>Nu hebdi in corter termine</l>
<l>Mi verleent alte grote pine,</l>
<l>Daeric af genedert ben ende soe verswaerd,</l>
<l>Ende soe gecranct, ende so geonwaerd,</l>
<l n="5215">Dat noit man verloes hier te voren</l>
<l>Alse vele alsic hebbe verloren.</l>
<l>Elc mach merken in sinen rade,</l>
<l>Datmen dit over gerechte scade</l>
<l>Ende over gerecht verlies tellen mach,</l>
<l n="5220">Dat mi es gesciet op desen dach.</l>
<l>Bedi al gevalt bi aventuren,</l>
<l>Dat een man teneger uren</l>
<l>Sijn lant verliest bi crachte,</l>
<l>Oft bi verranessen, oft bi machte,</l>
<l n="5225">Dits ene sake diemen mach</l>
<l>Achterhalen op enen anderen dach;</l>
<l>Ne mare alst enen so ontsient,</l>
<l>Dat hi enen vlescheliken vrient</l>
<l>Verliest, so dat hine en mach</l>
<l n="5230">Niet weder hebben op enegen dach,</l>
<l>Wat dat hi doet, tverlies es</l>
<l>Sonder wedercomen, des sijt gewes.</l>
<l>Die scade es soe groet dan,</l>
<l>Dattere geen becomen es an.</l>
<l n="5235">Gi heren, alse gi wel siet,</l>
<l>Dusdaen verlies es mi gesciet.</l>
<l>Ware ons toecomen dese sake</l>
<l>Ende tverlies bi ons heren wrake,</l>
<l>Wi mochtens te bat gewesen;</l>
<l n="5240">Maer hets al anders van desen;</l>
<l>Bedie die gene, sonder waen,</l>
<l>Hevet ons dese scade gedaen,</l>
<l>Dien wi op hadden verheven</l>
<l>Ende menechwerf in onse leven</l>
<l n="5245">Geheert met al onser machte,</l>
<l>Als oft hi ware van onsen geslachte.</l>
<l>Dese heft ons dese scade gedaen</l>
<l>Ende dese scande oec, sonder waen;</l>
<l>Ende gi sijt mine manne al</l>
<l n="5250">Ende mine gesworne, groet ende smal,</l>
<l>Ende gi hout u lande van mi:</l>
<l>Nu biddic u ende mane dat gi</l>
<l>Mi gevet raet te mire ere,</l>
<l>Alsoe alse elc man sinen here</l>
<l n="5255">Sculdech te beradene es, van dien</l>
<l>Dat gi hier nu hebt gesien,</l>
<l>Hoe dat ic van deser sake</l>
<l>Sal mogen gecrigen wrake,</l>
<l>Soe dat mine scande van desen</l>
<l n="5260">Gebetert iet moge wesen."</l>
<l>Die coninc sweech, ende sine barone</l>
<l>Waren alle van desen done</l>
<l>In gepense, ende begonsten nadien</l>
<l>Elkerlijc op anderen daer sien,</l>
<l n="5265">Soe dat elc anderen van dier sake</l>
<l>Vermaende, dat hise irst sprake.</l>
<l>Alse nieman antwerde op dit doen</l>
<l>Soe stont op die coninc Yoen,</l>
<l>Die al die tale nam daer an.</l>
<l n="5270">Hi seide ten coninc: "Ic ben u man,</l>
<l>Ende ic ben u sculdech, here,</l>
<l>Te radene hier u ere</l>
<l>Met al mire macht van desen.</l>
<l>Here, mi donct u ere wesen,</l>
<l n="5275">Dat gi u van deser sake</l>
<l>Vorsiet, dat gi des hebt wrake,</l>
<l>Na u macht, van uwer scande.</l>
<l>Mar die vrome van uwen lande</l>
<l>Ende van uwen conincrike</l>
<l n="5280">Es goet vorsien bescedelike;</l>
<l>Ende indien datmen dit wel versiet,</l>
<l>Ic wane wel datmen dan niet</l>
<l>Orlogen in eneger maniren</l>
<l>Sal willen beginnen antiren</l>
<l n="5285">Jegen conincs Bans geslachte,</l>
<l>Dat nu es van so groter machte;</l>
<l>Want wi sien oppenbarlike</l>
<l>Datse die here van hemelrike</l>
<l>Verlecht heeft ende verheven</l>
<l n="5290">Boven hen allen die nu leven</l>
<l>Ende die ic nu ter wilen kinne.</l>
<l>In wane niet in minen sinne</l>
<l>Dat nu es enech so groet man,</l>
<l>Maer wildi dorloge vangen an</l>
<l n="5295">Op henlieden, ende si dan waren</l>
<l><pb n="223"/>In haren lande metten haren,</l>
<l>Sine soudene wel mogen</l>
<l>Onder doen metter orlogen,</l>
<l>Gine waret dan allene, here.</l>
<l n="5300">Hier biddic u allen sere</l>
<l>Dat gi in en genen maniren</l>
<l>Dat orloge en begint antiren,</l>
<l>Gine beseft u van desen</l>
<l>Van algader te boven wesen;</l>
<l n="5305">Want men salse niet mogen scoffiren</l>
<l>Lichte in en gere maniren."</l>
<l>Om dese worde ripen si</l>
<l>Alle ende maecten groet gecri,</l>
<l>Ende lachterdent Yoene den coninc,</l>
<l n="5310">Dat hi geseit hadde dese dinc;</l>
<l>Ende seiden dat hi dit, sonder waen,</l>
<l>Bi bloetheiden hadde gedaen.</l>
<l>Die coninc antwerde doe dat hi</l>
<l>Die word nine seide bedi</l>
<l n="5315">Dat hi hadde merren vaer</l>
<l>Dan die andere die waren daer.</l>
<l>Ende daerna sprac hi dese wort:</l>
<l>"Ic wille dat gijt allegader hort,</l>
<l>Ic weet daeraf die waerheit fijn:</l>
<l n="5320">Alse dorloge sal begonnen sijn,</l>
<l>Mogen si comen teneger stont</l>
<l>In haer lant gans ende gesont,</l>
<l>Si selen ontsien uwe macht</l>
<l>Vele min dan gi hebt geacht.</l>
<l n="5325">Wet dat wel in waren worde,</l>
<l>Kindic noit Bohorde,</l>
<l>Hi sal u dicker comen besien</l>
<l>Dan gi waent dat sal gescien."</l>
<l>Mordret sprac van desen doene</l>
<l n="5330">Aldus toten coninc Yone:</l>
<l>"In horde noit in [..........]</l>
<l>Man [...............]</l>
<l>Alsoe goeden man als gi sijt,</l>
<l>Alse dese raet es nu ter tijt;</l>
<l n="5335">Maer wille min here die coninc</l>
<l>Minen raet doen van deser dinc,</l>
<l>Hine sal niet laten no sparen,</l>
<l>Hine sal op henlieden varen,</l>
<l>Ende u selven te dier steden,</l>
<l n="5340">Wildi oft ne wilt, met hem leden."</l>
<l>"Mordreit, Mordreit," sprac Yoen</l>
<l>Die coninc, "ic sal dit wel doen</l>
<l>Gewillecker, ende oec varen</l>
<l>Metten coninc, dan gi sult, twaren;</l>
<l n="5345">Want alse die coninc port ic bem</l>
<l>Al gereet te varne met hem;</l>
<l>Ende ic sal van hem niet sceden</l>
<l>Van vresen, als gi daet ter steden</l>
<l>Daer Lanceloet u brodere sloech te doet,</l>
<l n="5350">Daer gi ontreet alse riddere bloet."</l>
<l>Mador vander Porten sprac te desen:</l>
<l>"Gi donct mi in stride nu wesen</l>
<l>Van wonderliken saken onder u;</l>
<l>Bedie wildi dorloge beginnen nu,</l>
<l n="5355">Gine dorfter niet verre om varen,</l>
<l>Bedie ic hebbe wel verstaen, twaren,</l>
<l>Datmen Lancelote heden den dach</l>
<l>In desside der zee vinden mach</l>
<l>In enen casteel, dien hi wan</l>
<l n="5360">Alsi irstwaerf wandelen began</l>
<l>Dat conincrike van Logres dure</l>
<l>Om te soekene aventure.</l>
<l>Ende die casteel, dat suldi weten,</l>
<l>Es die Joyosegaerde geheten."</l>
<l n="5365">"Dien casteel," sprac Mordret,</l>
<l>"Wetic wel, bi mire wet;</l>
<l>Want hets recht, bedi ic lach</l>
<l>Daerin gevangen menegen dach,</l>
<l>Ende waender in sijn bleven doet,</l>
<l n="5370">Maer dat mi Lanceloet halp uter noet,</l>
<l>Ende mine gesellen mede toe."</l>
<l>Die coninc sprac dat hi doe</l>
<l>Dien casteel wel kinde, sonder waen.</l>
<l>Daerna vragede die coninc saen</l>
<l n="5375">Oft Lanceloet met hem daer inne</l>
<l>Hadde gevoert die coninginne?</l>
<l>Mador antwerde hem daernaer:</l>
<l>"Here, ic segt u al over waer,</l>
<l>Dattie coninginne es te dire stede,</l>
<l n="5380">Ende Lanceloet met hare mede,</l>
<l>Ende des conincs Bans geslachte al,</l>
<l>Dat hier int hof was groet ende smal.</l>
<l>Maer min raet es niet dat gi</l>
<l>Op hem vart met crachte, bedi</l>
<l n="5385">Di casteel es starc ende vast sere,</l>
<l>Ende bewaerd met so groter were,</l>
<l>Dat hi nine vreset heden den dach</l>
<l>Dat menne iet belicgen mach;</l>
<l>Ende daer sijn soe goede liede binnen,</l>
<l n="5390">Men salse [............]</l>
<l>[...............]</l>
<l>[...............]</l>
<l>Ende alsi geware werden dies,</l>
<l>Dat si u scade ende verlies</l>
<l n="5395">Doen mogen, si selen ter vard</l>
<l>Enen oploep doen te uward."</l>
<l>Alse den coninc die tale ward cont</l>
<l>Hi sprac tote Mador tier stont:</l>
<l>"Mador, ic volge u wel des,</l>
<l n="5400">Dattie casteel starc ende vast es;</l>
<l>Maer ene dinc mogedi wel kinnen,</l>
<l>Ende alle die sijt hier binnen:</l>
<l>Van al dien tiden ende dagen</l>
<l>Dat ic irst crone begonde dragen</l>
<l n="5405">Sone begonstic no ondernam</l>
<l>En geen orloge, ine quam</l>
<l>Te hoefde van dien orloge soe,</l>
<l>Dat ic ende min geslechte worden vroe,</l>
<l>Ende wi bleven in allen kere</l>
<l n="5410">Van dien orloge in die ere.</l>
<l>Bi deser redenen secgict u,</l>
<l>In saelt niet achterlaten nu,</l>
<l>Ic ne sal beginnen antiren</l>
<l>Dat orloge in allen maniren</l>
<l n="5415">Optie gene die mi, al sonder waen,</l>
<l>Also grote scade hebben gedaen</l>
<l>Van minen vleescheliken vrienden,</l>
<l>Die mi minden ende dienden.</l>
<l>Ic dage u allen nu ter tijt</l>
<l n="5420">Nadien dat gi vore mi sijt.</l>
<l>Alsoe salic oec alle dandere dagen,</l>
<l>Sonder enegerhande vragen,</l>
<l>Die lant ende goet houden van mi,</l>
<l>Soe waer dat si wonen, dat si</l>
<l n="5425">Tot mi comen al sonder sparen,</l>
<l>Ende dat si alle met mi varen,</l>
<l>Wel opgeseten ende gedect,</l>
<l>Daer ic varne hebbe gemect;</l>
<l>Ende al haer macht gemeinlike</l>
<l n="5430">Met hen bringen vanden conincrike.</l>
<l>Ende wi selen, al sonder sage,</l>
<l>Van heden over .xv. dage</l>
<l>Porren van Karmeloet</l>
<l>Allegadere, clein ende groet.</l>
<l n="5435">Ende bedie dat ic nine wille</l>
<l>Dat enech man, lude oft stille,</l>
<l>Vander dinc die ic sal bestaen</l>
<l>Enechsins moge achtergaen,</l>
<l>Soe willic dat gi nu gereet</l>
<l n="5440">Ten heilegen doet hier uwen eet,</l>
<l>Dat gi vort in allen maniren</l>
<l>Dit orloge sult nu antiren</l>
<l>Na uwer macht, tot dien dat sal</l>
<l>Mine scande gewroken sijn al,</l>
<l n="5445">Soe dat gijs alle hebt ere,</l>
<l><pb n="224"/>Ende dat conincrike vort mere</l>
<l>Daerbi verheven moete wesen."</l>
<l>Die heiligen brachtmen mettesen,</l>
<l>Ende alle die daer waren, groet ende clene,</l>
<l n="5450">Daden haren eet gemene.</l>
<l>Ende alse dit was, sonder waen,</l>
<l>[........] orloge dus gedaen,</l>
<l>Die coninc hi sinde te hant</l>
<l>Sine boden in al sijn lant</l>
<l n="5455">Tot allen den genen die waren</l>
<l>Sine man, dat si al sonder sparen</l>
<l>Te Karmeloet te dien dage quamen</l>
<l>Dien si hadden geset bi namen;</l>
<l>Bedie hi heeft dan geacht</l>
<l n="5460">Te porren met al sire macht,</l>
<l>Ende te makene sine vard</l>
<l>Te Joyosergaerdenward,</l>
<l>Daer hi wiste wel dat waren inne</l>
<l>Lanceloet ende die coninginne.</l>
<l n="5465">Desen raet volgeden si al</l>
<l>Die daer waren groet ende smal;</l>
<l>Ende si gereiden hare vard</l>
<l>Om te varne daerward,</l>
<l>Ende waenden wel doen alsoe</l>
<l n="5470">Alsi hadden gevisiert doe.</l>
<l>Aldus was dit orloge bestaen,</l>
<l>Dat sident kerde, sonder waen,</l>
<l>Te groten scanden te vele uren,</l>
<l>Ende in swarre aventuren</l>
<l n="5475">Des conincs Arturs geslachte;</l>
<l>Ende hoe groet dat was van machte,</l>
<l>Ende hoe sere si te boven waren</l>
<l>Int begin, si worden, te waren,</l>
<l>Gescoffirt ende gonneert daernare.</l>
<l n="5480">Des ander dages quam niemare</l>
<l>Ter Joyosergaerden binnen</l>
<l>Lancelote ende der coninginnen:</l>
<l>Die hen brachte, des sijt gewes,</l>
<l>Hestors knape van Mares,</l>
<l n="5485">Die ins conincs Arturs hof lach</l>
<l>Om te vernemene al den dach.</l>
<l>Hi quam tote Lancelote saen,</l>
<l>Dien hi gerne soude doen verstaen</l>
<l>Vans conincs Arturs hove niemare,</l>
<l n="5490">Ende seide hem oec daernare</l>
<l>Dat dorloge, al sonder waen,</l>
<l>Soe vastelike ware onderstaen,</l>
<l>"Dattet niet achter bliven mach</l>
<l>Nadien dat ic int hof sach;</l>
<l n="5495">Want alle de machtechste hebben gesworen,</l>
<l>Ende die andere na als te voren:</l>
<l>Dus es gesciet al dese dinc.</l>
<l>Daertoe heeft ontboden die coninc</l>
<l>Alle sine manne gemene</l>
<l n="5500">Die van hem houde lene."</l>
<l>"Ja," antwerde Bohort daer doe,</l>
<l>"Es die sake nu [daer] comen toe?"</l>
<l>"Jasi," sprac die bode, "sekerlike;</l>
<l>Gi sult mogen sien cortelike</l>
<l n="5505">Hier comen den coninc Arture,</l>
<l>Die met hem brinct tier ure</l>
<l>Al sine macht, sijt seker des,</l>
<l>Vanden conincrike van Logres,</l>
<l>Ende van vele andere lande mede."</l>
<l n="5510">Hestor seide daer ter stede:</l>
<l>"Bi Gode, si sullen hier comen,</l>
<l>Dat hopic, te haren onvromen;</l>
<l>Ende sine begonste noit dinc</l>
<l>Die hem soe qualike verginc,</l>
<l n="5515">Ende die hem soe sere berau al,</l>
<l>Alsic hope dat dese doen sal."</l>
<l>Alse Lancelote dese sake werd cont</l>
<l>Hi sinde sine boden tier stont</l>
<l>Te Benewijc in sijn rike,</l>
<l n="5520">Ende ontboet al gemeinlike</l>
<l>Sinen baronen dat si bewaren</l>
<l>Souden die castele sonder sparen,</l>
<l>Ende sise vesten alle dure,</l>
<l>Oft hen gesciede aventure,</l>
<l n="5525">Dat si moesten met haren scaren</l>
<l>Ute op Grote Bertangen varen,</l>
<l>Ende si comen wilden in har lant,</l>
<l>Dat tien tiden Gaunes was genant,</l>
<l>Dat si vinden mochten werachtech</l>
<l n="5530">Hare castele ende crachtech,</l>
<l>Dat si hen daer binnen souden</l>
<l>Jegen Arture mogen onthouden</l>
<l>Ende jegen die sine, oft noet ware.</l>
<l>Ende Lanceloet ontboet daer nare</l>
<l n="5535">In velen anderen conincriken</l>
<l>An vele ridderen, armen ende riken,</l>
<l>Die hi noit dienst hadde gedaen,</l>
<l>Dat si hem in staden wilden staen</l>
<l>Jegen den coninc Arture,</l>
<l n="5540">Die op hem wilde comen ter uren.</l>
<l>Om dese bede, om dit ontbieden,</l>
<l>Dat hi dede ane vele lieden,</l>
<l>(Bedien dat hi riddere was</l>
<l>Van alder werelt, alsict las,</l>
<l n="5545">Die meest gemint was, ende hadde gedaen</l>
<l>Meest hovescheiden, sonder waen,</l>
<l>Ridderen daer vore in menegen tiden.)</l>
<l>Soe quamen si hem toe in allen siden</l>
<l>Soe vele, ende al bi derre dinc,</l>
<l n="5550">Al hadde geweest gecroent coninc</l>
<l>Lanceloet alse dit gesciede,</l>
<l>Sone waenden niet vele liede</l>
<l>Ende pensden in hare gedochte</l>
<l>Dat hi niet vergadert hebben mochte</l>
<l n="5555">Meer ridders ende van merre waerde</l>
<l>Dan hem quamen ter Joyosergarde.</l>
<l>Nemmer en sprect nu ter ure</l>
<l>Van Lancelote die aventure,</l>
<l>Noch van sinen gesellen mede.</l>
<l n="5560">Nu hort van Arture hier ter stede.</l>
</div>
<div type="chapter"><head type="chapter">XI. <hi rend="italic">Hoe die [coninc] Lancelote bel[ach ende] hoe dat Lanceloet strijt h[adde]. </hi></head>
<l>Nu seget ons die aventure,</l>
<l>Dat quamen toten coninc Arture,</l>
<l>Ten selven dage dat hijt geboet</l>
<l>Te hem te comene te Karmeloet,</l>
<l n="5565">Ridders so vele, datmen vordien</l>
<l>In langen niet meer hadde gesien,</l>
<l>Noch op ene wile wesen so groet</l>
<l>Ridderscaps binnen Karmeloet.</l>
<l>Mijn her Walewein was doe genesen,</l>
<l n="5570">Die sere siec hadde gewesen;</l>
<l>Soedat op dien selven dach</l>
<l>Dat daer tridderscap vergadert lach</l>
<l>Sprac tote Arture den coninc:</l>
<l>"Here, ic rade u ene dinc,</l>
<l n="5575">Ende het donct mi sijn nutscepe,</l>
<l>Dat kiest u te desen ridderscepe</l>
<l>Alsoe vele ridders sonder sparen</l>
<l>Alse joncsten verslegen waren</l>
<l>Dore mire vrouwen der coninginnen,</l>
<l n="5580">Ende eer gi porret van hier binnen</l>
<l>Die ridders maect nu ter stonde</l>
<l>Gesellen vander tavelronde</l>
<l>In der gerre stede die sijn doet,</l>
<l>Soe dat dit geselscap alsoe groet</l>
<l n="5585">Alst te voren was blive in al.</l>
<l>Ende dat wi hebben onse getal,</l>
<l>Dats hondert ende viftech. Ic segt om goet;</l>
<l>Es dat sake dat gi dus doet,</l>
<l>Al u geselscap saels wesen</l>
<l n="5590">Te beter, ende gi sult bi desen</l>
<l><pb n="225"/>Over al te meer sijn ontsien</l>
<l>Waer gi comt, sijt seker van dien."</l>
<l>Alse dit horde die coninc</l>
<l>Hi priesde wel dese dinc</l>
<l n="5595">Ende seide dat hijt gerne dade,</l>
<l>Ende riep te hant te rade</l>
<l>Sine hoge barone, ende bat</l>
<l>Dat si kisen souden ter stat</l>
<l>Onder hare liede sonder sparen</l>
<l n="5600">Die beste ridders die daer waren,</l>
<l>Alsoe vele alsere tier stonde</l>
<l>Gebrake in die tavelronde;</l>
<l>Ende dat si niet dore aermode</l>
<l>En liten te kisene die goede.</l>
<l n="5605">Si seiden dat sijt gerne daden,</l>
<l>Ende gingen hen daer baraden.</l>
<l>Int irst si daer ane spraken</l>
<l>Hoe vele daer hen gebraken,</l>
<l>Ende si vonderre in gerechten getale,</l>
<l n="5610">Alsise ghetelt hadden wale,</l>
<l>Dattere .lxxij. gebraken.</l>
<l>Alte hant na desen saken</l>
<l>Hebben sire also vele daer gecoren</l>
<l>Alser hen gebrac te voren,</l>
<l n="5615">Ende hebbense geset, sonder sparen,</l>
<l>Inder gerre stat dire doet waren,</l>
<l>Ende in Lanceloets stede</l>
<l>Ende in sire gesellen mede;</l>
<l>Maer onder hen allen en was</l>
<l n="5620">En geen so stout, alsict las,</l>
<l>Dat hi dorste bestaen mede</l>
<l>Te sittene in dopperste stede.</l>
<l>Ende ic segt u in warre dinc,</l>
<l>Dat in Lanceloets stede sitten ginc</l>
<l n="5625">Een riddere, die was genant</l>
<l>Her Lyam van Yrlant;</l>
<l>Ende dese was oec becant</l>
<l>Die beste riddere diemer in vant,</l>
<l>Ende vander meester name doe,</l>
<l n="5630">Ende hi was conincs kint altoe.</l>
<l>Ende daer sat in Bohorts stede</l>
<l>Een die conincs kint was mede,</l>
<l>Die goet riddere was ende crachtech</l>
<l>Van wapinen ende van vrienden machtech,</l>
<l n="5635">Ende die Helynon was genant.</l>
<l>In Hestors stede sat, alsict vant,</l>
<l>Van Scollant een riddere coene,</l>
<l>Seker ende starc van allen doene,</l>
<l>Ende hiet Vadaan die coninc.</l>
<l n="5640">Hi was fel in allen dinc,</l>
<l>Ende sere pijnlijc mede</l>
<l>Ende vol van groter verweenthede.</l>
<l>In Lyoneels stede sat, alsict las,</l>
<l>Een riddere die doe maech was</l>
<l n="5645">Des conincs van Nort-Gales,</l>
<l>Een goet riddere, sijt seker des,</l>
<l>Over edel ende weert becant,</l>
<l>Ende die godertierste diemen vant.</l>
<l>Sijn name was, sijt seker des,</l>
<l n="5650">Gaherijs van Nort-Gales.</l>
<l>Alse dit was gedaen al bi staden,</l>
<l>Bi sconincs ende bi Waleweins raden,</l>
<l>Die taflen waren gereet: men sat</l>
<l>Ten taflen doe ende men at.</l>
<l n="5655">Daer dienden vorden coninc tien stonden,</l>
<l>Ende vor die vander tavelronden,</l>
<l>Sevene coninge, die hilden dan</l>
<l>Van Arture leen, ende waren sine man.</l>
<l>Daerna gereiden si alle haer vaert</l>
<l n="5660">Te vaerne ten orlogewaerd.</l>
<l>Opten anderen dach daernaer</l>
<l>Porden uter steden daer</l>
<l>Sulke dusent man, die hadden gere</l>
<l>Lancelote te doene dere,</l>
<l n="5665">Ende des conincs Bans geslachte,</l>
<l>Met wille ende met machte.</l>
<l>Alse die coninc messe hadde gehort</l>
<l>Porde hi selve uter port,</l>
<l>Ende met hem vele baroene,</l>
<l n="5670">Die stout waren ende coene:</l>
<l>Ende reden dien dach dat si quamen</l>
<l>Tenen castele, di hiet bi namen</l>
<l>Lambor. Daer lach snachs inder stede</l>
<l>Die coninc ende sijn geselscap mede;</l>
<l n="5675">Ende opten anderen dach daernaer</l>
<l>Soe voren si alle van daer,</l>
<l>Ende reden soe hare dachvarde,</l>
<l>Dat si bider Joyosergarde</l>
<l>Quamen gehinde ere halver mile.</l>
<l n="5680">Si merkeden te dire wile</l>
<l>Dien casteel ende dat werc,</l>
<l>Dat si vonden wonderlijc sterc,</l>
<l>Soe dattie casteel niet ontsach</l>
<l>Geen volc dat was onder den dach.</l>
<l n="5685">Ende si gingen loetgieren</l>
<l>Alle daer neven der rivieren,</l>
<l>In tenten ende in pavilione</l>
<l>Ende in fulgien di waren grone;</l>
<l>Maer dit was in enen dele</l>
<l n="5690">Herde verre vanden castele,</l>
<l>Vorder dan een man diet wel vermochte</l>
<l>Men enen selfscote scieten dochte.</l>
<l>Ende die daer waren met Arture</l>
<l>Loetgierden daer dien dach dure.</l>
<l n="5695">In deser maniren soe waren</l>
<l>Gelogirt daer des conincs scaren,</l>
<l>Ende al gereet om tontfane</l>
<l>Hare viande, na minen wane,</l>
<l>Opdat si ute wilden varen.</l>
<l n="5700">Die van binnen den castele waren</l>
<l>Ridders van groter stouthede</l>
<l>Ende van groter manlijchede.</l>
<l>Si hadden utgesent optien nacht</l>
<l>Ridders daer te voren van groter macht</l>
<l n="5705">In enen bosch, die stont daer bi,</l>
<l>Om there te bestane, alse si</l>
<l>Haren tijt ende poent sagen.</l>
<l>Van dier stede daer si bedect lagen,</l>
<l>Soe dat sise in deser maniren</l>
<l n="5710">Beide mochten asselgieren,</l>
<l>Die vanden castele, alsi poent sagen,</l>
<l>Ende die daer inden bosch lagen.</l>
<l>Die van binnen ne temayerden</l>
<l>Hen niet dattie andere lotgirden,</l>
<l n="5715">Ende dat si oec wel sagen</l>
<l>Dat sise daer alsoe belagen;</l>
<l>Maer si seiden in allen manieren</l>
<l>Si soudense laten lotgieren,</l>
<l>Ende laten in die irste nacht</l>
<l n="5720">In paise ende hare macht;</l>
<l>Maer si soudense asselgieren</l>
<l>Opten anderen dach in maniren</l>
<l>Dat si poent ende stede sagen.</l>
<l>Die gene die inden bosch lagen</l>
<l n="5725">Waren .l. ridders bi getalle,</l>
<l>Die goet ende waerd waren alle;</l>
<l>Ende Bohort ende Hestor waren</l>
<l>Leitsmanne van derre scaren.</l>
<l>Ende die gene die binnen bleven</l>
<l n="5730">Hadden hen een teken gegeven,</l>
<l>Ten welken tiden dat si sagen</l>
<l>Ene roede baniere wagen</l>
<l>Optie meeste veste van daer binnen,</l>
<l>Dat si dat licteken souden kinnen,</l>
<l n="5735">Ende te hant uten bosche varen</l>
<l>Ende slaen in des conincs scaren;</l>
<l>Ende die vanden castele mede</l>
<l>Souden dan varen uter stede.</l>
<l>Aldus soudemen te dien tiden</l>
<l n="5740">Dat here bestaen in tween siden.</l>
<l><pb n="226"/>Die menechte die inden bosch lach</l>
<l>Sach ten castelewaerd alden dach,</l>
<l>Oft die gene dire binnen bleven</l>
<l>Hen enech teken souden geven</l>
<l n="5745">Ute te varne; maer noch van dien</l>
<l>Condense geen teken gesien,</l>
<l>Want Lanceloet in gere maniren</l>
<l>Ne wilde niet laten asselgiren</l>
<l>Dat here inden irsten dage;</l>
<l n="5750">Maer hi wilde dat lage</l>
<l>Den irsten dach in goeden vrede</l>
<l>Ende dien nacht oec [daer mede].</l>
<l>Bi desen werden die vanden here</l>
<l>Verbout ende versekert mere</l>
<l n="5755">Dan si te voren waren,</l>
<l>Ende spraken onder hen daer naren:</l>
<l>"Waerd alsoe dat Lanceloet</l>
<l>Vele liede hadde ende here groet,</l>
<l>Si waren in allen manieren</l>
<l n="5760">Utcomen ende ons asselgieren;</l>
<l>Bedie alsment wel besiet,</l>
<l>Die gene en es altoes ridder niet,</l>
<l>Die gerne dangier ende pant</l>
<l>Doget dus van sinen viant."</l>
<l n="5765">Alse min her Lanceloet dit gesach,</l>
<l>Dattene die coninc Artur dus belach,</l>
<l>Dien hi so gemint hadde, sonder waen,</l>
<l>Ende die hem meest eren hadde gedaen,</l>
<l>Hi kinde mede wel te hant</l>
<l n="5770">Dat hi was sijn doetslagen viant,</l>
<l>Ende meerre dan enech man.</l>
<l>Hi werd herde sere drove dan,</l>
<l>Ende werd soe sere tongemake,</l>
<l>Hine wiste wat doen vander sake.</l>
<l n="5775">Niet bedi dat hi den coninc</l>
<l>Iet sere ontsach van eneger dinc,</l>
<l>Maer om dat hi doe herde sere</l>
<l>Minde den coninc, ja, vele mere</l>
<l>Dan hi dede enegen anderen man,</l>
<l n="5780">Die hem niet na en ginc an.</l>
<l>Hi sprac ene joncfrouwe ende bat hare</l>
<l>Dat si toten coninc Artur vare,</l>
<l>"Ende sult secgen minen here,</l>
<l>Dat mi wondert harde sere</l>
<l n="5785">Dat hi heeft begonnen op mi</l>
<l>Aldus grote orloge, bedi</l>
<l>In waende niet, na minen waen,</l>
<l>Soe vele jegen hem hebben mesdaen,</l>
<l>Dat hi sculdech ware te miward</l>
<l n="5790">Alsoe te doene alsi nu gebart.</l>
<l>Seget hi dan dat dese onminne</l>
<l>Es om mire vrowen wille, der coninginne,</l>
<l>Dat hem daer ave hebben gedaen</l>
<l>Enege liede nu doen verstaen</l>
<l n="5795">Dat ic hem hebbe gedaen daer an scande,</l>
<l>Soe segt hem dan altehande</l>
<l>Dat ic ben gereet, ende dat wel love,</l>
<l>Jegen twee ridders vanden hove,</l>
<l>Die beste dire nu sijn binnen,</l>
<l n="5800">Mi te verwerne in allen sinnen,</l>
<l>Dat ic niet met waerheiden en bem</l>
<l>Daer af mesdadech jegen hem.</l>
<l>Ende om sine grote werdechede,</l>
<l>Ende om sine minne oec mede,</l>
<l n="5805">Die ic hebbe al hier te voren</l>
<l>Bi quaden, valscen ocsoene verloren,</l>
<l>Soe suldi hem bieden over mi,</l>
<l>Dat ic mi sal werpen, wilt hi,</l>
<l>Int recht ende int wijsdoem al</l>
<l n="5810">Dat mi sijn hof daer af wisen sal.</l>
<l>Ende seget hi dan of ander side</l>
<l>Dat hi heeft nu te tide</l>
<l>Begonnen dit orloge soe groet</l>
<l>Op mi om sire neven doet,</l>
<l n="5815">Van dire doet suldi dan secgen hem</l>
<l>Dat ic niet soe mesdadech en bem</l>
<l>Dat hi sculdech ware daerbi</l>
<l>Van doetveden te haten mi.</l>
<l>In ben so mesdadech niet, in wille loven</l>
<l n="5820">Te blivene in wisdome van sinen hoven.</l>
<l>Ende en wilt hi niet dan vangen an</l>
<l>En geen van desen tween, segt hem dan</l>
<l>Dat ic hem ontbiede bi u</l>
<l>Dat ic sal ontbeiden nu</l>
<l n="5825">Sire cracht, bi mire trouwe,</l>
<l>Ende dat sal sijn met groten rouwe</l>
<l>Die ic hebbe omden evelen moet</l>
<l>Die tuscen mi ende hem wesen moet.</l>
<l>Dat wete die coninc ende si seker des,</l>
<l n="5830">Nadien dat dorloge begonnen es,</l>
<l>Dat ic sal hulpen den minen</l>
<l>Ende na mire macht deren den sinen.</l>
<l>Maer sijns selfs lichame, sect hem nu,</l>
<l>Versekeric na mine macht, secgic u,</l>
<l n="5835">Ende dat hi mi niet en dar vresen;</l>
<l>Maer ic sal hem een bescermere wesen</l>
<l>Na mire macht jegen die goene</l>
<l>Die hem deren setten te doene;</l>
<l>Bedie ic houde hem in allen kere</l>
<l n="5840">Over minen gerechten here,</l>
<l>Ende over vrient, al ne comt hi</l>
<l>Niet alse vrient versoeken mi,</l>
<l>Maer alse een groet viant</l>
<l>Van doetveden, dats wel becant.</l>
<l n="5845">Joncfrouwe, dit suldi hem doen verstaen,</l>
<l>Dat ic hem dit ontbide, sonder waen."</l>
<l>Die joncfrouwe antwerde daer te desen:</l>
<l>"Die boetscap sal wel gedaen wesen."</l>
<l>Die joncfrouwe porde metter vard</l>
<l n="5850">Ende voer ten coninc Arturward,</l>
<l>Ende dede hare boetscap groet ende smal,</l>
<l>Alsoe alse hare Lanceloet beval:</l>
<l>Sine liets achter niet een word.</l>
<l>Ende alse min her Walewein dit hord</l>
<l n="5855">Spranc hi op, ende seide saen:</l>
<l>"Here, die scade die u heeft gedaen</l>
<l>Lanceloet an u vriende ende an u</l>
<l>Hebdi macht te wrekene nu,</l>
<l>Ende hebdi wille alse coninc vri</l>
<l n="5860">U te wrekene, alsoe als gi</l>
<l>Vermeten hebt, dat gi met crachte</l>
<l>Nederen sout conincs Bans geslachte,</l>
<l>Die bi harre groter verwoethede,</l>
<l>Ende bi haerre groter overdaet mede,</l>
<l n="5865">Ende bi haerre groter ongenade</l>
<l>U hebben gedaen so grote scade,</l>
<l>Die u nieman heden den dach,</l>
<l>Sonder God selve versetten mach,</l>
<l>Soe dat gi onteert sout wesen,</l>
<l n="5870">Ende al u geslechte bi desen</l>
<l>Genedert soude werden embermere,</l>
<l>Dat wi nembermeer gecregen ere,</l>
<l>Gevielt dat gi pays maket nu</l>
<l>Hier tuschen Lancelote ende u."</l>
<l n="5875">"Her Walewein," sprac die coninc saen,</l>
<l>"Die sake es soe verre gegaen,</l>
<l>Lanceloet ne gecriget nembermere</l>
<l>Pays jegen mi in negenen kere;</l>
<l>Ja, alsoe lange alsic blive</l>
<l n="5880">Levende hier in desen live,</l>
<l>Om gene saken die Lanceloet</l>
<l>Doen oft geven mach, clein oft groet.</l>
<l>Nochtan es hi man van ertrike</l>
<l>Dien ic best sculdech ben lichtelike</l>
<l n="5885">Ene grote mesdaet te vergevene;</l>
<l>Want hi hevet in sinen levene</l>
<l>Vele meer dore mi gedaen</l>
<l>Dan enech ander man, sonder waen.</l>
<l>Maer int inde eest daertoe brocht,</l>
<l n="5890">Dat hijt mi so dire heeft vercocht,</l>
<l><pb n="227"/>Dat hi dat nu heeft genomen</l>
<l>Dat mi nembermer mach wedercomen,</l>
<l>Van minen vleescheliken vrienden,</l>
<l>Die mi minden ende dienden,</l>
<l n="5895">Ende die ic oec meest minde</l>
<l>Van alden genen die ic kinde,</l>
<l>Sonder oec alleenlike u.</l>
<l>Hierbi en mach niet gescien nu</l>
<l>Enech pays tuscen mi ende hem.</l>
<l n="5900">Bider trouwen die ic sculdech bem</l>
<l>Gode onser alre vader ende here,</l>
<l>Walewein, dit versekeric u embermere."</l>
<l>Die coninc kerde hem sonder beide</l>
<l>Ter joncfrouwenwaerd, ende hi seide:</l>
<l n="5905">"Joncfrouwe, gi moget doen verstaen</l>
<l>Uwen here al sonder waen</l>
<l>Van dien dat hi versoect an mi,</l>
<l>Dat ict nine doe, ende dat hi</l>
<l>Seker mach wesen al dien tijt</l>
<l n="5910">Dat ic leven sal te hebbene strijt;</l>
<l>Ende hine gecriget nembermere</l>
<l>Pays jegen mi in genen kere</l>
<l>Binnen minen live op genen dach</l>
<l>Om gene sake die gevallen mach."</l>
<l n="5915">"Sekerlike," sprac die joncfrouwe,</l>
<l>"Het es scade groet, bi mire trowe,</l>
<l>Ende merre van u dan om ander dinc;</l>
<l>Bedie gi sijt, here, her coninc,</l>
<l>Een der machtechster, secgic u,</l>
<l n="5920">Die levet in die werelt nu,</l>
<l>Ende vander meester name tot desen.</l>
<l>Gi sulter bi al gedestrueert wesen</l>
<l>Ofte daer ombe laten u leven,</l>
<l>Ofte die vrode sijn tscerne gedreven,</l>
<l n="5925">Die hebben ten menegen male</l>
<l>Van uwer doet gehouden tale.</l>
<l>En es geen twivel van desen,</l>
<l>Die vrode mans di hebben gewesen</l>
<l>In onsen tiden, di te sprekene plagen</l>
<l n="5930">Van stucken die si vorsagen,</l>
<l>Die dinge, die si vanden lieden</l>
<l>Te secgene plagen, sine gescieden</l>
<l>Int inde alsoe, sonder waen,</l>
<l>Alsi int begin daden verstaen;</l>
<l n="5935">Want si seiden vanden geslachte</l>
<l>Van coninc Ban, dattet met machte</l>
<l>Te boven soude comen van al</l>
<l>Sinen vianden, groet ende smal.</l>
<l>Ende gi, her Walewein," sprac si doe,</l>
<l n="5940">"Die bi rechte vroet sout sijn daertoe,</l>
<l>Gine donct mi niet in desen</l>
<l>Alsoe vroet alse gi sout wesen.</l>
<l>Gi sult hier jagen uwe doet,</l>
<l>Dat mogedi selve sien al bloet.</l>
<l n="5945">Bedinct u wat gi tere uren</l>
<l>Saget int palais van aventuren</l>
<l>Tes conincs Vischers, ter selver tijt</l>
<l>Dat gi daer saget ane den strijt</l>
<l>Vanden lupaert ende vanden serpente.</l>
<l n="5950">Bedacht u van dien contente</l>
<l>Wel, ende vanden wondere mede</l>
<l>Die gi daer saget tier stede,</l>
<l>Ic ben herde seker van dien,</l>
<l>Dit orloge en soude niet gescien</l>
<l n="5955">Opdat gijt beletten mocht nu.</l>
<l>Maer uwe ongeluc jaget u</l>
<l>Hiertoe, ende u ongeval,</l>
<l>Dat u hierna wel scinen sal;</l>
<l>Bedie gi sult van desen hier naer</l>
<l n="5960">Bedroeffenesse hebben so swaer,</l>
<l>Als gi niet en sult mogen</l>
<l>Ontkeren die grote orlogen."</l>
<l>Die joncfrouwe ginc van hem saen</l>
<l>Ende quam vorden coninc gegaen</l>
<l n="5965">Ende seide: "Here, nadat ic an u</l>
<l>En gene antwerde vinde nu,</l>
<l>Noch in gene maniren mede</l>
<l>Van payse genadechede,</l>
<l>Maer orloge ende groten nijt,</l>
<l n="5970">Ic sal wederkeren nu ter tijt,</l>
<l>Ende sal min here doen verstaen</l>
<l>Wat gi hem ontbiet, sonder waen."</l>
<l>"Vard als gi wilt," sprac die coninc,</l>
<l>"Mi es lief dat gi hem segt die dinc."</l>
<l n="5975">Die joncfrouwe voer danen metter vard</l>
<l>Ende voer te haren hereward.</l>
<l>Ende quam daer in stilre ware,</l>
<l>Datmen nine wiste van hare.</l>
<l>Alsi vore Lancelote doe quam,</l>
<l n="5980">Ende hi dat ane hare vernam,</l>
<l>Dat hi niet bi eneger dinc</l>
<l>Pays mochte vinden anden coninc,</l>
<l>Hi was sere tongemake</l>
<l>Ende drove oec bi deser sake;</l>
<l n="5985">Niet bedi dat hi op dien dach</l>
<l>Den coninc iet sere ontsach,</l>
<l>Maer bi dat hi sinen here</l>
<l>Den coninc minde alsoe sere.</l>
<l>Hi es in ene camere gegaen,</l>
<l n="5990">Ende werd versuchtende saen</l>
<l>In swaren gepense ende in dipen,</l>
<l>Soe dat hem die trane liepen</l>
<l>Ute sinen ogen bedichte</l>
<l>Ende spreitden op sijn ansichte</l>
<l n="5995">Alsi dus een stic daer hadde gewesen</l>
<l>Die coninginne quam daer binnen desen</l>
<l>Ende werd sijns pensens geware.</l>
<l>Si was een stic bi hem dare</l>
<l>Eer hi wiste dat si daer was.</l>
<l n="6000">Doe werd si hem vragende das,</l>
<l>Twi dat hi so drove ware?</l>
<l>Ende Lanceloet antwerde hare,</l>
<l>Dat hi drove ware om di dinc,</l>
<l>Dat hi nine mochte anden coninc</l>
<l n="6005">Pays vinden no genadechede.</l>
<l>"Niet bedi dat wi teser stede</l>
<l>Hem iet duchten op desen dach,</l>
<l>Dat hi ons iet grote dere doen mach;</l>
<l>Maer ic segt bedi, sonder waen,</l>
<l n="6010">Dat hi mi hevet gedaen</l>
<l>Soe vele dogeden ende eren,</l>
<l>Dattet mi sere soude deren</l>
<l>Geviele bi mi, teneger uren,</l>
<l>Sinen lichame sware aventure."</l>
<l n="6015">"Here," seit si, "men moet ter noet</l>
<l>Op sine cracht sien: si es so groet.</l>
<l>Maer wat micti te done nu</l>
<l>Segt mi dat, des biddic u."</l>
<l>Lanceloet seide hare: "Twaren,</l>
<l n="6020">Wi selen mergen utvaren</l>
<l>Om vechten jegen dat here;</l>
<l>Ende dien God wilt geven di ere</l>
<l>Hebse in Goedsname, bedi</l>
<l>En sal niet bliven bi fauten van mi,</l>
<l n="6025">Wine selen utvaren hen te jegen</l>
<l>Die den casteel hebben belegen.</l>
<l>Nadien dat ic met genen saken</l>
<l>Minen pais jegen hen mach maken,</l>
<l>Ic ben die gene die vort an</l>
<l n="6030">Niet sparen ne sal genen man,</l>
<l>Sonder minen here den coninc,</l>
<l>Die ic om ne gene dinc,</l>
<l>Daer icken kinnede, nu dade</l>
<l>Enege swaernesse oft scade."</l>
<l n="6035">Doe litense haren raet staen,</l>
<l>Ende Lanceloet ginc int palays saen</l>
<l>Sitten onder sine baroene,</l>
<l>Ende toende hem blider in sinen doene</l>
<l>Dan hem sijn herte gaf binnen.</l>
<l n="6040">Daer was geten met minnen.</l>
<l><pb n="228"/>Na den etene begonste vragen</l>
<l>Lanceloet een deel van sinen magen</l>
<l>Ende van sinen hemeliken rade</l>
<l>Wat si riden wat hi best dade</l>
<l n="6045">Metten orloge daer si in waren?</l>
<l>Ende si seiden hem alle sonder sparen:</l>
<l>"Latewi ons dus lange sluten</l>
<l>Ende wi niet en varen buten,</l>
<l>Die gene die sijn [int here] mede</l>
<l n="6050">Si selen ons houden nu gerede</l>
<l>Over geaffalgiert ende quaet.</l>
<l>Ende beter ward, nadien dat staet,</l>
<l>Dat wi eer ut hadden geslegen</l>
<l>Ende hadden hen gevaren jegen,</l>
<l n="6055">Dan wise in deser manieren</l>
<l>Liten rusten ende logieren."</l>
<l>Lanceloet sprac: "En roke u van dien;</l>
<l>Bidien dat si dit an ons hebben gesien</l>
<l>Dat wi op hen nine pongierden</l>
<l n="6060">Alsi quamen hier ende lotgierden,</l>
<l>Si sijn te sekerre in haren sin</l>
<l>Ende dochten ons vele te min,</l>
<l>Ende si wanen wel daerbi</l>
<l>Dat hier nieman binnen ne si.</l>
<l n="6065">Maer ic hope, al sonder waen,</l>
<l>Dat si dat wel selen verstaen</l>
<l>Eer morgen avont lijt.</l>
<l>Wi selen uttrecken ter tijt</l>
<l>Morgen te primtide met goder hopen,</l>
<l n="6070">Ende selen dan soe op lopen;</l>
<l>Ende hierombe so biddic u,</l>
<l>Dat gi u so gereit alle nu,</l>
<l>Dat wi morgen mogen utvaren</l>
<l>Tilike met onsen scaren."</l>
<l n="6075">Ende desen raet prisden si al</l>
<l>Die daer waren, groet ende smal;</l>
<l>Want si hadden groten gere</l>
<l>Te vergaderne an Arturs here;</l>
<l>Ende hen gaf grote coenhede</l>
<l n="6080">Ende grote herte oec mede</l>
<l>Dat si dus hadden van haren accorde</l>
<l>Mijn her Lancelote ende Bohorde,</l>
<l>Om dat dese waren namelike</l>
<l>Twe manne van ertrike</l>
<l n="6085">Van alder meester stouthede,</l>
<l>Ende vanden meesten ridderscap mede.</l>
<l>Si daden gereiden hare wapen</l>
<l>Alden nacht dore haren knapen,</l>
<l>Elkerlijc na sinen wille.</l>
<l n="6090">Si hilden hen dien nacht al stille,</l>
<l>Datmen wel waende int here</l>
<l>Henlieden winnen sonder were,</l>
<l>Ende seide datmen die van binnen</l>
<l>Lichtelike soude mogen winnen.</l>
<l n="6095">Maer die coninc wilde niet geloven</l>
<l>Daer ne waren vele liede boven</l>
<l>Inden casteel met Lancelote doe.</l>
<l>Mador gaf antwerde daertoe:</l>
<l>"Here, daer sijn binnen al nu</l>
<l n="6100">Vele liede, dat secgic u</l>
<l>Over ene gerechte waerhede,</l>
<l>Ende goet, waerd ridderscap mede."</l>
<l>Mijn her Walewein vragede waerbi</l>
<l>Hi dat wiste? Doe seide hi:</l>
<l n="6105">"Here, ic weet wel sonder waen.</l>
<l>Ic lite u min hoeft afslaen</l>
<l>En sidise niet met haren scaren</l>
<l>Eer margen none utvaren,</l>
<l>Ende ons oplopen soe sere,</l>
<l n="6110">Dattie stoutste van desen here</l>
<l>Vrese sal hebben van dien</l>
<l>Dat hi ane hen sal sien."</l>
<l>Die twee heren waren dien nacht</l>
<l>Wel ende rikelike bewacht,</l>
<l n="6115">Datmen lettel mochte tien tiden</l>
<l>Mesdoen ane eneger siden.</l>
<l>Sanderdages, alse houde, twaren,</l>
<l>Alse die vanden castele utewaren</l>
<l>Ende si gereet hadden sonder falge</l>
<l n="6120">Hen selven ende hare battalge,</l>
<l>Si daden te hant utsteken</l>
<l>Ten torre haer roede teken.</l>
<l>Ende alse dat roede teken sagen</l>
<l>Die gene die inden bosch lagen,</l>
<l n="6125">Si toendent daer ter stede</l>
<l>Bohorde ende Hestore mede.</l>
<l>Alse Bohort dit hadde gesien</l>
<l>Hi sprac ten gesellen nadien:</l>
<l>"Hier nes els niet te doene nu</l>
<l n="6130">Dan op te sittene, secgic u;</l>
<l>Bedie wi mogen wel weten</l>
<l>Dat min here es opgeseten.</l>
<l>Laet ons metter vaerd utslaen,</l>
<l>Ende dit here so vaste bestaen,</l>
<l n="6135">Soe dat wi vellen met stouten done</l>
<l>Tenten ende paulione,</l>
<l>Ende al dat wi vinden op ende weder,</l>
<l>Dat wijt al vellen ter neder."</l>
<l>Si antwerden hem van desen,</l>
<l n="6140">Dat hijs seker mochte wesen,</l>
<l>Si souden na harre macht deren</l>
<l>Haren vianden ende confunderen</l>
<l>Dus sijn si uten bosce gevaren</l>
<l>Daer si in bedect waren,</l>
<l n="6145">Ende liten hare paerde gaen</l>
<l>Ten stilsten dat si mochten, sonder waen.</l>
<l>Nochtan worden die vanden hare</l>
<l>Altehant hens geware,</l>
<l>Die haer paerde hebben vernomen,</l>
<l n="6150">Die op hen terdende sijn comen.</l>
<l>Men riep daer ten wapenen, datmen horde</l>
<l>Inden casteel dese worde,</l>
<l>Ende seiden dat haer liede waren</l>
<l>Vergadert doe an gene scaren,</l>
<l n="6155">Ende dat els en ware doe</l>
<l>Anders niet te done daertoe,</l>
<l>Dan dat si opt here tien tiden</l>
<l>Vergaderen tere andre siden.</l>
<l>Ende si gingen alsoe doen.</l>
<l n="6160">Lanceloet dede die porten ontoen,</l>
<l>Ende si voren ut doe te waren</l>
<l>Geordineert met haren scaren.</l>
<l>Tirst dat Bohort uten bosche quam</l>
<l>Daer hi sconincs here vernam,</l>
<l n="6165">Hi versach comen met groter vard</l>
<l>Des conincs Yons broder op een groet part,</l>
<l>Wel gewapent ende rikelike.</l>
<l>Tirst dat elc anderen sach kinlike</l>
<l>Si liten lopen doe haer parde</l>
<l n="6170">Elc op anderen met groter varde.</l>
<l>Des conincs broder op Bohorde soe stac,</l>
<l>Dat sine glavie in sticken brac;</l>
<l>Ende Bohort stakene soe sere weder,</l>
<l>Dat hine droech vanden perde neder,</l>
<l n="6175">Ende hem ne mochte te staden staen</l>
<l>Scilt no halsberch, sonder waen,</l>
<l>Hine stac dorden lichame bede</l>
<l>Dyser ende die glavie mede,</l>
<l>Soe dat hi lach in ommacht</l>
<l n="6180">Ende in vresen van sire cracht.</l>
<l>Ende die andere die hem volgeden naer</l>
<l>Slogen in genen here sonder vaer,</l>
<l>Ende worpen wech ende weder</l>
<l>Tenten ende paulione neder.</l>
<l n="6185">Si slogen doet ridders ende paerde,</l>
<l>Ende worpent al ter aerde</l>
<l>Dat quam in haren gemote,</l>
<l>Ende tordent onder hare vote.</l>
<l>Doen begonstmen in geen here</l>
<l n="6190">Lude ropen ende oec sere:</l>
<l><pb n="229"/>"Ten wapenen. Ten wapen." te waren,</l>
<l>Die gene die ongewapent waren.</l>
<l>Als min her Walewein des geware ward</l>
<l>Riep hi om sine wapine ter vard,</l>
<l n="6195">Alse dire daer hadde te doene.</l>
<l>Ende hi ende des conincs baroene</l>
<l>Wapenden hen al sonder sparen,</l>
<l>Alse die wel seker ne waren</l>
<l>Naden gerope dat daer ward.</l>
<l n="6200">Tirst dat coninc Artur op sijn part</l>
<l>Was geseten ende met hem die gone</l>
<l>Die daer doe waren, sine barone,</l>
<l>Ende hi sine tente vor hem sach,</l>
<l>Dat si ter nedergewarpen lach,</l>
<l n="6205">Ende hi den drake licgende verstoet,</l>
<l>Die opten appel vander tenten stoet,</l>
<l>Ende daertoe neder sach vallen</l>
<l>Die andere tenten daer met allen [.....]</l>
<l>Ende al dit dede Bohort di hopen,</l>
<l n="6210">Ende Hestor, dat si waenden belopen</l>
<l>Den coninc Artur met desen doene</l>
<l>Binnen sinen paulione.</l>
<l>Ende alse min her Walewein gesach</l>
<l>Dwonder dat si daden opten dach</l>
<l n="6215">Togedijt den coninc Artur mettien,</l>
<l>Ende seide: "Ginder mogedi sien</l>
<l>Hestore ende Bohorde,</l>
<l>Die op u doen grote morde,</l>
<l>Ende die ons hebben beraden</l>
<l n="6220">Vele pinen ende vele scaden."</l>
<l>Her Walewein voer ut metter vard</l>
<l>Ende keerde op Hestore sijn part,</l>
<l>Ende gaf hem enen swaren slach,</l>
<l>Die hem soe sere verwach,</l>
<l n="6225">Dat hi ware nedergevallen</l>
<l>Van sinen orsse met allen,</l>
<l>En hadde gesijn dat hi sijn part</l>
<l>Metten halse gegreep ter vart.</l>
<l>Ende min her Walewein, die dien here</l>
<l n="6230">Haette van doetveden sere,</l>
<l>Als hine aldus tonder sach,</l>
<l>Hi sloech op hem noch enen slach</l>
<l>Dat hine neder nicken dede</l>
<l>Al op sijns paerts hals daermede,</l>
<l n="6235">Soe dat hi moeste bi dien doene</l>
<l>[Hem] houden vore an die artsoene.</l>
<l>Ende alse Bohort dat versach,</l>
<l>Dat min her Walewein dus oplach</l>
<l>Hestore ende soe cort daer helt,</l>
<l n="6240">Dat hine nalike hadde gevelt</l>
<l>Ter neder, hine mochs niet laten</l>
<l>Hine moeste hem staen in baten,</l>
<l>Ende sloech op Waleweine so haerde</l>
<l>Men enen scarpen swaerde,</l>
<l n="6245">Dat hi dat swaert, al sonder waen,</l>
<l>Soe dipe dede in sine helm gaen</l>
<l>Dat her Walewein werd daernaer</l>
<l>Biden slage, die groet was ende swaer,</l>
<l>Tebarenteert sere utermaten,</l>
<l n="6250">Ende heeft Hestore gelaten,</l>
<l>Ende van Bohorde alsoe sciet</l>
<l>Al verdovet , dat hi en twint niet</l>
<l>Ne wiste tien tiden waerward</l>
<l>Dattene droech daer sijn pard.</l>
<l n="6255">Aldus begonste die batalie</l>
<l>Groet ende wonderlijc, sonder falie.</l>
<l>Ende die vanden bosce waren comen</l>
<l>Hadden alle op geweest genomen</l>
<l>Van des conincs Arturs scaren,</l>
<l n="6260">Bedie dat harre so lettel waren;</l>
<l>Maer dat hen stonden in staden</l>
<l>Die vanden castele ende hebben beraden.</l>
<l>Tirst dat si an hen vergadert waren,</l>
<l>Die vanden castele met haren scaren,</l>
<l n="6265">Daer mochtmen sien slage groet,</l>
<l>Ende liede met rouwen slaen doet.</l>
<l>Si toenden daer varinge wel</l>
<l>Dat elc andrenwaerd was fel,</l>
<l>Ende dat si drogen groten nijt</l>
<l n="6270">Elc tandrenwaerd tier tijt;</l>
<l>Bedie daer werd verslagen tien tide</l>
<l>Soe vele liede an elke side,</l>
<l>Dat en geen man die nu levet,</l>
<l>Die dat herte soe hart hevet,</l>
<l n="6275">Hem ne soude ontfermen van dien</l>
<l>Datmen daer doe mochte sien.</l>
<l>Boven hen allen doe tien tiden,</l>
<l>Die daer waren in beiden siden,</l>
<l>Soe dadent wel in dien wijch al bloe</l>
<l n="6280">Mijn her Walewein ende Lanceloet.</l>
<l>Die historie doet ons verstaen</l>
<l>Dat min her Walewein was so bevaen</l>
<l>Met rouwen van Gariets doet,</l>
<l>Dat hi om dien rouwe groet,</l>
<l n="6285">Die hem int herte soe sere woech,</l>
<l>Inden selven dage daer versloech</l>
<l>Dertich ridders met sinen handen,</l>
<l>Die daer waren van sinen vianden,</l>
<l>Sonder die andere die daer ter stont</l>
<l n="6290">Van hem aldaer waren gewont,</l>
<l>Ende sonder die grote scade mede</l>
<l>Die hi hem stoten, met slagen dede.</l>
<l>Ende hine werd, sonder sage,</l>
<l>Noit moede in dien dage,</l>
<l n="6295">Maer sijn wesen gedurde tier ure</l>
<l>Toter vespertijt alden dach dure,</l>
<l>Ende soude hebben geduert alsoe</l>
<l>Alvort toten avonde toe,</l>
<l>En hadde Bohort niet gewesen,</l>
<l n="6300">Die inden wijch gemoette desen.</l>
<l>Tirst dat elc andren heeft versien</l>
<l>Liep elc anderen op mettien,</l>
<l>Ende begonsten daer onder hen tween</l>
<l>Onderlinge vechten, dat wel sceen;</l>
<l n="6305">Want dat vechten werd wreet ende fel,</l>
<l>Ende men soude gesien hebben wel</l>
<l>Den besten van hen daer haestelike,</l>
<l>Ne mare dat alle gemeinlike,</l>
<l>Die gene die omtrent hen waren,</l>
<l n="6310">Inslogen al sonder sparen,</l>
<l>Soe dat daer begonste di strijt</l>
<l>Sere wreet ende fel tier tijt,</l>
<l>So datter menech goet man ende werd</l>
<l>Te dier tijt verslegen werd;</l>
<l n="6315">Soe dattie van binnen tier tijt</l>
<l>Wel mochten hebben verloren den strijt,</l>
<l>Bedie dat minder waren haer scaren</l>
<l>Dan der gerre die int here waren,</l>
<l>En hadde Lanceloet niet gewesen</l>
<l n="6320">Ende sine drie gesellen tot desen,</l>
<l>Bohort, Hestor ende Lyoneel,</l>
<l>Die daer daden meer dan haer deel.</l>
<l>Maer Lyoneel doe ter selver tide</l>
<l>Sciet al gewont uten stride</l>
<l n="6325">In die luchter scoudere, sonder waen,</l>
<l>Dat hem her Walewein heeft gedaen.</l>
<l>Tirst dattie nacht quam, di van den here,</l>
<l>Die gemoit ende gepint sijn sere,</l>
<l>Sijn in haer loetsen gevaren,</l>
<l n="6330">Ende die van binnen waren</l>
<l>Keerden in haren casteel mede.</l>
<l>Tirst dat si waren in haer stede</l>
<l>Si besagen hoe vele si ter tijt</l>
<l>Liede hadden verloren inden strijt,</l>
<l n="6335">Ende si vonden daer, in waren saken,</l>
<l>Dat hen hondert ridders gebraken,</l>
<l>Sonder die seriante die waren</l>
<l>Doet geslagen in hare scaren.</l>
<l>Ende hier en haddense bate gene,</l>
<l n="6340">Sonder dertich ridders allene,</l>
<l><pb n="230"/>Die si inden wijch hadden gevaen</l>
<l>Ende daer binnen bracht, sonder waen.</l>
<l>Tirst dattie vanden here quamen</l>
<l>In hare tenten si vernamen</l>
<l n="6345">Dat hen tweehondert ridders gebraken,</l>
<l>Datse rechte gram mach maken.</l>
<l>Na etene spraken si een deel</l>
<l>Vanden genen die waren inden casteel,</l>
<l>Ende seiden: "Gewaerlike nu was Lanceloet</l>
<l n="6350">Inden casteel niet sonder genoet,</l>
<l>Die goede liede waren ende cone,</l>
<l>Ende machtech in haren done."</l>
<l>Men gaf Waleweine ende Lancelote</l>
<l>Alden prijs van alder rote,</l>
<l n="6355">Ende seiden dat dese twee ridders, twaren,</l>
<l>Die beste van beiden siden waren.</l>
<l>Die ene gingen resten bi nachte</l>
<l>Ende die andere gingen ter wachte.</l>
<l>Ende wachten den nacht al dure</l>
<l n="6360">Omt here, op daventure</l>
<l>Oft die van binnen op hen quamen,</l>
<l>Dat sise niet ombewaerd opnamen.</l>
<l>Opten selven avont sprac in di stede</l>
<l>Lanceloet sine gesellen mede</l>
<l n="6365">Ende dede hen aldus verstaen:</l>
<l>"Nu hebdi geleert, al sonder waen,</l>
<l>Wat connen doen die vanden here,</l>
<l>Ende oft si sijn van starker were.</l>
<l>Gi hebse geproeft, so doen si u;</l>
<l n="6370">Maer des hebbe god danc nu,</l>
<l>Sine dorren niet sere verbliden</l>
<l>Van dien dat si hier nu ten tiden</l>
<l>Hebben gewonnen, al hadden si</l>
<l>Meer volx opt velt dan wi.</l>
<l n="6375">Danc hebbe God vanden trone,</l>
<l>Het es ons nu comen scone,</l>
<l>Dat wi ons hebben bider Gods cracht</l>
<l>Behouden jegen so grote macht.</l>
<l>Nu laet ons over een dragen saen</l>
<l n="6380">Wat wi margen selen anegaen,</l>
<l>Ende hoe wi striden selen numere.</l>
<l>Ic wilt wel, wout onse here,</l>
<l>Dat wi mochten onse dingen</l>
<l>Tenen eerliken inde bringen,</l>
<l n="6385">Soe dat wire ere af gewinnen,</l>
<l>Als wi hebben gehad int beginnen.</l>
<l>Nu segt mi uwen raet daertoe,</l>
<l>Wat u wille es datmen doe;</l>
<l>Bedie en sal niet doen van desen.</l>
<l n="6390">En sal bi uwen rade wesen."</l>
<l>Si rieden datmen ut soude varen</l>
<l>Opten anderen dach sonder sparen.</l>
<l>Lanceloet antwerde hen mettien:</l>
<l>"Nu laet ons onder ons besien</l>
<l n="6395">Wie margen irst utvaren sal."</l>
<l>Bohort seide: "Ic sal utvaren vor al."</l>
<l>Doe sprac Hestor: "Ic sal utvaren</l>
<l>Metter andere battalge, twaren."</l>
<l>Heliser, des conincs Pelles soene,</l>
<l n="6400">Een stout riddere ende een coene,</l>
<l>Seide dat hi soude, sonder falge,</l>
<l>Leiden daer die derde batalge</l>
<l>Metten genen die hi daer brochte,</l>
<l>Dat wel tweehondert ridders wesen mochte.</l>
<l n="6405">Een riddere, die van Soroloes was,</l>
<l>Ende hertoge van Ayoel, alsict las,</l>
<l>Die goet man was, sekerlike,</l>
<l>Leide die virde batalge rike;</l>
<l>Soe dat si vanden lieden die daer waren</l>
<l n="6410">Ordinerden te leidene acht scaren;</l>
<l>Ende in elke batalge van desen</l>
<l>Mochten wel hondert ridders wesen;</l>
<l>Ende in die achterste was Lanceloet</l>
<l>Met groter macht, oft ware noet.</l>
<l n="6415">Si gingen na desen besien</l>
<l>Die gewonde liede; ende mettien</l>
<l>Dat Bohort sinen broder sach,</l>
<l>Lyonele, die daer gewont lach,</l>
<l>Wet wel, dat hi om die sake</l>
<l n="6420">Gram was ende tongemake;</l>
<l>Ende hi sprac doe dese worde,</l>
<l>Aldaer menech riddere toehorde:</l>
<l>Hi soudene wreken daer af</l>
<l>Op hem die hem die wonde gaf,</l>
<l n="6425">Mocht hire te poente comen an,</l>
<l>Waerd Walewein, waerd ander man.</l>
</div>
<div type="chapter"><head type="chapter">XII. <hi rend="italic">Die ander strijt, ende hoe Bohort ende Walewein gewont worden toter doet. </hi></head>
<l>Opten anderen dach sijn utgevaren</l>
<l>Die van binnen sonder sparen,</l>
<l>Geordineert als gi mocht horen,</l>
<l n="6430">Alsi savons spraken te voren.</l>
<l>Alst die vanden here vernamen</l>
<l>Dattie van binnen op hen quamen,</l>
<l>Doe begonstense harde sere</l>
<l>Ten wapenen te ropene int here;</l>
<l n="6435">Ende die daer ongewapent waren</l>
<l>Wapenden hen doe al sonder sparen.</l>
<l>Ende alsoe wel alse die scaren</l>
<l>Van binnen geordineert waren,</l>
<l>Also waren die van buten tier tide</l>
<l n="6440">Geordineert ane dander side,</l>
<l>Soe dat min her Walewein leidere was</l>
<l>Vander irster scare, alsict las.</l>
<l>Hi was al sijn geselscap doe</l>
<l>In dat vergaderen ember toe.</l>
<l n="6445">Ende als hi geware werd das,</l>
<l>Dat op dander side leitsman was</l>
<l>Bohort vander irstere battalge,</l>
<l>Hine was niet drove, sonder falge,</l>
<l>Want hi was, als ict hebbe vereest,</l>
<l n="6450">Dien hi van doetveden haette meest,</l>
<l>Want hi hadde verstaen, sijt seker des.</l>
<l>Dat Bohort sloech doet sinen broder Garies.</l>
<l>Alse deen den anderen naken began</l>
<l>Si rechten hare glavien dan.</l>
<l n="6455">Elc van hen tween reet ten anderenward</l>
<l>Al dat gelopen mochte sijn part,</l>
<l>Ende elc anderen daer gerochte,</l>
<l>Dat hem niet gehulpen mochte</l>
<l>No weder scilt no halsberch mede,</l>
<l n="6460">Sine moesten beseffen bede</l>
<l>Dat in harre beider lichamen</l>
<l>Die ysere vanden glavien quamen</l>
<l>Soe dat wonder sceen wesen</l>
<l>Souden si daer af genesen.</l>
<l n="6465">Ende si vilen oec van haren paerden</l>
<l>Beidegadere daer ter aerden,</l>
<l>Dat haer negeen mochte opstaen:</l>
<l>Dan was geen wonder, sonder waen,</l>
<l>Bedie si waren beide dorsteken</l>
<l n="6470">Dor die scouderen dat dysere bleken.</l>
<l>Hierna sijn tegadere gevallen</l>
<l>Die irste twee batalgen met allen,</l>
<l>Ende vochten met groten gere,</l>
<l>Alse die hen onderhaetten sere.</l>
<l n="6475">Daer mochtmen in corter wilen sien</l>
<l>Sulke hondert man vallen, dat van dien</l>
<l>Geen mochte weder opstaen,</l>
<l>Want daer waerre vele doet, sonder waen,</l>
<l>Ende die andere sere gewont,</l>
<l n="6480">Soe dat dongeval vel tiet stont</l>
<l>Op dierste battalge vanden here</l>
<l>Bi enen riddere van groter were</l>
<l>Die daer was inden pleine,</l>
<l>Die dwalsc heet Dele Derefonteine,</l>
<l n="6485">Ende was daer ane Lanceloets side.</l>
<l><pb n="231"/>Hi dede so groet wonder tier tide</l>
<l>Met wapinen in die battalge,</l>
<l>Dat des conincs liede, sonder falge,</l>
<l>Worden gescoffirt om sijn doen.</l>
<l n="6490">Ende alsi een deel waren gevloen</l>
<l>Die vanden castele lipen tier stont</l>
<l>Daer Bohort ende Walewein lagen gewont,</l>
<l>Ende namense op inden pleine,</l>
<l>Ende souden hebben min her Walewine</l>
<l n="6495">Wech gevord met harre macht,</l>
<l>Want hijt niet te werne hadde cracht;</l>
<l>Maer die vanden here binnen desen</l>
<l>Hebben in sijn bescudden gewesen,</l>
<l>Ende daden daertoe soe vele</l>
<l n="6500">Dattene liten die vanden castele,</l>
<l>Wilden si oft ne wilden mede,</l>
<l>Ende leidene weder op sine stede.</l>
<l>Ende die vanden castele of ander side</l>
<l>Daden soe vele in dien stride,</l>
<l n="6505">Dat si Bohorde drogen al gewont</l>
<l>Inden casteel op, sinen scilt ter stont.</l>
<l>Gine saget doe noyt van wiven</l>
<l>No van mannen sulken rouwe driven</l>
<l>Alse die coninginne dreef tier stont,</l>
<l n="6510">Doen si Bohorde sach gewont.</l>
<l>Men ontboet te hant surisiene</l>
<l>Om die wonde te besiene,</l>
<l>Die trinsoen ende dyser ut traken,</l>
<l>Die in Bohorts lichame staken;</l>
<l n="6515">Ende dat hen vresselijc dochte wesen</l>
<l>Sine wonde om genesen.</l>
<l>Nochtan daden si verstaen</l>
<l>Dat si hoepten al sonder waen,</l>
<l>Dat si souden werken an desen</l>
<l n="6520">Dat hi varinge soude sijn genesen</l>
<l>Bi ons heren hulpe van hemelrike.</l>
<l>Die wijch was begonnen tiellike</l>
<l>Ende geduerde toter vespertijt toe,</l>
<l>Nochtan waest inden somer doe.</l>
<l n="6525">Ic wane dat gi noit tere stede</l>
<l>Ne saget, ofte ander man mede,</l>
<l>Soe wreden wijc op enen dach,</l>
<l>No soe fellen alsemen daer sach.</l>
<l>Daer warre in beiden siden</l>
<l n="6530">Verslegen ende gewont tien tiden.</l>
<l>Daer was jamber groet gesien</l>
<l>In beiden siden daer gescien;</l>
<l>Want van gevrinden, alsmen mach horen,</l>
<l>Alsi beide waren daer te voren,</l>
<l n="6535">En sachmen nie sulc wonder gescien</l>
<l>Alsemen daer onder hen mochte sien.</l>
<l>Die coninc Artur, dart menech sach,</l>
<l>Droech selve wapine op dien dach.</l>
<l>Ende hi deet so wel, sonder waen,</l>
<l n="6540">Dat geen man bat mochte hebben gedaen</l>
<l>Die van sulker oude hadde gesijn.</l>
<l>Nochtan seget die boec, sonder fijn,</l>
<l>Dattere en was an sine side</l>
<l>No out no jonc te dien tide,</l>
<l n="6545">Diet alse wel dede alse hi;</l>
<l>Ende bider doget daer die si</l>
<l>An hem versagen, dadent so wel</l>
<l>Sine liede daer in dat nijtspel,</l>
<l>Dattie vanden castele, sonder waen,</l>
<l n="6550">Bina waren tondergedaen</l>
<l>En hadde niet gesijn Lanceloet</l>
<l>Ende Hestor, di bi harre doget groet,</l>
<l>Al vechtende ende al slaende.</l>
<l>Die vanden castele hilden staende.</l>
<l n="6555">Soe lange geduerde die strijt,</l>
<l>Dat desen tween ridders tier tijt</l>
<l>Gene wapine bleven geheel</l>
<l>Alsi wederkeerden inden casteel.</l>
<l>Ene dinc halp sere desen tween,</l>
<l n="6560">Dat was dat si waren al in een</l>
<l>Deen biden anderen al dien dach,</l>
<l>Ende slogen menegen groten slach,</l>
<l>Die een an die rechtere side,</l>
<l>Die andere an die luchtere tier tide,</l>
<l n="6565">So dat soe waer dat deen vacht</l>
<l>Dander halp hem met sire macht.</l>
<l>Op desen selven tijt, alsict las,</l>
<l>Daer die wijch alrefelst was,</l>
<l>Ende die meeste anst ende noet,</l>
<l n="6570">Daer was gemoet doe Lanceloet</l>
<l>Inden strijt van coninc Arture.</l>
<l>Lanceloet reet daer tier ure</l>
<l>Vechtende wech ende weder,</l>
<l>Ende dragende al ter neder</l>
<l n="6575">Dat in sinen gemoet quam.</l>
<l>Alse die coninc dat vernam,</l>
<l>Dat wonder dat Lanceloet daer dede,</l>
<l>Pensdi ende seide te hem selven mede:</l>
<l>"Levet dese man lange, hi sal</l>
<l n="6580">Onneren allene mine man al."</l>
<l>Die coninc hadde getrect sijn swaerd</l>
<l>Ende liep Lancelote op metter vard,</l>
<l>Want hi was van groter coenhede,</l>
<l>Ende gewillech ende starc mede.</l>
<l n="6585">Maer Lanceloet ne gereidem niet</l>
<l>Jegen den coninc te varne iet.</l>
<l>Hi decte heme ende verdroech</l>
<l>Die slage die de coninc op hem sloech;</l>
<l>Hi minde den coninc soe sere,</l>
<l n="6590">Dat hi ne mochte in genen kere</l>
<l>Dat in sijn herte vinden,</l>
<l>Dat hi hem wilde onderwinden</l>
<l>Iet te doene jegen den coninc.</l>
<l>Die coninc hief tswaerd na die dinc</l>
<l n="6595">Ende sloech enen groten slach metter vard,</l>
<l>Ende geraecte daer soe Lanceloets part,</l>
<l>Dat hi sijn part sloech ontwee</l>
<l>Mids dor den hals, min no mee,</l>
<l>Soe dat Lanceloet met allen</l>
<l n="6600">Neder ter eerden moeste vallen;</l>
<l>Maer Lanceloet en hadde, sonder sage,</l>
<l>Gene dere van dien slage,</l>
<l>Want die coninc en geraecten niet.</l>
<l>Tirsten dat Hestor dit versiet,</l>
<l n="6605">Ende sinen broder alsoe vernam,</l>
<l>Hine was niet en lettel gram.</l>
<l>Hi sorgede sere te dier stont</l>
<l>Dat sijn broder ware gewont.</l>
<l>Hi liet lopen na dese dinc</l>
<l n="6610">Daer op Arture den coninc,</l>
<l>Ende gaf hem daer sulc enen slach,</l>
<l>Dat hi ne horde ne sach.</l>
<l>Ende Hestor, die wel vroet was das,</l>
<l>Dat dit die Coninc Artur was,</l>
<l n="6615">Ende dine haette sere optien dach,</l>
<l>Hi verhaelde enen anderen slach</l>
<l>Eer die coninc conde omsien,</l>
<l>Ende slogene soe sere mettien,</l>
<l>Dat hi ter eerden moeste vallen</l>
<l n="6620">Bi Lancelote neder daer met allen;</l>
<l>Ende vore Lanceloets voete oec lach.</l>
<l>Alse Hestor den coninc ter eerden sach</l>
<l>Hi seide tote Lancelote dese dinc:</l>
<l>"Live here, nu gaet toten coninc</l>
<l n="6625">Ende slaet hem thoeft af, dan sal</l>
<l>Onse orloge daermet inden al."</l>
<l>"Ay Hestor," sprac doe Lanceloet,</l>
<l>"Oft God wille, die ons geboet,</l>
<l>Ic ne sal om gene dinc</l>
<l n="6630">Niet mesdoen jegen den coninc;</l>
<l>Bedi hi hevet mi gedaen</l>
<l>Soe vele eren ende goeds, sonder waen,</l>
<l>Menechwerf, en sal gevallen niet</l>
<l>Dat hem bi mi enech quaet gesciet;</l>
<l n="6635">Maer ic wille bescudden hem</l>
<l><pb n="232"/>In allen steden, waer dat ic bem.</l>
<l>Ende ne penst in u herte niet</l>
<l>Sinen lichame te mesdone iet</l>
<l>Alse lange als icker ben bi;</l>
<l n="6640">Het ware verlorne pine; bedi</l>
<l>Ic segt u over waer hier nu,</l>
<l>Ic soudene bescermen jegen u</l>
<l>Ende jegen andere liede oec mede,</l>
<l>Hier ende in elker stede."</l>
<l n="6645">Mettesen selven worden Lanceloet</l>
<l>Bescudde den coninc vander doet.</l>
<l>Ende Lanceloet halp metter vard</l>
<l>Den coninc weder op sijn part.</l>
<l>Alse die coninc kerde vanden stride,</l>
<l n="6650">Die geduert hadde lange tide,</l>
<l>Ende die vresselijc hadde gewesen,</l>
<l>Die coninc quam int here binnen desen.</l>
<l>Hi seide doe, daer sijt al horden toe</l>
<l>Die daer waren met hem doe:</l>
<l n="6655">"Hebdi niet gesien hoe heden Lanceloet</l>
<l>Doer mi heeft gedaen hovescheit groet,</l>
<l>Die mins te boven was, sonder waen,</l>
<l>Dat hi mi wel mochte te doet slaen,</l>
<l>Ende ne wilde noit doen ane mi</l>
<l n="6660">Sine hande daer? Dat sagedi.</l>
<l>Ic secge dat hire bi hevet leden</l>
<l>Van godertierheit ende van hovescheden</l>
<l>Alle die ridders die ic oyt sach,</l>
<l>Ende daer ic af horde doen gewach.</l>
<l n="6665">Godweet, ic wilde wel bi desen</l>
<l>Dat dit orloge en hadde gewesen</l>
<l>Tuscen ons begonnen noit eer;</l>
<l>Bedie hi hevet ons vele meer</l>
<l>Verwonnen desen dach heden</l>
<l n="6670">Bi sire groter goedertierheden,</l>
<l>Dan al die werelt soude mogen</l>
<l>Bi crachte ende bi orlogen."</l>
<l>Die coninc Artur sprac dese word,</l>
<l>Alsoe alse gise hebt gehort,</l>
<l n="6675">Onder sinen hemeliken raet.</l>
<l>Als min her Walewein dat verstaet,</l>
<l>Die gewont lach, ende dit vernam,</l>
<l>Hi werd hier omme sere gram.</l>
<l>Ende alse die van binnen vernamen,</l>
<l n="6680">Dat Lanceloet ende die sine quamen</l>
<l>Men ontwapende Lancelote thant.</l>
<l>Alsi was ontwapent men vant</l>
<l>Dat hi an sine live tien stonden</l>
<l>Hadde vele cleine wonden,</l>
<l n="6685">Menegen hurd, menege steke,</l>
<l>Daer een ander af soude sijn tongereke.</l>
<l>Ende Hestor hadde, sonder waen,</l>
<l>Mengen swaerdslach optien dach ontfaen.</l>
<l>Alsi ontwapent waren nadien</l>
<l n="6690">Gingen si te hant Bohorde besien</l>
<l>Daer hi gewont lach tien stonden</l>
<l>Si vrachden hem om sine wonden,</l>
<l>Ende sinen meester oec na desen,</l>
<l>Oft hi iet mochte gewesen?</l>
<l n="6695">Die meester seide hem al bloet,</l>
<l>Die wonde ware sere groet,</l>
<l>Maer hi hopede dat hi saen</l>
<l>Soude mogen riden ende gaen.</l>
<l>Dus lach die coninc meer dan twee maent</l>
<l n="6700">Vor die Joyosegaerde, alsment waent;</l>
<l>Ende die vanden castele</l>
<l>Deden den here oplope vele,</l>
<l>Dicke ende menechwerven,</l>
<l>Soe dattere omme moesten sterven</l>
<l n="6705">Van haren ridders een groet deel,</l>
<l>Bedie om die waren inden casteel</l>
<l>Niet ne hadden in hare scaren</l>
<l>Alse vele ridders alse buten waren.</l>
</div>
<div type="chapter"><head type="chapter">XIII. <hi rend="italic">Hoe die coninc Artur sijn wijf weder nam, Ende hoe Lanceloet voer te sinen landewaerd. </hi></head>
<l>Nu seget vord die aventure,</l>
<l n="6710">Dat binnen deser selver ure</l>
<l>Die paus gevreiste dese dinc,</l>
<l>Dat gelaten hadde die coninc</l>
<l>Aldus Genoevren sijn wijf,</l>
<l>Ende hise dreigede an haer lijf,</l>
<l n="6715">Opdat hi se mochte begaen.</l>
<l>Die paus heeft oec wel verstaen</l>
<l>Dat dit fait niet was geproeft</l>
<l>Alsoe alst daertoe behoeft,</l>
<l>Dat hare aneteech die coninc.</l>
<l n="6720">Die paus ontboet dor dese dinc</l>
<l>Aerschebiscope ende biscope thant,</l>
<l>Dat si verbannen al Arturs lant,</l>
<l>Ende setten souden interdijt</l>
<l>An sconincs lant tot dier tijt,</l>
<l n="6725">Dat hi sijn wijf wedername,</l>
<l>Genoevren, diet wel betame;</l>
<l>Ende hi oec ere dade hare</l>
<l>Alse coninc sculdech te done ware</l>
<l>Sinen goden getrouden wive,</l>
<l n="6730">Ende dat dit niet achter ne blive.</l>
<l>Alse die coninc dit dus vernam</l>
<l>Hi werd utermatene gram;</l>
<l>Nochtan dat hi in sinen sinne</l>
<l>Minde sere die coninginne</l>
<l n="6735">Soe utermaten, dat hi hem daeraf</l>
<l>Varinge al verwonnen gaf.</l>
<l>Hi seide, al waerd dat toequame</l>
<l>Dat hi die coninginne weder name,</l>
<l>Daerbi, wat soes anders gesciet,</l>
<l n="6740">En soude dorloge inden niet</l>
<l>Tuscen hem ende Lancelote soe saen;</l>
<l>Bedie hi had an hem bestaen</l>
<l>Dattet niet ne mochte gescien</l>
<l>Dat hi sceden soude vandien.</l>
<l n="6745">Die biscop van Loefceestre ginc</l>
<l>Toter coninginne na dese dinc,</l>
<l>Ende seide hare: "Gi moet numere</l>
<l>Metten coninc wesen, uwen here;</l>
<l>Die paus wille, onse vader,</l>
<l n="6750">Dat gi beide nu sijt te gader.</l>
<l>Hi sal u beloven alse coninc</l>
<l>Vore uwe barone al dese dinc.</l>
<l>Dat hi u sal houden vortmere</l>
<l>In selker manieren, in sulker ere,</l>
<l n="6755">Alse een coninc sculdech es</l>
<l>Sijn wijf te houdene, sijt seker des</l>
<l>Ende van talen, die tote nu</l>
<l>Van Lancelote heeft gesijn ende u,</l>
<l>Ne sal hi om gene sake</l>
<l n="6760">Vorwerdmeer houden sprake,</l>
<l>No man van sinen hove tot desen,</l>
<l>In steden daer gi sult wesen."</l>
<l>Si seide: "Here, nadien dat dus staet</l>
<l>Ic sal hier op hebben minen raet,</l>
<l n="6765">Ende ic sal u hier af saen</l>
<l>Mine antwerde doen verstaen."</l>
<l>Die coninginne ontboet daer nare</l>
<l>Lancelote dat hi quame te hare,</l>
<l>Ende dat men heme quamen</l>
<l n="6770">Bohort ende Hestor te samen,</l>
<l>Ende Lyoneel mede daertoe.</l>
<l>Alsi daer Quamen seitsi doe:</l>
<l>"Gi heren, gi sijt vander werelt die man</l>
<l>Daer ic meest trouwen hebbe an.</l>
<l n="6775">Nu biddic u dat gi mi gevet raet</l>
<l>Nadien dat mi gescepen staet,</l>
<l>Ende dat gi waent dat mi beste es.</l>
<l>Ic wille dat gi sijt seker des,</l>
<l>Dat mi niemare es comen nu,</l>
<l n="6780">Dat met rechte beide mi ende u</l>
<l><pb n="233"/>Sculdech es te sine wel comen;</l>
<l>Bedie ic hebbe wel vernomen</l>
<l>Dat min here die coninc, dat secgic u,</l>
<l>Die de beste man es die levet nu,</l>
<l n="6785">Alsic u vore te menegen stonden</l>
<l>Hebbe gehort oec orconden,</l>
<l>Mi doet versoeken, sulc alsic bem,</l>
<l>Dat ic wederkere tote hem;</l>
<l>Hi sal mi houden vorwerdmere</l>
<l n="6790">Alse wel alsi dede noit ere;</l>
<l>Ende het es mi grote ere dat hi</l>
<l>In deser maniren versoeket mi,</l>
<l>Ende hi nine siet daerop dat ic bem</l>
<l>Soe sere mesdadech jegen hem.</l>
<l n="6795">Ende dit sal sijn u bate sere;</l>
<l>In scede van hier nembermere,</l>
<l>Hine vergeve u metter vard</l>
<l>Den evelen moet dien hi draget tuward,</l>
<l>Oft te minsten in maniren dat hi</l>
<l n="6800">U sal laten quite ende vri</l>
<l>Uten lande varen nu ter stede</l>
<l>Ende al uwe geselscap mede,</l>
<l>Dat gi niet verlisen selt binnen der tijt</l>
<l>Dat gi in desen lande sijt,</l>
<l n="6805">Dat eens pennincs waerd sal wesen.</l>
<l>Nu gevet mi raet te desen,</l>
<l>Wat u wille es dat ic doe:</l>
<l>Wildi dat ic blive," sprac soe,</l>
<l>"Ic sal bliven." Lanceloet sprac te dien:</l>
<l n="6810">"Vrowe, soude min wille gescien</l>
<l>Van mire herten, so ware min wille,</l>
<l>Vrowe, dat gi hier bleeft al stille;</l>
<l>Bedie ic sal qualike nu</l>
<l>Mogen sijn gesceden van u.</l>
<l n="6815">Mare bedie dat ic nu mere</l>
<l>Hier minne nu uwe ere</l>
<l>Dan minen wille, so radic u,</l>
<l>Vrowe, dat gi wederkeert nu</l>
<l>Tote minen here den coninc,</l>
<l>6820n Nadat hi u ontboet om dese dinc.</l>
<l>Ende en vaerdi niet tot hem nu,</l>
<l>Nadat hi heeft ontboden u,</l>
<l>Men sal hier in vorwerdmere</l>
<l>Mogen merken uwe onnere,</l>
<l n="6825">Ende kinnen oppenbaerlike,</l>
<l>Ende mine ontrowe desgelike.</l>
<l>Hierbi radic u ene dinc,</l>
<l>Dat gi ontbiet min here den coninc</l>
<l>Dat gi morgen tot hem sult gaen.</l>
<l n="6830">Ic segt u wel, al sonder waen,</l>
<l>Alse gi van mi sult sceden</l>
<l>Ic sal u alse scone geleden</l>
<l>Alse oit geleidet was, bi mire trowe,</l>
<l>Enege vrouwe ofte joncfrouwe.</l>
<l n="6835">Niet bedie, vrowe, dat secgic u,</l>
<l>Ic minne u alsoe sere nu</l>
<l>Alse oit riddere op enen dach</l>
<l>Vrowe minde oft minnen mach;</l>
<l>Maer ic secge dit om uwe ere."</l>
<l n="6840">Doe begonsti te weenne sere.</l>
<l>Alse Bohort dat hadde vernomen,</l>
<l>Dattie saken daertoe sijn comen,</l>
<l>Dat Lanceloet gedogede die dinc,</l>
<l>Dattie coninginne kerde ten coninc</l>
<l n="6845">Hi seide tote Lancelote doe:</l>
<l>"Here, het es nu comen daertoe</l>
<l>Dattie coninginne sceden sal</l>
<l>Van u bi uwen wille al,</l>
<l>Ende keren weder toten coninc.</l>
<l n="6850">God geve dat van derre dinc</l>
<l>U al goet mote gescien.</l>
<l>Bedie ic sout gerne also sien.</l>
<l>Wi selen in Gaule varen te hant,</l>
<l>Ende min vrowe sal hier bliven int lant,</l>
<l n="6855">In steden daer gise na dien</l>
<l>Vroech no spade niet sult sien.</l>
<l>Ic kinne soe wel u herte,</l>
<l>Ende daertoe uwe grote begerte</l>
<l>Die gi sult hebben om hare,</l>
<l n="6860">Dat ic dat wel weet oppenbare,</l>
<l>Eer ene maent daerna liden sal,</l>
<l>Dat gi sout willen hebben gegeven al</l>
<l>Dese werelt, warse uwe, here,</l>
<l>Ende gi dese dinc noit ere</l>
<l n="6865">Had georlovet, dat secgic u,</l>
<l>Die gi hier orlovet nu.</l>
<l>Gi sulter noch om sterven</l>
<l>Van rouwen ende bederven.</l>
<l>Dese dinc secgic wel nu</l>
<l n="6870">Eer min vrowe sceet van u,</l>
<l>Dat ic wel dat wille van hare</l>
<l>Dat si bleve, ende u wille ware."</l>
<l>Al dit selve riden doe</l>
<l>Hestor ende Lyoneel daertoe,</l>
<l n="6875">Ende vrachden hem wat vresen</l>
<l>Hi hadde vanden coninc bi desen,</l>
<l>Dat hise wedersinden woude?</l>
<l>Ende riden dat hijs niet doen soude.</l>
<l>Hi seide, hi soutse hem wedergeven</l>
<l n="6880">Al wist hi dat hi sijn leven</l>
<l>Bi fauten van hare soude verlisen,</l>
<l>Nochtan so soude hijt kisen.</l>
<l>Aldus liten si die tale staen.</l>
<l>Alse die coninginne hadde verstaen</l>
<l n="6885">Dat si bi Lanceloets orlove</l>
<l>Mochte varen weder tArturs hove</l>
<l>Ginc si in die zale weder saen</l>
<l>Ten biscop van Loncestre, sonder waen,</l>
<l>Ende seide tot hem metter vard:</l>
<l n="6890">"Here, keert te minen hereward</l>
<l>Ende groetten mi: segt hem, here,</l>
<l>Dat ic altoes nine kere,</l>
<l>Hine late Lancelote te hant</l>
<l>Wech varen, quite, in sijn lant,</l>
<l n="6895">Ende met hem sijn geselscap al,</l>
<l>Dat hi altoes nine sal</l>
<l>Vanden sinen verlisen iet van desen</l>
<l>Dat ere sporen waerd sal wesen."</l>
<l>Alse die bescop dit verstont</l>
<l n="6900">Hi dankets onsen here ter stont,</l>
<l>Bedie hi siet wel, sonder waen,</l>
<l>Dattie coninc nu sal laten gaen</l>
<l>Lancelote weder in sijn lant.</l>
<l>Hi nam an hare orlof te hant,</l>
<l n="6905">Ende hi makede sine vard</l>
<l>Weder tote des conincs tentenward,</l>
<l>Ende telde den coninc al geel</l>
<l>Wat hi vonden hadde inden casteel.</l>
<l>Ende alsi dat verstaen hevet</l>
<l n="6910">Dat hem Lanceloet wedergevet</l>
<l>Soe gereet die coninginne,</l>
<l>Hi seide doe met bliden sinne:</l>
<l>"Ware dat sake dat nu Lanceloet</l>
<l>Selke minne droge ende also groet</l>
<l n="6915">Ter coninginnewaerd, sonder waen,</l>
<l>Alsmen ons heeft doen verstaen,</l>
<l>Hine es soe niet nu te tide</l>
<l>Soe tonder van desen stride</l>
<l>Dat hise, nadat min herte waent,</l>
<l n="6920">Weder soude geven in deser maent.</l>
<l>Ende omdat Lanceloet hevet gedaen</l>
<l>So godertierlike, sonder waen,</l>
<l>Dat gi hebt versocht ane hem,</l>
<l>Secgic dat ic gewillech bem</l>
<l n="6925">Te doene dattie coninginne mi</l>
<l>Bi u heeft ontboden, bedi</l>
<l>Ic sal Lancelote laten nu gaen</l>
<l>In sulker maniren, sonder waen,</l>
<l>Dat hi ne sal niemen vinden</l>
<l n="6930">Die hem sijns sal onderwinden,</l>
<l><pb n="234"/>Noch nemen, no jonc no out,</l>
<l>In saelt hem gulden twevout."</l>
<l>Die biscop weder bi sconincs bede</l>
<l>Voer metter vard in die stede</l>
<l n="6935">Daer hi de coninginne in vant,</l>
<l>Ende seide hare doe te hant</l>
<l>Wat hare die coninc ontboet tien tiden.</l>
<l>Aldus werd dit gehint in beiden siden,</l>
<l>Soe dattie coninginne vare</l>
<l n="6940">Opten naesten dach daernare</l>
<l>Te Arturs hove, hars heren;</l>
<l>Ende dat Lanceloet sal keren</l>
<l>Weder in Gaule in sijn lant,</l>
<l>Ende rumen dat lant te hant,</l>
<l n="6945">Ende al sijn geslachte mede,</l>
<l>Ende varen in haer ervechtechede.</l>
<l>Optien nacht waren di vanden here</l>
<l>Blide ende in hogen sere,</l>
<l>Bedie dat si sagen dattie strijt</l>
<l n="6950">Achter soude bliven te dier tijt.</l>
<l>Ende die vanden castele, en trouwen,</l>
<l>Waren vol trane ende rouwen,</l>
<l>Beide arme ende oec rike;</l>
<l>Ende dat was bedie namelike,</l>
<l n="6955">Dat si sagen dat inden casteel</l>
<l>Bohort, Hestor ende Lyoneel,</l>
<l>Ende met henlieden Lanceloet,</l>
<l>Dreven den rouwe alsoe groet</l>
<l>Als oft si hadden sien sterven</l>
<l n="6960">Alle die werelt ende bederven.</l>
<l>Tirst dat verdagede die ander dach,</l>
<l>Ende Lanceloet dien dach versach,</l>
<l>Sprac hi dus toter coninginne:</l>
<l>"Ay vrowe, vrowe, soete minne,</l>
<l n="6965">Die dach hi es comen heden</l>
<l>Dat gi van mi sult sceden:</l>
<l>Ende ic sal moeten rumen dit lant</l>
<l>Ende varen in een ander te hant,</l>
<l>Ende ic en weet oft sal gescien</l>
<l n="6970">Dat ic u enbermer sal sien:</l>
<l>Siet hier een min vingerlijn nu,</l>
<l>Dat gi mi gavet alsic u</l>
<l>Eerst bekinde, live vrowe,</l>
<l>Dat hebbic noch, bi mire trowe,</l>
<l n="6975">Dore uwe minne tote nu</l>
<l>Wel gehouden. Nu biddic u</l>
<l>Dat gijt tallen uwen leefdagen</l>
<l>Dor mine minne wilt dragen;</l>
<l>Ende ic sal duwe derre gelike</l>
<l n="6980">Weder dragen getrouwelike."</l>
<l>Ende die coninginne dede dat</l>
<l>Gewillechlike dat hi daer bat.</l>
<l>Aldus was dat perlement gedaen.</l>
<l>Die ridders gereiden hen saen,</l>
<l n="6985">Ende die vire neven namelike</l>
<l>Waren gepareert rikelike,</l>
<l>Ende porden doe uter stede,</l>
<l>Ende alle die vanden castele mede,</l>
<l>Met vifhondert perden tien tiden,</l>
<l n="6990">Die alle verdect waren met siden.</l>
<l>Bohort quam vore gereden</l>
<l>Ende makede gelike tier steden</l>
<l>Oft hi blide hadde gewesen.</l>
<l>Die coninc quam ut binnen desen</l>
<l n="6995">Met groten ridderscepe</l>
<l>Ende oec met sconen geselscape.</l>
<l>Ende alse Lanceloet dat vernam.</l>
<l>Dat hi een deel biden coninc quam,</l>
<l>Hi beette te hant met sinne,</l>
<l n="7000">Ende nam metten breidele die coninginne,</l>
<l>Ende leitde haer paert bat vord</l>
<l>Vorden coninc, ende sprac dese word:</l>
<l>"Here, hier mogedi nu scouwen</l>
<l>Der coninginne, mire vrouwen,</l>
<l n="7005">Die ic u wedergeve nu,</l>
<l>Die over lanc, dat secgic u,</l>
<l>Onteert hadde gesijn ende doet mede</l>
<l>Bider groter ongetrouhede,</l>
<l>Van uwen hove, ne ware</l>
<l n="7010">Dat ic mi aventurde doe hare</l>
<l>Te bescuddene vander doet,</l>
<l>Daer icse vant in groter noet.</l>
<l>Dit ne dede ic niet, sonder waen,</l>
<l>Om dinc die si dore mi hadde gedaen;</l>
<l n="7015">Maer om dat al eenlike,</l>
<l>Dat icse kinne gewaerlike</l>
<l>Over die valianste vrowe di levet,</l>
<l>Die aldie werelt mer pris gevet.</l>
<l>Ende het hadde grote scade gewesen</l>
<l n="7020">Ende alte groet verlies van desen,</l>
<l>Hadden si mogen volbringen</l>
<l>Haren wille van dien dingen,</l>
<l>Dise bi ongetrouwecheiden groet</l>
<l>Hadden gejugert toter doet.</l>
<l n="7025">Het voget bat dat si doet sijn mede</l>
<l>Om hare grote ongetrowechede,</l>
<l>Dan die coninginne min vrouwe</l>
<l>Verslagen ware bi harreliede ontrowe."</l>
<l>Daer leverdise dus den coninc,</l>
<l n="7030">Dise pensende ende drove ontfinc</l>
<l>Vanden worden die hi hadde gehort,</l>
<l>Die Lanceloet daer gebracht hadde vort.</l>
<l>Lanceloet seide vort toten coninc:</l>
<l>"Wet wel, here, in waerre dinc,</l>
<l n="7035">Haddic nu met dulre minne</l>
<l>Gemint hier die coninginne,</l>
<l>Alse u die valsce daden verstaen</l>
<l>Van uwen hove, al sonder waen,</l>
<l>In hadse niet wedergegeven nu</l>
<l n="7040">Noch binnen ere maent, secgic u.</l>
<l>Gi moget wel sien na onse macht</l>
<l>Dat gi ons niet bi uwer cracht</l>
<l>Haddet mogen winnen, bedi</l>
<l>Onse casteel es so vast, dat sidi,</l>
<l n="7045">Dat hi geen oploep ontsiet,</l>
<l>Ende belicgen ontsiet hi lettel of niet</l>
<l>Van u oft van anderen man;</l>
<l>Ende hi es so wel bewarent daer an</l>
<l>Van ridderscape, dat hi wesen</l>
<l n="7050">Mochte wel versekert bi desen;</l>
<l>Ende wi hadden wel spisen int gevoech</l>
<l>Wel tote .ij. jaren gnoech."</l>
<l>Die coninc sprac tot Lancelote saen:</l>
<l>"Gi hebt dor mi so vele gedaen,</l>
<l n="7055">Dat ics nu weet goeden danc,</l>
<l>En mochte u noch, sonder wanc,</l>
<l>Teneger tijt wel in staden staen."</l>
<l>Mijn her Walewein seide doe saen</l>
<l>"Lanceloet, gi hebt so vele nu</l>
<l n="7060">Gedaen dor min here, secgic u,</l>
<l>Dat hijs u danc weet; maer die coninc</l>
<l>Eist u noch ene andere dinc."</l>
<l>"Wat dinge es dat?" sprac Lanceloet;</l>
<l>"Segtse mi nu hier al bloet,</l>
<l n="7065">Ic salse doen, hebbic macht daer af."</l>
<l>Her Walewein hem antwerde gaf:</l>
<l>"Mijn here eist dat gi te hant</l>
<l>Sonder letten ruemt sijn lant,</l>
<l>Dat gire niet in ne genen stonden</l>
<l n="7070">Binnen mins heren live werd vonden."</l>
<l>Lanceloet sprac doe toten coninc:</l>
<l>"Here, wildi aldus dese dinc?</l>
<l>Beveeldi dat icse aldus doe?"</l>
<l>Die coninc antwerde daertoe:</l>
<l n="7075">"Nadien dat Walewein seget dat hi</l>
<l>Willic dattie dinc alsoe si,</l>
<l>Dat gi mi rumet min lant</l>
<l>In desside, ende gi te hant</l>
<l>Daer over in u lant nu vard,</l>
<l n="7080">Dat rike es ende wel beward ...."</l>
<l><pb n="235"/>Lanceloet sprac ten coninc na desen:</l>
<l>"Here, alsic in min lant sal wesen</l>
<l>Salic van u seker sijn tien tiden?</l>
<l>Ende wat salic van u ontbiden,</l>
<l n="7085">Pais oft orloge? Wat sal sijn daer af?"</l>
<l>Mijn her Walewein hem antwerde gaf:</l>
<l>"Gine moget in gere maniren</l>
<l>Vanden orloge falgiren</l>
<l>Alse lange als min here levet</l>
<l n="7090">Ende hi dusdane macht hevet.</l>
<l>Ende als gi in u lant sult wesen</l>
<l>En sal niet bliven bi desen,</l>
<l>Gine sult hebben in dien tijt</l>
<l>Alsoe groet orloge ende strijt,</l>
<l n="7095">Oft vele merre, dat secgic u,</l>
<l>Dan gi hebt gedaen tot nu.</l>
<l>Wet dat wel, dat tot dire uren</l>
<l>Dit orlogen nu sal geduren,</l>
<l>Dattie wrake sal sijn gedaen</l>
<l n="7100">Van Gariette, al sonder waen,</l>
<l>Minen broder namelike,</l>
<l>Dien gi doet sloget valscelike.</l>
<l>Ic ne name daer over niet</l>
<l>Al die werelt, wats gesciet,</l>
<l n="7105">Gine souter eer om kiesen</l>
<l>Die doet ende u hoeft verlisen."</l>
<l>Doe sprac Bohort te desen saen:</l>
<l>"Her Walewein, laet u dreigen staen.</l>
<l>Ic secgu dat u hier ontsiet</l>
<l n="7110">Mijn here wel lettel ofte niet.</l>
<l>Ic wille dat gijt wet al claer,</l>
<l>Wildi ons in Gaule volgen naer,</l>
<l>Oft int lant van Benewijc mede,</l>
<l>Ic versekere u hier ter stede,</l>
<l n="7115">Alse riddere sculdech es van desen,</l>
<l>Gi selt narre te verlisene wesen</l>
<l>U hovet dan min here sal,</l>
<l>Ende meer temayeert van al,</l>
<l>Wildi comen ter vergaderingen.</l>
<l n="7120">Ende dat gi secget te dien dingen</l>
<l>Dat min here namelike</l>
<l>Uwen broder doet sloech qualike,</l>
<l>Wildi met dier saken vortgaen,</l>
<l>Ende dat alse riddere doen staen</l>
<l n="7125">Dat dit si gerechte waerhede,</l>
<l>Ic ben gereet hier ter stede</l>
<l>Hem daeraf te bescermene nu,</l>
<l>In maniren, werdic van u</l>
<l>Verwonnen, dat min here si</l>
<l n="7130">Gedestruert ende onteert daerbi,</l>
<l>Ende dat derre gelike van u gescie</l>
<l>Oft gi werd verwonnen van mie.</l>
<l>Ende dat hier bi bliven moge</l>
<l>Tuscen onslieden dat orloge;</l>
<l n="7135">Bedie het ware bat betame</l>
<l>Dat tuschen ons tween inde name</l>
<l>Dan bi .xl. dusentech mannen</l>
<l>Diemer ombe ute moet bannen."</l>
<l>Walewein boet sijn wedde vort</l>
<l n="7140">Ende sprac toten coninc dese wort:</l>
<l>"Nadat hi dit te doene biet</l>
<l>Hine sal henen sceden niet</l>
<l>Sonder hier te doene mere;</l>
<l>Bedie ic ben al gereet, here,</l>
<l n="7145">Van hem te togene, gewaerlike,</l>
<l>Dat hi sloech verradelike</l>
<l>Gariette minen broder doet,</l>
<l>Die goet riddere was sonder genoet,</l>
<l>Die beste van onsen geslachte,</l>
<l n="7150">Beide van dogeden ende van machte."</l>
<l>Bohort daertoe antwerde gaf:</l>
<l>"Ende ic willen bescermen daer af."</l>
<l>Soe dat daer die camp bi desen</l>
<l>Altehant gevest hadde gewesen</l>
<l n="7155">An beiden siden, hadde die coninc</l>
<l>Willen gedogen doe die dinc;</l>
<l>Maer hi ontseide te dien tiden</l>
<l>Die wedden in beiden siden,</l>
<l>Ende hi seide tote hen beden,</l>
<l n="7160">Tirsten dat si waren versceden</l>
<l>Elc dade op anderen vord an</l>
<l>Al dat hi doen mach ende can.</l>
<l>Vort seide die coninc tot desen,</l>
<l>Dat Lanceloet seker mochte wesen,</l>
<l n="7165">Tirst dat hi quame in sijn lant,</l>
<l>Dat hi hebben soude al te hant</l>
<l>Meerren strijt ende orloge</l>
<l>Dan hi selve wanen moge.</l>
<l>Doe sprac Lanceloet toten coninc:</l>
<l n="7170">"Here, ic sal u secgen ene dinc:</l>
<l>Gene had niet aldus wel mogen</l>
<l>Te deser tijt op mi orlogen</l>
<l>Haddic geweest in uwe dere</l>
<l>Alsic was in u hulpe, here,</l>
<l n="7175">In dien [tiden] dat Galaat die coninc</l>
<l>Van u, here, sijn lant ontfinc,</l>
<l>Ende hi daeraf werd uwe man.</l>
<l>Ende hi hadde wel macht nochtan</l>
<l>U te nemene daer u ere,</l>
<l n="7180">Ende daer gi waerd in poente, here,</l>
<l>Te hebbene wel grote scande</l>
<l>Van uwer cronen ende van uwen lande</l>
<l>Optien dach te verlisene bede,</l>
<l>Ende alle uwe arvechtechede.</l>
<l n="7185">Here, waer dat sake, dat u woude</l>
<l>Gedinken des, als recht soude,</l>
<l>Gine sout niet dit orloge bedi</l>
<l>Op mi beginnen, dit donke mi.</l>
<l>Ende dit en secgic niet in desen,</l>
<l n="7190">Datic van u ben in vresen,</l>
<l>Maer om die minne die gi</l>
<l>Sculdech waerd te hebbene an mi,</l>
<l>Waerdi alse groet guldere, sonder waen,</l>
<l>Van dogeden die u sijn gedaen</l>
<l n="7195">Alse coninc te sine sculdech ware.</l>
<l>Ene dinc secgic u oppenbare:</l>
<l>Alse wi in onse lant selen wesen</l>
<l>Onder onse man, ende tot desen</l>
<l>Sullen vergaderen onse macht,</l>
<l n="7200">Ende onse vrient ende hare cracht,</l>
<l>Ende onse vesten ende onse castele</l>
<l>Bewaerd selen sijn in allen dele,</l>
<l>U doe ic te wetene dan over waer,</l>
<l>Es dat sake dat gi comt daer,</l>
<l n="7205">Ende wi u deren willen dan</l>
<l>Ende onse macht ende onse man,</l>
<l>Gine vord noit vard, here,</l>
<l>Die u berouwen sal soe sere;</l>
<l>Bedie wel wet, dat u van dien</l>
<l n="7210">No goet no ere en sal gescien.</l>
<l>Ende gi, her Walewein, die dus sere</l>
<l>Ons nu arget jegen minen here,</l>
<l>Dit ne soude u niet gescien,</l>
<l>Wildi u wel bedinken van dien</l>
<l n="7215">Dat ic hier te voren dede</l>
<l>Dore u in ene stede</l>
<l>Die de Doloreuse Tor was genant,</l>
<l>Daer ic u in gevanckenessen vant,</l>
<l>Op dien dach, ende u hadde gevaen</l>
<l n="7220">Karados die grote, sonder waen,</l>
<l>Ende u hilt gevaen in groter noet,</l>
<l>Dien ic te dien tiden sloech doet,</l>
<l>Ende halp u ute dien prisone.</l>
<l>Wildi gedinken [van] dien doene</l>
<l n="7225">Gine sout niet nu ter tijt</l>
<l>Te miwaerd dragen so groten nijt."</l>
<l>"Ay Lanceloet, Lanceloet." sprac doe hi</l>
<l>"Gine daet noit so vele dor mi,</l>
<l>Gine hebt mi vercocht alte dire</l>
<l n="7230">Int inde in sulker maniere,</l>
<l><pb n="236"/>Dat gi mi hebt soe droeffelike</l>
<l>Gescaet ende soe swaerlike</l>
<l>An die gene die ic meest minde</l>
<l>Van hen allen die ic kinde,</l>
<l n="7235">Dattere onse geslechte bi es al</l>
<l>Genedert ende nederen sal.</l>
<l>Ende bi desen soe secgic dat nu</l>
<l>Geen pais sijn mach tuscen mi ende u,</l>
<l>Ende nembermer wesen en mach</l>
<l n="7240">Dien tijt dat ic leve op genen dach."</l>
<l>Lanceloet sprac toten coninc te hant:</l>
<l>"Here, ic sal mergen rumen u lant</l>
<l>In selker maniren dat ic van al</l>
<l>Dat ic u noit diende, groet ende smal,</l>
<l n="7245">Met mi niet sal voren in die vaerd</l>
<l>Dat sal sijn ere sporen waerd."</l>
<l>Aldus nam inde geen perlementen.</l>
<l>Die coninc voer te sire tenten,</l>
<l>Ende met hem die coninginne.</l>
<l n="7250">Daer ward doe so grote bliscap inne</l>
<l>Ende oec feeste te diere gebare</l>
<l>Oft God selve daer comen ware.</l>
<l>Ende Lanceloet op dander side</l>
<l>Keerde alsoe drove tier tide</l>
<l n="7255">Weder ten casteleward,</l>
<l>Ende hiet gereiden sine vard.</l>
<l>Lanceloet riep enen sciltknecht thant,</l>
<l>Die Chanijn bi namen was genant,</l>
<l>Ende seide tote hem daernaer:</l>
<l n="7260">"Chanin, nem minen scilt daer</l>
<l>Die daer hanget, ende vorne mi</l>
<l>In Sinte Stevens kerken, biddic di,</l>
<l>Die staet binnen Karmeloet,</l>
<l>Ende latene daer hangen al bloet,</l>
<l n="7265">Dat menne sien mach oppenbaer,</l>
<l>Dattie gene dine selen sien daernaer</l>
<l>Gedinken mogen, al sonder waen,</l>
<l>Des wonders dat ic hebbe gedaen</l>
<l>Binnen desen lande spade ende vroe.</l>
<l n="7270">Wiltu weten waerbi ic doe</l>
<l>Dire stede nu sulke ere?</l>
<l>Ic doet bedi dat ic daer wilen ere</l>
<l>Dordine van ridderscape ontfinc;</l>
<l>Ende ic minne dor dese dinc</l>
<l n="7275">Meer die selve kerke daertoe</l>
<l>Dan ic enege andere doe;</l>
<l>Ende ic wille dat min scilt aldaer</l>
<l>In die stede wese hier naer.</l>
<l>Ic en weet oftic nembermere</l>
<l n="7280">In dit lant hier wederkere."</l>
<l>Chanin nam den scilt metter vaerd</l>
<l>Ende vordene te Karmeloetwaerd.</l>
<l>Ende Lanceloet gaf hem daer ter stede</l>
<l>Vire somers te vorne mede,</l>
<l n="7285">Met selvere wel geladen al,</l>
<l>Die Lanceloet Chanine beval</l>
<l>Te gevene ter selver stede</l>
<l>Om te sine in haer gebede.</l>
<l>Die vander kerken hebben tgelt ontfaen</l>
<l n="7290">Ende in goeden orbore gedaen.</l>
<l>Ende alsi den scilt sagen</l>
<l>Die Lanceloet hadde gedragen,</l>
<l>Sine waren niet blider daer af</l>
<l>Dan vanden gelde datmen hen gaf.</l>
<l n="7295">Si namen den scilt blidelike</l>
<l>Ende dadene hangen rikelike</l>
<l>An ene ketenen die was selverijn,</l>
<l>Gelijc oft een sant hadde gesijn.</l>
<l>Die vanden lande quamen nadien</l>
<l n="7300">Den scilt menechwaerf besien</l>
<l>Met feesten; ende sulke plagen</l>
<l>Te weenne alsi den scilt sagen,</l>
<l>Omdat Lanceloet geheellike</l>
<l>Was gesceden uten conincrike</l>
<l n="7305">In evelen moede jegen beede</l>
<l>Den coninc ende Waleweine mede.</l>
<l>Nu hord hier vort tellen</l>
<l>Van Lancelote ende sinen gesellen.</l>
</div>
<div type="chapter"><head type="chapter">XIV. <hi rend="italic">Hoe Lanceloet voer tsinen landewaerd; ende hoe Bohort ende Lyoneel gecroent worden coninge. </hi></head>
<l>Nu seget vort daventure,</l>
<l n="7310">Alse Lanceloet den coninc Arture</l>
<l>Die coninginne hadde gegeven,</l>
<l>Alst hier boven es gescreven,</l>
<l>Opten anderen dach daernaer</l>
<l>Soe porrede Lanceloet, dat es waer,</l>
<l n="7315">Ende sine gesellen alle mede,</l>
<l>Ende ruemden die stede</l>
<l>Vander Joyoser Garden te hant</l>
<l>Om te varne in haer lant.</l>
<l>Ende alsi buten comen waren</l>
<l n="7320">Si telden doe hare scaren,</l>
<l>Ende si vonden daer in hare getel</l>
<l>Dat si hadden vierhondert ridders wel,</l>
<l>Sonder die sciltknechte, twaren,</l>
<l>Die met hen te lande souden varen.</l>
<l n="7325">Alsi ter zee quamen mettien</l>
<l>Begonste Lanceloet dat lant besien,</l>
<l>Daer hem in was menege ere</l>
<l>Gedaen, ende oec vele mere</l>
<l>Dan oit daer vore was, sonder waen,</l>
<l n="7330">Enegen riddere allene gedaen.</l>
<l>Hem begonste lopen sere</l>
<l>Die trane op sine lire,</l>
<l>Ende hi versuchte doe sware</l>
<l>Ende weende sere daernare.</l>
<l n="7335">Alsi aldus hadde gewesen</l>
<l>Ene wile hi sprac na desen</l>
<l>Stillekine, so dat dese word</l>
<l>Nieman en verstont dan Bohort:</l>
<l>"Ay soete lant ende godertire,</l>
<l n="7340">Ende mergelijc in alre manire,</l>
<l>Wel sittende ende blide mede,</l>
<l>Vol van alre geluckechede,</l>
<l>Daer min geest in blivet geellike</l>
<l>Ende mine ziele dier gelike,</l>
<l n="7345">Gebenedijt moetstu alle stonde</l>
<l>Wesen van Jhesus Kerst monde,</l>
<l>Ende gebenediet soe sijn si</l>
<l>Dire in bliven selen na mi,</l>
<l>Ende wonen selen in desen lande.</l>
<l n="7350">Sijn si mi vriende ofte viande,</l>
<l>God mote hen pays geven</l>
<l>Ende met rasten doen leven.</l>
<l>Bliscap geve hen onse here,</l>
<l>Ende verwinnesse, ende die ere</l>
<l n="7355">Jegen elken die hem wille</l>
<l>Hierna mesdoen, lude oft stille.</l>
<l>Ende soe sal hi, dats tgelove mijn.</l>
<l>Nieman mochte in so soeten lant sijn,</l>
<l>Hine soude moten bi desen</l>
<l n="7360">Geluckegere dan een ander wesen.</l>
<l>Dit secgic bi mi nu ten stonden,</l>
<l>Alse diet wel hebbe ondervonden;</l>
<l>Bedie alsicker in was, ic weet wel,</l>
<l>Dat mi menech geluc daer gevel,</l>
<l n="7365">Ende vele meer dant, sonder waen,</l>
<l>In een ander lant soude hebben gedaen."</l>
<l>Dit waren sine worde die hi sprac</l>
<l>Alsi uten lande van Logers trac.</l>
<l>Hi sach ten landewaerd nadien</l>
<l n="7370">Alse lange als hijt conde gesien.</l>
<l>Si voren dat si te Benewijc quamen.</l>
<l>Alsi die vanden lande dat vernamen</l>
<l>Si voren jegen hen alsoe saen</l>
<l>Met groter feesten, sonder waen,</l>
<l n="7375">Ende ontfingense met groten eren</l>
<l><pb n="237"/>Alse hare gerechte heren.</l>
<l>Opten anderen dach bat vord,</l>
<l>Alse Lanceloet hadde messe gehort,</l>
<l>Sprac hi tot sinen neve Bohorde</l>
<l n="7380">Ende tote Lyonele dese worde:</l>
<l>"Gevet mi ene gichte nu,</l>
<l>Die ic u eischen sal, des biddic u,</l>
<l>Ende gi mi niet afgaet van desen;</l>
<l>Ic souts herde drove wesen."</l>
<l n="7385">Si seiden: "Des nes gene noet,</l>
<l>Dat gi ane ons nu bede doet,</l>
<l>Bedie gi moget onslieden</l>
<l>Wel heten ende gebieden,</l>
<l>Bedie wine souden laten niet</l>
<l n="7390">Te doene al dat gi ons hiet,</l>
<l>Om te verlisene daermede</l>
<l>Onse lijf ende onse lede."</l>
<l>"Soe biddic u, Bohort, dat gi</l>
<l>Ontfanget, dor die minne van mi,</l>
<l n="7395">Vanden conincrike die ere</l>
<l>Van Benewijc, ende daeraf werd here;</l>
<l>Ende gi sult gecroent wesen</l>
<l>In alreheilegen dage van desen."</l>
<l>Ende hi seide tote Lyonele saen:</l>
<l n="7400">"Live neve, ende gi sult ontfaen</l>
<l>Uwes vader rike, dat es</l>
<l>Dat conincrike van Gaunes,</l>
<l>Ende gi sult oec gecroent wesen</l>
<l>In alreheilegen dage van desen,</l>
<l n="7405">Ende men sal die feeste hier of</l>
<l>Houden te Benewijc int hof.</l>
<l>Ende vanden conincrike, dat secgic u,</l>
<l>Van Gaule sone doe ic niet nu,</l>
<l>Ende ne houder gene tale af,</l>
<l n="7410">Om dat mi die coninc Artur gaf;</l>
<l>Want al haddi mi gegeven vor nu</l>
<l>Al die werelt, dat secgic u,</l>
<l>Ic gavese hem al weder te hant,</l>
<l>Bedie ic ne soude en geen lant</l>
<l n="7415">Nu ter tijt van hem willen houden."</l>
<l>Si seiden dat sijt gerne souden</l>
<l>Doen hier af sinen wille met allen.</l>
<l>Si sijn heme te voten gevallen</l>
<l>Ende hebben van hem, al sonder waen,</l>
<l n="7420">Dese herscapien ontfaen.</l>
<l>Tirst dattie niemare horde</l>
<l>Tfolc vanden lande, van Bohorde</l>
<l>Ende van Lyonele tot desen,</l>
<l>Dat si gecroent souden wesen</l>
<l n="7425">In alreheilegen dage beede</l>
<l>Tote Benewijc in die stede,</l>
<l>Deen van Benewijc, dander van Gaunes,</l>
<l>Daer mochtmen sien, sijt seker des,</l>
<l>Grote bliscap ende horen,</l>
<l n="7430">Meerre dan si plagen te voren.</l>
<l>Maer soe wie dat bliscap dreef</l>
<l>Lanceloet was die inden rouwe bleef,</l>
<l>Datmen hem met pinen ontbrac</l>
<l>Somtijt dat hi een woord sprac;</l>
<l n="7435">Hi was tongemake soe sere.</l>
<l>Nochtan toendi bliscapen mere</l>
<l>Van buten dan hi gewinnen</l>
<l>Mochte in sire herten binnen.</l>
<l>Daer vergaderden, al sonder sage,</l>
<l n="7440">Te Benewijc in alreheilegen dage</l>
<l>Al die lansheren die waren doe</l>
<l>In desside der zee, ende daertoe</l>
<l>Vander Scotten conincrike</l>
<l>Ende van Yrlant dire gelike,</l>
<l n="7445">Ende van Soroloes ende van Logres,</l>
<l>Ende van enen lande dat genant es</l>
<l>Int walsch Le Tere foreine.</l>
<l>Ende van allen desen landen gemeine</l>
<l>Quamen algader die baroene</l>
<l n="7450">Te deser feesten, te desen doene,</l>
<l>Bedie si minden alle soe sere</l>
<l>Lancelote in allen kere,</l>
<l>Om die doget die in hem was</l>
<l>Van ridderscape, alsicker af las,</l>
<l n="7455">In hoe verren landen dat hi ware,</l>
<l>Si souden tot hem comen dare</l>
<l>Om sine ere ende om sine vrame,</l>
<l>Wisten si dat hem was bequame.</l>
<l>Ende op dien selven dach, twaren,</l>
<l n="7460">Dattie twee gebrodere gecroent waren</l>
<l>Soe quam Lancelote daer niemare,</l>
<l>Dattie coninc Artur was in gare</l>
<l>Op hem te comene also houde</l>
<l>Alse die winter liden soude;</l>
<l n="7465">Ende dat dit al bi Waleweine quam</l>
<l>Dat die coninc die vard ane nam.</l>
<l>Lanceloet antwerde doe sonder beide</l>
<l>Den genen die hem dit seide:</l>
<l>"Laet hier comen den coninc nu,</l>
<l n="7470">Hi es mi welcomen, secgic u;</l>
<l>Ende wi sulle wel, sonder waen,</l>
<l>Bider hulpen van Gode ontfaen.</l>
<l>Onse castele sijn nu ter uren</l>
<l>Vast ende starc van muren,</l>
<l n="7475">Ende onse lant es wel tot dien</l>
<l>Van ridderscepe ende van spisen versien.</l>
<l>Alse die [coninc] comen wille ter vard,</l>
<l>Hine hevet van mi geen ruward;</l>
<l>In steden daer ic ben, ende ict mach weren,</l>
<l n="7480">Ne sal hem nieman mogen deren.</l>
<l>Mare min her Walewein, wilt hi</l>
<l>Nu soe vaste orlogen mi,</l>
<l>Dat hi niet sculdech te done ware,</l>
<l>Van heme secgic al oppenbare,</l>
<l n="7485">Comt hi ende op mi orloge,</l>
<l>Hine sal niet, op dat ict vermoge,</l>
<l>Van mi wederkeren gesont;</l>
<l>Ende hine begonste noit tere stont</l>
<l>Orloge dat hem berau so sere</l>
<l n="7490">Alse dit sal doen, comt die here."</l>
<l>Nu swiget van Lancelote daventure</l>
<l>Ende seget vord van coninc Arture.</l>
</div>
<div type="chapter"><head type="chapter">XV. <hi rend="italic">Hoe die coninc Artur op Lancelote vard, ende hoe si enen starken strijt hadden. </hi></head>
<l>Nu seget die daventure screef,</l>
<l>Dattie coninc alden winter bleef</l>
<l n="7495">Te Logres in dat conincrike,</l>
<l>Ende was daer herde paiselike,</l>
<l>Ende hine was om gene sake</l>
<l>Doe niet sere tongemake.</l>
<l>Ende binnen dat hevet dorreden</l>
<l n="7500">Sine castele ende sine steden;</l>
<l>Soe heeft min her Walewein van ere dinc</l>
<l>Altoes vermaent den coninc,</l>
<l>Dat hem des gedinken woude,</l>
<l>Dat hi op Lancelote varen soude,</l>
<l n="7505">Soe dat hem die coninc geloefde dan</l>
<l>Tontbiedene alle sine man</l>
<l>Die wapine doe mochten dragen,</l>
<l>Ende sindense vore, al sonder verdragen</l>
<l>Op Lancelote met groten here,</l>
<l n="7510">Om hem te doene selke dere,</l>
<l>Dat hi hem sine vesten al</l>
<l>Van Benewijc ende van Gaunes vellen sal,</l>
<l>Soe dattere ne sullen ne gene</l>
<l>Stene licgende [bliven] op stene.</l>
<l n="7515">Dit belof dede Artur die coninc</l>
<l>Waleweine bi dire selver dinc,</l>
<l>Om dat hi hem nacht ende dach</l>
<l>Hem van desen so vaste anlach,</l>
<l>Soe dat hi hem sulke dinc behiet,</l>
<l n="7520">Die hi hem mochte volbringen niet.</l>
<l><pb n="238"/>Bedie als hi dit te doene quam</l>
<l>Hi vant den genen diet hem benam,</l>
<l>Dat hi der steden ne gene dere</l>
<l>Ne mochte doen, al haddijs gere.</l>
<l n="7525">Na paschen, alse die coninc vernam</l>
<l>Dat hem die neuwetijt toequam,</l>
<l>Ende dat coude was versceden,</l>
<l>Dede hi sine scepen gereden.</l>
<l>Ende alse sijn here al vergadert was</l>
<l n="7530">Binnen Logres, alsict las,</l>
<l>Mijn her Walewein vragede te hant</l>
<l>Sinen oem den coninc in wies hant</l>
<l>Hi die coninginne laten soude?</l>
<l>Die coninc werd pensende also houde</l>
<l n="7535">Wien hi met hare laten soude, sonder waen.</l>
<l>Mordreit, Waleweins broder, sprac saen:</l>
<l>"Here, wildi, ende donket u goet,</l>
<l>Ic salse nemen in min behoet;</l>
<l>Ende gi moget sekerre sijn van hare</l>
<l n="7540">Bi mi dan si elre ware."</l>
<l>Ende die coninc antwerde hem doe,</l>
<l>Dat hi wel wille dat si alsoe,</l>
<l>Dat hise wachte ende ware name</l>
<l>Gelijc dat hi soude sinen lichame.</l>
<l n="7545">Mordret antwerde alsoe houde,</l>
<l>Dat hise alsoe ontfaen woude.</l>
<l>Die coninc namse bider hant</l>
<l>Ende leveretse Mordrette te hant,</l>
<l>Ende seide: "Ic bevele hier u</l>
<l n="7550">Dat gi alsoe getrouwelike nu</l>
<l>Dese vrouwe na uwe macht</l>
<l>Behoet allen tijt ende bewacht,</l>
<l>Alse goetman ende getrouwe</l>
<l>Sculdech es te sine sire vrowe,</l>
<l n="7555">Die sijns gerechs heren wijf es."</l>
<l>Die coninginne was sere drove des,</l>
<l>Dat si was geleverd Mordrette</l>
<l>Te hoedene, wel bi sire smette;</l>
<l>Bedie si kindene wel,</l>
<l n="7560">Dat hi was ongetrowe ende fel,</l>
<l>Ende pensde ende dochte</l>
<l>Dattere haer quaet af comen mochte.</l>
<l>Soe deet oec vele meer dan si</l>
<l>Waende ende pensde daerbi.</l>
<l n="7565">Die coninc gaf Mordrete oec ende beval</l>
<l>Die sloetele van sinen scatte al,</l>
<l>(Om dat hem Mordreit sinden soude,</l>
<l>Hadde hi van silvere ende van goude</l>
<l>Te doene, dat hijt hem nare</l>
<l n="7570">Senden soude, waer dat hi ware,</l>
<l>Oft hijt ontbode) ende ander dinc.</l>
<l>Daerna beval Artur die coninc</l>
<l>Alden lieden vanden lande, ende hiet</l>
<l>Dat si en souden laten niet,</l>
<l n="7575">Sine souden alle gemeinlike</l>
<l>Mordrette onderdaen sijn geheellike;</l>
<l>Ende hi deet hen sweren gereet.</l>
<l>Ende si daden daeraf haren eet,</l>
<l>Datten coninc soe swaerlike</l>
<l n="7580">Sider berau ende soe droeffelike,</l>
<l>Alst sident wel sceen al bloet,</l>
<l>Daer hi jegen hem vacht enen wijch groet</l>
<l>Opten plein van Salesbiren,</l>
<l>Alse gi hierna sult horen sciren.</l>
<l n="7585">Die coninc voer doe van Logres thant</l>
<l>Ende quam doe ander zeecant</l>
<l>Met groten here, ende hem quam naer</l>
<l>Die coninginne ende gebrachten tot daer,</l>
<l>Ja, woude die coninc oft ne woude.</l>
<l n="7590">Ende alse die coninc int scip gaen soude</l>
<l>Begonste si te weenne sere,</l>
<l>Ende sprac toten coninc haren here,</l>
<l>Daer hise custe, ende si seide:</l>
<l>"Here, God si in u geleide</l>
<l n="7595">Daer gi mict te varne nu,</l>
<l>Ende mote gesont wederbringen u</l>
<l>Bi sire genaden, tuwer ere.</l>
<l>Sekerlike, in hadde noit ere</l>
<l>Soe grote vrese, here, om u</l>
<l n="7600">In ene vard, alsic hebbe nu.</l>
<l>Ende wat so gesciet, live here,</l>
<l>Van uwen wederkerne nu mere,</l>
<l>Min herte seget mi van dien</l>
<l>Dat ic u nembermer sal sien</l>
<l n="7605">In minen live, no gi mi."</l>
<l>"Vrowe, gi sult, oft God wilt," sprac hi;</l>
<l>"En hebt niet in uwen sinne nu</l>
<l>Soe grote vrese, dat radic u;</l>
<l>An vrese te hebne mogdi niet</l>
<l n="7610">Winnen, wat soe ons els gesciet."</l>
<l>Die coninc es int scip gegaen.</l>
<l>Si traken op die zeile saen</l>
<l>Ende zeilden wech met groter spoet.</l>
<l>Si hadden den wint te vollen goet,</l>
<l n="7615">Dat si haestelike waren</l>
<l>Soe verre in die zee gevaren,</l>
<l>Dat si geen lant mochten gesien.</l>
<l>Die wint was so goet, dat si bi dien</l>
<l>Varinge ant ander lant quamen.</l>
<l n="7620">Tirst dat si hen ant lant vernamen</l>
<l>Die coninc beval alsoe houde</l>
<l>Datmen tharnasch ute trecken soude,</l>
<l>Ende datmen neve die rivire saen</l>
<l>Die paulione soude doen slaen.</l>
<l n="7625">Het werd metter vard gedaen al</l>
<l>Alsoe alst die coninc hiet ende beval.</l>
<l>Die coninc reste dien nacht daer.</l>
<l>Hi porde sanderdages daernaer,</l>
<l>Ende hi dede tellen al sonder sparen</l>
<l n="7630">Hoe vele daer met hem waren.</l>
<l>Int tellen vantmen dat hi dan</l>
<l>Hadde met hem .lx. dusent man.</l>
<l>Si reden so vort, dat si vernamen</l>
<l>Dat si int lant van Benewic quamen.</l>
<l n="7635">Alsire binnen quamen si vonden</l>
<l>Alle die castele tien stonden</l>
<l>Wel bewaerrent; bedie Lanceloet</l>
<l>Hadse wel versien, clein ende groet.</l>
<l>Die coninc beriet hem tien tiden</l>
<l n="7640">Te wat steden dat hi wilde tiden.</l>
<l>Mijn her Walewein sprac metter vard:</l>
<l>"Here, wi selen tiden te Gaunesward,</l>
<l>Daer es tgeselscap al geheel;</l>
<l>Die coninc Bohort entie coninc Lyoneel,</l>
<l n="7645">Lanceloet ende Hestor mede,</l>
<l>Si wonen alle te dire stede.</l>
<l>Mochtewi die stede binnen</l>
<l>In eneger maniren gewinnen,</l>
<l>Wi souden dan inden hastelike</l>
<l n="7650">Onse orloge, ende lichtelike."</l>
<l>Coninc Uriens [sone], min her Ywain</l>
<l>Sprac te hant: "Owi, her Walewein,</l>
<l>Het es sot dat wi varen nu</l>
<l>Te dire stede, dat secgic u;</l>
<l n="7655">Bedie daer es die hoverde al,</l>
<l>Ende hare macht groet ende smal,</l>
<l>Van ridderscepe menegerhande,</l>
<l>Dat si hebben bi al haren lande,</l>
<l>Soe dat ons nu beter ware</l>
<l n="7660">Te velle harentare</l>
<l>Dorpe ende castele, sonder waen,</l>
<l>Die omtrent die stede staen,</l>
<l>Soe dat onsen lieden van dien</l>
<l>En gene dere mochte gescien</l>
<l n="7665">Alse die stede beseten sal wesen."</l>
<l>"Ne temayert u niet van desen,"</l>
<l>Sprac min her Walewein te hant;</l>
<l>"Hier nes niemen so stout int lant,</l>
<l>Die tijt dat wi hier sijn, di dorren</l>
<l n="7670">Sal ut sinen castele porren."</l>
<l><pb n="239"/>Die coninc hi sprac doe twaren:</l>
<l>"Laet ons dan te Gaunes varen."</l>
<l>Dus maecte die coninc sine vard</l>
<l>Bi haren rade te Gaunesward.</l>
<l n="7675">Ende alse die coninc te Gaunes quam</l>
<l>Met sinen here, hi vernam</l>
<l>Ene oude vrowe te hemward</l>
<l>Ridende op een wit part.</l>
<l>Tirst dat si sach Arture den coninc</l>
<l n="7680">Kinnet sine ende sprac dese dinc:</l>
<l>"Coninc, siet daer die stede vor u</l>
<l>Die gi sult varen besitten nu."</l>
<l>"Dat wetic wel," sprac die coninc.</l>
<l>"Sijt seker," sprac si, "in waerre dinc,</l>
<l n="7685">Dat gi doet dulheide ende quaet,</l>
<l>Ende horet nu oec na dullen raet;</l>
<l>Bedie dat gi dit hebt bestaen</l>
<l>En sal u niet teren vergaen.</l>
<l>Gine sult die stede niet winnen</l>
<l n="7690">No die gene dire sijn binnen.</l>
<l>Gi sulter af keren, al sonder waen,</l>
<l>Ende selter niet an hebben gedaen.</l>
<l>Dit es die selve ere dan</l>
<l>Die gi bejagen sult daer an.</l>
<l n="7695">Ende gi, Walewein, die dese dinc</l>
<l>Hebbet geraden den coninc,</l>
<l>Ende daert al es begonnen bi,</l>
<l>Ic wille dat gijt wet, dat gi</l>
<l>Soe u scade sult jagen in dien,</l>
<l n="7700">Dat gi nembermer sult sien</l>
<l>Met bliscepen van Logres tconincrike,</l>
<l>Ende moget wel secgen waerlike</l>
<l>Dat u nakende es die termijn</l>
<l>Die u vormaels beloeft heeft gesijn</l>
<l n="7705">Alse gi vanden coninc Vischere sciet,</l>
<l>Daer gi had scande ende verdriet."</l>
<l>Alsi dat hadde geseit reet si</l>
<l>Met groter haest van hem daerbi,</l>
<l>Om dat si nine wilde tien tiden</l>
<l n="7710">Na heren Waleweins antwerde ontbiden,</l>
<l>No na sconincs antwerde mede;</l>
<l>Ende voer te Gaunes in die stede,</l>
<l>Ende ginc vort met groter vart</l>
<l>Tote Lancelote en ten tween coningenward,</l>
<l n="7715">Daer si met groten ridderscepe</l>
<l>Waren ende met groten geselscepe.</l>
<l>Ende tirsten dat si vernam</l>
<l>Dat si int hoge palais quam,</l>
<l>Si ginc ten tween coningen saen</l>
<l n="7720">Ende dede hen daer verstaen</l>
<l>Dattie coninc Artur doe ware</l>
<l>Gaunes bi ere milen nare,</l>
<l>Ende datmer mochte sien al dan</l>
<l>Daer buten wel .lx. dusent man.</l>
<l n="7725">Si antwerden hare: "Laet wesen,</l>
<l>Wine sijnre niet af in vresen."</l>
<l>Si spraken des Lancelote toe:</l>
<l>"Here, wat donct u goet datmen doe?</l>
<l>Die coninc doet lotgiren sijn here:</l>
<l n="7730">Weder wildi datmen hem were</l>
<l>Soe datmense late vol lotgiren?"</l>
<l>Lanceloet sprac in deser maniren:</l>
<l>"Hets goet datmen mergen oploep doet."</l>
<l>Dit selve sprac die coninc Bohort.</l>
<l n="7735">Soe dede Lyoneel die coninc.</l>
<l>Si priesden alle dese dinc.</l>
<l>Ende Lanceloet dede doe gebieden</l>
<l>In die port allen den lieden,</l>
<l>Dat sijt alle mochten [weten],</l>
<l n="7740">Dat si souden sijn vroech opgeseten</l>
<l>Des ander dages te primtide.</l>
<l>Hier af waren vele liede blide,</l>
<l>Die dat orloge minden alsoe sere</l>
<l>Alse den pais, ende vele mere.</l>
<l n="7745">Des anderdages sijn, sonder waen,</l>
<l>Die van binnen tilijc opgestaen</l>
<l>Ende wapenden hen al sonder sparen,</l>
<l>Alse die tilijc ut wilden varen;</l>
<l>Ende si quamen alle opgeseten</l>
<l n="7750">Daer si Lancelote doe weten,</l>
<l>Ende die twee coninge mede.</l>
<l>Lanceloet ende Hestor bede</l>
<l>Ordenerden die battalgen dan</l>
<l>Ende gaven elkere haren leitsman.</l>
<l n="7755">Ende alsoe maecten, sonder falgen,</l>
<l>Die vanden here .xx. battalgen.</l>
<l>In die irste was min her Walewein,</l>
<l>Ende met hem min her Ywein,</l>
<l>Bedie dat si hadden verstaen</l>
<l n="7760">Dat Lanceloet ende Bohort, sonder waen,</l>
<l>In die irste batalge tien tiden</l>
<l>Soude wesen vander ander siden.</l>
<l>Tirst datsi uten porten waren</l>
<l>Daer vergaderen souden die scaren,</l>
<l n="7765">Lanceloet ende min her Walewein,</l>
<l>Ende Bohort ende min her Ywein,</l>
<l>Daer stac elc anderen ter aerden,</l>
<l>Dat si vielen al metten paerden,</l>
<l>So dat Bohort min her Yweine stac</l>
<l n="7770">Dat hi wel na den arm brac.</l>
<l>Ende die batralgen tien tiden</l>
<l>Vergaderden in beiden siden.</l>
<l>Maer Lanceloet was metter vard</l>
<l>Weder geseten op sijn part,</l>
<l n="7775">Ende min her Walewein oec gerede</l>
<l>Was vollijc op sijn part ter stede,</l>
<l>Waest den anderen lief oft leet.</l>
<l>Doen gincmen daer striden gereet</l>
<l>Die battalgen in beiden siden.</l>
<l n="7780">Dus gincmen daer vechten tien tiden.</l>
<l>Daer bleef menech riddere tier stede</l>
<l>Doet ende menech goetman mede.</l>
<l>Ten irsten dat quam inden strijt</l>
<l>Die coninc Lyoneel te dier tijt</l>
<l n="7785">Mochtmen sien in velen maniren</l>
<l>Arturs liede hem falgiren</l>
<l>Om dat wonder dat si sagen ter stede</l>
<l>Dattie coninc Bohort daer dede;</l>
<l>Soe dattie van buten bi desen</l>
<l n="7790">Sere tonder souden hebben gewesen,</l>
<l>En hadde geweest Artur die coninc,</l>
<l>Die dien dach wel hilt sinen rinc,</l>
<l>Ende wel vacht als een prinse cone,</l>
<l>Ende wonde den coninc Lyone</l>
<l n="7795">In sijn hoeft inden selven strijt,</l>
<l>Soe dattie van binnen tier tijt,</l>
<l>Om dat sine so gewont sagen wesen,</l>
<l>Daerbi soe worden in vresen,</l>
<l>Dat si haer vechten liten staen</l>
<l n="7800">Ende keerden weder in di port saen.</l>
<l>Aldus vergaderden die van binnen</l>
<l>Optie van buten met onminnen</l>
<l>Binnen ere weken vier warf,</l>
<l>Daer menech goet riddere om starf</l>
<l n="7805">In beiden siden in dit horeest.</l>
<l>Ende die van buten verloren meest,</l>
<l>Bedie Lanceloet ende Bohort</l>
<l>Ende Hestor waren ember vort</l>
<l>Even gereet hem selven te weerne,</l>
<l n="7810">Ende haren viant, hem te derne,</l>
<l>Soe dat bi desen drien waren</l>
<l>Versekert sere alle hare scaren.</l>
<l>Ende die van buten waren verladen</l>
<l>Sere bider drier heren daden.</l>
<l n="7815">Nu swiget hier af die aventure</l>
<l>Ende sal spreken nu ter ure</l>
<l>Van Mordrette, dien de coninc liet</l>
<l>Die coninginne, als hi van lande sciet.</l>
</div>
<div type="chapter"><head type="chapter"><pb n="240"/> XVI. <hi rend="italic">Hoe Mordret wilde den coninc sijn wijf nemen, ende hoe ontfloen es te Londres opten tor, daerse Mordret belegen heeft. </hi></head>
<l>Hier comt die aventure inne,</l>
<l n="7820">Alse die coninc die coninginne</l>
<l>Te hoeden hadde gegeven</l>
<l>In Mordrets hant, sijns neven,</l>
<l>Ende ut sinen rike es getogen</l>
<l>Op Lancelote gaen orlogen,</l>
<l n="7825">Alsoe als gijt hier voren</l>
<l>In die aventure mocht horen,</l>
<l>Ende Mordret in die hande</l>
<l>Hadde di macht van alden lande,</l>
<l>Hi trac an [hem] die hoge liede</l>
<l n="7830">Vanden lande met sire miede,</l>
<l>Dat hi was in haren love.</l>
<l>Ende hi hilt dicke grote hove.</l>
<l>Ende hadde gedaen so hastelike,</l>
<l>Met dat hi hen gaf mildelike,</l>
<l n="7835">Dat hi die heren bejagede al</l>
<l>Vanden hogen lieden, groet ende smal.</l>
<l>Soe geheellike alsoe saen</l>
<l>Wat hi geboet was gedaen,</l>
<l>Alse ofte Artur die coninc</l>
<l n="7840">Selve hadde geboden die dinc.</l>
<l>Ende Mordret wandelde embertoe</l>
<l>Soe vele metter coninginne doe,</l>
<l>Dat hi werd so sere, sonder waen,</l>
<l>Metter coninginne minne bevaen;</l>
<l n="7845">Te welker tiden dat hise sach</l>
<l>Waendi sterven opten dach</l>
<l>Van harre minnen, het ware</l>
<l>Dat hi hadde sinen wille van hare.</l>
<l>Hine dorst hare niet ontecken.</l>
<l n="7850">Doe begonste Mordret mecken,</l>
<l>Ende pensde te sire verdomenesse</l>
<l>Ene grote verranesse,</l>
<l>Daermen sident af hilt vele spraken.</l>
<l>Hi dede doe letteren maken,</l>
<l n="7855">Die met enen valscen zegele waren</l>
<l>Gesegelt, ende sceen twaren</l>
<l>Des conincs Arturs zegel wesen;</l>
<l>Ende die letteren waren van desen</l>
<l>Der coninginne bracht, ende waren</l>
<l n="7860">Gelesen vor hare sonder sparen:</l>
<l>Een biscop, die was van Scollant,</l>
<l>Las die letteren, alsict vant,</l>
<l>Ende een van Yrlant des gelike.</l>
<l>Die letteren spraken dus namelike:</l>
<l n="7865">"Ic Artur ontbiede der coninginne</l>
<l>Jenovren saluut ende minne,</l>
<l>Ende minen baronen gemeinlike,</l>
<l>Alse die gewont ben swaerlike,</l>
<l>Dat hevet mi gedaen Lanceloet,</l>
<l n="7870">Ende alle mine man geslegen doet.</l>
<l>Ic hebbe ontfermenesse op u</l>
<l>Meer dan uwe andere liede nu,</l>
<l>Om die trouwe die ic hebbe vonden</l>
<l>Ane u nu ende ter meneger stonden:</l>
<l n="7875">Nu biddic u met al minen sinne,</l>
<l>Om uwes selfs pais ende minne,</l>
<l>Dat gi Mordrette, dien ic hier te voren</l>
<l>Over neve hilt, als gi mocht horen,</l>
<l>Ende die min neve niet en es,</l>
<l n="7880">Nemet te sine coninc van Logres.</l>
<l>Gi moget wel seker sijn van dien,</l>
<l>Dat gi mi nembermer selt sien,</l>
<l>Bedie ic ben gewont toter doet;</l>
<l>Dat hevet mi gedaen Lanceloet,</l>
<l n="7885">Ende hi hevet verslegen Waleweine.</l>
<l>Noch biddic u allen gemeine</l>
<l>Biden ede dien gi mi hebt gedaen,</l>
<l>Dat gi Mordrette doet ontfaen</l>
<l>Tenen wive die coninginne,</l>
<l n="7890">Ende dat sine tenen man gewinne.</l>
<l>En doedijs niet, u sal van dien</l>
<l>Herde grote scade gescien;</l>
<l>Want vereschet Lanceloet niemare des,</l>
<l>Dattie coninginne ongehuwet es,</l>
<l n="7895">Hi sal op u comen, sonder waen,</l>
<l>Ende salse tenen wive ontfaen.</l>
<l>Dits die sake, opdat gevile,</l>
<l>Die meest quetsen soude min ziele."</l>
<l>Dat hadden die valsce letteren inne,</l>
<l n="7900">Die gesint waren der coninginne.</l>
<l>Mordret, die al dit hadde gedaen</l>
<l>Bi sire verranessen, sonder waen,</l>
<l>Daer nieman af ne wiste mee</l>
<l>Dan hi entie knape, si twee.</l>
<l n="7905">Die de lettere brachte dare,</l>
<l>Alsi horde die niemare</l>
<l>Hi maecte gelike van droefheden,</l>
<l>Ende hi viel neder daer ter steden</l>
<l>Onder die barone, in dire gebare</l>
<l n="7910">Als oft hi in onmacht ware.</l>
<l>Maer die coninginne, die van desen</l>
<l>Waende dat waer mochte wesen,</l>
<l>Si viel in soe swaren rouwen,</l>
<l>Datse nieman mochte scouwen</l>
<l n="7915">Hem ne hadde ontfermt van hare.</l>
<l>Daer ward groet rouwe harentare</l>
<l>Alse dat volc horde niemare das,</l>
<l>Dattie coninc Artur verslegen was</l>
<l>Ende alle die doe met hem waren</l>
<l n="7920">Op min her Lancelote gevaren.</l>
<l>Si warens drove gemeinlike</l>
<l>Allegadere, arme ende rike;</l>
<l>Bedie en was prinse diemen vant</l>
<l>Die bat gemint was in sijn lant,</l>
<l n="7925">Bedie hi was in alle manire</l>
<l>Soete ende herde goedertiere.</l>
<l>Dese rouwe, al sonder sage,</l>
<l>Geduerde aldus wel acht dage.</l>
<l>Alse die rouwe was een deel vergaen</l>
<l n="7930">Mordret sprac an die barone saen</l>
<l>Die van meeste machte waren,</l>
<l>Ende vrachde hen al sonder sparen</l>
<l>Wat si souden doen metter dinc</l>
<l>Die hen hadde ontboden die coninc?</l>
<l n="7935">Si seiden dat si van dien saken</l>
<l>Onderlinge sprake souden maken;</l>
<l>Ende si worden te rade van desen</l>
<l>Dat Mordret haer coninc soude wesen,</l>
<l>Ende si die coninginne, sonder waen,</l>
<l n="7940">Hem te wive souden doen ontfaen,</l>
<l>Ende hem manscepe souden doen dan.</l>
<l>Sine wisten onder hen genen man,</l>
<l>Die also grote ere mochte</l>
<l>Werdech wesen, als hen Mordret dochte.</l>
<l n="7945">Si seiden te Mordrette gemeinlike,</l>
<l>Dat si souden doen endelike</l>
<l>Dat hi ane henlieden versochte.</l>
<l>Hi dankets hen al dat hi mochte,</l>
<l>Ende seide: "Nadien dat es alsoe,</l>
<l n="7950">Dat gi wilt datmen alsoe doe</l>
<l>Alse versocht hevet die coninc,</l>
<l>Daer nes toe te done ander dinc</l>
<l>Danmen die coninginne ontbiede</l>
<l>Dat si come vore die liede,</l>
<l n="7955">Ende datse te wive geve mi</l>
<l>Dese ertscebiscop die es hierbi."</l>
<l>Si seiden, si soudense doen comen dare,</l>
<l>Ende sinden boden om hare.</l>
<l>Alse die barone hebben vernomen</l>
<l n="7960">Dattie coninginne es comen</l>
<l><pb n="241"/>Stonden op jegen hare die heren</l>
<l>Ende hebbense ontfaen met eren.</l>
<l>Ende een die spreken conste wale</l>
<l>Begonste jegen hare dese tale:</l>
<l n="7965">"Vrowe coninginne, wi hebben u</l>
<l>Om ene sake ontboden nu:</l>
<l>God moet geven dat so te vromen</l>
<l>Ende te goede mote comen</l>
<l>U ende ons. Ende ic sal u saen</l>
<l n="7970">Wat saken dat es doen verstaen.</l>
<l>Ene sake wetewi al bloet,</l>
<l>Dat onse here die coninc es doet,</l>
<l>Dat ons allen leet es gemeinlike;</l>
<l>Hi hilt ons wel ende paislike.</l>
<l n="7975">Ende om dat dit rike hanget an u,</l>
<l>Ende es sonder berechtere nu,</l>
<l>Hets wel noet dat vanget an</l>
<l>Te nemene enen weerden man,</l>
<l>Dies waerdech si ende daertoe doge</l>
<l n="7980">Dat hi trike berechten moge.</l>
<l>Ende wi, vrowe, geven u</l>
<l>Dien man te manne nu,</l>
<l>Ende den genen dien God der eren an</l>
<l>Het betaemt dat hi wese u man.</l>
<l n="7985">Ende wi sijn nu van al dien</l>
<l>In sulker maniren vorsien,</l>
<l>Om dat wi des noet hebben nu,</l>
<l>Dat wi u hebben gesocht nu</l>
<l>Enen riddere, enen goeden man,</l>
<l n="7990">Die dat rike wel berichten can;</l>
<l>Ende sijn geaccordeert van desen</l>
<l>Dat hi uwe man sal wesen;</l>
<l>Ende wi willen dien man al</l>
<l>Manscap doen, groet ende smal;</l>
<l n="7995">Ende wi willen weten van u</l>
<l>Wat gi van desen secget nu?"</l>
<l>Die coninginne, die sere was</l>
<l>Daer af tebarenteert, als ict las,</l>
<l>Si antwerde den goeden man</l>
<l n="8000">Die hare aldus sprac an,</l>
<l>Dat si genen wille hadde daertoe</l>
<l>Dat si enen man wilde nemen doe.</l>
<l>Die antwerde te desen:</l>
<l>"Vrowe, en mach also niet wesen.</l>
<l n="8005">Wine liten in genen kere</l>
<l>Dit rike niet bliven sonder here;</l>
<l>Want quame ons orloge tenegen tide,</l>
<l>Wi worden daeraf gequetst ende onblide.</l>
<l>Hier omme so moet van al dien</l>
<l n="8010">Onse wille met crachte gescien."</l>
<l>Die coninginne antwerde hem doe</l>
<l>Van deser dinc, ende sprac daer toe</l>
<l>Dat si dat conincrike soude laten</l>
<l>Ende eer gaen wech harre straten</l>
<l n="8015">Uten lande, eert daertoe quame</l>
<l>Dat nembermeer here name.</l>
<l>"Ende wetti niet," seitsi, "waerbi</l>
<l>Ic dit secge? Ic segt bedi</l>
<l>Dat ic ne mach nembermere</l>
<l n="8020">Soe goeden man hebben tenen here</l>
<l>Alsic hebbe gehad tote nu.</l>
<l>Bi deser saken soe biddic u,</l>
<l>Dat gi mi van deser sprake</l>
<l>Numeer laet sijn met gemake;</l>
<l n="8025">Bedie en mochte niet gescien.</l>
<l>Ic soude u ondanc weten van dien."</l>
<l>Si lipen hare op mettesen</l>
<l>Ende seiden, het moeste ember wesen,</l>
<l>Alsi van dien ward geware,</l>
<l n="8030">Dat si dus alle lipen op hare</l>
<l>Ende cort hilden, si bat alsoe houde</l>
<l>Dat menne hare nomen soude</l>
<l>Diemen wilden geven hare</l>
<l>Te manne. Si seiden daernare,</l>
<l n="8035">Dat Mordret soude wesen;</l>
<l>Sinen wisten genen beteren dan desen.</l>
<l>"Wine hebben onder ons genen man</l>
<l>Die alse wel josteren can,</l>
<l>Noch die alse wel werdich si</l>
<l n="8040">Lant te houdene alse hi,</l>
<l>Want hi es goet man in allen done,</l>
<l>Ende stout riddere ende coene,"</l>
<l>Ende alsi horde dese sprake</l>
<l>Werd si soe sere tongemake,</l>
<l n="8045">Ende soe drove in haer gedochte,</l>
<l>Dat hare therte breken mochte;</l>
<l>Maer sine dorste gene gelike</l>
<l>Daer af tonen oppenbarlike,</l>
<l>Om dat si niet en woude</l>
<l n="8050">Datmens geware werden soude,</l>
<l>Want si hoepte dat si van desen</l>
<l>Telivereert soude wesen</l>
<l>In andere maniren dan si</l>
<l>Waenden die hen waren bi.</l>
<l n="8055">Alsi lange optie saken</l>
<l>Hadde gepenst, daer si af spraken,</l>
<l>Sprac si tote hen dese word:</l>
<l>"Gi heren, gi barone, nu hort.</l>
<l>In secge niet Mordret en si</l>
<l n="8060">Een goet riddere ende een vri,</l>
<l>Ende ic en ontsecge niet u</l>
<l>Dese saken te doene nu;</l>
<l>Ende ic ne lie no kinne oec in al</l>
<l>Dat ic dese sake doen sal;</l>
<l n="8065">Maer ic bidde u hier, dat gi</l>
<l>Mi verste geeft, oft u wille si,</l>
<l>Dat ic mi hierop beraden mach.</l>
<l>Ic sal u morgen opten dach</l>
<l>Antwerde geven van desen,</l>
<l n="8070">Deen oft dander, wat sal wesen."</l>
<l>Mordret spranc vort ende seide:</l>
<l>"Gi sult hebben langer beide</l>
<l>Dan gi waent, bi mire trouwe;</l>
<l>Gi sult acht dage verst hebben, vrowe,</l>
<l n="8075">Op dat gi wilt doen belof</l>
<l>Dat gi dan sult doen daerof</l>
<l>Datmen an u versoeken sal</l>
<l>Van deser sake haren wille al."</l>
<l>Si seide, si sout doen, daernare,</l>
<l n="8080">Alse die gerne van hem quite ware.</l>
<l>Aldus inde geen perlement.</l>
<l>Die coninginne ginc omtrent</l>
<l>In hare camere ende nam ene</l>
<l>Joncfrouwe met hare allene.</l>
<l n="8085">Ende alsi allene daer binnen waren</l>
<l>Die vrowe begonste mesbaren</l>
<l>Ende wenen, alse oft si sage</l>
<l>Dat al die werelt vor haer doet lage.</l>
<l>Si sloech haer selven bedichte</l>
<l n="8090">In hare scone ansichte.</l>
<l>Alsi lange desen rouwe</l>
<l>Hadde gehad sprac si ter joncfrouwen:</l>
<l>"Gaet ende secget Laborre dat hi</l>
<l>Haestelike nu come te mi."</l>
<l n="8095">Dese Labor was hare maech na,</l>
<l>Ende goet riddere, alsict versta,</l>
<l>Ende was man die levede doe</l>
<l>Daer si meer trouwen hadde toe.</l>
<l>Alse Labor quam si dede saen</l>
<l n="8100">Die joncfrouwe daer buten gaen.</l>
<l>Die coninginne sloet die dure</l>
<l>Ende hen tween daerin tier ure.</l>
<l>Si ginc driven groten rouwe,</l>
<l>Want si an Laborre hadde trowe;</l>
<l n="8105">Si sprac aldus Laborre an:</l>
<l>"Live neve, edel man,</l>
<l>Gevet mi raet." Alse Labor siet</l>
<l>Dat grote wenen en consti niet</l>
<l>Hem onthouden, hine weende met,</l>
<l n="8110">Ende seide: "Vrouwe, es iet dat u let,</l>
<l><pb n="242"/>Dat segt mi, wel live vrowe;</l>
<l>Ic gelove u, semmine trouwe,</l>
<l>Dat ict u beteren sal, op dat ic can.</l>
<l>In sal u nigeren falgiren dan."</l>
<l n="8115">Doe sprac si al wenende te hem:</l>
<l>"Ay wel live neve, ic bem</l>
<l>Alse drove alse mach wesen</l>
<l>Enech wijf. Verstaet te desen:</l>
<l>Die van desen conincrike si</l>
<l n="8120">Willen doen gehuwen ende geven mi</l>
<l>Enen verradere tenen manne,</l>
<l>Enen ongetrowen, Nochtanne</l>
<l>Ben des wel seker, dattie gone</l>
<l>Was mins heren, sconincs Arturs sone.</l>
<l n="8125">Al ne ware des niet, nochtanne</l>
<l>Ic en namen niet te manne;</l>
<l>Ic sal eer willen verlisen min lijf</l>
<l>Eer ic nembermer werde sijn wijf.</l>
<l>Hord hier af min gepens ende verstaet,</l>
<l n="8130">Ende gevet daertoe mi uwen raet.</l>
<l>Ic wille in allen maniren</l>
<l>Den [tor] hier binnen doen wernieren</l>
<l>Met selfscotters ende met knapen,</l>
<l>Ende met spisen ende met wapen;</l>
<l n="8135">Ende gi selt in allen hoeken</l>
<l>Omtrent goede seriante soeken,</l>
<l>Ende hieraf haren eet ontfaen,</l>
<l>Dat si dit dus selen bestaen.</l>
<l>Ende vrachtmen mi binnen dien</l>
<l n="8140">Twi ic den tor daer doe versien,</l>
<l>Ic sal antwerden daertoe</l>
<l>Dat ict jegen mine feeste doe,"</l>
<l>"En es gene sake, sonder waen,</l>
<l>Ic ne wilse gerne bestaen</l>
<l n="8145">Om u behout," sprac Labor.</l>
<l>"Ic sal seriante doen comen in den tor,</l>
<l>Ende gi sult in vroder wisen</l>
<l>Den tor doen versien ende spisen;</l>
<l>Ende alse die tor wel sal sijn</l>
<l n="8150">Bewarent, dits di raet mijn,</l>
<l>Dat gi dan sindet metter vaerd</l>
<l>Enen bode te Lancelotewaerd,</l>
<l>Ende hem ontbieden dat hi nu</l>
<l>Te hulpen wille comen u.</l>
<l n="8155">Ic ben wel seker alse hi weet</l>
<l>Uwe noet, hi sal comen gereet</l>
<l>Met soe vele lieden, dat hi u al</l>
<l>Van deser noet bescudden sal.</l>
<l>Ende ic weet wel di waerheit fijn,</l>
<l n="8160">Dat Mordret niet sal so cone sijn</l>
<l>Dat hi Lancelote hier ontbide</l>
<l>Ende jegen hem iet come in stride.</l>
<l>Ende gave noch die aventure</l>
<l>Dat min here die coninc Arture,</l>
<l n="8165">Daer ic bat af hope noch dat hi</l>
<l>Levet dan hi doen si,</l>
<l>Dat hi levende man ware,</l>
<l>Ende hi horde dan dese niemare,</l>
<l>Hi soude comen metter vard</l>
<l n="8170">Met al sinen lieden herward.</l>
<l>Dus suldi biden enen van desen</l>
<l>Van Mordrette telivereert wesen."</l>
<l>Tirsten dattie coninginne verstoet</l>
<l>Desen raet, hi dochte haer goet.</l>
<l n="8175">Ende si liten haren raet staen.</l>
<l>Labor hi versach hem herde saen</l>
<l>Van ridders ende van serianten doe,</l>
<l>Dat hire hadde .cc. daertoe,</l>
<l>Die hem sworen dat si gaen souden</l>
<l n="8180">Inden tor van Londers ende dien houden,</l>
<l>Ende bescermen mede daerinne</l>
<l>Jegen Mordreite die coninginne</l>
<l>Alse lange alsi mochten, sonder waen.</l>
<l>Dit vergaderen was gedaen</l>
<l n="8185">Soe bedectelike, dat daer of</l>
<l>Nieman ne wiste in alt hof,</l>
<l>Sonder al eenlike die gone</l>
<l>Die dat gesworen hadden te done.</l>
<l>Ende die coninginne hadde binnen dien</l>
<l n="8190">Den tor soe wel doen versien</l>
<l>Van al dien datter toe dochte,</l>
<l>Ende datmen int land vinden mochte.</l>
<l>Tirst dattie dach quam, die geset</l>
<l>Hadde der coninginne Mordret,</l>
<l n="8195">Datmen soude antwerde horen</l>
<l>Van dat hare geleit was voren,</l>
<l>Ende vergadert waren die barone</l>
<l>Vanden rike van desen doene,</l>
<l>Die coninginne hadde doe gedaen</l>
<l n="8200">Die ridders in genen tor saen;</l>
<l>Ende beide ridders ende knapen</l>
<l>Waren wel bericht van wapen.</l>
<l>Ende selve die coninginne</l>
<l>Ginc met henlieden daerinne.</l>
<l n="8205">Si dede die brucge optrecken saen</l>
<l>Ende ginc selve ten cantelen staen,</l>
<l>Ende sprac daerna Mordrette toe,</l>
<l>Die was geware worden doe</l>
<l>Dat hi moeste in allen maniren</l>
<l n="8210">Vander coninginne nu falgiren"</l>
<l>"Ay Mordreit, Mordreit, nu hebdi</l>
<l>Qualike getoget ane mi</l>
<l>Dattie coninc nie bestont uwen live.</l>
<l>Die mi wilt hebben tenen wive,</l>
<l n="8215">Wildic oft ne wilde, sekerlike.</l>
<l>Gi penset dit herde valscelike.</l>
<l>Ic wille dat gijt wet al bloet,</l>
<l>Dit doen sal u noch bringen ter doet."</l>
<l>Si es vanden cantelen gegaen</l>
<l n="8220">Ende ginc in ene camere saen,</l>
<l>Ende sochte daer raet an die goene</l>
<l>Die daer waren, wat si hadde te doene?</l>
<l>Si seiden dat si den tor souden</l>
<l>Wel jegen Mordrette gehouden.</l>
<l n="8225">Die coninginne was van dire sprake.</l>
<l>Herde blide ende te gemake.</l>
<l>Ende Mordret, die daer buten staet,</l>
<l>Soeket an sijn geselscap raet.</l>
<l>"Die tor es," sprac hi, "van spisen</l>
<l n="8230">Wel bewarent in allen wisen;</l>
<l>Ende daer binnen sijn in allen doene</l>
<l>Stoute liede, ende oec coene:</l>
<l>Nu biddic u om raet van desen."</l>
<l>Si seiden: "Het moet aldus wesen:</l>
<l n="8235">Men moet den tor in allen maniren</l>
<l>Van allen siden asselgiren</l>
<l>Dicke ende eenpaerlike:</l>
<l>Ende wet wel gewarlike,</l>
<l>Dat dese tor en es altoes niet</l>
<l n="8240">Soe starc, dat hi sal mogen iet</l>
<l>Lange jegen ons geduren,</l>
<l>Bedie dat si nu ter uren</l>
<l>Ne selen hebben hulpe negene,</l>
<l>Sonder van hen selven allene."</l>
<l n="8245">Mordret antwerde daernare,</l>
<l>Dat hi des niet beraden ware</l>
<l>Dat hi wilde in eneger maniren</l>
<l>Den tor besitten no asselgiren,</l>
<l>Hine ware bat versekert daertoe</l>
<l n="8250">Van henlieden dan hi was doe.</l>
<l>Si seiden tot hem ende spraken:</l>
<l>"Wi willen u des also seker maken</l>
<l>Alse gi selve wilt visiren nu."</l>
<l>Mordret seide: "Soe biddic u,</l>
<l n="8255">Dat gi van mi ontfaet u goet,</l>
<l>Ende mi manscepe nu doet,</l>
<l>Ende swerd dat gi al u leven</l>
<l>Mi sult hulpen ende niet begeven,</l>
<l>Al waerd jegen den coninc Arture,</l>
<l n="8260">Op dattie oec die aventure</l>
<l><pb n="243"/>Wederbrachte hier int lant."</l>
<l>Si seiden, si soudent doen te hant.</l>
<l>Si knielden alle vor hem daer</l>
<l>Ende worden sine man daernaer;</l>
<l n="8265">Ende si sworen daer al, jonge ende oude,</l>
<l>Elkerlijc, dat hi hem hulpen soude</l>
<l>Toter doet jegen elken numere,</l>
<l>Alse man es sculdech sinen here.</l>
<l>Alse dese eet was gedaen</l>
<l n="8270">Mordret seide tot henlieden saen:</l>
<l>"Gi heren, danc hebt, bedi</l>
<l>Gi hebt soe vele gedaen dor mi,</l>
<l>Dat gi mi manscap hebt gedaen</l>
<l>Ende vore uwen here ontfaen,</l>
<l n="8275">Ic ben so versekert bi u,</l>
<l>In weet so machtegen man nu,</l>
<l>In der wel nu ten tiden</l>
<l>Inden velde sijns obtbiden,</l>
<l>Opdat ic hebbe uwe macht</l>
<l n="8280">Met mi ende uwe cracht,</l>
<l>Opdat gi noch doet soe vele,</l>
<l>Dat elc van sinen castele</l>
<l>Ende van sire vesten mi saisiere."</l>
<l>Als hi sprac in deser maniere</l>
<l n="8285">Elkerlijc boet daer sinen pant</l>
<l>In steden van saisine te hant;</l>
<l>Ende hi heefse van hen allen ontfaen.</l>
<l>Ende daerna beval hi saen</l>
<l>Datmen den tor soude tien tiden</l>
<l n="8290">Assalgiren in allen siden.</l>
<l>Hi dede wapinen sine man,</l>
<l>Ende engine ende lederen setten an,</l>
<l>Ende dede tiden ten torreward.</l>
<l>Ende die van binnen lipen metter vard</l>
<l n="8295">Ten wapenen, Daer sachmen al bloet</l>
<l>Een wonderlijc assaut ende groet.</l>
<l>Die van buten, om dat si waren</l>
<l>Vele liede, waenden si twaren</l>
<l>Opten tor clemmen met crachte.</l>
<l n="8300">Die van binnen waren optie wachte</l>
<l>Ende daden groten wederstoet,</l>
<l>Ende sloegendre vele doet,</l>
<l>Ende stakense wech ende weder,</l>
<l>Dat si vilen vanden tor neder.</l>
<l n="8305">Alse die van buten sagen di scaden</l>
<l>Die hen die van binnen daden,</l>
<l>Si trocken doe bat achterward,</l>
<l>Ende liten dassaut staen metter vard,</l>
<l>Bider were di si daden daer binnen</l>
<l n="8310">Die daer waren metter coninginnen.</l>
<l>Aldus was menech assaut gedaen</l>
<l>Optie coninginne, sonder waen,</l>
<l>Inden tor van Londers, daer si was;</l>
<l>Maer si hadde een gelucke das,</l>
<l n="8315">Dattie gene die met hare</l>
<l>In den tor waren aldare</l>
<l>Soe grote were daden van binnen</l>
<l>Jegen die gene dise wilden winnen.</l>
<l>Si nam enen messelgier doe,</l>
<l n="8320">Daer si grote trowe hadde toe.</l>
<l>Si sprac: "Du moets in Gaule varen</l>
<l>Om te gevreiscene niemaren</l>
<l>Van min here den coninc Arture,</l>
<l>Oft hi leeft oft doet es nu ter ure;</l>
<l n="8325">Ende oft hi leeft, so doet hem saen</l>
<l>Hoet met mi [es] nu verstaen,</l>
<l>Ende bid hem sere dat hi,</l>
<l>Alsi mach, come hulpen mi;</l>
<l>Bedie, beit hi lange, ic sal wesen</l>
<l n="8330">Verloren ende onteert bi desen.</l>
<l>Dese tor en sal niet staen acht dage</l>
<l>Jegen Mordrette ende sine lage,</l>
<l>Ende jegen alle die met hem sijn nu,</l>
<l>Ende oft die coninc doet es, so biddic u,</l>
<l n="8335">Dat gi in die stede van Gaunes vaerd</l>
<l>Ende van Benewijc, met snelre vaerd,</l>
<l>Ende secget Lancelote dan van mi</l>
<l>Dat icken grote, ende bidde dat hi</l>
<l>Mi te hulpen come sciere,</l>
<l n="8340">Ende dat ne late in gere manire,</l>
<l>Ende met alder vergaderingen</l>
<l>Die hi ute Gaunes moge bringen.</l>
<l>Sech hem, falgirt hi mi nu ter uren,</l>
<l>In sal niet lange mogen geduren:</l>
<l n="8345">Ic sal onteert moten wesen."</l>
<l>Die knape antwerde te desen,</l>
<l>Die boetscepe worde wel gedaen,</l>
<l>Mochti wech comen, sonder waen.</l>
<l>Die knape nam savons orlof</l>
<l n="8350">Ende ruemde der coninginne hof;</l>
<l>Ende hi leet al daer lach Mordret,</l>
<l>Ende hine was niet gelet,</l>
<l>Bedie si waenden van desen,</l>
<l>Dat hi vanden haren hadde gewesen.</l>
<l n="8355">Hi dede so dat hi hadde een part.</l>
<l>Ende hi voer hastelike ter zeeward,</l>
<l>Ende voer daer over al sonder sparen.</l>
<l>Binnen dien horde hi daer niemaren</l>
<l>Dat noch levede Artur die coninc,</l>
<l n="8360">Ende dat hi hadde, in waerre dinc,</l>
<l>Lancelote beseten binnen Gaunes.</l>
<l>Als hijt horde hi was blide des.</l>
<l>Nu swiget vanden bode daventure</l>
<l>Ende sal spreken vanden coninc Arture.</l>
</div>
<div type="chapter"><head type="chapter">XVII. <hi rend="italic">Hoe die camp [geno]men werd tuscen [Waleweine] ende Lancelote, ende v[orwaer]den gemaect. </hi></head>
<l n="8365">Nu doet daventure weten,</l>
<l>Alse coninc Artur hadde geseten</l>
<l>Vor Gaunes met sinen here</l>
<l>Wel twee maent ofte mere,</l>
<l>Hi sach wel dat hem van dien</l>
<l n="8370">Cleine ere soude gescien;</l>
<l>Bedie die gene dire binnen waren</l>
<l>Waren van herder groter waren.</l>
<l>Op enen dach seide die coninc</l>
<l>Tote Waleweine dese dinc:</l>
<l n="8375">"Gi hebt mi selken dinc doen bestaen</l>
<l>Daer wi nembermer af ne ontfaen</l>
<l>Ere, dats van desen orloge nu</l>
<l>Dat wi hier hebben, secgic u,</l>
<l>Jegen des conincs Bans geslachte;</l>
<l n="8380">Want si sijn ridders van groter machte:</l>
<l>Men soude in al eertrike</l>
<l>Nigeren vinden haren gelike</l>
<l>Nu laet ons versien wat wi</l>
<l>Daer met hebben te done, bedi</l>
<l n="8385">Wi selen meer verlisen mogen</l>
<l>Dan winnen ane dit orlogen.</l>
<l>Si sijn in haer lant, ende oec si</l>
<l>Hebben hare vriende hen bi,</l>
<l>Ende si hebben vele ridders met hen.</l>
<l n="8390">Mi dunct dat ic daer af seker ben,</l>
<l>Haette ons alse sere nu</l>
<l>Alse wise haten, ic segt u,</l>
<l>Wi hadden over lanc hier te voren</l>
<l>Al dat wi hadden nu verloren,</l>
<l n="8395">Met dat si sijn van groter macht</l>
<l>Ende ridders van groter cracht.</l>
<l>Nu laet ons versien," sprac die coninc,</l>
<l>"Wat mi mogen doen met derre dinc."</l>
<l>Mijn her Walewein hem antwerde gaf,</l>
<l n="8400">Dat hi hem soude beraden daer af</l>
<l>Met hem selven, ende antwerden daer soe</l>
<l>Wat sijn raet es watmen doe.</l>
<l>Mijn her Walewein was optien dach</l>
<l>Pensende mere dan hi te voren plach.</l>
<l n="8405">Als hi een stuc hadde gewesen</l>
<l><pb n="244"/>In gepens, hi riep na desen</l>
<l>Enen knape tot hem ende seide:</l>
<l>"Vare binnen Gaunes sonder beide,</l>
<l>Ende sech Lancelote, dorre hi</l>
<l n="8410">Hem verweren jegen mi,</l>
<l>Dat hi niet sloech doet qualike</l>
<l>Mine broders, ende verradelike,</l>
<l>Sech hem dat ic al gereet bem</l>
<l>Dat te provene daer op hem.</l>
<l n="8415">Ende es dat sake dat hi</l>
<l>Inden camp moge verwinnen mi,</l>
<l>Mijn oem die coninc sal te hant</l>
<l>Wederkeren dan in sijn lant,</l>
<l>Ende sal nembermer callengieren</l>
<l n="8420">Dlant van Gaunes, in gere maniren,</l>
<l>Om enege sake die tot desen</l>
<l>Tuscen ons ende hem heeft gewesen.</l>
<l>Ende gevallet alsoe dat hi</l>
<l>Inden camp werd verwonnen van mi,</l>
<l n="8425">In wille nemmer eischen dan,</l>
<l>Ende wille dat blive daeran,</l>
<l>Willen die twee coninge danne</l>
<l>Werden des conincs Arturs manne;</l>
<l>Ende willen si niet aldus bestaen</l>
<l n="8430">Te doene, soe sech hem saen,</l>
<l>Wine sceden dan nembermere</l>
<l>Van henen, bi onsen here,</l>
<l>Eer si sijn onteert ende doet."</l>
<l>Alse die knape dit verstoet,</l>
<l n="8435">Hi werd doe wenende sere</l>
<l>Ende seide: "Ay live here,</l>
<l>Waeromme hebdi wille so groet</l>
<l>U selven te bringene ter doet?</l>
<l>Bedie mijn her Lanceloet</l>
<l n="8440">Es goet riddere sonder genoet.</l>
<l>Wat soe mins daerna gesciet,</l>
<l>Dese boetscap en doe ic niet,</l>
<l>Ende si en gesciet oec niet bi mi."</l>
<l>"Dit ne diet niet," sprac hi,</l>
<l n="8445">"Wattu sprecs: du moets, sonder waen,</l>
<l>Die boetscap te doene bestaen,</l>
<l>Bedie in anderen manieren</l>
<l>En mach dorloge niet falgiren.</l>
<l>Hets wel recht dat dorloge si</l>
<l n="8450">Gehint bi hem ende bi mi,</l>
<l>Bedie hi begonst, te waren;</l>
<l>Ende alst al was laten varen</l>
<l>Dedic weder dese dinc</l>
<l>Beginnen minen oem den coninc;</l>
<l n="8455">Ende hets recht dat ic hier af scouwe</l>
<l>Dierste bliscap ende den irsten rouwe.</l>
<l>Ic wille wel dattu wets al bloet,</l>
<l>En sagicker niet in min recht so groet,</l>
<l>Al mochtickere winnen mede</l>
<l n="8460">Van alder werelt die beste stede,</l>
<l>Ic en vergaderde niet ane hem,</l>
<l>Nadien dat ic weet ende seker bem</l>
<l>Dat hi een die beste riddere si</l>
<l>Daer ic noit acquiteerde jegen mi.</l>
<l n="8465">Maer dat weten die liede alle,</l>
<l>Sulken tijt dat wel gevalle</l>
<l>Dattie beste riddere die levet</l>
<l>Onrecht ende ontrowe in campe hevet,</l>
<l>Dat hi moet wesen bi dier daet</l>
<l n="8470">In dien altehant gerekent quaet;</l>
<l>Ende daer die quaetste riddere di levet</l>
<l>Recht ende trouwe in campe hevet,</l>
<l>Die cranke riddere mach bi desen</l>
<l>In dat doen stout ende seker wesen,</l>
<l n="8475">Dits die sake daer ic bi dochte</l>
<l>Te min Lancelote ende ontfrochte;</l>
<l>Ic weet wel dat donrecht es sijn.</l>
<l>Hier omme mogestu te min sijn</l>
<l>Om mi vervard ende andere mede,</l>
<l n="8480">Bedie God hulpet in elke stede</l>
<l>Den rechten, ende in allen hove,</l>
<l>Dats min hope ende min gelove."</l>
<l>Soe vele sprac min her Walewein doe,</l>
<l>Dat hem die knape bant daertoe,</l>
<l n="8485">Dat hi die boetscap doen sal</l>
<l>Die hem min her Walewein beval.</l>
<l>Die knape es sanderdages comen</l>
<l>Binnen Gaunes ende heft daer vernomen</l>
<l>Lancelote, ende es te hem gegaen,</l>
<l n="8490">Ende sprac dese worde saen:</l>
<l>"Here, mi heeft hier gesint nu</l>
<l>Mijn her Walewein, ende ontbiet u,</l>
<l>Waer dat sake dat alsoe gesciede,</l>
<l>Dat vergaderden uwe liede</l>
<l n="8495">Ende die onse, alsi hebben gedaen,</l>
<l>En mochte niet bliven, sonder waen,</l>
<l>En moeste gescien tien tiden</l>
<l>Grote scade in beiden siden.</l>
<l>Mijn here doet u bi mi verstaen,</l>
<l n="8500">Es dat sake dat gijt dort bestaen,</l>
<l>Dat hi es gereet te dien,</l>
<l>Daer alle die liede toesien,</l>
<l>Te provene dat gi ongetroulike</l>
<l>Sine brodere doet sloget ende qualike;</l>
<l n="8505">Ende moge hi u van desen</l>
<l>Verwinnen, het moet u doet wesen;</l>
<l>Ende mogedi u van desen saken</l>
<l>Verweren ende hem gelovech maken</l>
<l>Die coninc sijn oem sal in sijn lant dan</l>
<l n="8510">Wederkeren, ende alle sine man,</l>
<l>Soe dat hi u vord laten sal</l>
<l>In paise sijn leven al.</l>
<l>Ende ne dordi dit niet bestaen,</l>
<l>Al die werelt sal dit, sonder waen,</l>
<l n="8515">Ane u begripen harde sere,</l>
<l>Ende men saels u spreken onnere,</l>
<l>Ende men sal al clare weten ter tijt</l>
<l>Dat gi hier af besculdecht sijt.</l>
<l>Aldus ontbiet min here u:</l>
<l n="8520">Siet wat gijs wilt anevangen nu."</l>
<l>Alse Lanceloet verstont dese worde</l>
<l>Hi gaf den knape scire antworde,</l>
<l>Drove vander niemare ende gram,</l>
<l>Alse die node inden campe quam:</l>
<l n="8525">"Live vrient, dese niemare</l>
<l>Si es pijnlijc, ende si comt mi sware.</l>
<l>Ic ben die gene die nembermere</l>
<l>Ne hadde wille gehad no gere</l>
<l>Om eneger dinc in ertrike</l>
<l n="8530">Te vechtene namelike</l>
<l>Jegen min her Waleweine, bedi</l>
<l>Hi es soe goet man, donket mi,</l>
<l>Ende hi hevet mi oec gedaen</l>
<l>Soe goet geselscap, sonder waen,</l>
<l n="8535">Sident dat ic irst ridderscap ontfinc;</l>
<l>Maer hi beroept mi van ere dinc,</l>
<l>Dats van verranessen, dat donke mi</l>
<l>Soe swaer wesen, ic waerre bi</l>
<l>Onteert ende gescint in elc hof,</l>
<l n="8540">Ja, en verwerdicker mi niet of;</l>
<l>Bedie alse ieman beropen es</l>
<l>Van verranessen, sijt seker des,</l>
<l>Ende hi hem daer af nine verweerd,</l>
<l>Hi werd bi dire sake meer onteert</l>
<l n="8545">Dan hi soude oft hi oppenbare</l>
<l>Van anderen saken beropen ware.</l>
<l>Hierbi doet uwen here verstaen,</l>
<l>Wille hi dese sake anevaen,</l>
<l>Ende borge geven, dat hi sal</l>
<l n="8550">Dese vorwaerden houden al,</l>
<l>Hi sal mi al gewapent vinden</l>
<l>Int velt, als hi hem wille binden</l>
<l>Te campe te comene jegen mi</l>
<l>Ende dit en secgic niet bedi</l>
<l n="8555">Dat ic van hem iet vervard bem,</l>
<l><pb n="245"/>Maer bidien dat ic hem</l>
<l>Minde soe utermaten sere,</l>
<l>In hadde begeerte nembermere</l>
<l>Dat ic soude hebben geset minen</l>
<l n="8560">Lichame jegen den sinen,</l>
<l>Camp te vechtene , sonder waen."</l>
<l>Die knape antwerde hem saen,</l>
<l>Dat hi soude in corten dagen</l>
<l>Sinen here die boetscap dragen.</l>
<l n="8565">Daerna sprac die coninc Bohort,</l>
<l>Dat hi luttel hadde gehort</l>
<l>So dulle boetscap van vroden man</l>
<l>Alsem min her Walewein ontboet dan;</l>
<l>"Bedie dat weten die liede wel,</l>
<l n="8570">Dat u die dinc noit gevel,</l>
<l>Dat gi sine brodere niet verradelike</l>
<l>Doet sloecht, maer oppenbaerlike,</l>
<l>Aldaer dan doe waren mede</l>
<l>Wel hondert ridders ter selver stede."</l>
<l n="8575">Die coninc Lyoneel sprac doe sciere:</l>
<l>"Hi doet lichte in sulker maniere</l>
<l>Om dat hi hevet rouwe so groet</l>
<l>Om sire brodere doet,</l>
<l>Dat hi alse lief di doet hevet</l>
<l n="8580">Alsi lange aldus levet,</l>
<l>Ende soude hem houdere wreken an</l>
<l>Lancelote dan ane anderen man.</l>
<l>Bi desen heeft hi namelike</l>
<l>Lancelote beropen soe fellike."</l>
<l n="8585">"Ic wane wel," sprac Lanceloet doe,</l>
<l>Dat cortelike sal comen daertoe,</l>
<l>Dat wi den camp selen vechten, sonder waen;</l>
<l>Ende in weet hoe hi sal vergaen.</l>
<l>Wet wel, dat ic des seker bem,</l>
<l n="8590">Al quam ic te boven van hem,</l>
<l>Ende ic sculdech ware af te slane</l>
<l>Sijn hoeft, in daet niet, ic wane,</l>
<l>Om al die werelt, bi desen,</l>
<l>Dat hi mi soe goet man donct wesen;</l>
<l n="8595">Hi es man die levet nu,</l>
<l>Die mi nine bestaet, secgic u,</l>
<l>Dien ic meest in minen sinne</l>
<l>Hebbe gemint ende noch minne,</l>
<l>Sonder allene Arture den coninc."</l>
<l n="8600">Doe sprac Bohort te deser dinc:</l>
<l>"Gi sijt een wonderlijc here</l>
<l>Dat gi Waleweine mint soe sere,</l>
<l>Ende hi u, dat wi alle weten,</l>
<l>Soe sere haet van doetveten."</l>
<l n="8605">Lanceloet antwerde hem mettien:</l>
<l>"Bi trouwen, dit wonder mogedi sien;</l>
<l>Hine sal mi niet numere</l>
<l>Mogen haten also sere,</l>
<l>In salne minnen, secgic u.</l>
<l n="8610">Ende in had niet geseit nu</l>
<l>Dit so oppenbarlike van hem,</l>
<l>Maer dat ic in poente bem</l>
<l>Te stervene oft te levene, sonder waen,</l>
<l>Nadien dat ic den camp moet angaen."</l>
<l n="8615">Dusgedane worde sprac Lanceloet</l>
<l>Van min her Waleweine daer al bloet,</l>
<l>Dat hen allen wonderde sere</l>
<l>Diet horden, ende prisden mere.</l>
<l>Ende die knape die van Waleweine quam</l>
<l n="8620">Horde oec dese worde ende vernam.</l>
<l>Hi sette hem ten wederkere</l>
<l>Ende quam tote sinen here,</l>
<l>Ende vertelde hem al die word</l>
<l>Die hi van Lancelote hadde gehord,</l>
<l n="8625">Ende seide dat hi in gere maniren</l>
<l>Vanden campe mochte falgiren,</l>
<l>Conde hi den coninc Bohorde</l>
<l>Daer af gesetten borge ende antworde,</l>
<l>Ware dat sake dat inden pleine</l>
<l n="8630">Lanceloet mochte verwinnen Waleweine,</l>
<l>Dat Artur die coninc also houde</l>
<l>Te landewaerd keren soude.</l>
<l>Walewein seide: "Ic sal hier of</l>
<l>Den coninc selve doen belof,</l>
<l n="8635">Oft ic en wane wapine dragen</l>
<l>Nembermer te genen dagen."</l>
<l>Nu ginc Walewein sonder beide</l>
<l>Vorden coninc ende knielde ende seide:</l>
<l>"Here, ic bidde u dat gi</l>
<l n="8640">Ene gichte wilt geven mi."</l>
<l>Die coninc gafse hem alsoe houde,</l>
<l>Alse die niet wiste wat hi woude.</l>
<l>Die coninc heeftene opgeheven.</l>
<l>Walewein sprac: "Gi hebt mi gegeven</l>
<l n="8645">Dat gi min borge sult wesen</l>
<l>Jegen coninc Bohorde van desen,</l>
<l>Es dat sake dat Lanceloet mi</l>
<l>In campe verwinnet, dat gi</l>
<l>Sult dit besitten laten sciere,</l>
<l n="8650">Ende te Logres varen, in deser maniere,</l>
<l>Dat gi en selt in genen kere</l>
<l>Orloge beginnen nembermere</l>
<l>Jegen den coninc Bohorde nu</l>
<l>Ende jegen Lancelote, dat secgic u."</l>
<l n="8655">Die coninc werd om dese worde</l>
<l>Sere temayert, alse hise horde,</l>
<l>Ende seide: "Hoe eest daertoe comen,</l>
<l>Dat gi den camp hebt genomen</l>
<l>Jegen Lancelote, secget mi saen?</l>
<l n="8660">Bi wies rade hebdijt gedaen?"</l>
<l>"Here," sprac min her Walewein, "twaren,</l>
<l>Dese sake was also gevaren,</l>
<l>Dat niet bliven ne mach, di een</l>
<l>Ne moter om sterven van ons tween,</l>
<l n="8665">Oft verwonnen gelovech wesen.</l>
<l>Die sake es aldus van desen</l>
<l>Gesekert in beiden siden,</l>
<l>Ende gi selve moet in desen tiden</l>
<l>Dat gi sult geloven dien van binnen,</l>
<l n="8670">Moge mi Lanceloet verwinnen</l>
<l>Inden camp ofte doet slaen,</l>
<l>Dat si selen hebben, sonder waen,</l>
<l>Pais jegen u vortwerdmere,</l>
<l>Dat gi henlieden gene dere</l>
<l n="8675">Ne sult doen, noch enege scaden,</l>
<l>En ware dat si u eer mesdaden."</l>
<l>"Sekerlike, neve," sprac die coninc,</l>
<l>"Ic ben drove om dese dinc.</l>
<l>Inne was in langen so gram</l>
<l n="8680">Om sake die mi te voren quam.</l>
<l>En es nu in al eertrike</l>
<l>Geen riddere, gewaerlike,</l>
<l>En ware mi liver so comen</l>
<l>Dat gi jegen hem camp had genomen</l>
<l n="8685">Dan jegen hem, dat secgic u;</l>
<l>Bedie hi es wel kinlike nu</l>
<l>Die waerdste riddere als tevoren</l>
<l>Van alder werelt ute vercoren.</l>
<l>Hieromme eest dat ic duchte</l>
<l n="8690">Te seerre om u ende vruchte."</l>
<l>"Here," sprac min her Walewein saen,</l>
<l>"Die sake es alsoe gedaen</l>
<l>Dat si niet achterbliven mach.</l>
<l>Ende al mocht bliven heden den dach,</l>
<l n="8695">Ic ne doget in genen kere,</l>
<l>Want ic hatene soe sere,</l>
<l>Dat ic eer storve nu ter uren,</l>
<l>Ic ne soude mi eer aventuren</l>
<l>Hem doet te slane in alre manire.</l>
<l n="8700">Ware mi God dan so godertire</l>
<l>Dat ickene toter doet gebrochte,</l>
<l>Ende ic mire broder doet wreken mochte,</l>
<l>Sone soudic hebben nembermeer,</l>
<l>Wat so mins gesciede, rouwe no seer.</l>
<l n="8705">Ende eest dat hi mi slaet doet,</l>
<l><pb n="246"/>Soe sal inde nemen min rouwe groet,</l>
<l>Dien ic dach ende nacht make.</l>
<l>Ende om bat te sine te gemake,</l>
<l>Oft doet ofte levende , sciere</l>
<l n="8710">In eneger hande maniere,</l>
<l>So hebbic desen camp dus bestaen."</l>
<l>"Live neve," sprac die coninc saen,</l>
<l>"God onse here die moet wesen</l>
<l>In onse hulpe van desen."</l>
<l n="8715">Her Walewein riep den knape saen</l>
<l>Die de boetscap hadde gedaen:</l>
<l>"Ganc, sech Lancelote dat hi</l>
<l>Come spreken den coninc ende mi</l>
<l>Tuschen den here enter port.</l>
<l n="8720">Ende hi come, ende Bohort,</l>
<l>Ongewapent, entie coninc Lyoen.</l>
<l>Ende min here sal oec alsoe doen,</l>
<l>Ende alle diegene, sonder waen,</l>
<l>Die met hem daer selen gaen."</l>
<l n="8725">Die knape voer van hem nadat,</l>
<l>Ende voer doe tote in die stat,</l>
<l>Ende vant Lancelote ende Bohorde</l>
<l>Ende Lyonele, alsict horde,</l>
<l>Daer si hadden haren raet doe,</l>
<l n="8730">Ende spraken daeraf embertoe,</l>
<l>Vandien dat hen ontboet Walewein.</l>
<l>Ende Lanceloet seide daer al plein</l>
<l>Dattet hem leet was van desen</l>
<l>Dattie camp ember moeste wesen,</l>
<l n="8735">Ende seide dat int here, twaren,</l>
<l>Gene twee ridders ne waren,</l>
<l>Hine hadde liver al in een</l>
<l>Den camp te vechtene jegen hen tween,</l>
<l>Dan te vechtene manlike</l>
<l n="8740">Jegen Walewein al eenlike,</l>
<l>Om dat hine minde so sere.</l>
<l>Die knape sprac tot hem: "Here,</l>
<l>U ontbiet Artur die coninc</l>
<l>Ende min her Walewein dese dinc.</l>
<l n="8745">Dat gise comt spreken ende sien</l>
<l>Al ongewapent onder u drien</l>
<l>Daer buten. Die coninc sal sciere</l>
<l>Daer comen in sulker maniere,</l>
<l>Ende men sal doen daer ter stede</l>
<l n="8750">An beiden siden sekerhede,</l>
<l>Dat nieman en sal, sonder waen.</l>
<l>Vanden vorwaerden achtergaen."</l>
<l>Lanceloet antwerde also houde."</l>
<l>Dat hire gerne varen soude.</l>
<l n="8755">Die knape keerde ende quam te hant</l>
<l>Daer hi den coninc ende Waleweine vant,</l>
<l>Ende seide hen tier stonden</l>
<l>Dat hi an Lancelote hadde vonden.</l>
<l>Die coninc sat doe op metter vard</l>
<l n="8760">Ende hi porrede derward,</l>
<l>Ende dede met hem varen</l>
<l>Den coninc Karados daer twaren,</l>
<l>Ende sinen neve Waleweine.</l>
<l>Tirst datsi quamen inden pleine</l>
<l n="8765">Worden si geware ende vernamen</l>
<l>Dat Lanceloet ende Bohort quamen,</l>
<l>Ende Hestor, gevaren uter port.</l>
<l>Tirst dat si quamen soe vort,</l>
<l>Dat Lancelote soe dochte</l>
<l n="8770">Dat elc jegen anderen spreken mochte,</l>
<l>Lanceloet sprac te hant dese worde</l>
<l>Toten coninc Bohorde:</l>
<l>"Neve, laet ons beten nu ter ure</l>
<l>Jegen min here den coninc Arture,</l>
<l n="8775">Die dalrebeste man es nu</l>
<l>Van alder werelt, secgic u."</l>
<l>Hi antwerde hem altehant,</l>
<l>Jegen sinen doetslagenen viant</l>
<l>Sone wilt hi beten niet.</l>
<l n="8780">Alse min her Lanceloet dat siet</l>
<l>Sprac hi doe: "Wie dat viant es,</l>
<l>Ic ne sal altoes niet laten des,</l>
<l>Ic ne sal beten metter vard</l>
<l>Om die minne die ic hebbe te hemward."</l>
<l n="8785">Ende hi beette ter eerden doe,</l>
<l>Ende die met hem waren daden alsoe.</l>
<l>Alse die coninc dit hadde verstaen</l>
<l>Togedijt den anderen also saen</l>
<l>Ende seide aldus: "Bi mire trowen,</l>
<l n="8790">Vele dogeden machmen scouwen</l>
<l>An dese twee, daermense bi</l>
<l>Es sculdech te minne, donke mi;</l>
<l>Bedie in hen es hoveschede</l>
<l>Ende daertoe grote goethede,</l>
<l n="8795">Meer dan in anderen lieden es nu;</l>
<l>Ende van ridderscepe, secgic u,</l>
<l>Sijn si so bewarent, dat haer gelike</l>
<l>Nieweren en es in al ertrike.</l>
<l>Vergave God onse here,</l>
<l n="8800">Dat onder onslieden numere</l>
<l>Alse grote minne mochte wesen</l>
<l>Alse heeft gesijn vor desen,</l>
<l>Ic soude blider sijn daer ave</l>
<l>Dan oft mi ieman gave</l>
<l n="8805">Die beste scat die es op aerde."</l>
<l>Doe beette hi van sinen paerde</l>
<l>Jegen henlieden, ende alsoe dede</l>
<l>Al sijn geselscap mede.</l>
<l>Ende alse Lanceloet dat vernam,</l>
<l n="8810">Dat hi biden coninc Artur quam,</l>
<l>Hi groette al bescaemt den coninc,</l>
<l>Alse dien scamelheit overginc.</l>
<l>Die coninc en grotets niet; hi dochte</l>
<l>Dattere Walewein om belgen mochte.</l>
<l n="8815">Lanceloet: "Her coninc," sprac doe hi,</l>
<l>"Gi ontboet mi te sprekene, bedi</l>
<l>Soe benic hier comen om dat horen</l>
<l>Wat gi mi wilt lecgen te voren."</l>
<l>Mijn her Walewein spranc te hant vort,</l>
<l n="8820">Ende sprac over den coninc dese wort:</l>
<l>"Lanceloet, min here die coninc</l>
<l>Es hier comen om die dinc</l>
<l>Dat hi u wille doen dat gi</l>
<l>Versocht hebt vore nu ane mi.</l>
<l n="8825">Gi wet wel, dat wi hebben nu</l>
<l>Enen camp genomen tuscen mi ende u,</l>
<l>Alse van verranessen groet</l>
<l>Van minen broderen, die gi sloecht doet</l>
<l>In verranessen ende ongetroulike.</l>
<l n="8830">Dit wetewi alle gemeinlike.</l>
<l>Ic ben beropere van desen,</l>
<l>Ende gi sulter verwerre af wesen.</l>
<l>Om dat gi wilt dat dus inde name</l>
<l>Ende dattere geen orloge af quame</l>
<l n="8835">Soe sal u min here beloven,</l>
<l>Comdi van mi te boven,</l>
<l>Ende gi den camp mogt verwinnen,</l>
<l>Dat hi niet en sal beginnen</l>
<l>U te orlogen nu vortmere,</l>
<l n="8840">No man van sinentwegen doen dere,</l>
<l>Ende selen dit lant laten te hant,</l>
<l>Ende wederkeren in haer lant."</l>
<l>Lanceloet hierop antwerde gaf:</l>
<l>"Her Walewein, ic soude gerne hier af</l>
<l n="8845">Sien, mocht sijn bi wille van u,</l>
<l>Dattie camp achterbleve nu;</l>
<l>Nochtan sout sijn te minen onneren,</l>
<l>Ende men sout mi te bloetheiden keren.</l>
<l>Maer gi hebt so vele dor mi gedaen,</l>
<l n="8850">Ende min here die coninc, sonder waen,</l>
<l>Dat mi qualike mach toecomen nu</l>
<l>Wille te vechtene jegen u.</l>
<l>Dit ne doet mi gene bloethede,</l>
<l>Noch dat ic u ontsie mede,</l>
<l n="8855">Maer die minne die ic hebbe tuward;</l>
<l><pb n="247"/>Want alsic sitten sal op min part</l>
<l>Ende mine wapine hebbe an,</l>
<l>Eest Gode lief, ic wane dan</l>
<l>Mi wel verweren jegen u.</l>
<l n="8860">Dit ne secgic niet in rome nu,</l>
<l>No bedien niet, gine sijt mede</l>
<l>Die beste riddere van kerstenhede,</l>
<l>Maer om dat ic soe gerne name</l>
<l>Pais jegen u, waerd u bequame;</l>
<l n="8865">Want mochtic uwen pais bejagen,</l>
<l>Ic soude doen met minen magen</l>
<l>Al dat gi mi const geeyscen dan.</l>
<l>Ic soude gerne werden u man,</l>
<l>Ende Hestor min broder mede,</l>
<l n="8870">U souden doen manscap hier ter stede</l>
<l>Al onse geslachte gemeinlike,</l>
<l>Sonder die twee coninge al eenlike:</l>
<l>Van hen ne gedogic niet, sonder waen,</l>
<l>Dat si yemanne werden onderdaen.</l>
<l n="8875">Dit willic dor u doen, here.</l>
<l>Daertoe willic noch doen mere,</l>
<l>Her Walewein, wildi; ic sal u noch teren</l>
<l>Vore hen allen ten heilegen sweren</l>
<l>Dat ic morgen vor primtiden</l>
<l n="8880">Uter stede van Gaunes sal riden</l>
<l>Ende gaen in ellendechede,</l>
<l>Wllen ende barevoet mede,</l>
<l>Sonder geselscap; ende ic sal</l>
<l>Dit doen tien jaer, hebbics geval.</l>
<l n="8885">Stervic binnen dien tien jaren</l>
<l>Ic vergeve u mine doet, twaren,</l>
<l>Ende gi sult al quite wesen</l>
<l>Jegen min geslechte van desen.</l>
<l>Onne mi God dat ic kere daernaer</l>
<l n="8890">Alse leden selen sijn die tien jaer,</l>
<l>Ende gi dan ende min here die coninc</l>
<l>Levende sijt, ic begere ene dinc,</l>
<l>Dat ic hebben moge dan</l>
<l>U geselscap vort an</l>
<l n="8895">Also goet alsic vore nu</l>
<l>Menechwerf hebbe gehad met u.</l>
<l>Here, ic ben oec noch gereet</l>
<l>Te doene enen anderen eet,</l>
<l>Dat ic noit wetende daertoe quam</l>
<l n="8900">Dat ic Gariette sijn lijf nam,</l>
<l>Ende dat ic met sire doet [ben] begrepen</l>
<l>Met rouwe, niet met bliscepen.</l>
<l>Ende al dit biedic te doene u,</l>
<l>Niet om vrese die ic hebbe nu,</l>
<l n="8905">Maer ic doet bi redenen allene.</l>
<l>Verstaet wat icker in mene,</l>
<l>Dats dat mi donct jamber groet</l>
<l>Slaet deen van ons tween den anderen doet."</l>
<l>Alse die coninc verstont dat Lanceloet</l>
<l n="8910">Waleweine so grote redene boet,</l>
<l>Hi werd al tebarenteert scire:</l>
<l>Hine waende in gene manire</l>
<l>Dat Lanceloet dit soude hebben gedaen.</l>
<l>Hi sprac tote Waleweine saen,</l>
<l n="8915">Ende seide al wenender ogen:</l>
<l>"Neve, verstaet dit togen</l>
<l>Dat u hevet geboden Lanceloet.</l>
<l>Hi biet u redene herde groet.</l>
<l>Soe [hoech] man als hi es, sekerlike,</l>
<l n="8920">En boet noit desgelike."</l>
<l>Mijnher Walewein sprac daer ter stede:</l>
<l>"Daertoe en hulpt niet gebeden.</l>
<l>Ic hadde liver datmen mi name</l>
<l>Ende datmen mi dor minen lichame</l>
<l n="8925">Ene glavie te hant stake,</l>
<l>Ende men mi uten buke trake</l>
<l>Mijn herte, dan ic soude afgaen</l>
<l>Van dat ic te done hebbe bestaen,</l>
<l>Soe watter mi af wille geven</l>
<l n="8930">Onse here, soe doet oft leven."</l>
<l>Hi boet te hant sijn wedde vort</l>
<l>Ende sprac ten coninc dese wort:</l>
<l>"Here, siet mi hier, ic bem</l>
<l>Al gereet te provene op hem</l>
<l n="8935">Dat hi doet sloech ongetrowelike</l>
<l>Mine brodere ende qualike."</l>
<l>Lanceloet vore den coninc quam</l>
<l>Al wenende ende sere gram:</l>
<l>"Here, nadat comen es te dien,</l>
<l n="8940">Dattie camp ember moet gescien,</l>
<l>En verwerdic mi niet jegen hem</l>
<l>Daer af dat ic beropen bem,</l>
<l>Men soude mi nu niet, live here,</l>
<l>Over riddere houden nembermere.</l>
<l n="8945">Siet hier, min wedde gevic u</l>
<l>Om mi te verweerne nu.</l>
<l>Hets mi leet dat ict doen moet.</l>
<l>Ende oft min her Waleweine donct goet,</l>
<l>Dattie camp margen si</l>
<l n="8950">Vroech, tuscen hem ende mi."</l>
<l>Ende die coninc onfinc tien tiden</l>
<l>Die wedden in beiden siden.</l>
<l>Doe seide Lanceloet toten coninc:</l>
<l>"Here, ic versoeke an u die dinc,</l>
<l n="8955">Dat gi mi wilt alse coninc geloven,</l>
<l>Comic vanden campe te boven,</l>
<l>Ende icken verwinne, dat gi te hant</l>
<l>Sult wederkeren in u lant,</l>
<l>Ende uwe liede ende uwe man,</l>
<l n="8960">In maniren dat gi vort an</l>
<l>Niet sult doen met uwer machte,</l>
<l>No u man, no u geslachte,</l>
<l>Het ne ware dat sake, here,</l>
<l>Dat wi jegen u mesdaden ere."</l>
<l n="8965">Mettesen scieden die heren.</l>
<l>Alse Hestor soude van hen keren</l>
<l>Seide hi: "Alsulpe mi God,</l>
<l>Gi hebt wederseit een scone gebot,"</l>
<l>(Tot min her Waleweine hier ter stede,)</l>
<l n="8970">"Ende die scoenste baten mede,</l>
<l>Die oit soe hoech man ende so groet</l>
<l>Alse min here es, ridder boet.</l>
<l>Ic wilde wel in mine ziele</l>
<l>Dat u van desen mesfiele,</l>
<l n="8975">Alsic wane dat sal, sonder waen."</l>
<l>Lanceloet dedene swigen saen.</l>
<l>Noit man sach te gere stede</l>
<l>Manne driven soe grote droefhede</l>
<l>Alse min her Iwain hadde van desen</l>
<l n="8980">Alsi wiste dattie camp soude wesen.</l>
<l>Hi quam doe met groten sere</l>
<l>Te Waleweine ende lachtert hem sere</l>
<l>Dat hi daertoe ware comen</l>
<l>Dat hi den camp hadde genomen</l>
<l n="8985">Jegen den besten riddere namelike,</l>
<l>Die was in al eertrike.</l>
<l>Hi seide tot hem vord saen:</l>
<l>"Here, twi hebdi dit gedaen?</l>
<l>Gi sijt int onrecht van desen,</l>
<l n="8990">Ende sijn verweren sal recht wesen.</l>
<l>Gine bestont sulc wonder noit ere."</l>
<l>Walewein seide doe: "Live here,</l>
<l>Om dat ic wel weet dat es mijn</l>
<l>Dat recht, ende dat onrecht sijn,</l>
<l n="8995">Wet wel, dat ic te sekerre bem</l>
<l>Daer ombe te vechtene jegen hem,</l>
<l>Al ware hi, sijt seker des,</l>
<l>Noch alse goet riddere alse hi es."</l>
<l>"Ic wilt mi ware gecost, sekerlike,"</l>
<l n="9000">Sprac die coninc, "half min conincrike,</l>
<l>Ende die sake niet comen ware</l>
<l>Aldus verre vort int oppenbare.</l>
<l>Nadien dattie camp moet vortgaen</l>
<l>Laet ons sien wat best es gedaen."</l>
<l n="9005">Daerna sprac die coninc Artur vort</l>
<l><pb n="248"/>Tote minen [here] Ywaine dese wort:</l>
<l>"Noch heeft min neve gedaen</l>
<l>Een merre wonder suldi verstaen.</l>
<l>Lanceloet boet hem tot al desen</l>
<l n="9010">Dat hi sijn man wilde wesen</l>
<l>Ende al sijn geslechte algemene,</l>
<l>Sonder die twee coninge allene,</l>
<l>Ende dat hi in ellenden wille gaen,</l>
<l>Wllen ende barevoet, sonder waen.</l>
<l n="9015">Sonder enech geselscap, tien jaer,</l>
<l>In dien dat hi moeste daernaer</l>
<l>In onse geselscap also wesen</l>
<l>Als hi hadde gesijn vor desen."</l>
<l>Mijn her Ywain sprac: "Dit gebot</l>
<l n="9020">Wats scone, alse hulpe mi God.</l>
<l>Ic ne sie in desen niet nu</l>
<l>Danne onredene in u.</l>
<l>God mote in u hulpe wesen,</l>
<l>Dat u niet mesfalle van desen."</l>
<l n="9025">Indes conincs Arturs here was</l>
<l>Groet rouwe gedreven dor das</l>
<l>Alsi daer hadden verstaen van desen</l>
<l>Dattie camp ember soude wesen.</l>
<l>Ende die van binnen ne waren</l>
<l n="9030">Niet tonpaise van deser maren,</l>
<l>Alsi hadden verstaen dat Lanceloet</l>
<l>Waleweine soe grote redene boet;</l>
<l>Ende si seiden alle, dat van dien</l>
<l>Waleweine met rechte soude mescien</l>
<l n="9035">Bi sire groter verweenthede</l>
<l>Ende bi sire hoverden mede.</l>
<l>Lanceloet waecte dien nacht vort</l>
<l>In die meestekerke vander port.</l>
<l>Ende hi es te biechten gegaen</l>
<l n="9040">Enen ertschenbiscop, sonder waen;</l>
<l>Hi ontsach hem in sijn gedochte</l>
<l>Dattet hem mesfallen mochte</l>
<l>Jegen min her Waleweine inden strijt;</l>
<l>Want hi wiste wel dat hi tere tijt</l>
<l n="9045">Dat hi sinen broderen haer lijf nam.</l>
<l>Tirst dattie dageraet quam</l>
<l>Ginc hi toter primtijt slapen,</l>
<l>Ende die ridders ende die knapen</l>
<l>Die met hem hadden gewaect dare.</l>
<l n="9050">Als hi der primtijt werd geware</l>
<l>Stont hi op en cleetde hem saen.</l>
<l>Als hi in die zale quam gegaen</l>
<l>Werd hi geware dat tier steden</l>
<l>Vele hoger liede sijns ontbeden.</l>
<l n="9055">Hi eiscede sine wapine doe,</l>
<l>Diemen hem ter vaerd brachte toe.</l>
<l>Daer mochtmen sien te dien doene</l>
<l>Trecken vele hoger baroene,</l>
<l>Ende elkerlijc pijndem van dien</l>
<l n="9060">Hoe hi hem dinen mochte ende besien</l>
<l>Soe dat hem ne gene saken</l>
<l>Van die hem bedorsten gebraken.</l>
<l>Ende alsine hadden berect</l>
<l>Soe si best mochten, sijn si getrect</l>
<l n="9065">Uten palayse ten hoveward.</l>
<l>Doe sat Lanceloet daer op een part,</l>
<l>Dat harde wel doe was berect,</l>
<l>Ende al met ysere overdect.</l>
<l>Die andere saten op daernaer,</l>
<l n="9070">Die hem geselscap hilden daer.</l>
<l>Hi voer aldus uter port mettien,</l>
<l>Datmen in sijn geselscap mochte sien</l>
<l>Sulke tiendusent man wesen,</l>
<l>Dattere geen was van desen,</l>
<l n="9075">Hine hadde hem lude ende stille</l>
<l>Wel geset, dore Lanceloets wille,</l>
<l>Ja, in aventuren vander doet,</l>
<l>Hads te doene gehad Lanceloet.</l>
<l>Nu selewi swigen van desen,</l>
<l n="9080">Ende selen vanden campe lesen.</l>
</div>
<div type="chapter"><head type="chapter">XVIII. <hi rend="italic">Die camp tusschen Waleweine ende Lancelote. </hi></head>
<l>Daventure seget dat si quamen</l>
<l>In enen mersc, daer si vernamen</l>
<l>Dattie camp soude wesen:</l>
<l>Ende ne geen van allen desen</l>
<l n="9085">Sone quam daer, dan alleine</l>
<l>Lanceloet daer inden pleine;</l>
<l>Ende in die plaetse bleef niemen,</l>
<l>Sine bleven alle houdende sniemen</l>
<l>Neven der port buten den mure.</l>
<l n="9090">Ende die vanden heren daden tier ure</l>
<l>Den here Waleweine sitten op sijn part,</l>
<l>Ende trecken ter plaetsenward</l>
<l>In dire maniren dat hadden gedaen</l>
<l>Die vander stede, sonder waen.</l>
<l n="9095">Die coninc Artur nam te hant</l>
<l>Waleweine doe bi sire hant</l>
<l>Ende gebrachtene int crijt.</l>
<l>Hi weende alse sere ter selver tijt</l>
<l>Als oft hi hadde gesien al bloet</l>
<l n="9100">Al die werelt vor heme doet.</l>
<l>Daerna es die coninc Bohort comen</l>
<l>Ende hevet Lancelote genomen</l>
<l>Bider rechter hant, sonder waen,</l>
<l>Ende leitdene int crijt saen,</l>
<l n="9105">Ende hi seide: "Vard in nu, here.</l>
<l>Dat u God mote geven ere</l>
<l>Van desen campe daer gi in sijt."</l>
<l>Ende Lanceloet seinde hem te dire tijt.</l>
<l>Die dach was scone ende claer:</l>
<l n="9110">Ende die sonne si sceen daer</l>
<l>Op hare wapine clare ende roet,</l>
<l>Ende die ridders waren sonder genoet.</l>
<l>Si liten dorsse vaste lopen:</l>
<l>Si gingense metten sporen nopen</l>
<l n="9115">Ende liten haer glavien sinken doe.</l>
<l>Ende met dat elc anderen liep toe</l>
<l>Soe vielen si beide te samen</l>
<l>Met scilde ende met lichamen,</l>
<l>Ende onderhorten hen daer bede</l>
<l n="9120">Met borsten ende met ansichte mede,</l>
<l>Dat si beidegadere, des gelovet,</l>
<l>Ter eerden vielen soe verdovet,</l>
<l>Ende soe versuft, oft si bede</l>
<l>Doet hadden gesijn optie stede.</l>
<l n="9125">Tirst dat hen gevoelden die parde</l>
<l>Ontladen, si lipen harre varde,</l>
<l>Dattere negeen hant an ne sloech:</l>
<l>Si hadden daer te doene gnoech.</l>
<l>Daer die twee ridders alsoe lagen</l>
<l n="9130">Mochtmen horen, die daer toe sagen,</l>
<l>Menegen goeden man temayeren</l>
<l>Ende rouwech sijn in vele maniren.</l>
<l>Int utinde es, sonder waen,</l>
<l>Mijn her Lanceloet opgestaen</l>
<l n="9135">Ende dede sine hant an sijn swaerd;</l>
<l>Maer hi was soe verdoeft itoewaerd</l>
<l>Vanden valle dien hi vel;</l>
<l>Ende Walewein stont op alsoe wel</l>
<l>Ende liep te sinen scilde na das,</l>
<l n="9140">Die hem vanden halse ontvallen was.</l>
<l>Hi verhief Caliburnus metter vaerd,</l>
<l>Des conincs Arturs goede swaerd,</l>
<l>Ende liep sere op Lancelote,</l>
<l>Ende gaf hem slage herde grote,</l>
<l n="9145">Daer hi mede pijnde den here</l>
<l>Ende quetstene harde sere.</l>
<l>Lanceloet die hadde, sonder waen,</l>
<l>Menegen slach daer ontfaen.</l>
<l>Hine sparde niet Waleweine tier tide,</l>
<l n="9150">Hine slogene sere op ander side,</l>
<l><pb n="249"/>Soe dat Waleweine enen slach gaf</l>
<l>Daer hi sere was verladen af.</l>
<l>Dus wies geen strijt al in een</l>
<l>Ende werd so groet onder hen tween,</l>
<l n="9155">Dat noit man so wreden ne sach</l>
<l>Tuscen hen tween op enen dach.</l>
<l>Ende die hen sach geven ende ontfaen</l>
<l>Die slage, mochte secgen, sonder waen,</l>
<l>Dat si goede ridders waren doe.</l>
<l n="9160">Die camp gedurde lange alsoe,</l>
<l>Dat si hen onderslogen sonder sparen</l>
<l>Metten scerpen swaerden ende claren,</l>
<l>Soe dat haer halsberge daermede</l>
<l>Gescort waren in meneger stede</l>
<l n="9165">Op arme ende op scouderen toe.</l>
<l>Ende haer scilde waren so verect doe,</l>
<l>D[...........] dor mochten steken,</l>
<l>Ende waren soe begonnen breken,</l>
<l>Dat si hen lettel hulpen mochten;</l>
<l n="9170">Ende die helme hen nine dochten.</l>
<l>Si waren soe gequetst van slagen</l>
<l>Daer si mede elc op anderen lagen,</l>
<l>Elc van hen tween hadde tien stonden</l>
<l>Alsoe sulke sevene wonden,</l>
<l n="9175">Een ander man soude bederven</l>
<l>Vander minster, ende sterven.</l>
<l>Niet bedi, al waren si moede</l>
<l>Vander pinen ende vanden bloede,</l>
<l>Dat si hadden verloren tier tijt,</l>
<l n="9180">Si hilden embertoe den strijt,</l>
<l>Tote dat tiersetijt leden was:</l>
<l>Doe moesten si resten int gras,</l>
<l>Alse die gene die te dier uren</l>
<l>Niet langere en mochten geduren.</l>
<l n="9185">Mijn her Walewein trac achter doe</l>
<l>Ende leende op sinen scilt daertoe,</l>
<l>Dat hi daerbi, al sonder waen,</l>
<l>Sinen adem mochte weder ontfaen;</l>
<l>Ende Lanceloet heeft oec also gedaen.</l>
<l n="9190">Alse Bohort dit sach hi seide saen:</l>
<l>"Nu alre irst hebbic duchte</l>
<l>Om Lancelote ende vruchte</l>
<l>Als hi moet ruste hebben daer binnen</l>
<l>Eer hi enen riddere can verwinnen."</l>
<l n="9195">Hestor seide: "Here ic weet wel,</l>
<l>Dat minen broder dit gevel,</l>
<l>Dats dore Waleweins wille gesciet;</l>
<l>Hine hads ander gedaen niet;</l>
<l>Want ic kinne gewaerlike</l>
<l n="9200">Over den vroetsten riddere van ertrike."</l>
<l>Die coninc Bohort sprac mettesen:</l>
<l>"In can geweten wats sal wesen.</l>
<l>Ic wilde hebben gegeven nu</l>
<l>Al dat in die werelt es, secgic u,</l>
<l n="9205">Ward min, ende ic inden pleine</l>
<l>Ware nu jegen min her Waleweine;</l>
<l>Bedie de camp soude sekerlike</l>
<l>Nu inde nemen cortelike."</l>
<l>Aldus was van hen tween di strijt;</l>
<l n="9210">Maer die een was tier tijt</l>
<l>Boven den anderen allettel doe.</l>
<l>Maer saen alst quam daertoe</l>
<l>Dat min her Walewein dat gesach,</l>
<l>Dattet was oppenbaerlike middach,</l>
<l n="9215">Liep hi soe sere op Lancelote,</l>
<l>Ende gaf hem also sulke stote,</l>
<l>Als oft hi binnen dien dage</l>
<l>Niet ware comen te slage.</l>
<l>Hi liep op doe so wonderlike</l>
<l n="9220">Lancelote, ende soe stoutelike,</l>
<l>Dat Lanceloet al temayert ward</l>
<l>Ende sprac te hem selven metter vard:</l>
<l>"Sekerlike van desen man donct mi</l>
<l>Dat een duvel oft een geest si;</l>
<l n="9225">Want ic seide en letel vor desen</l>
<l>Alsickene [.............] wesen</l>
<l>Dat hi was [.............]iden</l>
<l>Met wapine verwonnen tien tiden;</l>
<l>Ende hi es nu in sine slage</l>
<l n="9230">Alse versch oft hi inden dage</l>
<l>Op niemanne hadde teneger tijt</l>
<l>Geslegen slach oft gehad strijt."</l>
<l>Dusgedane sprac daer inden pleine</l>
<l>Lanceloet van min her Waleweine,</l>
<l n="9235">Dat hi was van sire dapperhede</l>
<l>Gebetert, ende van crachte mede</l>
<l>Alse die wile van middage quam;</l>
<l>Maer nadien dat ict vernam,</l>
<l>Hadde hi geweest vor desen</l>
<l n="9240">Tonder al lettel, als wi lesen.</l>
<l>Ende Lanceloet, die dit wiste wel,</l>
<l>Hadde hem geweest te meer fel,</l>
<l>Om dat hine gerne vor middach</l>
<l>Hadde doen lien opten dach;</l>
<l n="9245">Maer dat en consti niet gedoen.</l>
<l>Nu quam alsoe alst hadde geploen</l>
<l>Menegen dach daer te voren:</l>
<l>Sine cracht, die hi hadde verloren,</l>
<l>Quam hem weder, dat secgic u,</l>
<l n="9250">Alse gi hier selt horen nu.</l>
<l>Het ne begonste niet te dier stede,</l>
<l>Maer in allen steden mede</l>
<l>Wies te middage sine cracht,</l>
<l>In soe wat steden dat hi vacht.</l>
<l n="9255">Ende om dat enege liede souden</l>
<l>Willen over favelen houden</l>
<l>So salict tellen, alsict vernam,</l>
<l>Wanen dat hem dese cracht quam.</l>
<l>Het was waer, als gi moget horen,</l>
<l n="9260">Alse min her Walewein ward geboren,</l>
<l>Hi was in desen lande vrie</l>
<l>Geboren int lant van Orcanie:</l>
<l>Die stede was Verdelone geheten.</l>
<l>Als hi was geboren, suldi weten,</l>
<l n="9265">Dat sijn vader daer af tien tide,</l>
<l>Die coninc, was sere blide,</l>
<l>Ende dede dat kint dragen met vlite</l>
<l>Daer hi in een foreest, tenen hermite.</l>
<l>Die hermite was een heilech man,</l>
<l n="9270">Ende God dede miraclen dan</l>
<l>Dor hem, dat hi maecte, twaren,</l>
<l>Recht die gene die crople waren,</l>
<l>Ende die blinde dede hi sien;</l>
<l>Ende dede vele miraclen gescien</l>
<l n="9275">Dor die minne van den goden man.</l>
<l>Die coninc sinde hem sijn kint dan,</l>
<l>Dat hi niet wilde gehingen</l>
<l>Dat ander man doepte no ontfinge.</l>
<l>Tirst dattie goede man sach tkint,</l>
<l n="9280">Ende hi wiste wiest was tgint,</l>
<l>Hi doepet, dat suldi weten,</l>
<l>Ende deet na hem selven heten:</l>
<l>Die name was Walewein, bedi</l>
<l>Alsogedanen name hadde hi.</l>
<l n="9285">Ende dat kint was, sonder sage,</l>
<l>Gedoept optie wile van middage.</l>
<l>Alse dat kint hadde doepsel ontfaen</l>
<l>Sprac een vanden ridderen saen,</l>
<l>Die dat kint hadde gebracht daer,</l>
<l n="9290">Ende seide tot hem al oppenbaer</l>
<l>"Doet soe van desen kinde nu,</l>
<l>Dat hem dit conincrike van u</l>
<l>Beloven moge ende tkint mede,</l>
<l>Alst tijt sal comen ende stede</l>
<l n="9295">Dat tkint wapine dragen sal."</l>
<l>Die goede man, die dit horde al,</l>
<l>Seide: "Her riddere, dat besiet,</l>
<l>Dat gelove en comt van mi niet,</l>
<l>Maer van onsen here allene:</l>
<l n="9300">Sonder hem ne comt gratie gene.</l>
<l><pb n="250"/>Niet bedie mocht also bi desen</l>
<l>Kinde bi mire beden wesen</l>
<l>Dat hi gracieuser riddere ware</l>
<l>Dan een ander, ic wilt wel daernare,</l>
<l n="9305">Want het donct mi scone wesen.</l>
<l>God mach al doen van desen</l>
<l>Sinen wille. Maer wetet wel,</l>
<l>Dit kint en sal niet wesen fel</l>
<l>Jegen [goede] ende jegen die gerechte,</l>
<l n="9310">Eest in gedinge, eest in gevechte,</l>
<l>Maer jegen die valsce entie quade</l>
<l>Saelt oec wesen sonder genade,</l>
<l>Alsoe vele sie icker hier nu an."</l>
<l>Doe sprac die riddere, die goede man:</l>
<l n="9315">"Bericht mi vort, des biddic u,</l>
<l>Want gijt wel doet, wildi, nu."</l>
<l>"Blivet met mi tnach ende ic sal</l>
<l>U morgen doen weten te secgen al,</l>
<l>Wat manne dat hi sal wesen,</l>
<l n="9320">Ende hoe goet riddere tot desen."</l>
<l>Die boeden bleven dien nacht daer,</l>
<l>Ende opten anderen dach daernaer,</l>
<l>Alse die goede man hadde gedaen</l>
<l>Sine messe, hi seide hen saen:</l>
<l n="9325">"Gi heren, van desen kinde</l>
<l>Salic secgen dat ic vinde,</l>
<l>Dat hem staet riddere te sine,</l>
<l>Ende sal dogen menege pine;</l>
<l>Ende alse lange alsi leven mach</l>
<l n="9330">Sal hi omtrent middach</l>
<l>Nembermer verwonnen mogen sijn;</l>
<l>Bedie het es bider beden mijn</l>
<l>Soe vele gebetert in desen,</l>
<l>Weltijt dat middach sal wesen,</l>
<l n="9335">Om dattet tier wilen ontfinc</l>
<l>Doepsel, so sal, in waerre dinc,</l>
<l>Sere beteren hem sine cracht,</l>
<l>In wat steden dat es, ende sine macht.</l>
<l>Hoe pinen hi sal hebben leden</l>
<l n="9340">Vor dien tijt, ende moylijcheden,</l>
<l>Hi sal, alst comen sal te desen,</l>
<l>Al versc, dapper ende licht wesen,</l>
<l>Ende mach seker sijn dat hi tien tide</l>
<l>Nembermer verwonnen werd in stride,</l>
<l n="9345">No van wapinen sterven sal."</l>
<l>Die dinc gevel daerna dus al</l>
<l>Als hem hadde geseit di goede man:</l>
<l>Alst middach was hi beterde dan</l>
<l>Van crachte, van machte, waer dat hi was.</l>
<l n="9350">Menech goetman gevoelde das,</l>
<l>Bedi hi sloech doet ende verwan</l>
<l>Bi desen menegen vromen man;</l>
<l>Want alsi jegen enen riddere vacht</l>
<l>Liep hi hem op met al sire cracht</l>
<l n="9355">Tote dat ten middage quam;</l>
<l>Ende alse hi den middach vernam,</l>
<l>Ende die ander was mode sere,</l>
<l>Ende hi lettel doen mochte mere,</l>
<l>Ende hi der ruste wel begaerde,</l>
<l n="9360">Dan liep hem Walewein op so harde,</l>
<l>Alse die versch ende dapper was dan,</l>
<l>Soe dat hine te hant verwan.</l>
<l>Bi deser saken soe ontsagen</l>
<l>In anderen tijt dan na middagen</l>
<l n="9365">Vele ridders, na minen wane,</l>
<l>Jegen hem in campe te gane.</l>
<l>Dese gracie hadde Walewein dan</l>
<l>Bider bede vanden goeden man,</l>
<l>Ende dit bleec wel an sine cracht</l>
<l n="9370">Daer hi jegen Lancelote vacht;</l>
<l>Bedie men word geware das,</l>
<l>dat hi vorden tijt so mode was</l>
<l>Dat hi die raste bi node nam;</l>
<l>Mare alse die cracht wederquam,</l>
<l n="9375">Alsi bi costumen te doene plach,</l>
<l>Hi sloech op Lancelote slach in slach,</l>
<l>Soe dattie hadde gesien di slage</l>
<l>Soude donken dat hi in dien dage</l>
<l>Noit ne hadde geslegen slach;</l>
<l n="9380">Want hi soe dapperlijc anlach</l>
<l>Lancelote, met soe groter wreetheden,</l>
<l>Dat hine dede bloden te tien steden,</l>
<l>Ende haestene sere bi dien saken</l>
<l>Dat hine waende gelovech maken.</l>
<l n="9385">Hi pensde wel, mocht hine binnen</l>
<l>Den middage niet verwinnen,</l>
<l>Hine sout te hoefde niet comen dan,</l>
<l>Ende ginc hem te meer licgen an</l>
<l>Met swaren [slagen] die hem doe gaf;</l>
<l n="9390">Ende scorde hem sinen halsberch af,</l>
<l>Ende sloech hem met gewilde</l>
<l>Grote sticken van sinen scilde.</l>
<l>Alse Bohort werd geware das,</l>
<l>Dat Lanceloet so sere tonder was,</l>
<l n="9395">Dat sine were doe was clene</l>
<l>Die hi dede, sonder dogen allene,</l>
<l>Doe [riep] aldus soe lude Bohord,</l>
<l>Dat vele liede horden sine wort:</l>
<l>"Ay God, here van hemelrike,</l>
<l n="9400">Wat sie ic hier oppenbaerlike.</l>
<l>Ay proueetse, waer sidi nu gevaren,</l>
<l>Die u dicke soe wel const baren?</l>
<l>Ay here, sidi betovert nu,</l>
<l>Dat ic nu sie soe sere tonder u</l>
<l n="9405">Allene bi enen riddere wesen?</l>
<l>Ic hebbe u gesien vor desen,</l>
<l>Dat u lichame oec, here,</l>
<l>Allene dede proueetsen mere</l>
<l>Dan hadden mogen doen namelike</l>
<l n="9410">Twee di beste ridders van ertrike."</l>
<l>Die camp gedurde, sonder sage,</l>
<l>Aldus tote naden middage,</l>
<l>Dat Lanceloet dede lettel of clene</l>
<l>Sonder gedogen allene,</l>
<l n="9415">Daer hi een deel binnen bequam</l>
<l>Dat hi sinen adem weder nam,</l>
<l>Ende van crachte bequam aldaer,</l>
<l>Dat hi min heren Waleweine daernaer</l>
<l>Sere opliep sonder verdrach,</l>
<l n="9420">Ende gaf hem enen swaren slach</l>
<l>Op sinen helm, daer hine mede</l>
<l>Sere canceleren doe dede;</l>
<l>Ende hi was soe sere verladen</l>
<l>Van dien slage ende van dien daden,</l>
<l n="9425">Dat hi moeste al ongespart</l>
<l>Bi node trecken achterward.</l>
<l>Ende Lanceloet liep hem doe op harde</l>
<l>Ende slogene soe sere metten swarde,</l>
<l>Soe dat Walewein in merre vresen</l>
<l n="9430">Was dan hi oit hadde gewesen.</l>
<l>Ende bi dat hi hem in aventuren sach</l>
<l>Van scanden tontfane op dien dach,</l>
<l>Ne mochte hi hem niet verweren</l>
<l>Jegen Lancelote ende doen deren,</l>
<l n="9435">Vergramdi hem soe in die noet</l>
<l>Dor die scande die hi hadde groet,</l>
<l>Soe dat hem dbloet tier stonde</l>
<l>Spranc uten nese ende uten monde.</l>
<l>Die camp gedurde in desen done</l>
<l n="9440">Van dien tween ridders toter noene,</l>
<l>Ende si waren beide daertoe bracht,</l>
<l>Dat si waren sonder macht;</l>
<l>Ende die plaetse si was al daer</l>
<l>Met malien gestroit vorwaer,</l>
<l n="9445">Die vanden halsbergen vilen ter stede,</l>
<l>Ende met sticken van scilden mede.</l>
<l>En was haer negeen so wel gesont</l>
<l>Hine hadde restens te done ter stont:</l>
<l>Hadden si twee ander ridders gewesen</l>
<l n="9450">Si waren lange doet vor desen.</l>
<l><pb n="251"/>Ende aldus gedurde die strijt</l>
<l>Tuscen hen tween toter vespertijt.</l>
<l>Ende min her Walewein was soe sere</l>
<l>Vermoit, dat hi vortmere</l>
<l n="9455">Cume sijn swaerd gehouden mochte;</l>
<l>Ende Lanceloet met pinen versochte</l>
<l>Waleweine ende liep op hem metter vaerd.</l>
<l>Somtijt dreef hine achterwaerd,</l>
<l>Somtijt Walewein, na dat quam getal</l>
<l n="9460">Dat si beide gedogenden al.</l>
<l>Aldus daer deen den anderen dreef,</l>
<l>Soe dat Walewein al stille bleef</l>
<l>Staende ende conde nemmer geslaen:</l>
<l>Ende Lanceloet oec bleef staende saen</l>
<l n="9465">Van moetheide mede, sonder beide,</l>
<l>Ende trac bi haren Waleweine ende seide:</l>
<l>"Ay live her Walewein, ic segt u</l>
<l>Dattet wel ware redene nu,</l>
<l>Na dattie tijt es comen hare,</l>
<l n="9470">Dattic vanden berope quite ware</l>
<l>Dat gi te miwaerd hebt gedaen;</l>
<l>Bedie ic hebbe mi, sonder waen,</l>
<l>Bescermet in desen stride</l>
<l>Jegen u toter vespertide:</l>
<l n="9475">Want die van verranessen beroept man,</l>
<l>Hi moetene vore vespertijt dan</l>
<l>Hebben verwonnen, oft hi sal</l>
<l>Sine clage daeraf verlisen al.</l>
<l>Ic secge dit, her Walewein, nu,</l>
<l n="9480">Dat gi hebt ontfermenesse in u;</l>
<l>Geduret lange die battalge,</l>
<l>Hen mach niet bliven, sonder falge,</l>
<l>Die een en moet hier sterven,</l>
<l>Ende lichte beide verderven;</l>
<l n="9485">Ende het sal onsen geslechte daernare</l>
<l>Verweten werden al oppenbare.</l>
<l>Hier omme willic u bidden dat gi</l>
<l>Desen strijt wilt laten jegen mi."</l>
<l>Walewein antwerde: "Wat mins gesciet,</l>
<l n="9490">Den camp en latic mins dancs niet."</l>
<l>Ende hi seide hem dese wort:</l>
<l>"Ic versekere u wel, Lanceloet, vort,</l>
<l>En mach niet bliven die een,</l>
<l>En moet in den camp bliven van ons tween."</l>
<l n="9495">Lanceloet was van deser sake</l>
<l>Sere drove ende tongemake,</l>
<l>Bedie hine wilde dat dit iet</l>
<l>In eneger manieren gesciet</l>
<l>Dat min her Walewein verlore</l>
<l n="9500">Sijn lijf, ende bi hem die doet core;</l>
<l>Bedie hi hadde in hem vonden meer</l>
<l>Vromecheiden dan hi waende eer;</l>
<l>Ende hi minde vele seerre dan</l>
<l>Goede ridders dan enech ander man.</l>
<l n="9505">Lanceloet trac hem doe derward,</l>
<l>Daer hi den coninc sach, ter vard,</l>
<l>Ende bat hem dat hi bidden soude</l>
<l>Min her Waleweine dat laten woude</l>
<l>Den camp bliven van hen tween:</l>
<l n="9510">Het moeste varinge ontgelden deen.</l>
<l>Doe die coninc werd geware das,</l>
<l>Hi sach wel dat Walewein tonder was,</l>
<l>Ende dat Lanceloet jegen dede</l>
<l>Soe grote godertierhede.</l>
<l n="9515">Hi sprac tote Lancelote saen:</l>
<l>"Walewein en laet den camp niet staen;</l>
<l>Het ne voge hem, secgic u,</l>
<l>Lanceloet; gi mogetten wel laten nu,</l>
<l>Wildi, want gi hebt al gedaen</l>
<l n="9520">Dat gi sculdech waerd te done, sonder waen."</l>
<l>Lanceloet sprac: "Here, en waendic van desen</l>
<l>Van quaetheiden niet beropen wesen,</l>
<l>Ic soude varen mire straten</l>
<l>Ende Waleweine inder plaetse laten."</l>
<l n="9525">"Sekerlike, daetdi dat," sprac di coninc,</l>
<l>"Sone daetdi noit en gene dinc</l>
<l>Die mi dankeliker mochte wesen</l>
<l>Dan het soude sijn van desen."</l>
<l>Lanceloet sprac: "Ic sal dan bi deser dinc</l>
<l n="9530">Bi uwen orlove wech gaen, her coninc."</l>
<l>Die coninc antwerde hem te desen:</l>
<l>"God moet in u geleide wesen</l>
<l>Alse den besten riddere die ic oit sach,</l>
<l>Ende den hovesten, op enegen dach."</l>
<l n="9535">Lanceloet maecte doe sine vard,</l>
<l>Alse dit was gedaen, tsinen lidenward.</l>
<l>Alsen Hestor comen sach seidi saen:</l>
<l>"Here, wat eest dat gi hebt gedaen,</l>
<l>Die van uwen doetslagenen viant</l>
<l n="9540">Boven sceent, ende had in u hant,</l>
<l>Ende van hem mocht nemen wrake,</l>
<l>Ende liet gaen, al was dat sake</l>
<l>Dat hi van verranessen beriep u.</l>
<l>Keert weder ende slaetene doet nu,</l>
<l n="9545">Want onse striden ende onse orlogen</l>
<l>Selen daerbi inden mogen."</l>
<l>Lanceloet Hestore antwerde gaf:</l>
<l>"Live broder, hoe sprecti dus hieraf?</l>
<l>Mi ware liver dat ic ware</l>
<l n="9550">Doresteken nu al oppenbare</l>
<l>Met ere glavien dorden lichame,</l>
<l>Dan ic soe goeden man sijn leven name."</l>
<l>Hestor sprac doe: "Her Lanceloet,</l>
<l>Haddijs macht hi hadde u doet,</l>
<l n="9555">Dat wetic wel sekerlike.</l>
<l>Twi ne daetdi hem niet die gelike?"</l>
<l>Lanceloet antwerde hem sciere:</l>
<l>"Ic ne daet in gere maniere."</l>
<l>Daerna sprac Bohort die coninc:</l>
<l n="9560">"Ic ben tongemake van derre dinc,</l>
<l>Ende ic wane dat u hiernare</l>
<l>Dese dinc sal berouwen sware."</l>
<l>Doe sat Lanceloet op sijn part</l>
<l>Ende voer indie port metter vard.</l>
<l n="9565">Ende alsi was ontwapent so vonden</l>
<l>Die arsaters over hem vele wonden;</l>
<l>Ende hi hadde gestort bloets so groet,</l>
<l>Een ander ware daeraf bleven doet.</l>
<l>Alsen Hestor sach also gewont</l>
<l n="9570">Hi was temayert tier stont</l>
<l>Ende vragede den meesters na desen</l>
<l>Oft hi iet soude mogen genesen?</l>
<l>Si antwerden Hestore al bloet,</l>
<l>Dat hi ne hadde gene noet;</l>
<l n="9575">Ende si namen te hem wel ware,</l>
<l>Ende daden hem sinen orbare.</l>
<l>Daerna sprac hi tote Bohorde</l>
<l>Ende tote Lyonele dese worde,</l>
<l>Als hem quamen daer besien:</l>
<l n="9580">"Gi heren, ic secgu, van dien</l>
<l>Dat ic oit irst wapene droech</l>
<l>Sone haddi[c] noit sulc ongevoech,</l>
<l>Noch en hadde noit vrese negene</l>
<l>Van eens ridders lichame allene,</l>
<l n="9585">Sonder heden; so hebbic gewesen</l>
<l>Meer in vresen dan oit vor desen,</l>
<l>Want ic hadde min her Waleweine</l>
<l>Heden tonder inden pleine</l>
<l>Vore middach, dat hi clene</l>
<l n="9590">Were dede int gemene;</l>
<l>Maer inden middach so werd hi</l>
<l>Soe rasch ende soe dapper daerbi,</l>
<l>Ware hem bleven die dapperhede</l>
<l>Iet langer, ende die cracht mede,</l>
<l n="9595">In hads niet mogen ontgaen,</l>
<l>In ware doet bleven, sonder waen.</l>
<l>Ic hebs wonder in min gedochte</l>
<l>Wanen dat hem comen mochte,</l>
<l>Want hine was niet soe starc</l>
<l n="9600">Int begin alsi quam int parc."</l>
<l><pb n="252"/>Doe antwerde hem die coninc Bohort:</l>
<l>"Sekerlike, dat sijn ware wort.</l>
<l>Ic was om u doe meer in vresen</l>
<l>Dan ic noit was vor desen;</l>
<l n="9605">Ende hadde Walewein hem geconnen</l>
<l>Houden alsi hadde begonnen,</l>
<l>Gine had hem niet, sonder waen,</l>
<l>In levende live mogen ontgaen,</l>
<l>Want hine hadde in gere manire</l>
<l n="9610">U geweest also goedertiere</l>
<l>Alse gi hem hebt gewesen.</l>
<l>Ic hebbe wel gesien in desen</l>
<l>Dat gi twee di beste ridders sijt</l>
<l>Die nu sijn in die werelt wijt."</l>
<l n="9615">Aldus hilden van deser saken</l>
<l>Die van Gaunes vele spraken,</l>
<l>Ende wonderden sere in haer gedochte</l>
<l>Hoe min her Walewein geduren mochte;</l>
<l>Bedie si waren alle seker das,</l>
<l n="9620">Dat Lanceloet die beste ridder was</l>
<l>Die in die werelt was, ende daer an</l>
<l>Was hi .xxi. jaer jonger man</l>
<l>Dan Walewein; want Walewein was al claer,</l>
<l>Doe wel .lxxij. jaer,</l>
<l n="9625">Ende die coninc Artur hadde doe</l>
<l>Tachtich jaer ende .xij. daertoe.</l>
<l>Alse Lanceloet voer uten crite</l>
<l>Quamen die vanden here met vlite</l>
<l>Tote Waleweine, daer hi hem hilt,</l>
<l n="9630">Ende leende doe op sinen scilt</l>
<l>Soe berect, soe onvermogen,</l>
<l>Hine mochte niet vele meer gedogen.</l>
<l>Si namene metter vard</l>
<l>Ende settene daer op een part,</l>
<l n="9635">Ende vordene vorden coninc</l>
<l>Ende ontwapenden na die dinc;</l>
<l>Ende si vondene soe gewont,</l>
<l>Dat hi in onmacht viel ter stont.</l>
<l>Die meester seide, dat hi van desen</l>
<l n="9640">Cortelike soude genesen,</l>
<l>Sonder allene van ere wonde,</l>
<l>Die hadde dipe int hoeft ter stonde.</l>
<l>"Neve," sprac die coninc al bloet,</l>
<l>"Uwe overdaet hevet u doet,</l>
<l n="9645">Ende dat es grote scade nu;</l>
<l>Want van uwen geslechte, secgic u,</l>
<l>Nu comt nembermer riddere na desen</l>
<l>Soe goet alse gi hebt gewesen."</l>
<l>Walewein hadde niet so vele crachte</l>
<l n="9650">Dat hi hem geantwerden machte.</l>
<l>Si weenden doe alle gemene</l>
<l>Die int here waren groet ende clene,</l>
<l>Alsi dus tonder sagen den here,</l>
<l>Want si mindene alle sere.</l>
<l n="9655">Sanderdages die coninc beval</l>
<l>Datmen die tinten op brake al;</l>
<l>Hi wilde van danen tiden</l>
<l>Ende int lant van Gaule riden,</l>
<l>Ende letten ende dagen aldare</l>
<l n="9660">Tote dat Walewein genesen ware.</l>
<l>Des anderdages, tirst dat dach es,</l>
<l>Es die coninc geport van Gaunes</l>
<l>In sere drover maniere,</l>
<l>Ende dede in ene leitiere,</l>
<l n="9665">Die daertoe wel gemaect was,</l>
<l>Walewein voren, alsict las,</l>
<l>Soe datten meester van hem dochte</l>
<l>Dat hi also niet genesen mochte.</l>
<l>Die coninc quam soe verre vord,</l>
<l n="9670">Dat hi dagede in ene port,</l>
<l>Die Marix hiet, ende bleef dare</l>
<l>Toter wilen datmen werd geware</l>
<l>Dat Walewein begonste keren</l>
<l>Ter baten bider hulpen ons heren.</l>
<l n="9675">Dus lach Artur die lanshere,</l>
<l>Daer men af spreket menege ere,</l>
<l>In die stat ene lange stont</l>
<l>Tot dat Walewein was al gesont</l>
<l>Ende wel mochte riden ende gaen.</l>
<l n="9680">Nu salic hier vord doen verstaen</l>
<l>Van enen hove dat Artur helt:</l>
<l>Van merre en was u noit getelt.</l>
</div>
<div type="chapter"><head type="chapter">XIX. <hi rend="italic">Conincs Arturs wijch optie Romeine, </hi></head>
<l>Daventure doet nu verstaen,</l>
<l>Artur, dien nu was onderdaen,</l>
<l n="9685">Ende menech lant hadde bedwongen,</l>
<l>Alle die liede ende alle die tongen</l>
<l>Die in eylanden sijn geseten,</l>
<l>Van dien dire wi nu weten</l>
<l>Tuscen daer ute gaet die Geronde</l>
<l n="9690">Tote datmen geseilen conde</l>
<l>In die grote Ruesche zee;</l>
<l>Ende daertoe mede oec mee</l>
<l>Gallen al bewesten den Rine;</l>
<l>Armorike, daer ute die sine</l>
<l n="9695">Geboren waren, dat men wel weet,</l>
<l>Ende alnu Bertangen heet;</l>
<l>Ende Neustre, dat heet Normendie,</l>
<l>Al weet dit an sine pertie,</l>
<l>Ende dat beneden der Lore was,</l>
<l n="9700">Dus hilt hi hof alsict las</l>
<l>Met alden coningen ende lansheren</l>
<l>Die doe regnerden met eren,</l>
<l>Van Ruesen hareward, di waren daer,</l>
<l>Ende van Denemarken, over waer,</l>
<l n="9705">Van Nortwegen, van Weendelant;</l>
<l>Met hen menech wilt seriant.</l>
<l>Van Yrlant quam Orcani;</l>
<l>Angiusel, die daer sat bi,</l>
<l>Van Scollant die meester fijn,</l>
<l n="9710">Die hiet Angelus in Latijn;</l>
<l>Entie princen die met allen</l>
<l>Saten in dat lant van Gallen.</l>
<l>Selke feeste ward nie gedaen.</l>
<l>Vore coninc Arture moesten gaen</l>
<l n="9715">Vire coninge tere scaren,</l>
<l>Gecroent, dine moesten bewaren,</l>
<l>Ende elc met enen guldinen swerde.</l>
<l>Na hen volgede daer sijn geverde,</l>
<l>Sine barone van dien lande,</l>
<l n="9720">Clergie gecleet bi hande:</l>
<l>Aldus ginc hi sinen ganc</l>
<l>Al tote daermen hem messe sanc,</l>
<l>Ende keerde also weder ter sale.</l>
<l>Daer was grote feeste ten male,</l>
<l n="9725">Menech instrument ende spel,</l>
<l>Ridderen, seriante alsoe wel;</l>
<l>Ende elc toende daer, dies rochte,</l>
<l>Hoe hi hem ten wapinen vermochte.</l>
<l>In can vertellen thonderste deel</l>
<l n="9730">Vander feesten niet geheel</l>
<l>Alsoe alse dlatijn besteet;</l>
<l>Maer dat dar ic secgen wel gereet,</l>
<l>Dat in kerstine historie nie</l>
<l>Merre werd gelesen dan die.</l>
<l n="9735">In desen dat dese feeste stoet</l>
<l>Quamen, van gelate vroet,</l>
<l>Wijs van worden, scone van jaren,</l>
<l>Liede in genen hove gevaren,</l>
<l>Die boetscap van Rome brochten</l>
<l n="9740">Ende Arture te sprekene sochten;</l>
<l>Ende alsi daer wale waren ontfaen</l>
<l>Daden si hare boetscap saen,</l>
<l>Ende si dageden den coninc Arture</l>
<l>Te Rome jegen die cenature,</l>
<l n="9745">Recht vonnesse daer tontfane,</l>
<l><pb n="253"/>Vorden keyser Leo te stane;</l>
<l>Want hi den roemscen tribuet onthelde,</l>
<l>Die wilen eer wan met gewelde</l>
<l>Julius Cesar op Bertangen;</l>
<l n="9750">Ende hi Gallen al bi Spangen</l>
<l>Dien van Rome hadde afgewonnen,</l>
<l>Ende vele eylande onder der sonnen;</l>
<l>Ende waerd dat hijs niet doen ne woude,</l>
<l>Datmenne eer iet lanc soude</l>
<l n="9755">Ember besoeken, sonder meer breken,</l>
<l>Ende onrecht metten swaerde wreken.</l>
<l>Artur hevet wel gehort</l>
<l>Met gemake al haer wort,</l>
<l>Ende hiet die heren beiden met staden;</l>
<l n="9760">Hi wilt hen antwerden ende beraden.</l>
<l>In ene side es hi getogen</l>
<l>Met sinen lieden best vermogen,</l>
<l>Die te sinen rade behoren.</l>
<l>Ende Artur selve sprac voren:</l>
<l n="9765">"Gi heren," sprac hi, "gi hebt gemeine</l>
<l>Wel gehort wat ons die Romeine</l>
<l>Ontboden hebben: ende donket u goet,</l>
<l>Ic hebbe vonden in minen moet</l>
<l>Wat ic hen antwerden sal,</l>
<l n="9770">Eest dat gijt mi raet al.</l>
<l>Tirst willic antwerden dit:</l>
<l>Datmen met gewelt besit</l>
<l>Ende met crachte winnet echt,</l>
<l>Dat en mach nembermer wesen recht;</l>
<l n="9775">Soudewi tribuet te Rome geven,</l>
<l>Die ons met crachte was angedreven</l>
<l>Van Julius? dan ware geen recht.</l>
<l>Vord willewi hen tonen echt</l>
<l>Dat Bremius ende Brellijn,</l>
<l n="9780">Daer wi af geboren sijn,</l>
<l>Si waren dies lans heren</l>
<l>Ende wonnen Rome wilen met eren,</l>
<l>Ende hingen vor dat Capitole</l>
<l>Twintech Romeine tere scole,</l>
<l n="9785">Lange eer Julius werd geboren.</l>
<l>Grote Constantijn hier te voren</l>
<l>Geboren was tote Everwijc,</l>
<l>Die was keyser desgelijc;</l>
<l>Dies eest recht dat Rome ons toehort,</l>
<l n="9790">Eest van orlogene, eest van gebort.</l>
<l>Ende willen hen secgen over luut,</l>
<l>Dat wi hen eyscen troomsce tribuut,</l>
<l>Ende willen ten naesten dage comen</l>
<l>Op wat velde si willen nomen;</l>
<l n="9795">Ende dien God daer gevet zege</l>
<l>Blive here vort allewege."</l>
<l>Alle seiden si: "Dit donct ons goet."</l>
<l>Mettien men incomen doet</l>
<l>Die Romeine ende seide hen ditte.</l>
<l n="9800">Vertornent ende in groter hitte</l>
<l>Kerden si te Rome in die stat,</l>
<l>Ende seiden den senaturen dat.</l>
<l>Ende Artur heeft di sine vermaent</l>
<l>Die hi hem hout van herten waent,</l>
<l n="9805">Dat si hem aldus met allen</l>
<l>Hulpen selen ende op hen vallen.</l>
<l>Aldaer hebbensine wel getroest</l>
<l>Die daer waren, van west, van oest,</l>
<l>Dat sine tuscen doet ende leven</l>
<l n="9810">Altoes niet willen begeven.</l>
<l>Mettien es dat hof gesceden.</l>
<l>Die heren gingen hen gereden,</l>
<l>Ende coninc Artur, die milde cone,</l>
<l>Gereide hem ende sine barone,</l>
<l n="9815">Ende trac sijn volc te gadere saen,</l>
<l>Ende hebben dus die vard bestaen,</l>
<l>Ende quamen gemeinlike</l>
<l>Gevaren ant lant van Armorike,</l>
<l>Datmen nu Bertangen heet,</l>
<l n="9820">An ene havene daer nu steet</l>
<l>Sint Michiels berch nu bi dage.</l>
<l>Daer horde Artur ene clage</l>
<l>Dat een groet gygant, een viant</l>
<l>Hadde ontford daer int lant</l>
<l n="9825">Ene joncfrouwe van magen groet,</l>
<l>Want sijn swager die coninc Loet,</l>
<l>Sire suster man, was haer neve.</l>
<l>Artur hiet dat tfolc daer bleve,</l>
<l>Ende dorcroep hoeken ende broeken</l>
<l n="9830">Om genen rese daer te soeken,</l>
<l>Soe dat hi daer horde mare</l>
<l>Dat hi daer op ene roetse ware,</l>
<l>Metter joncfrouwen, in die zee.</l>
<l>Allene voer hi ende nemmee,</l>
<l n="9835">Ende heeft genen rese bestaen:</l>
<l>Dien roefdi vanden live saen,</l>
<l>Ende vant die joncfrouwe doet,</l>
<l>Die hi groef met eren groet;</l>
<l>Ende bracht sinen volke mare,</l>
<l n="9840">Ende seide hen al oppenbare</l>
<l>Dat hi noit in en geen lant</l>
<l>Starkeren gygant en vant</l>
<l>Sonder den rese Richone,</l>
<l>Die was van al sulken doene,</l>
<l n="9845">Dat hi hadde te sire hovaerden</l>
<l>Al gemaect van conincs baerden</l>
<l>Enen roc, dien hi ane droech,</l>
<l>Alsoe alse hise versloech.</l>
<l>Doen wilde hi hebben Arturs bart;</l>
<l n="9850">Ende Artur voer daerward,</l>
<l>Ende sloech doet den wigant</l>
<l>In enen ewijch metter hant.</l>
<l>Doen Artur des over was comen</l>
<l>Ende sijn volc te samen, hebbic vernomen,</l>
<l n="9855">Doe toech hi hem te Parijsward.</l>
<l>Wat soe was an sine vard</l>
<l>Ginc hem altemale in hant.</l>
<l>Binnen Parijs dat hi vant.</l>
<l>Enen bailiu, die die wet</l>
<l n="9860">Van Rome daer hadde geset,</l>
<l>Die Fellon bi namen hiet;</l>
<l>Ende want hi merct ende siet</l>
<l>Dat hi niet en mach te velde</l>
<l>Aldaer vechten met gewelde,</l>
<l n="9865">Soe bid hi daer om enen camp,</l>
<l>Wie dat verwinnet, sonder scamp</l>
<l>Dat onder hem blive die stat.</l>
<l>Artur en ontseide niet dat,</l>
<l>Noch en wilde oec niet daerbi</l>
<l n="9870">Dattene ieman vechte dan hi.</l>
<l>Die ward gevochten in die Seine:</l>
<l>Daer voren si beide in alleine,</l>
<l>Dat alnu in deser wile</l>
<l>In Fransois heet die Yle.</l>
<l n="9875">Daer hadde Fellon den ramp,</l>
<l>Want hi verloes dlijf inden camp.</l>
<l>Ginder quamen an hem gevallen</l>
<l>Nortwegers, Denen ende Gallen.</l>
<l>Van danen trac hi opward</l>
<l n="9880">Tote Haustun met snelre vard.</l>
<l>Want hi horde mare das,</l>
<l>Dat Roemsce here comen was</l>
<l>Met Luciuse, dien keyser Lyon</l>
<l>Hadde bevolen al sijn doen,</l>
<l n="9885">Die brachte met hem van over mere</l>
<l>Een ongetelt machtech here,</l>
<l>Persiene ende Mediene,</l>
<l>Affricane ende Sieriene,</l>
<l>Beide coninge ende hertogen,</l>
<l n="9890">Alse vele alser hem dogen.</l>
<l>Ane hen heeft Artur gesint</l>
<l>Om te houdene perlement</l>
<l>Wanneer dat hi wille striden,</l>
<l>Oft waer hi sijns wille ontbiden.</l>
<l n="9895">Ende dese boetscap dede Walewein,</l>
<l><pb n="254"/>Ende voer henen berch ende plein.</l>
<l>Ende liet soccors onder wegen,</l>
<l>Op aventure wies si plegen,</l>
<l>Dat hi ember wete ontset,</l>
<l n="9900">Dat hi wiken moge te bet.</l>
<l>Ende alsi quam vor die van Rome,</l>
<l>Ende die boetscap van sinen ome</l>
<l>Met onvervarden moede dede,</l>
<l>Stont daer een Romein ter stede</l>
<l n="9905">Ende seide te hem: "Die Bertoene</l>
<l>Sijn starc van worden, cranc van doene."</l>
<l>Walewein antwerde ende doe sprac:</l>
<l>"Wat segestu den Bertonen lac,</l>
<l>Sich oft si doen dorren ende spreken"</l>
<l n="9910">Mettien worde heeft hi gesteken</l>
<l>Tswaerd den Romein dore dlijf.</l>
<l>Doe werd getogen menech knijf;</l>
<l>Maer Walewein ende sine gesellen.</l>
<l>Omtrent twintech, horewi tellen,</l>
<l n="9915">Die sijn getogen ten orssen</l>
<l>Ende ontreden gerre porssen,</l>
<l>Ende weken, doen si dat sagen,</l>
<l>Daer si geleit hadden hare lagen,</l>
<l>Want die romeine des nine wisten.</l>
<l n="9920">Ginder gincmen vaste twisten;</l>
<l>Ende die Romeine waren ongescart:</l>
<l>Dies verloren si enen scart</l>
<l>Uten haren al onversien,</l>
<l>Soe dat si moesten henen vlien</l>
<l n="9925">Ten haren, alsi hen versagen</l>
<l>Bedrogen inder Bertone lagen.</l>
<l>In beiden siden bleef volc doet,</l>
<l>Maer die scade was alte groet</l>
<l>Die optie van Rome vel:</l>
<l n="9930">Daer blever doet vijfhondert wel,</l>
<l>Ende gevaen met groter eren</l>
<l>Wel dertich vanden meesten heren</l>
<l>Dus keerden weder die Bertone,</l>
<l>Blide sere van haren doene.</l>
<l n="9935">Ende alse die coninc Artur wiste</l>
<l>Die aventure vanden twiste</l>
<l>Was hijs utermaten blide.</l>
<l>Die gevaen waren inden stride</l>
<l>Sendi te houdene te Parijs.</l>
<l n="9940">Walewein hadde alden prijs</l>
<l>Vander boetscap ende vander daet,</l>
<l>Op aventure hoet vort gaet.</l>
<l>Nu es Lucius metten sinen</l>
<l>Van herten in groter pinen</l>
<l n="9945">Dattie Bertone int scoenste waren;</l>
<l>Nochtan wilde hi gebaren</l>
<l>Alse die gene dies nine achte.</l>
<l>Hi trac henen wech met crachte</l>
<l>Te Lengers te Borgonienward.</l>
<l n="9950">Daer vant hi dies hi begart,</l>
<l>Die stat bewest tsinen behoef,</l>
<l>Spise, dranc, hernasch, geroef,</l>
<l>Ende groet here, die opter heiden</l>
<l>Sijns, te vechtene, ontbeiden.</l>
<l n="9955">Daer docht hem goet sijn dat hi woude</l>
<l>Datmen Arturs ontbeiden soude;</l>
<l>Want hi kinde die Bertone</l>
<l>Van so overdadegen doene,</l>
<l>Si soudene soken harentare,</l>
<l n="9960">In wat inden lans hi ware,</l>
<l>Oft hi soude hen ontwiken</l>
<l>Ende over die berge wech striken.</l>
<l>Ende dit mercte hi in sijn gedochte,</l>
<l>Dat hi gere wege nine mochte,</l>
<l n="9965">Want di Bertone souden hem volgen</l>
<l>Optie heiden sere verbolgen.</l>
<l>Dus sloech hi daer sijn getelt</l>
<l>Buten Lengers op dat velt.</l>
<l>Artur hevet dit vernomen,</l>
<l n="9970">Ende es metten sinen comen,</l>
<l>Scone treckende, wel bewaerd,</l>
<l>Met sinen here te Lengerswaerd,</l>
<l>Alse die de Romeine sochte.</l>
<l>Groet volc hi met hem brochte,</l>
<l n="9975">Die alle haetten die Romeine,</l>
<l>Om dat wilden alleine</l>
<l>Thoeft van alder werelt wesen.</l>
<l>Soe na quamen si mettesen,</l>
<l>Dat elc mochte oppenbare</l>
<l n="9980">Anescouwen des anders scare,</l>
<l>Ende hen die scutters onderscoten</l>
<l>In beiden siden vanden roten;</l>
<l>Maer die avont ginc in hant.</l>
<l>Men sloech die tenten daer thant,</l>
<l n="9985">Ende beitden der dageraet.</l>
<l>Des mergens eer die sonne opgaet</l>
<l>Gereitde hem menech daer ten stride:</l>
<l>"As armes." riepmen in elke side.</l>
<l>Die wijch begonste metter sonnen.</l>
<l n="9990">Daer was gejaget ende geronnen</l>
<l>Omden vorwijch an elke side.</l>
<l>Artur was vroe ende blide,</l>
<l>Ende sprac als een coninc coene:</l>
<l>"Gi heren, gi getrouwe Bertone,</l>
<l n="9995">Penst om die ere op desen dach.</l>
<l>Dits die ere, die niet vallen mach:</l>
<l>Zege te vechtene optie Romeine,</l>
<l>Die hoeft willen sijn alleine</l>
<l>Over al der werelt diet.</l>
<l n="10000">Het es al spot ende [el] niet</l>
<l>Dat wi hier te voren vochten,</l>
<l>Al waest also dat noit en mochten</l>
<l>Onse vianden vor ons geduren;</l>
<l>Dit sijn die heren der aventuren.</l>
<l n="10005">Hieraf sal ons embermere</l>
<l>Name wassen ende ere;</l>
<l>Noch nembermer na desen tiden</l>
<l>Sone sal volc op ons dorren striden.</l>
<l>Gi hebt mi twintech conincriken</l>
<l n="10010">Met uwer doget gedaen wiken,</l>
<l>Daer ic coninc ende here af bem,</l>
<l>Nu toe. ende elc sie vore hem."</l>
<l>Mettien versameden die scaren.</l>
<l>Daer mochtmen horen mesbaren,</l>
<l n="10015">Desen jagen, den genen vlien,</l>
<l>Ende met wapinen wonder gescien,</l>
<l>Ende volc van menegerhanden tongen</l>
<l>Die daer onderlinge drongen.</l>
<l>Groet volc starf daer in elke side;</l>
<l n="10020">Maer die perse vanden stride</l>
<l>Quam op Luciuse ende optie Romeine,</l>
<l>Want die waren met Waleweine</l>
<l>Volgeden daer hi wilde varen.</l>
<l>Ende Walewein versach den aren</l>
<l n="10025">Blikende inden Romscen standaert:</l>
<l>Therte stont hem daerwaerd,</l>
<l>Want hi pensde dat daer helde</l>
<l>Dbeste ridderscap vanden velde;</l>
<l>Ende es in die Romeine gevallen,</l>
<l n="10030">Ende ane den prince van hen allen,</l>
<l>Luciuse, versament mede,</l>
<l>Die daer wonder met wapinen dede;</l>
<l>Doch heeftene met crachte groet</l>
<l>Walewein geslegen daer doet,</l>
<l n="10035">Ende den aer gevelt int sant.</l>
<l>Ende coninc Artur quam te hant</l>
<l>Ende brac daerin met groter cracht</l>
<l>Daer Walewein dus stont ende vacht,</l>
<l>Ende sloech daer soe vresselike slage,</l>
<l n="10040">Dat nieman en dorste in dien dage</l>
<l>Sire slage ontbeiden, si u becant.</l>
<l>Doen werd ontaen die scare te hant;</l>
<l>Want alse die andere scaren sagen</l>
<l>Luciuse doet ende die hare jagen,</l>
<l n="10045">Ende den standaert onder voete,</l>
<l><pb n="255"/>Doe vloe daer wies hadde moete,</l>
<l>Alse die anders niet en sagen</l>
<l>Dan allene om dlijf ontdragen.</l>
<l>In dien wige bleven doet</l>
<l n="10050">Coninge ende heren groet</l>
<l>An elke side sere vele.</l>
<l>Den Romeinen ginct al uten spele,</l>
<l>Want die Bertone wonnen tfelt.</l>
<l>Roef wonnen si ongetelt,</l>
<l n="10055">Orsse, wapine ende harnasch.</l>
<l>Coninc Artur was vroe ende rasch,</l>
<l>Ende hiet datmen brachte ter eerde</l>
<l>Elken man na sine weerde</l>
<l>Optie wijchstat daer hi lach.</l>
<l n="10060">Ende alse hi Luciuse versach</l>
<l>Doet licgen onder die heren</l>
<l>Dede hine opnemen met eren,</l>
<l>Ende dedene suveren vanden blode.</l>
<l>Eerlike ende met groten gode</l>
<l n="10065">Hiet hine balsemen ende cleiden,</l>
<l>Ende hoverdelike bereiden,</l>
<l>Ende leidene op enen wagen,</l>
<l>Ende hitene te Romeward dragen,</l>
<l>Ende screef den heren, den senaturen,</l>
<l n="10070">Fierlike in sire scrifturen:</l>
<l>"Aldus gedanen tsens ende tribuut</l>
<l>Esmen sculdech te sendene uut</l>
<l>Van Bertangen tote Rome.</l>
<l>Elc man merke ende gome</l>
<l n="10075">Wiene hebben wille ende halen:</l>
<l>Dus selen hem die Bertone betalen."</l>
<l>Dit ontboet hi jongen ende ouden,</l>
<l>Dat si hen dus betalen souden,</l>
<l>Want hi ember comen woude,</l>
<l n="10080">Alse die Rome winnen soude,</l>
<l>Dat sijt verweren, oft si mochten,</l>
<l>Oft dat si hen also bedochten,</l>
<l>Dat si hen dies also beraden</l>
<l>Dat si quamen op genaden.</l>
<l n="10085">Ende in desen starf keyser Lyoen,</l>
<l>Ende doe wer[d] keyser Zenoen.</l>
<l>Ende Artur sette hem dat hi wan</l>
<l>Alle die horden ten berge an,</l>
<l>Beide steden ende vesten.</l>
<l n="10090">Hi sette hem met al sinen besten</l>
<l>Hoe dat hi an hem bedwanc,</l>
<l>Over breet ende over lanc,</l>
<l>Al Gallen tote Nerbone,</l>
<l>Ende pensde om die keysercrone</l>
<l n="10095">Te winne van Rome der stat,</l>
<l>Ende heeft versament volc ende scat,</l>
<l>Daer hi mede moge volbringen</l>
<l>Den wille van sinen dingen.</l>
<l>Deen voer hier, dander daer:</l>
<l n="10100">Menech pongijs groet ende swaer</l>
<l>Hadden si in desen tijt,</l>
<l>Menegen eenwijch ende strijt,</l>
<l>Ende campe groet ende clene</l>
<l>Gescieden daer menich ene;</l>
<l n="10105">Want in dit orloge optie Romeine</l>
<l>Soe was Artur die coninc reine</l>
<l>Twintech jaer wel ofte mere,</l>
<l>Ende quam met groter ere</l>
<l>Ten berge toe van altemale</l>
<l n="10110">Te lidene ende te winne Ytale;</l>
<l>Maer dat hem daventure benam,</l>
<l>Ende hem sulke mare quam,</l>
<l>Daer hijt ombe moeste begeven;</l>
<l>Want die in Bertangen bleven</l>
<l n="10115">Daden hem scade ende ontrouwe.</l>
<l>Dat was jamber ende rouwe;</l>
<l>Hadde ten besten gehint sine dinc,</l>
<l>Sone hadde beter coninc</l>
<l>In die werelt noit gewesen;</l>
<l n="10120">Maer dit es alse wijt lesen.</l>
<l>Die aventure, sonder waen,</l>
<l>Laet gene hoge dinc lange staen;</l>
<l>Want als een waent sijn ten besten</l>
<l>Werpt sine neder inder vesten.</l>
<l n="10125">Dus deetsi den coninc, alsict gome,</l>
<l>Die waende hebben gewonnen Rome,</l>
<l>Ende sijns selfs lant nu es ontgaen,</l>
<l>Alsic u hier sal doen verstaen.</l>
</div>
<div type="chapter"><head type="chapter">XX. <hi rend="italic">Hoe die coninc Artur trect te sinen landewaerd. </hi></head>
<l>Nu seget vord die aventure,</l>
<l n="10130">Dat een bode ter selver ure</l>
<l>Ten coninc quam ende dede verstaen</l>
<l>Hoe dat Mordret hadde gedaen,</l>
<l>Ende hoe dat hi gecroent es</l>
<l>Vanden conincrike van Logres;</l>
<l n="10135">"Ende alle die manne, sonder waen,</l>
<l>Hebben heme manscap gedaen,</l>
<l>Ja, die hogeste die lant hilden van u.</l>
<l>Ware dat sake dat gire quamt nu,</l>
<l>Sine souden u in en genen kere</l>
<l n="10140">Niet ontfaen over here,</l>
<l>Maer alse haren groten viant."</l>
<l>Daerna teldi hem alte hant</l>
<l>Hoe Mordret hadde beseten binne</l>
<l>Den tor van Lonne die coninginne,</l>
<l n="10145">Ende doet assaut swaerlike</l>
<l>Op hare elker dagelike;</l>
<l>"Ende om dat min vrowe es in vresen</l>
<l>Dat si gedestruert mach wesen,</l>
<l>Soe ontbiet si u bi [mi], here,</l>
<l n="10150">Dat gi om Gode ende om u ere</l>
<l>Hare wilt hulpen ente staden staen,</l>
<l>Ende dit cortelike si gedaen;</l>
<l>Bedie, letti lange mettesen,</l>
<l>Si sal sonder twivel gevaen wesen.</l>
<l n="10155">Ende Mordret, hi haetse sere,</l>
<l>Hi sal hare doen onnere,</l>
<l>Si dat hise moge gevaen;</l>
<l>Ende dat sal ane u ere gaen."</l>
<l>Doe den coninc dese tale werd cont</l>
<l n="10160">Hi werd sere drove ter stont,</l>
<l>Soe dat hem welna die tale gebrac.</l>
<l>Daerna hi toten knape sprac:</l>
<l>"Ic hope anden here van al,</l>
<l>Dat ic hier ombe pensen sal."</l>
<l n="10165">Daerna sprac hi met droven sinne:</l>
<l>Ay Mordret, du gaves mi wel te kinne,</l>
<l>Bi dat ic versta in desen,</l>
<l>Dattu dat serpent wel mochs wesen,</l>
<l>Dat ic hier te voren sach ende vernam,</l>
<l n="10170">Dat ut minen lichame quam,</l>
<l>Ende dat mi verbarde min lant,</l>
<l>Ende daerna an mi vinc te hant.</l>
<l>Noit sone dede vader vore mi</l>
<l>Van soene dat ic sal doen van di,</l>
<l n="10175">Bedie ic sal di, al sonder waen,</l>
<l>Met minen handen doet slaen.</l>
<l>Dat willic harde wel dattu</l>
<l>Wets, ende alle die werelt nu.</l>
<l>Ende God onse live here</l>
<l n="10180">En mote gedogen nembermere</l>
<l>Dattie enech man dan ic moet geven</l>
<l>Den doetslach ende nemen tleven."</l>
<l>Alle die grote liede hebben gehort</l>
<l>Ende verstaen des conincs wort,</l>
<l n="10185">Daer si allegadere besonder</l>
<l>Af hadden sere groten wonder;</l>
<l>Want bi sinen worde waren das</l>
<l>Vroet, dat Mordret sijn sone was.</l>
<l>Die coninc beval al sonder sparen</l>
<l n="10190">Hen allen die ontrent hen waren.</l>
<l><pb n="256"/>Dat si souden alden lieden</l>
<l>Alt here doen dore gebieden,</l>
<l>Dat si des anderdages na desen</l>
<l>Tilike souden gereet wesen.</l>
<l n="10195">Die coninc wilde metter vard</l>
<l>Des anderdages trecken ter zeeward,</l>
<l>Alse die de zee wilde liden</l>
<l>Te Logresward in corten tiden.</l>
<l>Alsmen hieraf horde niemare</l>
<l n="10200">Men warp ter neder harentare</l>
<l>Met haesten die paulione al.</l>
<l>Na desen die coninc Artur beval</l>
<l>Dat sanderdages sere tilike</l>
<l>Dat here porde gemeinlike,</l>
<l n="10205">Ende reden soe lange dat si quamen</l>
<l>Aldaer si die zee vernamen.</l>
<l>Doe sprac die coninc Waleweine in rade:</l>
<l>"Ay Walewein," seit hi, "grote scade</l>
<l>Es mi gesciet bi uwer felhede;</l>
<l n="10210">Bedie ic hebber verloren mede</l>
<l>Lancelote. Ic dar mi wel vermeten,</l>
<l>Hadde Mordret, u broder, geweten</l>
<l>Dat Lanceloet hadde met mi gewesen</l>
<l>Alse wel alsi plach vor desen,</l>
<l n="10215">Hine hadde niet gesijn so cone</l>
<l>Dat hi hadde dorren bestaen te done</l>
<l>Alse grote ongetrouhede als hi</l>
<l>Hevet begonnen nu jegen mi.</l>
<l>Nu salic moten indelike</l>
<l n="10220">Van goeden lieden hebben breke</l>
<l>Alsoe alse mi donket daer an;</l>
<l>Want die ongetrouwe man</l>
<l>Hevet vergadert nu te hande</l>
<l>Al die macht van minen lande</l>
<l n="10225">In dire maniren, dat hi</l>
<l>Die wilt bringen alle jegen mi.</l>
<l>Ay God, oftic hadde heden den dach</l>
<l>Diegene die ic te hebbene plach</l>
<l>In min geselscap vor desen tijt.</l>
<l n="10230">Al dat es in die werelt wijt</l>
<l>En ontsagic niet, al waren si al</l>
<l>Jegen mi, groet ende smal."</l>
<l>Mijn her Walewein was tongemake</l>
<l>Ende drove om des conincs sprake,</l>
<l n="10235">Ende seide: "Acharmen, here,</l>
<l>Es Mordret min broder dus sere</l>
<l>Ongetrouwe worden jegen u,</l>
<l>Soe hebbic te lange gelevet nu.</l>
<l>Nu biddic u als te voren,</l>
<l n="10240">Oft gi Lancelote hebt verloren</l>
<l>Bi mire dulheit, live here,</l>
<l>Ic rade u dat gi sere</l>
<l>Doet met vroescapen ende met sinne</l>
<l>Om hem weder te gewinne;</l>
<l n="10245">Ende ic weet dat wel waerlike,</l>
<l>Dat gi sult mogen lichtelike</l>
<l>Lancelote gecrigen te uward,</l>
<l>Es dat sake dat gine begard;</l>
<l>Bedie hi es, dat secgic u,</l>
<l n="10250">Die beste man die levet nu,</l>
<l>Ende die hoveschte die ic oit sach mede,</l>
<l>Ende die u te uwer beschede</l>
<l>Best mach hulpen naest onsen here.</l>
<l>Ende Lanceloet minnet u soe sere,</l>
<l n="10255">Es dat sake dat gine ontbiet,</l>
<l>Hi sal tote u comen ende latens niet.</l>
<l>Ende gi sult ontbieden, wildi,</l>
<l>(Gi hebbets wel noet, donke mi,)</l>
<l>Heme ende sine gesellen mede,</l>
<l n="10260">Des biddic u, here, in trouwechede;</l>
<l>Want si minnen u vele mere</l>
<l>Dan gi selve waent, live here."</l>
<l>Die coninc seide: "Om dat ic ben</l>
<l>Soe sere mesdadech jegen hen,</l>
<l n="10265">Soe wanic wel nu dat si</l>
<l>Niet souden willen comen jegen mi,</l>
<l>Ende bede over niet soude wesen;</l>
<l>Ende sal dit liden laten om desen."</l>
<l>Doe quamen des conincs maisnieden</l>
<l n="10270">Tot hem, ende sine sciplieden,</l>
<l>Ende daden den coninc doe verstaen,</l>
<l>Hi mochte, wildi, te scepe gaen.</l>
<l>Si seiden dat scip al bereet ware</l>
<l>Van al dien dat hem es orbare,</l>
<l n="10275">Ende dattie wint was goet mede,</l>
<l>Ende dattet ware dulhede,</l>
<l>Letten si langer in haerre vard.</l>
<l>Die coninc dede gereiden tscepewaerd</l>
<l>Ende voer selve in dat al sochte,</l>
<l n="10280">Ende Walewein daerna wat hi mochte,</l>
<l>Ende daerna ridderen ende knapen;</l>
<l>Ende daden orssen ende wapen</l>
<l>Met hen in andere scepe ter vart,</l>
<l>Ende voren metten scepe te landeward.</l>
<l n="10285">Dus sciet van daer die coninc,</l>
<l>Drove ende gram om die dinc</l>
<l>Dat Mordret jegen hem dede</l>
<l>Die grote ongetrouwechede.</l>
<l>Ende Waleweins rouwe was harde groet,</l>
<l n="10290">Om dat sijn broder dese noet</l>
<l>Den coninc dede; maer gewarlike</l>
<l>Was hi met den oem getrouwelike;</l>
<l>Maer die rouwe daer af ende dat verdriet</l>
<l>Die ne litene rusten niet.</l>
<l n="10295">Nu selewi swigen van coninc Arture</l>
<l>Ende spreken van Mordrets aventure.</l>
</div>
<div type="chapter"><head type="chapter">XXI. <hi rend="italic">Hoe Mordret hem gereit jegen den coninc Arture te stridene. </hi></head>
<l>Nu segt daventure dat</l>
<l>Alse Mordret vor Lonnen sat,</l>
<l>Dattie tor in velen delen</l>
<l n="10300">Gearget was vanden magnelen</l>
<l>Ende vanden [engienen], daermenne mede</l>
<l>Assalgierde in meneger stede,</l>
<l>Soe dat si niet en hadden mogen</l>
<l>Dat assaut mogen gedogen</l>
<l n="10305">In gere maniren, no geherden;</l>
<l>Maer dat si hen so wel werden.</l>
<l>Ende alse die wile dat Mordret lach</l>
<l>Vore dien tor. hi ontboet alden dach</l>
<l>In Scollant te desen doene</l>
<l n="10310">Ende in Vrislant die hoge baroene,</l>
<l>Ende in anderen landen mede,</l>
<l>Heidene ende ander liede gerede.</l>
<l>Ende alsi tot hem quamen daernaer</l>
<l>Hi gaf hen so grote gichten daer,</l>
<l n="10315">Dat hen allen wonderde daer af</l>
<l>Dat hi hen so grote gichten gaf;</l>
<l>Ende gewanse alle gemeinlike</l>
<l>In deser maniren vrodelike,</l>
<l>Dat si hem willen in staden staen</l>
<l n="10320">Allegadere, ende seiden, sonder waen,</l>
<l>Sine begavene om gene dinc;</l>
<l>Al quame Artur selve die coninc</l>
<l>Ende hine in orlogenne sette,</l>
<l>Si souden daer hulpen Mordrette.</l>
<l n="10325">Dus brachte Mordret al die lande an</l>
<l>Dat si an hem vielen dan,</l>
<l>Ende hi hiltse an hem embertoe,</l>
<l>Dies hi wel di macht [hadde], verstaet hoe:</l>
<l>Bedie alse die coninc vor uten lande</l>
<l n="10330">Hi liet Mordrette al in hande</l>
<l>Sinen scat in elker stede,</l>
<l>Daer hi sinen wille met dede;</l>
<l>Ende al die liede brachten hem ende gaven</l>
<l>Van haren gode, van harre haven,</l>
<l n="10335">Dat hen wel bestaet dochte ter stonden</l>
<l><pb n="257"/>Om die miltheit die si daer an vonden.</l>
<l>Een bode quam tot hem op een dach,</l>
<l>Aldaer hi vore den tor lach,</l>
<l>Ende seide hem in rade: "Ic bringe u</l>
<l n="10340">Selke wonderlike niemare nu:</l>
<l>Die coninc Artur es nu te hant</l>
<l>Geankert hier ane dit lant</l>
<l>Met algader sire mogenthede.</l>
<l>Wildi sijns ontbeiden hier ter stede,</l>
<l n="10345">Gi sultene binnen tween dagen sien,</l>
<l>Ende gine moget niet falgiren van dien,</l>
<l>Gine moet vechten jegen den coninc,</l>
<l>Want hine comt om geen ander dinc.</l>
<l>Nu besiet wat u te done staet;</l>
<l n="10350">En hebdi genen goden raet,</l>
<l>Gi moget hebben verlies varinge."</l>
<l>Alse Mordret horde dese dinge</l>
<l>Hi werd daeraf temayert sere,</l>
<l>Want hi ontsach den coninc ende sijn here,</l>
<l n="10355">Ende hi hadde grote vrese mede</l>
<l>Van sire ongetrouwechede,</l>
<l>Dat si hem sere deren mach:</l>
<l>Dat was dat hi meest ontsach.</l>
<l>Hi beriet hem met dengenen doe</l>
<l n="10360">Daer hi meest trouwen hadde toe,</l>
<l>Wat hi mochte doen metter dinc</l>
<l>Diemen hem seide vanden coninc?</l>
<l>Si seiden: "Here, nadien dat staet</l>
<l>En wet[ewi ge]nen anderen raet,</l>
<l n="10365">Dan [............] uwen lieden</l>
<l>Jeg[...........] ende doet ontbieden</l>
<l>Dat hi u lant rume nu;</l>
<l>Want al die liede hebbent u</l>
<l>Opgedragen ende van u ontfaen,</l>
<l n="10370">Ende gi hebbet oec, sonder waen,</l>
<l>Lange gehouden ende geweest here,</l>
<l>Ende en wilt hi hem niet doen ten kere,</l>
<l>Ende dit lant rumen metter spoet,</l>
<l>Gi hebt meer liede dan hi doet,</l>
<l n="10375">Gi sult vechten jegen hem, sekerlike.</l>
<l>Ende wetet dat wel gewaerlike,</l>
<l>Sine liede en selen, sonder waen,</l>
<l>Jegen die uwe niet mogen staen,</l>
<l>Nadat si sijn vermoit ende cranc,</l>
<l n="10380">Ende die onse versch ende gerust lanc;</l>
<l>Ende wine hebben in langen dagen</l>
<l>En gene wapine gedragen.</l>
<l>Ende sprect uwe barone</l>
<l>Eer gi henen sceet van desen doene:</l>
<l n="10385">Ic wane dat haer raet van desen</l>
<l>Gelijc den onsen sal wesen."</l>
<l>Mordret ontboet die barone bi namen,</l>
<l>Dat si alle te heme quamen,</l>
<l>Die in Lonne waren tier stont;</l>
<l n="10390">Ende hi seide ende maecte hen cont</l>
<l>Dattie coninc Artur op hem quam</l>
<l>Met al sire macht, sere gram;</l>
<l>Ende hi soude wesen, sonder sage,</l>
<l>Te Lonnen binnen derden dage.</l>
<l n="10395">Doe antwerden hem die barone:</l>
<l>"Wat hebdi daermede te doene?</l>
<l>Al comt hi op u, so come dan.</l>
<l>Gi hebt meer liede ende man,</l>
<l>Vard ut jegen hem sekerlike:</l>
<l n="10400">Wi seelne alle gemeinlike</l>
<l>Wederstaen ende setten in daventure</l>
<l>Jegen den coninc Arture</l>
<l>Oft wi selen u behouden dlant</l>
<l>Dat wi u hebben gedregen in hant,</l>
<l n="10405">Ende niet falgiren in genen dagen</l>
<l>Dat wi wapine mogen dragen."</l>
<l>Alse Mordret dat hadde verstaen,</l>
<l>Dat si an dorloge wilden gaen,</l>
<l>Hi was blide in vele maniere,</l>
<l n="10410">Ende beval te wapinen sciere</l>
<l>Sine liede ende sine man;</l>
<l>Daer ne dochte geen letten an.</l>
<l>Ende hi seide tot hen na desen:</l>
<l>"Sekerlike, ic wille wel wesen</l>
<l n="10415">Daer die coninc es al nu te hant,</l>
<l>Eer hi scade dede int lant."</l>
<l>Die niemare doe van derre vard,</l>
<l>Om te porne ten conincward,</l>
<l>Liep alt lant dore hastelike;</l>
<l n="10420">Ende si gereiden hen gemeinlike</l>
<l>Om te vaerne met groter were</l>
<l>Jegen den coninc ende sijn here,</l>
<l>Ende porden alle van Lonnen</l>
<l>Des anderdages metter sonnen;</l>
<l n="10425">Ende si vonden dat si wel hadden dan</l>
<l>In haer here .xl. dusent man.</l>
<l>Nu swigewi van deser sake</l>
<l>[...............]</l>
</div>
<div type="chapter"><head type="chapter">XXIV. <hi rend="italic">[Hoe Waleweins lichame gevoerd was te Karmeloetwaerd, ende begraven werd.] </hi></head>
<l>[...............]</l>
<l n="10430">[...............]</l>
<l>Ende dat sine souden voren vort</l>
<l>Tote Karmeloet in die port,</l>
<l>Ende dat sine met groter weerden</l>
<l>Daer bringen souden ter eerden,</l>
<l n="10435">Ende in Gariets tomme lecgen,</l>
<l>Alsi selve bat in sijn secgen.</l>
<l>Ende binnen dattie coninc hilt hier af sprake</l>
<l>Was hi soe sere tongemake,</l>
<l>Ende weende soe ontfarmelike,</l>
<l n="10440">Dat alle die gene gemeinlike</l>
<l>Die doe in die plaetse waren</l>
<l>Moesten omden coninc mesbaren.</l>
<l>Die ridders saten op metter vard,</l>
<l>Ende voren te Karmeloetward</l>
<l n="10445">Metten lichame; ende daer mede</l>
<l>Porden wel si dusent uter stede,</l>
<l>Die om mins heren Waleweins doet</l>
<l>Weenden ende dreven rouwe groet.</l>
<l>Ende si seiden allegadere dan:</l>
<l n="10450">"Ay seker, riddere ende goet man,</l>
<l>Hovegh ende godertiren allen tijt,</l>
<l>Die doet moet sijn vermalendijt,</l>
<l>Dat si dus es tote u comen</l>
<l>Ende u geselscap ons heeft genomen"</l>
<l n="10455">Alle die waren inden pleine</l>
<l>Weenden aldus om Waleweine,</l>
<l>Ende alsi allegadere waren</l>
<l>Een stic metten lichame gevaren</l>
<l>Die coninc beval datmen ontbeide</l>
<l n="10460">Metten lichame, ende hi seide</l>
<l>Toten genen dien bevolen was</l>
<l>Den lichame te vorne, alsict las:</l>
<l>"Ic ne mach niet vorder varen nu.</l>
<l>Ic bidde ende ic bevele u,</l>
<l n="10465">Dat gi vard te Karmeloet ende doet</l>
<l>Dat ic hebbe geseit, metter spoet."</l>
<l>Die coninc keerde na desen</l>
<l>Alse drove als hi mochte wesen,</l>
<l>Ende sprac aldus tsinen mannen daer:</l>
<l n="10470">"Ay heren, het sal wel scinen vortan</l>
<l>Hoe gi u nu sult proven mere.</l>
<l>Wi hebben alle verloren nu sere</l>
<l>An Waleweine, der aventuren vader,</l>
<l>Een scilt tonser noet algader.</l>
<l n="10475">Ay God, ic ontsie dat wi breke</l>
<l>Van hem selen hebben corteleke."</l>
<l>Die daer waren met Waleweins lichamen</l>
<l>Reden wech so verre dat si quamen</l>
<l>Tenen castele, die hiet Beloe.</l>
<l n="10480">Vandien castele was here doe</l>
<l><pb n="258"/>Een wreet riddere ende fel sere,</l>
<l>Die noit in ne genen kere</l>
<l>Mijn here Waleweine minnen mochte,</l>
<l>Maer hi haettene al sijn gedochte</l>
<l n="10485">Bi gerechter nidecheden, bedi</l>
<l>Dat hi beter riddere was dan hi.</l>
<l>Die den doden riddere brachten daer</l>
<l>Beetten vore tgrote palais daernaer</l>
<l>Met drover herten, met droven sinnen.</l>
<l n="10490">Die vrowe vrachde van daer binnen</l>
<l>Wie die dode lichame ware?</l>
<l>Si antwerden ende seiden hare:</l>
<l>"Hets min her Walewein, live vrowe,</l>
<l>Daer wi omme hebben groten rouwe</l>
<l n="10495">Van sire doet, ende sijn tongemake."</l>
<l>Alse die vrowe horde die sprake</l>
<l>Si liep metter vard daer si sach</l>
<l>Dattie dode lichame lach,</l>
<l>Oft si verwoet hadde gewesen;</l>
<l n="10500">Ende si viel in onmacht na desen.</l>
<l>Alsi bequam van dire onmachte</l>
<l>Si sprac te hant, soe si best machte:</l>
<l>"Ay mi, her Walewein, van uwer doet</l>
<l>Es comen verlies ende scade groet,</l>
<l n="10505">Beide vrowen ende joncfrouwen;</l>
<l>Ende ic selve, bi mire trouwen.</l>
<l>Ben in merre verlise van desen</l>
<l>Dan enech ander mach wesen;</l>
<l>Bedie ic verlise den man</l>
<l n="10510">Daer ic meest minnen hadde an,</l>
<l>Die nu levede in eertrike.</l>
<l>Ic wille dat sijt gemeinlike</l>
<l>Weten die nu sijn hier binnen,</l>
<l>Dat ic noit en minde bi minnen</l>
<l n="10515">Anderen man dan hem, op enegen dach,</l>
<l>Noch en sal als lange alsic leven mach."</l>
<l>Mettesen die here van daer binnen quam</l>
<l>Ute ere cameren sere gram</l>
<l>Omden rouwe dien hi sinen wive sach</l>
<l n="10520">Hebben om Waleweine, die daer doet lach;</l>
<l>Ende hi liep met groter vard</l>
<l>In ene camere ende nam een sward,</l>
<l>Ende quam daer hi den doden sach,</l>
<l>Ende sloech sijn wijf, die op hem lach,</l>
<l n="10525">Ende dorsloech haer die scoudere ter stede.</l>
<l>Dat swerd in den lichame ginc mede.</l>
<l>Doe riep die vrowe met rouwen groet:</l>
<l>"Ay her Walewein, ic ben dor u doet."</l>
<l>Si seide vort: "Gi heren, ic bidde u,</l>
<l n="10530">Die metten doden sijt comen nu,</l>
<l>Dat gi vort minen lichame mede</l>
<l>Daer gi den doden vort, ter selver stede,</l>
<l>Dat alle die gene die sullen sien</l>
<l>Onse grave selen weten bi dien,</l>
<l n="10535">Dat ic ben dor sinen wille doet."</l>
<l>Die ridders die sagen sine felheit groet</l>
<l>Ne verstonden niet der vrowen sprake,</l>
<l>Maer si waren drove ende tongemake</l>
<l>Alsi sagen dat hadden haer lijf</l>
<l n="10540">Aldus verloren dat goede wijf.</l>
<l>Si lipen den here op metter vard,</l>
<l>Ende si namen hem sijn sward.</l>
<l>Een van hen sprac anden here,</l>
<l>Gram ende verbolgen sere:</l>
<l n="10545">"Here, nu hebdi ons gedaen</l>
<l>Herde grote scande, sonder waen,</l>
<l>Die vore onse ogen al bloet</l>
<l>Dese vrowe hebt geslegen doet.</l>
<l>Ic wane wel, bi mire trouwe,</l>
<l n="10550">Dat gi nembermer ne slaet vrowe,</l>
<l>U ne sal bedinken hier af."</l>
<l>Mettien hi hem enen slach gaf,</l>
<l>Ende wondene sere te dier stont.</l>
<l>Tierst dat hi hem gevoelde gewont</l>
<l n="10555">Wildi vlien altehant nadien,</l>
<l>Maer die riddere en litene niet vlien,</l>
<l>Ende slogen anderwerven mede,</l>
<l>Dat hi viel doet daer ter stede.</l>
<l>Mettesen riep een riddere sere:</l>
<l n="10560">"Acharme. dese heeft doet onsen here."</l>
<l>Daerna liep dese riddere vord</l>
<l>Ende maket cont al in die port;</l>
<l>Ende alle die liede gemeinlike</l>
<l>Wapenden hen doe dapperlike</l>
<l n="10565">Ende dreigeden die gene sere</l>
<l>Die doet slo[egen haren here],</l>
<l>Mettien quamen vort palais gevallen</l>
<l>Die liede vander port met allen,</l>
<l>Ende lipen op al dat si mochten</l>
<l n="10570">Den ridders die Waleweine daer brochten,</l>
<l>Die hen alse stoute ridders werden,</l>
<l>Dat hen die vander port nine deerden;</l>
<l>Ende daden die vander port gemeinlike</l>
<l>Vanden palayse sceden stoutelike.</l>
<l n="10575">Si bleven dien nacht daer in deser wise,</l>
<l>Ende si aten daer vander spise</l>
<l>Sie si inden casteel vonden daer.</l>
<l>Ende opten anderen dach daernaer</l>
<l>Porden si doe uter stede,</l>
<l n="10580">Ende vorden die dode vrowe mede</l>
<l>Met min here Waleweine te samen.</l>
<l>Ende si reden soe verre, dat si quamen</l>
<l>In die stede te Karmeloet.</l>
<l>Ende alse die vander stede wisten bloet</l>
<l n="10585">Dat mins heren Waleweins lichame was,</l>
<l>Si waren alse sere drove daer das,</l>
<l>Ende weenden ende maecten clage</l>
<l>Alse oft elc sinen vader doet sage;</l>
<l>Ende plagen des doets lichamen</l>
<l n="10590">Tot dat si ter groter kerken quamen,</l>
<l>Ende litene in die karke staen.</l>
<l>Die niemare hier af quam ut saen,</l>
<l>Ende alle die vander port gemeinlike</l>
<l>Quamen ter kerken, arme ende rike.</l>
<l n="10595">Daer was doe gedaen ter eerden</l>
<l>Die lichame met groter weerden</l>
<l>In die kerke, ter selver steden</l>
<l>Daer Walewein selve hadde gebeden,</l>
<l>In die tomme daer Gariet lach.</l>
<l n="10600">Daer op was gescreven in dien dach:</l>
<l>"Gariet leget hier ter stede,</l>
<l>Ende Walewein sijn broder mede,</l>
<l>Die om hare overmoet groet</l>
<l>Lanceloet brachte beide ter doet."</l>
<l n="10605">Daventure latet spreken staen</l>
<l>Van Waleweine, ende wilt vort anevaen</l>
<l>Te sprekene van coninc Arture,</l>
<l>Ende van sire drover aventure.</l>
</div>
<div type="chapter"><head type="chapter">XXV. <hi rend="italic">Wat d[ien coninc Artu]re d[aer in drome geviel, ende hoe hi emmer striden wilt op Mordrette]. </hi></head>
<l>Nu gewaget daventure das,</l>
<l n="10610">Alse die coninc Artur gesceden was</l>
<l>Van mins heren Waleweins lichame,</l>
<l>Drove ende in groter mes[quame],</l>
<l>Hi voer inden casteel van Droevre daernaer</l>
<l>Ende hi lette en sticke aldaer.</l>
<l n="10615">Int leste voer hi van daer verbolgen,</l>
<l>Ende wilde Mordrette noch volgen</l>
<l>Ende reet met groten here dien dach,</l>
<l>Ende quam, daer hi dien nacht lach,</l>
<l>In enen mersch, telt die jeeste,</l>
<l n="10620">In enen inganc van enen foreeste.</l>
<l>Als hi in sijn bedde was gelegen,</l>
<l>Daer hi der rasten wilde plegen,</l>
<l>Hem dochte, daer hi in slape lach,</l>
<l>Dat hi vor hem daer comen sach</l>
<l n="10625">Mijn here Waleweine binnen desen,</l>
<l><pb n="259"/>Die hem die scoenste donct wesen</l>
<l>Dan hine noit vor dien</l>
<l>Op enegen dach hadde gesien;</l>
<l>Ende dat vele armer liede mede</l>
<l n="10630">Met hem quamen ter selver stede,</l>
<l>Die allegadere seiden dese dinc:</l>
<l>"Wi hebben bejaget, Artur, her coninc,</l>
<l>Tuwes neven behoef gemeinlike</l>
<l>Goeds ons heren huus van hemelrike,</l>
<l n="10635">Om die grote dogede, sonder waen,</l>
<l>Die hi dor onslieden heeft gedaen.</l>
<l>Ende doet mede alsoe hi</l>
<l>Hevet gedaen, wi radent di."</l>
<l>Die coninc antwerde daer nare,</l>
<l n="10640">Dat hi daeraf sere blide ware.</l>
<l>Hi liep tsinen neve sere verdelike</l>
<l>Ende helsdene sere blidelike.</l>
<l>Ende min her Walewein sprac dese dinc,</l>
<l>Al wenende, toten coninc:</l>
<l n="10645">"Ay live here, oft gijt doen moget,</l>
<l>Ic bidde u dat gi u gedoget</l>
<l>Ende wacht dat gine vergadert niet</l>
<l>Jegen Mordrette, wats gesciet;</l>
<l>Want ic daeraf harde seker bem,</l>
<l n="10650">Eest dat gi vergadert an hem,</l>
<l>Gi selt ember sterven in desen,</l>
<l>Oft gi sult toter doet gewont wesen."</l>
<l>"Ic sal vergaderen," sprac die coninc,</l>
<l>"Op hem, in laet om gene dinc,</l>
<l n="10655">Al soudicker omme laten min lijf.</l>
<l>Ic ware wel gelovech ende keytijf,</l>
<l>En bescermdic niet al te hant</l>
<l>Jegen enen verradre min lant."</l>
<l>Ende min her Walewein sciet daernaer</l>
<l n="10660">Vanden coninc, makende groet mesbaer,</l>
<l>Ende seide vord toten coninc:</l>
<l>"Ay mi. Dits ene drove dinc,</l>
<l>Ende grote scade ende rouwe, here,</l>
<l>Dat gi haest u doet soe sere."</l>
<l n="10665">Daerna quam hi anderwerf vort</l>
<l>Ende sprac ten coninc dese word:</l>
<l>"Here, ontbiet Lancelote nu.</l>
<l>Wet wel waerlike, haddine tot u,</l>
<l>Mordret en soude niet nu ter ure</l>
<l n="10670">Jegen u mogen geduren;</l>
<l>Ende ontbietdine niet teser noet,</l>
<l>Gine moget niet ontgaen der doet."</l>
<l>Die coninc antwerde: "Wats gesciet,</l>
<l>Daer omme sone ontbidicken niet;</l>
<l n="10675">Ic hebbe so vele jegen hem mesdaen,</l>
<l>Dat mi niet en gevet min waen</l>
<l>Dat hi soude om min ontbiden</l>
<l>Willen comen tot onslieden."</l>
<l>Ende Walewein keerde van dane</l>
<l n="10680">Wenende bettere trane,</l>
<l>Ende seide, dat grote scade van dien</l>
<l>Allen goeden lieden soude gescien.</l>
<l>Aldus als gi moget horen</l>
<l>Quam den coninc in slape te voren.</l>
<l n="10685">Nuchtens, alsi ward in wake</l>
<l>Ende bedachte van deser sake,</l>
<l>Hi seinde ende cruste hem soetelike,</l>
<l>Ende seide: "Ay here van hemelrike,</l>
<l>Die mi hebt getoget ende gegeven</l>
<l n="10690">Vele eren in dit ertsce leven,</l>
<l>Sident dat ic irst droech crone,</l>
<l>Ende het mi viel soe scone</l>
<l>Dat ic ten lande quam enter ere</l>
<l>Te houdene, dat was bi u, here,</l>
<l n="10695">Ende al bider genaden van u.</l>
<l>Soete here, en gedoget niet nu,</l>
<l>Dat ic die ere van Mordrets wige</l>
<l>Verlise, ende ic achter gecrige.</l>
<l>Maer here, staet mi in staden,</l>
<l n="10700">Dat ic bi uwer genaden</l>
<l>Verwinne die viande mijn,</l>
<l>Die jegen mi alle gesworen sijn,</l>
<l>Ende ontrouwe an mi hebben gedaen."</l>
<l>Mettesen stont die coninc op saen,</l>
<l n="10705">Ende ginc met een deel sire meeste</l>
<l>Messe horen vanden heiligen geeste.</l>
<l>Daerna ontbeet hi ende sine liede,</l>
<l>Op aventure weltijt hen gesciede</l>
<l>Dat hem ende sinen liede stoet</l>
<l n="10710">Te comene in Mordrets gemoet,</l>
<l>Alse die maeltijt was gedaen</l>
<l>Si porden allegadere saen,</l>
<l>Ende reden wech met gemake;</l>
<l>Ende dat deden si om die sake,</l>
<l n="10715">Dat harre alre perde na desen</l>
<l>Niet te mode en souden wesen</l>
<l>Alsi in Mordrets gemoet quamen</l>
<l>Ende si den wijch jegen hem namen.</l>
<l>Hen geviel dat si herberge namen</l>
<l n="10720">Te Lovenden. Alsi daer quamen,</l>
<l>Nachs, alse die coninc in slape lach,</l>
<l>Hem dochte dat hi daer comen sach</l>
<l>Die scoenste vrowe die hi vor dien</l>
<l>Oyt met sinen ogen hadde gesien;</l>
<l n="10725">Ende si verhieffene vanden eerden mede</l>
<l>Ende drogene tere hoger stede,</l>
<l>Opten hogesten berch di mochte wesen;</l>
<l>Ende hi sat op een wiel tot desen,</l>
<l>Ende daer waren vele sittene an.</l>
<l n="10730">Die enen scenen clemmen dan</l>
<l>Ende dandere scenen dalen van dien.</l>
<l>Die coninc Artur begonste sien</l>
<l>Op geen wiel, ende merken dat</l>
<l>Op welke stede hi selve sat;</l>
<l n="10735">Ende hi vant, dat suldi weten,</l>
<l>Dat hi int hogeste was geseten.</l>
<l>Die vrowe sprac tot hem daernare:</l>
<l>"Artur, waer bestu?" Hi seide hare:</l>
<l>"Ic ben op een hoge wiel geseten,</l>
<l n="10740">Maer ic ne can niet geweten</l>
<l>Wat es, no die betekenesse daeraf."</l>
<l>Die vrowe heme antwerde gaf;</l>
<l>"Artur, coninc, nu wes seker des,</l>
<l>Dat dit wiel van aventuren es."</l>
<l n="10745">Doe vragede si hem vort dies:</l>
<l>"Artur, wat eest dattu sies?"</l>
<l>Hi sprac: "Vrowe, ic segt u,</l>
<l>Mi donct dat ic al die werelt sie nu?</l>
<l>"Dattuse sies es waerheit fijn.</l>
<l n="10750">En hebben niet vele dinge gesijn,</l>
<l>Artur, dune heves vor desen</l>
<l>Van allen here gewesen;</l>
<l>Ende vanden omgange gemeinlike,</l>
<l>Dien du sies, van ertrike,</l>
<l n="10755">Heefstu gesijn die machtechste coninc</l>
<l>Die in die werelt was ygerinc.</l>
<l>Maer sulc sijn die hoverden</l>
<l>Diemen hier hevet opter eerden,</l>
<l>Dat nieman en es soe hoge</l>
<l n="10760">Geseten, dat hi des ontgaen moge,</l>
<l>Hine sal moten met allen</l>
<l>Van deser wereltliker macht vallen;</l>
<l>Ende dit saltu ondervinden saen."</l>
<l>Ende doen deetse dat wiel omgaen,</l>
<l n="10765">Ende warpene met groter onwerde</l>
<l>Ende met [groter] felheit saen ter eerde,</l>
<l>Soe dat hem dochte dat hi al</l>
<l>Tebroken was om desen val,</l>
<l>Ende al die macht hadde verloren</l>
<l n="10770">Die hi in die lede hadde te voren.</l>
<l>Aldus versach die coninc bidien</l>
<l>Dongeval dat hem soude gescien.</l>
<l>Nuchtens alsi opgestaen was</l>
<l>Hi horde messe, ende nadas</l>
<l n="10775">Sprac hi van dien dat hi bedochte</l>
<l><pb n="260"/>Biechte, soe hi best mochte,</l>
<l>Jegen ertscenbiscop, sonder waen.</l>
<l>Ende alse hi dit hadde gedaen,</l>
<l>Ende God hadde gebeden genaden,</l>
<l n="10780">Met goeder herten, van sinen mesdaden,</l>
<l>Hi seide die twee visione dan,</l>
<l>Die hi gesien hadde, den goeden man.</l>
<l>Ende alst di goede man hadde verstaen</l>
<l>Hi seide doe toten coninc saen:</l>
<l n="10785">"Here, om te behoudene u rike</l>
<l>Ende uwen lichame der gelike,</l>
<l>Biddie u dat gi kert ende vaerd</l>
<l>Met uwen lieden te Doevrewaerd,</l>
<l>Ende gi ontbiet Lancelote daernaer</l>
<l n="10790">Dat hi u te hulpen come daer.</l>
<l>Hi sal gerne comen tot u.</l>
<l>Ende vergaderdi an Mordrette nu,</l>
<l>Gi sult, sonder twivel, bi desen</l>
<l>Sterven oft ter doet gewont wesen,</l>
<l n="10795">Daer scade af comen sal ende ongeval,</l>
<l>Dat ewelike geduren sal."</l>
<l>Alse die coninc hadde gehort</l>
<l>Des biscops raet ende sine wort,</l>
<l>Hi seide, hi soude sonder sparen</l>
<l n="10800">Ember jegen Mordrette varen;</l>
<l>En mochte anders niet gescien.</l>
<l>Die biscop castiedene van dien,</l>
<l>Alse dine gerne daer af brochte;</l>
<l>Het was ene dinc die niet wesen mochte,</l>
<l n="10805">Want die coninc ontseit hem algader,</l>
<l>Ende seit, bider zielen sijns vader,</l>
<l>Hine keerde in genen manieren,</l>
<l>Maer hi soude vergaderen scieren</l>
<l>An Mordrette, waer dat hine vonde</l>
<l n="10810">Ende oec vereischen conde.</l>
<l>Die goede man hem antwerde gaf:</l>
<l>"Here, ic ben tongemake daeraf,</l>
<l>Dat ic u niet mach bringen van dien;</l>
<l>Ic duchte dat u scade sal gescien."</l>
<l n="10815">Doe makede die coninc sine vard,</l>
<l>Al dat hi mochte, te Salesbrieward,</l>
<l>Alse die wel wiste van desen</l>
<l>Dat daer die sware wijch soude wesen,</l>
<l>Daer Merlijn ende andere vrode liede</l>
<l n="10820">Af spraken eert alsoe gesciede,</l>
<l>Ten irsten dattie coninc vernam</l>
<l>Dat hi int plein te Salesbrie quam,</l>
<l>Hi dede logieren daer ten tiden,</l>
<l>Alse die Mordrette wilde ontbiden.</l>
<l n="10825">Si daden des conincs gebot al,</l>
<l>Ende loetgeerden daer hi beval,</l>
<l>Ende bereitden hen daer mede</l>
<l>Van dat hen besech was daer ter stede.</l>
<l>Opten selven avont, na etene, ginc</l>
<l n="10830">Artur hem vermergen, die coninc,</l>
<l>Ende die ertscebiscop die daer met hem was</l>
<l>Was in sijn geselscap, alsict las.</l>
<l>Ende si quamen in deser manieren</l>
<l>In dat plein te Salesbieren,</l>
<l n="10835">Daer si vonden ene hoge roetse nadien.</l>
<l>Die coninc begonste optie roetse sien,</l>
<l>Ende hi sagere letteren gescreven an.</l>
<l>Hi sach opten biscop ende seide dan:</l>
<l>"Here, gi moget sien wonderlichede</l>
<l n="10840">An gene roetse; te ere stede</l>
<l>Mogedi letteren sien gescreven, sonder waen,</l>
<l>Die daer lange hebben gestaen.</l>
<l>Besiet wat dat dieden mach."</l>
<l>Die biscop dat gescrifte sach</l>
<l n="10845">Ende sprac in deser manieren:</l>
<l>"In dat plein van Salesbieren</l>
<l>Sal die sware strijt moten gescien,</l>
<l>Daer die coninc sal bederven bidien,</l>
<l>Ende dit conincrike verwesen."</l>
<l n="10850">Hi sprac toten coninc na desen:</l>
<l>"Gi moet hier in sterven, sonder waen,</l>
<l>Oft gi moetter doetwonde ontfaen;</l>
<l>Anderssins en mogedi niet</l>
<l>Vanden wige sceden, wats gesciet.</l>
<l n="10855">Ende om dat gi nu selt mogen mi</l>
<l>Te bat geloven soe suldi</l>
<l>Weten dat dit niet te deser stede</l>
<l>Gescreven es dan om waerhede;</l>
<l>Want Merlijn propheteerde, sonder waen,</l>
<l n="10860">Ende screef die letteren die daer staen;</l>
<l>Ende in dingen die hi seide</l>
<l>En was noit anders dan waerheide,</l>
<l>Alse die seker was van dien</l>
<l>Dat na dien tijt soude gescien."</l>
<l n="10865">Alse den coninc die tale werd cont</l>
<l>Hi sloech thoeft nederward ter stont,</l>
<l>Ende hi seide: "Her biscop, nu hort,</l>
<l>En waric niet so verre getrect vort,</l>
<l>Ic soude noch keren achterwaerd,</l>
<l n="10870">Hoe lange dat ict hebbe gespaert.</l>
<l>Nu mote onse here na desen</l>
<l>Vord an onse hulpe wesen.</l>
<l>Ic ne mager niet af sceden</l>
<l>Vor dien dattie een van ons beden,</l>
<l n="10875">Van mi oft van Mordrette, die ere</l>
<l>Wille geven God onse here.</l>
<l>Es dat sake, dat mi qualike gaet.</l>
<l>Dat sal mi doen min overdaet</l>
<l>Ende mine soude mede, bedi</l>
<l n="10880">Ic hebbe meer goeder ridders dan hi."</l>
<l>Die coninc sprac al dese sprake</l>
<l>Meer vervard ende tongemake</l>
<l>Dat hi te voren te sine plach</l>
<l>Eer hi soe oppenbarlike sach</l>
<l n="10885">Tekene, die hem dochten al bloet.</l>
<l>Dat si hem wisden sine doet.</l>
<l>Ende die biscop was tongemake</l>
<l>Dat hi niet wilde laten die sake.</l>
<l>Die coninc ginc in sine tente daernaer.</l>
<l n="10890">Als hire in was quam een knape daer,</l>
<l>Die toten coninc sprac als hine siet:</l>
<l>"Her coninc, ic ne grote di niet,</l>
<l>Bedie ic ben nu, dat verstant,</l>
<l>Mettinen doetslagenen viant</l>
<l n="10895">Vanden conincrike van Norgales,</l>
<l>Dattie coninc Mordret nu es,</l>
<l>Die di ontbiet dattu dullike</l>
<l>Comen best in sijn conincrike,</l>
<l>Ende dat hem es ene sware dinc:</l>
<l n="10900">Maer wilstu geloven alse coninc,</l>
<l>Dattu morgen wils, al sonder sparen</l>
<l>Met al dinen lieden weder varen</l>
<l>Ter steden danen gi comen sijt,</l>
<l>Hi sal hem gedogen nu ter tijt,</l>
<l n="10905">Ende doen dat u nine mesciet.</l>
<l>Ende en wildi des doen niet,</l>
<l>Soe ontbiet hi u bi mi,</l>
<l>Dat hi morgen vechten sal jegen di.</l>
<l>Hoet u wel; es dat hi di mach</l>
<l n="10910">Opt velt vinden morgen den dach,</l>
<l>Du best doet, ende alle dine man</l>
<l>Werden met di verslagen dan,</l>
<l>Dats een niet ontgaet van dinen lieden.</l>
<l>Oftu hem iet hier af wils ontbieden,</l>
<l n="10915">Sech mi dine boetscap van al,</l>
<l>Daer af doen dine boetscap van al</l>
<l>Nadien dat hi di bi mi ontbiet</l>
<l>Dat hi dine doet ne wille niet,</l>
<l>Noch dine destrueringe mede,</l>
<l n="10920">Wiltu hem rumen lant ende stede."</l>
<l>Tirsten dat den coninc werd cont</l>
<l>Wat hem Mordret ontboet ter stont,</l>
<l>Hi werd daer ombe herde gram,</l>
<l>Ende seide den knape die tot hem quam:</l>
<l n="10925">"Ganc, segt dinen here al te hant,</l>
<l><pb n="261"/>Dat min erve es al dit lant,</l>
<l>Ende ic en sal dit lant rumen niet;</l>
<l>Het sal mi bliven, wats gesciet.</l>
<l>Ende hi saelt moten rumen voren,</l>
<l n="10930">Alse die hem Qualike heeft versworen.</l>
<l>Ende nieman dan ic salne ontliven.</l>
<l>Ende dit en latic niet achterbliven</l>
<l>Om al die werelt, sonder waen.</l>
<l>Doe hem dit van minenthalve verstaen,</l>
<l n="10935">Ende sech hem dat ic meer begere</l>
<l>Jegen hem ende jegen sijn here</l>
<l>Te vergaderne sonder beide</l>
<l>Danmer enegen verst an leide."</l>
<l>Doe ruemde die bode des conincs hof</l>
<l n="10940">Sonder an hem te nemene orlof.</l>
<l>Ende reet so verre dat hi quam</l>
<l>Ter stede daer hi Mordrette vernam,</l>
<l>Ende telde hem van worde te worde</l>
<l>Al dat hi vanden coninc verhorde.</l>
<l n="10945">Hi seide daer al dat hi hem ontboet.</l>
<l>"Here," seit hi, "wet dat al bloet,</l>
<l>Dat gi in gere manieren</l>
<l>Vanden wige en moget falgieren,</l>
<l>Wildi tote morgen ontbiden."</l>
<l n="10950">Mordret antwerde hem tien tiden,</l>
<l>Hi soude ontbeiden den coninc,</l>
<l>Want hine begerde gene dinc</l>
<l>Alse sere alst te vechtene opt velt</l>
<l>Jegen hem ende jegen sine gewelt.</l>
<l n="10955">Nu latic hieraf dese word</l>
<l>Ende sal vanden stride secgen vort.</l>
</div>
<div type="chapter"><head type="chapter">XXVI. <hi rend="italic">Mordrets ende Arturs [strijt]. </hi></head>
<l>Daventure seget ons over waer,</l>
<l>Dat aldus werd genomen daer</l>
<l>Die wijch, daer in bleven doet</l>
<l n="10960">Menech riddere ende menech genoet.</l>
<l>Arturs liede hadden anxt groet,</l>
<l>Want Mordret hadde in sijn conroet</l>
<l>Vele meer liede dan Artur dede,</l>
<l>Want Mordrette quamen altenen ter stede</l>
<l n="10965">Liede an van Zassen, van Vrisen, daer,</l>
<l>Die den coninc haetten, vorwaer,</l>
<l>Van doetveden; ende om dit dan</l>
<l>Warense Mordrette alle gevallen an;</l>
<l>Ende dat was om die sake</l>
<l n="10970">Dat si begerden te hebbene wrake</l>
<l>Van Arture ende vanden sinen,</l>
<l>Die hen hier vore dede vele pinen.</l>
<l>Aldus waren daer in beiden siden</l>
<l>Vele liede vergadert te dien tiden.</l>
<l n="10975">Des anderdages Artur die coninc</l>
<l>Stont tilike op , ende hi ginc</l>
<l>Messe horen, ende hi beval</l>
<l>Dat hen sine liede wapenden al.</l>
<l>Hi sciet in tien batalgen sijn here.</l>
<l n="10980">Mijn her Ywein was in dierste were,</l>
<l>Ende die andere leide Yon die coninc;</l>
<l>Die derde coninc Karados anevinc,</l>
<l>Die vierde die coninc Karobannijn.</l>
<l>Die vifte hadde int geleide sijn</l>
<l n="10985">Aguissans die coninc, sijt gewes.</l>
<l>Die seste geleitde Grifles,</l>
<l>Die sevende Lucan die bottelgier,</l>
<l>Die achtende Sagrimor, een ridder fier.</l>
<l>Die negende hi Gwione beval,</l>
<l n="10990">Ende die achterste daer van al</l>
<l>Geleitde selve Artur die coninc.</l>
<l>Hi hadde met hem in sinen rinc</l>
<l>Van goeden lieden grote cracht,</l>
<l>Ende van sinen lieden al die macht,</l>
<l n="10995">Datmense niet ne mochte scoffiren</l>
<l>Lichtelike in gere maniren,</l>
<l>En ware dat daer op hen quamen</l>
<l>Te vele liede dise op namen.</l>
<l>Alsi hadde geordinert die scaren</l>
<l n="11000">Hi bat den hogen lieden die daer waren,</l>
<l>Dat si om weldoen pensen souden,</l>
<l>Bedie mochte hi behouden</l>
<l>Inden irsten wijch die ere,</l>
<l>Hine vonde daerna nembermere</l>
<l n="11005">In genen lande enegen man</l>
<l>Die hem jegen hem dorste setten dan.</l>
<l>Op dander side hevet Mordret</l>
<l>Sine batalge mede beset;</l>
<l>Ende om dat hi in sinen rinc</l>
<l n="11010">Meer liede hadde dan die coninc,</l>
<l>Wel noch alse vele, ende mere,</l>
<l>Soe maecte hi van sinen here</l>
<l>Tien battalgen, ende gaf dan</l>
<l>Elker battalgen goeden leitsman,</l>
<l n="11015">Ende dede liede hebben desen</l>
<l>Alse vele als hem noet dochte wesen.</l>
<l>Hi selve es in dachterste bleven,</l>
<l>Ende hilt hem selven daer beneven</l>
<l>Die ridders daer hi meest trouwen hadde toe.</l>
<l n="11020">Ende hi selve leitde die battalge doe.</l>
<l>Hi seide, hi soude metteser battalge</l>
<l>An Arturs vergaderen, sonder falge.</l>
<l>Hi hadde an sinen spierres verstaen</l>
<l>Dattie coninc Artur hadde angaen</l>
<l n="11025">Te leidene sine achterste scare,</l>
<l>Ende dat hire leitsman af ware.</l>
<l>Die Mordrets irste scare leitde voren</l>
<l>Was een riddere ut Sassen geboren,</l>
<l>Ende vander ander twee waren becant</l>
<l n="11030">Leitmanne si twee van Scollant.</l>
<l>Daerna leider die van Gales twee</l>
<l>Met haren [...]en ende nemmee:</l>
<l>Ende daerna die van Nort-Gales</l>
<l>Leitden drie scaren, sijt seker des.</l>
<l n="11035">Mordret hadde in deser geliken</l>
<l>Ridders daer van tien conincriken.</l>
<l>Si reden soe verre dat si vernamen</l>
<l>Dat si opt plein van Salesbire quamen,</l>
<l>Ende si sagen des conincs Arturs scaren,</l>
<l n="11040">Ende die baniren oppenbaren,</l>
<l>Die na henlieden ontbeiden daer.</l>
<l>Tirst dat elc anderen quam so naer,</l>
<l>Datter niet was te doene ane</l>
<l>Dan elc op anderen daer te slane,</l>
<l n="11045">Daer mochtmen sien slaen ende steken</l>
<l>Ende glavien te sticken breken.</l>
<l>Ende vor alle dander quam daer riden</l>
<l>Die coninc van Sassen tien tiden,</l>
<l>Die ter cure wel gewapent quam.</l>
<l n="11050">Tirst datten min her Ywein vernam</l>
<l>Aldus op hem comende voren,</l>
<l>Hi sloech sijn ors te hant met sporen,</l>
<l>Ende liet sine glavie nederdalen,</l>
<l>Alse die den genen wilde betalen.</l>
<l n="11055">Ende die coninc op Yweine doe stac</l>
<l>Soe dat sine glavie brac;</l>
<l>Ende min her Ywein heeften soe gesteken,</l>
<l>Dat scilt ende halsberch moeste breken,</l>
<l>Ende stac hem dorden lichame met allen</l>
<l n="11060">Die glavie, dat hi moeste vallen</l>
<l>Bi dien steke vanden peerde.</l>
<l>Ende als hi vel neder ter eerde</l>
<l>Brac die glavie, ende hi bleef ter stont</l>
<l>Licgende al toter doet gewont.</l>
<l n="11065">Doe sprac tot min here Yweine</l>
<l>Een heiden man inden pleine,</l>
<l>Daert vele liede mochten horen,</l>
<l>Dattie van Sassen hadden verloren</l>
<l>Enen vanden besten ridders daer</l>
<l n="11070">Dien di hadden verre ofte naer.</l>
<l><pb n="262"/>Mettesen begonsten te gadere vallen</l>
<l>Die irste battalge met allen,</l>
<l>Dat was die irste van Arturs side,</l>
<l>Ende twee vanden Sassen ten selven tide.</l>
<l n="11075">Doe mochtmen sien slaen ende steken</l>
<l>Ende menege glavic breken,</l>
<l>Menegen riddere vallen ter eerde,</l>
<l>Ende sonder meester lopen peerde</l>
<l>Op ende neder aldaer opt velt;</l>
<l n="11080">Daerne was nieman dise helt.</l>
<l>Daer mochtmen die eerde bedect sien</l>
<l>Vanden ridders, so dat som van dien</l>
<l>Te doet waren geslagen ter stont,</l>
<l>Ende som toter doet gewont.</l>
<l n="11085">Die wijch begonste in deser maniren</l>
<l>In dat plein van Salesbiren,</l>
<l>Daer af werd gedestruert jamberlike</l>
<l>Van Logres dat goede conincrike:</l>
<l>Soe was menech ander lant,</l>
<l n="11090">Want men daer noit sint in ne vant</l>
<l>Alsoe vele goeder, werder liede</l>
<l>Alsmen dede eer dit gesciede,</l>
<l>Soe dat nader goeder liede leven</l>
<l>Die lande wilt ende ellindech bleven,</l>
<l n="11095">Ende idel van goeden lieden ende bloet;</l>
<l>Want si alle waren daer geslegen doet.</l>
<l>Alse die glavien gebroken waren</l>
<l>Onderlinge tuschen den scaren</l>
<l>Si gingen trecken haer swerde saen,</l>
<l n="11100">Ende onderlinge grote slage slaen,</l>
<l>Soe dat si die swaerde onderdrogen</l>
<l>Ende scouderen ende arme aveslogen</l>
<l>Ende bene, ende haer swerde daden</l>
<l>Dore die helme in die herssenen baden.</l>
<l n="11105">Ende min her Ywein, die metten orsse</l>
<l>Op ende neder sciet gene porsse,</l>
<l>Ende getrect hadde sijn swaerd,</l>
<l>Voer onder die Sassen metter vaerd,</l>
<l>Ende hi dorreetse ende sciet met allen,</l>
<l n="11110">Ende deetse vanden gereide vallen,</l>
<l>Ende dede met slagen die hi hen gaf</l>
<l>Vanden buke die hoefde vligen af,</l>
<l>Ende dede soe vele prouetsen tien stonden,</l>
<l>Datmen cume hadde vonden</l>
<l n="11115">Enegen man van sire oude,</l>
<l>Die soe vele doen soude.</l>
<l>Her Ywein, daer menech toe sach,</l>
<l>Dede vele ridderscaps optien dach,</l>
<l>Ende verwerde die Sassen soe tien tiden,</l>
<l n="11120">Datter geen sijns dorste ontbiden.</l>
<l>Ende alse die coninc van Sassen dien</l>
<l>Ende sijn doen lange heeft versien,</l>
<l>Dede hi hem anderwerven monteren,</l>
<l>Ende seide: "Dese salt al scofferen</l>
<l n="11125">Bi sire vromecheit." In die porsse</l>
<l>Reet hi dapperlike met sinen orsse,</l>
<l>Ende stac min here Yweine soe,</l>
<l>Dat hem niet mochte gehulpen doe</l>
<l>Scilt no halsberch ter selver tide,</l>
<l n="11130">Hine stakene dor der luchter side</l>
<l>Metten spere; maer tier stont</l>
<l>En was hi niet ter doet gewont;</l>
<l>Ende mettien dat hi over vart</l>
<l>Soe heffet min her Ywein sijn swaerd</l>
<l n="11135">Ende gaf den coninc enen slach so swaer,</l>
<l>Dat sijn hoeft metten helme vloech af daer,</l>
<l>Ende die lichame viel ter eerde</l>
<l>Altehant doet neder vanden peerde.</l>
<l>Alse die Sassen sagen licgen doet</l>
<l n="11140">Haren here si hadden rouwe groet;</l>
<l>Ende alse die van Logres sagen</l>
<l>Haer droefheit ende haer clagen</l>
<l>Si lipen hen op met haren swaerden</l>
<l>Ende slogense van haren paerden.</l>
<l n="11145">Si slogenre so vele doet van dien,</l>
<l>Dattie Sassen te hant moesten vlien,</l>
<l>Bedie daer ne waser geen ter stont,</l>
<l>Cleen no groet, hine was gewont;</l>
<l>Ende si waren om die doet vanden coninc</l>
<l n="11150">Drover dan om enege ander dinc.</l>
<l>Alse die Sassen gevloen waren</l>
<l>Quamen die van Irlant sonder sparen</l>
<l>Optie van Logres in den pleine,</l>
<l>Ende lipen op min her Yweine,</l>
<l n="11155">Ende deden hem porsse herde groet,</l>
<l>Ende slogen hem vele liede doet,</l>
<l>Die bi harre groter scamelhede</l>
<l>Liver hadden te stervene daer ter stede</l>
<l>Dan weder te kerne te dier stont.</l>
<l n="11160">Daer werd min her Ywein gewont</l>
<l>Met tween glavien inden lichame,</l>
<l>Daer hi af hadde grote mesquame;</l>
<l>Ende hi ware daer bleven in die noet,</l>
<l>Ende alle sine gesellen, doet,</l>
<l n="11165">En hadde gewesen Yon die coninc,</l>
<l>Die metter andere betalgen naginc</l>
<l>Van des conincs Arturs side.</l>
<l>Die stont hem in staden ter tide,</l>
<l>Ten besten dat hi doen mochte,</l>
<l n="11170">Metten lieden die hi brochte.</l>
<l>Si onderslogen hen vresselijc onsoete</l>
<l>Tien vresseliken gemote,</l>
<l>Ende si onderhurten hen ende staken</l>
<l>Metten glavien die si braken,</l>
<l n="11175">Ende onderslogen hen metten swerden,</l>
<l>Dat si vielen vanden perden</l>
<l>Ane dene ende ane dandere side,</l>
<l>Datmen mochte sien in corten tide</l>
<l>Dat velt al met ridders belegen,</l>
<l n="11180">Die som doet waren geslegen</l>
<l>Ende som gewont toter doet.</l>
<l>Daer mochtmen horen gecrijt groet</l>
<l>Vanden genen die daer lagen ter eerden</l>
<l>Diemen daer overreet metten peerden,</l>
<l n="11185">Dat daer sceen an hare mesbare</l>
<l>Dat al die werelt doet daer ware:</l>
<l>Niet bedi welnaer al die goede man</l>
<l>Die in die werelt waren dan</l>
<l>Die waren daer in aventuren</l>
<l n="11190">Om daer te stervene tier uren;</l>
<l>Bedie gi moget wel seker sijn des,</l>
<l>In al die werelt, hoe groet si es,</l>
<l>Ne waren niet, nadat es bescreven,</l>
<l>Alsoe vele goede ridders bleven</l>
<l n="11195">Alse in gene plaetse waren,</l>
<l>Daer negeen af mochte ontfaren,</l>
<l>Hine moester ombe bliven doet,</l>
<l>Na dattie materie seget al bloet.</l>
<l>Tirst dat te gadere gevallen waren</l>
<l n="11200">Die van Yrlant ende conincs Yons scaren,</l>
<l>Daer mochtmen sien slage slaen</l>
<l>Ende slage weder daer ontfaen;</l>
<l>Ende die ridders al metten peerden</l>
<l>Elc anderen daer warp ter eerden.</l>
<l n="11205">Ende die coninc Yon daer ridende quam</l>
<l>In die plaetse, daer hi vernam</l>
<l>Mijn here Ywaine onder hande</l>
<l>Te voet onder sine viande,</l>
<l>Dine sere cort hilden dare.</l>
<l n="11210">Alse coninc Yon des werd geware,</l>
<l>Dat hi was in sulker noet,</l>
<l>Datmenne wilde slaen te doet,</l>
<l>Hi liep den genen sere op saen,</l>
<l>Ende ginc grote slage slaen,</l>
<l n="11215">Ende verscietse metter vard,</l>
<l>Ende deetse haers ondancs achterward,</l>
<l>Soe dat min her Ywein daer ter stat</l>
<l>Hars ondancs weder opsat.</l>
<l>Alsi opgeseten was hi ginc</l>
<l n="11220">Met sporen slaen inden meesten rinc</l>
<l><pb n="263"/>Ende vacht alse man van herten groet,</l>
<l>Die vele gedogen mach ter noet.</l>
<l>Doe sprac tot hem Yon die coninc:</l>
<l>"Wacht u vord van ere dinc,</l>
<l n="11225">Dat gi niet ne vallet neder;</l>
<l>Gi sult sterven, valdi weder."</l>
<l>Mijn her Ywein antwerde te desen:</l>
<l>"Ic ne was noit in vresen</l>
<l>Vander doet, sonder heden den dach;</l>
<l n="11230">Mi wondert hoe dat wesen mach.</l>
<l>Mine mochte in gere maniren</l>
<l>Noit vrese, sonder nu, temayeren."</l>
<l>Si voren weder in den wijch saen,</l>
<l>Ende gingen grote slage slaen,</l>
<l n="11235">Alse versch oft si in dien dage</l>
<l>Noit hadden geslegen slage;</l>
<l>Ende daden soe vele optie viande,</l>
<l>Dat si scoffierden die van Yrlande,</l>
<l>Ende dadense vlien te hant.</l>
<l n="11240">Mettien quam een riddere van Yrlant</l>
<l>Met ere scarper glavien in den rinc</l>
<l>Gelopen op Yone den coninc,</l>
<l>Ende stakene soe onsochte,</l>
<l>Dat hem gene wapine hulpen mochte,</l>
<l n="11245">Hine dede hem selke mesquame,</l>
<l>Dat hine stac dorden lichame.</l>
<l>Soe dat dyser bleec an dander side;</l>
<l>Ende vel vandien perde tier tide,</l>
<l>Dat ne hadde geens meesters te doene.</l>
<l n="11250">Alse Ywein sach den coninc Yone</l>
<l>Aldus berect, hi was van desen</l>
<l>Alse drove alse man mochte wesen,</l>
<l>Ende hi seide met droven rade:</l>
<l>"Ay God, here, hets grote scade</l>
<l n="11255">Van dese goeden, werden man,</l>
<l>Dat hem die doet comt dus hastelijc an."</l>
<l>Hi seide: "Ay tavelronde," mede,</l>
<l>"Hoesere sal nederen u hoechede.</l>
<l>Bedie mi donct, gi selt noch heden</l>
<l n="11260">Van uwen goeden lieden sceden,</l>
<l>Die tot noch hebben gehouden u</l>
<l>In den name daer gi in waerd tot nu."</l>
<l>Doe reet min her Ywein metter vaerd</l>
<l>Met groten wille ten genenwaerd</l>
<l n="11265">Die doet hadde den coninc Yone,</l>
<l>Ende slogene, alse een prinse cone,</l>
<l>Ende cloefdem thoeft toten tanden,</l>
<l>Dat hi vel ter eerden doet te handen.</l>
<l>Hi seide: "Dese es doet, nochtan</l>
<l n="11270">En hebbewi niet levende den goeden man."</l>
<l>Alse conincs Yons liede doet sagen</l>
<l>Haren here, si begonsten clagen</l>
<l>Alle die doet van haren here,</l>
<l>Ende waren daerombe drove sere.</l>
<l n="11275">Ende om den rouwe die si dreven</l>
<l>Es dat jagen al achter bleven,</l>
<l>Want si bleven alle, clein ende groet,</l>
<l>Bi Yons lichame die daer was doet.</l>
<l>Tirst dattie gene, die vor dien</l>
<l n="11280">Met haesten hadden begonnen vlien,</l>
<l>Sagen die liede letten daeran,</l>
<l>Ende dies worden geware dan,</l>
<l>Si temayerden hen te min</l>
<l>Optie wile in haren sin,</l>
<l n="11285">Ende keerden optie genen daer</l>
<l>Die si sagen driven dat mesbaer,</l>
<l>Ende bestondense met wige groet,</l>
<l>Ende slogense een groet deel doet.</l>
<l>Si haddense alle doetgeslegen,</l>
<l n="11290">Maer dat henlieden quam jegen</l>
<l>Die derde battalge, die in staden</l>
<l>Hen stoet, alsise dus sach verladen.</l>
<l>Die coninc Karados, die leitsman was</l>
<l>Vander derder scaren, alsict las,</l>
<l n="11295">Alsi werd geware vander dinc,</l>
<l>Dat daer was rouwe om Yone den coninc,</l>
<l>Dien die vander ander side</l>
<l>Doet hadden geslegen inden stride,</l>
<l>Hi sprac dus tsinen lieden ter tijt:</l>
<l n="11300">"Gi heren, wi varen hier inden strijt,</l>
<l>Ende ic ben oec niet vroet van dien</l>
<l>Wat van mi daer sal gescien;</l>
<l>Maer oftic come in selker noet</l>
<l>Dat ic hier werde geslegen doet,</l>
<l n="11305">Ic bidde u allen gemeinlike</l>
<l>Omden here van hemelrike,</l>
<l>Dat gi om min doet niet mesvaerd,</l>
<l>Noch mine doet niet oppenbaerd,</l>
<l>Dor onser viande wille, dat si</l>
<l n="11310">Hen niet en vertroesten daerbi."</l>
<l>Aldus sprac sinen lieden an</l>
<l>Coninc Karados, die rike man.</l>
<l>Ende tirsten dat hi inden wijch vel</l>
<l>Dede hijt soe wonderlike wel,</l>
<l n="11315">Dattene daeraf in allen wisen</l>
<l>Elc man bi rechte soude prisen;</l>
<l>Ende bi sire doget geheellike</l>
<l>Vloen die van Yrlant gemeinlike,</l>
<l>Alse die van groter vervaertheden</l>
<l n="11320">Els niet dan die doet ontbeden.</l>
<l>Soe dat des conincs Karados scare</l>
<l>Soe vele Yrlanders verslogen dare,</l>
<l>Eer si enege hulpe gecregen,</l>
<l>Dat si die daer lagen verslegen</l>
<l n="11325">Die plaetse bedecten altemale.</l>
<l>Die barone van Scollant sagen wale</l>
<l>Dat men ginc steken ende vellen</l>
<l>Soe vresselike hare gesellen,</l>
<l>Hen docht wel sine souden mogen</l>
<l n="11330">Die saken niet langer gedogen,</l>
<l>Ende begonsten die orsse nopen,</l>
<l>Ende lieten op Karados liede lopen.</l>
<l>Ende Elyades, die doe Mordret</l>
<l>Here over die Scotten hadde geset,</l>
<l n="11335">Die bat op was geseten tier tijt</l>
<l>Dan ieman van sinen inden strijt,</l>
<l>Ende vele rikelikere, hi ginc</l>
<l>Lopen op Karados den coninc,</l>
<l>Dine daer op hem comen liet</l>
<l n="11340">Ende wederseide die joeste niet,</l>
<l>Alse die stout ende coene was,</l>
<l>Ende hadde herten gnoech dor das,</l>
<l>Dat hi dorste gemoten stoutelike</l>
<l>Den besten riddere van ertrike;</l>
<l n="11345">Soe dat si hen daer onderstaken</l>
<l>Metten starken glavien, dat braken</l>
<l>Scilt ende halsberge te samen,</l>
<l>Ende dore harre beider lichamen</l>
<l>Dysere bleken bandersiden.</l>
<l n="11350">Soe waren si gewont tien tiden,</l>
<l>Dat haer negeen van desen wel</l>
<l>Metten anderen mochte houden spel,</l>
<l>Bedie si waren te dire stont</l>
<l>Beide toter doet gewont.</l>
<l n="11355">Om die twee te bescudden doe</l>
<l>Sprongen ane beiden siden toe</l>
<l>Elkerlijc die wilde soccoreren</l>
<l>Den sinen ende den anderen deren;</l>
<l>Soe dat Karados liede te samen</l>
<l n="11360">Elyades met crachte namen.</l>
<l>Ende [als] si worden geware doe das,</l>
<l>Dat Elyades al doet was</l>
<l>Lietsi licgen, ende vingen an</l>
<l>Karados ende ontwapenden dan,</l>
<l n="11365">Ende vrachden hoet met hem ware?</l>
<l>Hi antwerde ende seide daernare:</l>
<l>"Gi heren, ic ben doet nu.</l>
<l>Ende om ander dinc ne biddic u,</l>
<l>Dan dat gi wreket mine doet;</l>
<l n="11370">Bedie ic weet dat al bloet,</l>
<l><pb n="264"/>In sal verleven niet die noene.</l>
<l>Ic bidde u dat gi van desen done</l>
<l>Geen gewach en maect in gere maniren;</l>
<l>Onse liede mochten hen scoffieren,</l>
<l n="11375">Ende onse liede mochten dies</l>
<l>Noch hebben vele merre verlies.</l>
<l>Ende ic bidde u dat so metter spoet</l>
<l>Mi nu minen halsberch af doet,</l>
<l>Ende dat gi mi dragen wilt</l>
<l n="11380">Ginder buten op minen scilt;</l>
<l>Ic sal daer sachter sterven mede</l>
<l>Dan ic soude hier ter stede."</l>
<l>Die goede liede daden daer al</l>
<l>Alsoe als hen hare here beval,</l>
<l n="11385">Ende drogen daer buten haren here,</l>
<l>Alse dine minden harde sere.</l>
<l>Ende alsine hadden geleit daer</l>
<l>Onder enen boem, hi seide daernaer:</l>
<l>"Gi heren, keert weder inden strijt,</l>
<l n="11390">Ende doet met mi bliven nu ter tijt</l>
<l>Drie knapen te mire noet.</l>
<l>Wreket, oft gi moget, min doet;</l>
<l>Ende oft daventure soe gevet,</l>
<l>Dat uwer enech na desen wijch levet,</l>
<l n="11395">Ic bidde hem op vrintscap groet,</l>
<l>Dat hi doe varen te Karmeloet</l>
<l>Minen lichame, ende doe ter eerden dien</l>
<l>In die selve kerke daer hi sal sien</l>
<l>Waleweine licgen: ic soude bi desen</l>
<l n="11400">Vele te bat te gemake wesen."</l>
<l>Ende si beloefden hem alle dat</l>
<l>Te doene dat hi hen daer bat.</l>
<l>Daerna vrachden si hem daer al:</l>
<l>"Here, waendi dat in dese scofferture sal</l>
<l n="11405">Alsoe groten strijt gescien</l>
<l>Alse gi ons hebt geseit van dien?"</l>
<l>"Ic segt u," sprac hi, "gewaerlike,</l>
<l>Sident dat in dit conincrike</l>
<l>Van Logres irst quam kerstenhede</l>
<l n="11410">Sone was noit wijch in ene stede</l>
<l>Daer so vele goeder liede bleven doet,</l>
<l>Alse hier selen; dats jamber groet.</l>
<l>Ende dit es die achterste strijt</l>
<l>Die sal wesen in conincs Arturs tijt."</l>
<l n="11415">Alsi dese worde hadden verstaen</l>
<l>Si keerden weder in den wijch saen,</l>
<l>Ende begonsten sere te bestane</l>
<l>Hare viande, ende op te slane.</l>
<l>Daer dadent soe wel Karados man</l>
<l n="11420">Ende sconincs Yons liede daer an,</l>
<l>Die selve die daer waren bleven,</l>
<l>Dat si die Scotten al verdreven</l>
<l>Entie van Sassen ende van Yrlant,</l>
<l>Ende scoffirdense daer altehant.</l>
<l n="11425">Ende sconincs Arturs liede, twaren,</l>
<l>Die van drien batalgen waren</l>
<l>Waren soe berect inden strijt groet,</l>
<l>Dat si meer dan half lagen doet:</l>
<l>Bedie, alse gi verstaen moget,</l>
<l n="11430">Si hadden soe vele gedoget,</l>
<l>Dat si sesse betalgen al doe</l>
<l>Gescoffirt hadden; ende daertoe</l>
<l>Waren si mede in gevallen</l>
<l>In die twee batallien met allen</l>
<l n="11435">Van Gaule, ende vochten stoutelike</l>
<l>Allene jegen dat conincrike.</l>
<l>In desen tween battalgen was</l>
<l>Menech goet riddere, alsict las,</l>
<l>Daer elc af maecte groten prijch</l>
<l n="11440">Om te valle in genen wijch,</l>
<l>Ende drove waren alsijt vernamen</l>
<l>Dat si niet eer daer ne quamen,</l>
<l>Ende lipen op met groten gere</l>
<l>Des conincs Arturs lide ende sinen here,</l>
<l n="11445">Alse die niet hadden in dien dage</l>
<l>Gevochten no geslegen slage</l>
<l>Optes conincs Arturs scaren,</l>
<l>Die sere gepijnt ende vermoit waren.</l>
<l>Mijn her Ywein, die sere was goet,</l>
<l n="11450">Was afgesteken in dat gemoet,</l>
<l>Moede ende verpijnt sere;</l>
<l>Ende mettien dat vel die here</l>
<l>Was hi soe verdovet vanden valle,</l>
<l>Dat hi lange in onmacht lach met alle.</l>
<l n="11455">Ende doe begonste ene jacht daer</l>
<l>Op Arturs liede, starc ende swaer,</l>
<l>Soe dat bi dire jacht leden</l>
<l>Wel vijfhondert ridders ende reden</l>
<l>Over mins heren Yweins lichame,</l>
<l n="11460">Die hem daden so grote mesquame,</l>
<l>Al ne haddi gehad op dien dach</l>
<l>Nember verdriets dan daer hi lach,</l>
<l>Soe hadde hijt gehad genoech.</l>
<l>Dits ene dinc die hem verwoech</l>
<l n="11465">Boven al ende hem meest mesquam,</l>
<l>Ende sine cracht meest oec nam.</l>
<l>Dus begonsten Arturs liede vlien;</l>
<l>Ende tirsten dat dit hadde gesien</l>
<l>Kabarantijn van Cornualge,</l>
<l n="11470">Die leitde die vierde battalge</l>
<l>Van des conincs Arturs side,</l>
<l>Hi sprac sinen lieden toe tier tide:</l>
<l>"Nu toe. Ic hebbe wel vorsien</l>
<l>Onse liede gescoffirt ende vlien."</l>
<l n="11475">Daer mochtmen in haer incomen</l>
<l>Menech teken horen ropen ende nomen;</l>
<l>Ende men mochter sien menege maniren</l>
<l>Van tekenen ende van baniren,</l>
<l>Ende ridders vord ende weder</l>
<l n="11480">Vallen ende opstaen van daer neder,</l>
<l>Some doet, some gewont.</l>
<l>Gine saget noit te gere stont</l>
<l>Vresseliker gemoet dan daer;</l>
<l>Bedie si onderhaetten hen so swaer.</l>
<l n="11485">Alse die glavien waren tebroken</l>
<l>Si gingen daer soe onderstoken</l>
<l>Ende onderslaen metten swerden,</l>
<l>Alse die elc anderen begerden;</l>
<l>Ende slogen soe ende traken,</l>
<l n="11490">Dattie helme te sticken braken,</l>
<l>Ende oec scurden die scilde,</l>
<l>Datter menech, wilde oft ne wilde,</l>
<l>Ter neder werd geslagen daer hi vacht,</l>
<l>Ende street daer met al sire cracht.</l>
<l n="11495">Mordret sende onlange daernaer</l>
<l>Twee scaren te sinen te hulpen daer.</l>
<l>Alse dat die coninc Anguissans sach,</l>
<l>Die de vifte scare leitde optien dach</l>
<l>Andes conincs Arturs side, hi seide</l>
<l n="11500">Tot sinen lieden doe al sonder beide:</l>
<l>"Wine hebben niet te doene nu</l>
<l>Sonder te porne, secgic u.</l>
<l>Laet ons an dese side liden,</l>
<l>Dat wi vergaderen nu ten tiden</l>
<l n="11505">Ane gene battalge, die scieden</l>
<l>Nu ter wilen van haren lieden.</l>
<l>En vergadert an nieman vor dien tijt</l>
<l>Dat gi an henlieden comen sijt;</l>
<l>Ende als gire comt so bestaet</l>
<l n="11510">Stoutelijc die scaren, ende slaet,</l>
<l>Ende vecht op hen in sulker maniren,</l>
<l>Dat si hen daer af tefalgiren."</l>
<l>Si daden dat hen was geseit al,</l>
<l>Ende leden daer hi hen beval,</l>
<l n="11515">Ende vergaderden an die scaren daer,</l>
<l>Die Mordret hadde gesint hen naer.</l>
<l>Int gemoet mochtmen horen tgecrac</l>
<l>Vanden glavien diemen brac;</l>
<l>Ende wel vijfhondert man met allen</l>
<l n="11520">Mochtmer sien ter eerden vallen</l>
<l><pb n="265"/>Int vergaderen ter selver stont,</l>
<l>Some doet ende some gewont.</l>
<l>Ende die van Mordrets siden</l>
<l>Hadden meest scaden tien tiden.</l>
<l n="11525">Aldus was die wijch begonnen daer</l>
<l>In tween steden fel ende swaer.</l>
<l>Ende alse in Anguissans scaren</l>
<l>Die glavien tebroken waren</l>
<l>Si vingen ten swerden te handen,</l>
<l n="11530">Ende lipen op hare vianden,</l>
<l>Ende slogense ende oec staken</l>
<l>Waer dat si hen conden genaken;</l>
<l>Ende si daden grote were</l>
<l>Ende slogen in Anguissans here</l>
<l n="11535">En groet deel liede te doet doe.</l>
<l>Die coninc Anguissans voer embertoe</l>
<l>Met enen getrecten sweerde,</l>
<l>Daer hi sine viande sere met deerde,</l>
<l>Soe dattere negeen tier uren</l>
<l n="11540">Vor sine slage mochte geduren.</l>
<l>Daer hi aldus voer inden pleine</l>
<l>Werd hi geware van min her Yweine,</l>
<l>Die sere qualike berect was,</l>
<l>Ende hem sere pijnde das,</l>
<l n="11545">Hoe hi op een paert mochte comen,</l>
<l>Dat hem dicke werd benomen</l>
<l>Van sinen vianden, dine vallen</l>
<l>Driewerf oft vire daden met allen.</l>
<l>Die coninc Anguissans reet derward,</l>
<l n="11550">Alse hi dit sach, met snelre vard,</l>
<l>Ende gaf enen groten slach</l>
<l>Enen die min her Yweine op lach,</l>
<l>Dat hem sijn helm niet stont in staden,</l>
<l>Tswerd en moeste in die hersenen baden.</l>
<l n="11555">Hi liep den anderen op stoutelike</l>
<l>Ende warpse vanden perde manlike,</l>
<l>Dat allen den lieden wonder dochte</l>
<l>Vanden werke dat hi wrochte.</l>
<l>Ende die gene daer hi op doe vacht</l>
<l n="11560">Waren ridders van groter cracht,</l>
<l>Ende weerden hen in desen doene</l>
<l>Alse stoute ridders ende coene;</l>
<l>Maer die coninc Anguissans dede</l>
<l>Soe vele bi sire vromechede,</l>
<l n="11565">Dat hi telivereerde inden pleine</l>
<l>Van hen allen min her Yweine,</l>
<l>Ende dedene weder sitten te handen</l>
<l>Op een paert, ondancs sinen vianden.</l>
<l>Ende alsi was opgeseten weder</l>
<l n="11570">Hi reet inden wijch op ende neder,</l>
<l>Ende dede alse vele als enech man</l>
<l>Met wapinen mochte doen dan.</l>
<l>Aldus vergaderden daer inden strijt</l>
<l>Alle die battalgen eer tierestijt,</l>
<l n="11575">Sonder dachterste twee allene.</l>
<l>Die coninc Artur was in dene</l>
<l>Ende Mordret in die andere tien tiden.</l>
<l>Die coninc Artur dede riden</l>
<l>Enen gerssoen op enen berch mettien,</l>
<l n="11580">Dat hi Mordrets scare soude besien,</l>
<l>Ende hi hem weder niemare brochte</l>
<l>Hoe vele liede hi hebben mochte.</l>
<l>Alse die knape hadde besien die dinc</l>
<l>Hi Quam weder tot Arture den coninc,</l>
<l n="11585">Ende liet hem in rade verstaen</l>
<l>Dat Mordret hadde, sonder waen,</l>
<l>Noch alse vele liede in sire scaren</l>
<l>Alse metten coninc Arture waren.</l>
<l>Doe sprac Artur: "Hets swaer van desen.</l>
<l n="11590">Nu mote God in onse hulpe wesen,</l>
<l>Bedie anders warewi doet,</l>
<l>Ende in vresen ende in groter noet."</l>
<l>Die coninc maecte in dien dage</l>
<l>Om Waleweins doet grote clage,</l>
<l n="11595">Ende sprac: "Wel live neve, ic sal van u</l>
<l>Ende van Lancelote breke hebben nu.</l>
<l>Vergave God onse here, dat gi</l>
<l>Beide gewapent waerd bi mi,</l>
<l>Wi souden vanden wige al die ere</l>
<l n="11600">Hebben bider hulpen van onsen here,</l>
<l>Ende bider groter manlijchede</l>
<l>Die ic kinde in u beden.</l>
<l>Live neve, nu houdic mi over ries</l>
<l>Dat ic u nine geloefde dies,</l>
<l n="11605">Als gi mi riet, dat ic ontbieden</l>
<l>Lancelote soude met sinen lieden,</l>
<l>Dat hi ware comen sonder lette</l>
<l>Mi hulpen jegen Mordrette.</l>
<l>Ic weet wel, haddic ontboden</l>
<l n="11610">Lancelote nu te minen noden,</l>
<l>Hi ware comen gewillechlike</l>
<l>Tote mi, ende getrouwlike."</l>
<l>Aldusdane wort sprac di coninc doe,</l>
<l>Daer vele liede horden toe,</l>
<l n="11615">Sijn herte seidem en deel van dien</l>
<l>Dat hem daernaer soude gescien,</l>
<l>Ende sinen lieden mede,</l>
<l>Die met hem waren daer ter stede.</l>
<l>Die coninc quam te dien stonden</l>
<l n="11620">Tote dien vander tavelronden,</l>
<l>Die in haer geselscap hadden dan</l>
<l>Omtrent .lxxij. man.</l>
<l>Hi seide: "Gi heren, mi donct des,</l>
<l>Dat dese wijch vresseliker es</l>
<l n="11625">Dan enegen dien ic noit sach,</l>
<l>Ende diemen seerre duchten mach.</l>
<l>Soete heren, ic bidde sere u,</l>
<l>Die gesellen ende brodere sijt nu,</l>
<l>Dat gi te gadere wilt wanderen,</l>
<l n="11630">Di een neven den anderen,</l>
<l>Ende te gadere wilt wesen;</l>
<l>Bedie houtdi u te gadere in desen,</l>
<l>Men sal u in gere manieren</l>
<l>Lichtelike mogen scoffiren.</l>
<l n="11635">Daer over an die ander side</l>
<l>Sijn soe vele liede nu te tide,</l>
<l>Dat si hebben wel twee man nu</l>
<l>Jegen onsen enen, dat secgic u;</l>
<l>Ende si sijn van orlogene vroet,</l>
<l n="11640">Daer mense te seerre om dochten moet.</l>
<l>Hieromme biddic u, heren,</l>
<l>Dat gi wilt bedinken der eren</l>
<l>Vanden conincrike, ende die doget,</l>
<l>Vrindelike, soe gi best moget."</l>
<l n="11645">Si antwerden ende seiden den coninc:</l>
<l>"En temayert u niet van derre dinc;</l>
<l>Gi moget seker sijn, gewaerlike,</l>
<l>Dat wi allegadere gemeinlike</l>
<l>U te staden selen staen in uwe noet</l>
<l n="11650">Na onse macht, al toter doet.</l>
<l>Gi moget Mordrette sien itoeward,</l>
<l>Die op ons comt met groter vard.</l>
<l>Wine hebben els niet te anevane</l>
<l>Dan stoutelike te wederstane."</l>
<l n="11655">Des conincs standaert was vortbracht doe:</l>
<l>Daer waren hondert ridders geset toe,</l>
<l>Ende vanden besten die daer waren,</l>
<l>Dat si den standaert souden bewaren.</l>
<l>Ende Mordret, die daer ter steden</l>
<l n="11660">Bedocht was van vele quaetheden,</l>
<l>Hi nam ute sinen geselscepe</l>
<l>Hen vierhondert van ridderscepe,</l>
<l>Die hi over stoute ridders hilt al.</l>
<l>Hi seide henliden ende beval</l>
<l n="11665">Dat si op enen berch souden varen</l>
<l>Daerbi, ende alse si daer dan waren,</l>
<l>Dat si dan souden dore een dal</l>
<l>Stillekine daer keren weder al,</l>
<l>Ende vergaderen metter vard</l>
<l n="11670">Soe starkelike an des conincs standart,</l>
<l><pb n="266"/>Dat si vellen mochten met crachten</l>
<l>Die gene die den standaert wachten.</l>
<l>"Ic segtu gewaerlijc," seide Mordret,</l>
<l>"Opdat gi u dit te doene set,</l>
<l n="11675">Ende gijt moget volbringen dan,</l>
<l>Gi sult scoffiren al sconincs man,</l>
<l>Dat si niet selen mogen gestaen,</l>
<l>Ende selen hen ter vlucht setten saen."</l>
<l>Si antwerden hem dat si al</l>
<l n="11680">Souden doen dat hi beval.</l>
<l>Mordrets liede hebben alsoe gedaen</l>
<l>Alsi hen beval, al sonder waen,</l>
<l>Ende vergaderden op hen mettien.</l>
<l>Die dat vergaderen hadde gesien,</l>
<l n="11685">Hi mochte wel bi dien dinken</l>
<l>Dattie eerde wilde versinken.</l>
<l>Di luut was selc, van steken, van slane,</l>
<l>Men mocht wel horen twee milen dane.</l>
<l>Ende di coninc Artur hi sette</l>
<l n="11690">Hem te vergaderne an Mordrette,</l>
<l>Ende Mordret an hem desgelike.</l>
<l>Si onderstaken hen stoutelike</l>
<l>Metten glavien al sonder sparen,</l>
<l>Alse die stout ende cone waren,</l>
<l n="11695">Soe dat Mordret irstwaerd stac</l>
<l>Opten coninc dat sijn spere brac.</l>
<l>Ende die halsberch hadde gene dere,</l>
<l>Maer hi brac te sticken sijn spere,</l>
<l>Ende die coninc verporde niet daer af</l>
<l n="11700">Dat hem Mordret dien steke gaf,</l>
<l>Want die coninc starc ende hart was,</l>
<l>Ende wel gecostumeert oec das,</l>
<l>Dat hi met glavien wel steken conste;</l>
<l>Stac Mordrette af met groter onste</l>
<l n="11705">Ende met crachte, dat hine ter eerde</l>
<l>Neder droech al metten peerde;</l>
<l>Maer hine hadde gene dere el,</l>
<l>Hi was gewapent utermaten wel.</l>
<l>Doe scoeter des conincs Arturs liede an</l>
<l n="11710">Ende wilden Mordrette nemen dan;</l>
<l>Maer daer quamen te hant jegen</l>
<l>Meer dan tweedusent man geslegen,</l>
<l>Soe dat hen elc om di minne van Mordrette</l>
<l>In aventuren vander doet sette.</l>
<l n="11715">Daer mochtmen over hem sien slaen</l>
<l>Menegen swaren slach, ende ontfaen;</l>
<l>Ende ridders in allen siden vallen,</l>
<l>Som gewont, som doet met allen.</l>
<l>Daer werd die strijt so groet mettien,</l>
<l n="11720">Dat men in corter wilen mochte sien</l>
<l>Hondert ridders licgen ter eerden</l>
<l>Al versceden van haren perden,</l>
<l>Die some doet waren tier stont,</l>
<l>Ende some toter doet gewont.</l>
<l n="11725">Die cracht wies so an Mordrets side,</l>
<l>Dat hi weder opsat tien tide,</l>
<l>Wien lief, wien leet. Maer hi ontfinc,</l>
<l>Eer hi opquam, van Arture den coninc</l>
<l>Selke drie [slage] daer een ander man</l>
<l n="11730">Hem soude hebben gescoffirt dan</l>
<l>Vanden minsten slage vanden drien</l>
<l>Die hi vanden coninc ontfinc bidien.</l>
<l>Ende Mordret, die in allen doene</l>
<l>Een stout riddere was ende cone,</l>
<l n="11735">Tirst dat hi geseten was opt part</l>
<l>Hi reet ten conincward metter vard,</l>
<l>Alse die hem gerne soude wreken</l>
<l>Datten die coninc af hadde gesteken.</l>
<l>Maer die coninc ontsiet Mordrette niet:</l>
<l n="11740">Als hine te hemwaerd comen siet</l>
<l>Hi kerde te hemwaerd thoeft vanden perde.</l>
<l>Si hadden getrect hare swerde</l>
<l>Ende onderslogen hen sonder sparen,</l>
<l>Dat si beide soe verdoeft waren,</l>
<l n="11745">Dat si beide doe met allen</l>
<l>Waenden vanden perden vallen,</l>
<l>Ende si werden onder hen beiden</l>
<l>Hier bi elc van anderen gesceiden.</l>
<l>Doe werd daer wonderlike groet di strijt.</l>
<l n="11750">Galegantijn, die was tier tijt</l>
<l>Een vrome riddere ende een waerd,</l>
<l>Hi reet op Mordrette al ongespaert;</l>
<l>Ende Mordret, die sere was gram,</l>
<l>Slogene daer hi jegen hem quam,</l>
<l n="11755">Dat hem thoeft af viel ende es doet,</l>
<l>Dat scade was ende jammer groet;</l>
<l>Hi hadde oit in alle dinc</l>
<l>Getrouwe gesijn Arture den coninc.</l>
<l>Alse die coninc Artur dat gesach,</l>
<l n="11760">Dat Galegantijn ter eerden doet lach,</l>
<l>Hi was drove om die sake,</l>
<l>Ende hi souts gerne nemen wrake.</l>
<l>Ende alse die conincs varen soude</l>
<l>Op Mordrette quam daer alsoe houde</l>
<l n="11765">Een riddere van Nortomberland</l>
<l>Gedweerst opten coninc te hant,</l>
<l>Ende stakene optie luchter side</l>
<l>Metter glavien met groten nide,</l>
<l>Dat hine hadde gewont toter doet</l>
<l n="11770">Metten steke, hi was soe groet,</l>
<l>En hadde sijn halsberch niet gesijn,</l>
<l>Die sere starc was ende fijn.</l>
<l>Entie riddere stakene ter eerden</l>
<l>Onder den buec van sinen perde,</l>
<l n="11775">Ten irsten dat min her Ywein sach</l>
<l>Den steke, hi seide: "Owach,</l>
<l>Hets groet rouwe dat daer es vergaen</l>
<l>Van desen goeden man, sonder waen,</l>
<l>Dat hi dus dorperlike ter eerde</l>
<l n="11780">Leget gevelt van sinen peerde."</l>
<l>Ende hi reet met groten wille te hant</l>
<l>Opten riddere van Nort Omberlant,</l>
<l>Ende stakene soe onsochte,</l>
<l>Dat hem geen wapen helpen mochte,</l>
<l n="11785">Hine stac hem dorden lichame bede</l>
<l>Dat yser ende die glavie mede.</l>
<l>Ende min her Ywein quam metter vart</l>
<l>Ende halp den coninc op sijn part,</l>
<l>Wien lief, wien leet. Als dit vernam</l>
<l n="11790">Mordret hi waes sere gram.</l>
<l>Ende reet te min her Yweinewaerd,</l>
<l>Ende hilt met beiden handen tswaerd,</l>
<l>Ende gaf hem enen slach int hovet</l>
<l>Dat hijt hem toten tanden clovet,</l>
<l n="11795">Dat hi moeste vallen ter eerden doet,</l>
<l>Dat rouwe was ende scade groet;</l>
<l>Bedie hi hadde wel den name das,</l>
<l>Dat der bestere een vander werelt was.</l>
<l>Alse die coninc Artur den slach vernam</l>
<l n="11800">Hi werd utermaten sere gram</l>
<l>"Ay God," sprac hi, "twi gedogestu</l>
<l>Dat ic sie met minen ogen nu</l>
<l>Dattie quaetste verradere di levet</l>
<l>Den besten vander werelt doet hevet."</l>
<l n="11805">Sagrimor, die biden coninc was,</l>
<l>Gaf doe den coninc antwerde das</l>
<l>Ende seide: "Dit sijn nu ter uren</l>
<l>Die spele vander aventuren.</l>
<l>Nu merct wel bi deser manire</l>
<l n="11810">Dat sijt u nu vercoept wel dire</l>
<l>Die grote eren, die si u</l>
<l>Dicke heeft verleent vor nu,</l>
<l>Vor dien, dat si u nu soe dient,</l>
<l>Dat si u nemt u beste vrient.</l>
<l n="11815">Nu mote ons God hulpen te dien,</l>
<l>Dat ons niet wers mote gescien."</l>
<l>Alsi dus met so groten ongemake</l>
<l>Van min her Yweine hilden sprake</l>
<l>Horden si achter hen groet geluut</l>
<l n="11820">Van vierhondert ridders, die quamen uut</l>
<l><pb n="267"/>Van daerse Mordret hadde gedaen wesen,</l>
<l>Ende quamen tes conincs standart mettesen,</l>
<l>Ende hebben des conincs liede bestaen,</l>
<l>Diese stoutelike hebben anvaen.</l>
<l n="11825">Daer mochtmen sien glavien breken,</l>
<l>Ridders van haren perde steken.</l>
<l>Arturs liede, alse dit gesciede,</l>
<l>Waren goede gedurege liede;</l>
<l>Si hebben den strijt so an nomen,</l>
<l n="11830">Dat sire hondert afstaken int ancomen.</l>
<l>Alse die glavien tebroken waren</l>
<l>Si trocken die swaerde sonder sparen,</l>
<l>Ende onderslogen hen onsochte,</l>
<l>Elkerlijc dat hi mochte.</l>
<l n="11835">Daer dit vergaderen was mochtmen sien</l>
<l>Die plaetse algader bedect mettien</l>
<l>Ridders die daer lagen tier stont,</l>
<l>Some doet ende some gewont.</l>
<l>Die ridders die des conincs Arturs standart</l>
<l n="11840">In hoeden hadden in die dachvart</l>
<l>Dadent soe wel tire vergaderingen,</l>
<l>Dat maer .xix. ridders ontgingen</l>
<l>Vanden vierhondert, die Mordret</l>
<l>Omden standaert te velle hadde geset,</l>
<l n="11845">Sine waren allegadere eer noene</l>
<l>Doet ofte verloren in dien doene,</l>
<l>Een deel na none, sonder failge,</l>
<l>Die daer machtechs quamen in die battalge</l>
<l>Vanden genen die daer waren getelt,</l>
<l n="11850">Daer meer dan hondert dusent quam opt velt,</l>
<l>Sone wasere niet bleven tien tiden</l>
<l>Nemmer dan driehondert man in beden siden,</l>
<l>Sine waren alle doet tier stonden.</l>
<l>Ende van dien vander tafelronden</l>
<l n="11855">Waren die saken soe gevaren,</l>
<l>Dattere maer vire bleven waren</l>
<l>Levende, sine waren alle doet</l>
<l>In dien stride, in groter noet;</l>
<l>Daer Artur die coninc een af was,</l>
<l n="11860">Lucan die bottelgier dander, alsict las,</l>
<l>Die derde Griflet: die vierde here</l>
<l>Was Sagrimor, ende was gewont sere.</l>
<l>Dese vergaderden sonder beiden</l>
<l>Hare liede, ende si seiden</l>
<l n="11865">Dat si alle te stervene minnen</l>
<l>Oft die ene selen verwinnen.</l>
<l>Na desen gaf Mordret enen slach</l>
<l>Sagrimorre, daer die coninc toesach,</l>
<l>Dat hem thoeft afvloech met allen,</l>
<l n="11870">Ende hi doet neder moeste vallen.</l>
<l>Alse die coninc Artur sach dien slach</l>
<l>Hi was drove, ende seide: "Owach,</l>
<l>Om desen slach namelike</l>
<l>Belovic Gode van hemelrike,</l>
<l n="11875">Dat hier ter wilen nu die een</l>
<l>Ember moet sterven van ons tween,</l>
<l>Van mi ende van Mordret, in dit parc."</l>
<l>Hi hadde ene corte glavie ende starc,</l>
<l>Ende hi reet te Mordrettewaerd</l>
<l n="11880">Al dat gelopen mochte sijn paert.</l>
<l>Ende Mordret die sach dit wel,</l>
<l>Dattie coninc te hemwaerd es fel,</l>
<l>Ende dat te hemwaerd quam metter vaerd;</l>
<l>Ende hi kerde hem ten conincwaerd.</l>
<l n="11885">Ende die coninc quam op hem al dare</l>
<l>Ende stac hem ene steke soe sware,</l>
<l>Daer hi mede dede doe falgen</l>
<l>Van sinen halsberge die malgen,</l>
<l>Soe dat dyser quam al dure</l>
<l n="11890">Mordrets lichame te dire ure</l>
<l>Vander glavien, daer hine met stac.</l>
<l>Ende alsmen dat yser utetrac</l>
<l>Die sonne sceen dor sine wonde,</l>
<l>Soe dat Griflet sach ter stonde;</l>
<l n="11895">Ende alle die liede vanden lande</l>
<l>Spraken daeraf al te hande,</l>
<l>Dat dusdaen teken bedie vort quam,</l>
<l>Dat onse here op Mordrette was gram.</l>
<l>Tirsten dat Mordret besef das,</l>
<l n="11900">Dat hi alsoe gewont was</l>
<l>Pensdi dat hi hadde doetwonde,</l>
<l>Ende sloech op Arture te dire stonde</l>
<l>Boven opten helm soe onsochte,</l>
<l>Dat hi hem niet gehulpen mochte,</l>
<l n="11905">Dat swaerd en sanc int hovet,</l>
<l>Ende sloech hem af, des gelovet,</l>
<l>Een stic van sinen hovede toe.</l>
<l>Die coninc werd vandien slage doe</l>
<l>Soe tebarenteert, dat hi ter eerde</l>
<l n="11910">Altehant viel van sinen peerde;</l>
<l>Ende Mordret vanden sinen. Si lagen</l>
<l>Beide soe berect van dien slagen,</l>
<l>Ende gewont soe onsochte,</l>
<l>Dat no deen no dander opstaen mochte,</l>
<l n="11915">Alse die toter doet waren gewont.</l>
<l>Ende Mordret starf in corter stont.</l>
<l>Aldus sloech di vader den sone doet,</l>
<l>Ende di sone vader, met nide groet.</l>
<l>Alse des conincs Arturs ridderscap sach</l>
<l n="11920">Dattie coninc Artur ter eerden lach,</l>
<l>En es man die gepensen mochte</l>
<l>Den rouwe van haren gedochte,</l>
<l>Ende haer leet ende haer carmen;</l>
<l>Ende seiden menechwaerf: "Acharmen.</l>
<l n="11925">God, waerbi gedogedi desen strijt."</l>
<l>Si slogen op Mordrets liede ter tijt;</l>
<l>Ende Mordrets liede op dander side</l>
<l>Setten hen jegen hen te stride.</l>
<l>Die wijch was so starc ende so wreet,</l>
<l n="11930">Dat daer eer vespertijt dages leet</l>
<l>An beiden siden daer nember bleven</l>
<l>Die behouden hadden dleven,</l>
<l>Sonder persone drie allene:</l>
<l>Die coninc Artur was die ene:</l>
<l n="11935">Die ander die bottelgier Lucan,</l>
<l>Ende Griflet was die derde man;</l>
<l>Nochtan was Artur te dier stont,</l>
<l>Alse gi horet, toter doet gewont.</l>
<l>Alse die saken so waren bleven</l>
<l n="11940">Datter maer si drie behilden dleven.</l>
<l>Die [twee] begonsten wenen sere</l>
<l>Ende seiden: "Ay God, live here,</l>
<l>Mochte noit enech man wesen</l>
<l>Die sach rouwe gelijc desen.</l>
<l n="11945">Ay wijch, hoe menege wese hefstu</l>
<l>Gemaect ende menege wedue nu.</l>
<l>Ay coninc, twi hadstu dese dachvard,</l>
<l>Daer in armoeden bi geset ward</l>
<l>Van Grote Bertangen dat conincrike.</l>
<l n="11950">Ay God, here van hemelrike,</l>
<l>Wat mochstu ons nu nemen mere,</l>
<l>Die verloren hebben dus sere,</l>
<l>Dat wi alle onse vriende mogen</l>
<l>Doet sien licgen vor onse ogen."</l>
<l n="11955">Ende si waenden wel onder hen beden</l>
<l>Dattie coninc Artur ware versceden.</l>
<l>Alsi hadden den rouwe lange tide</l>
<l>Sagen si ter rechter side,</l>
<l>Ende worden gewaren van Arture,</l>
<l n="11960">Die soe becomen was tier ure,</l>
<l>Dat hi opsat, sagen si dare.</l>
<l>Te hant alsijs werden geware</l>
<l>Gingense daer ende hebben gevraget</l>
<l>Wat hi doet? hoet hem behaget?</l>
<l n="11965">Hi antwerde hen vrindelike:</l>
<l>"Gi heren, het staet mi swaerlike.</l>
<l>Hier nes els niet te doene nu</l>
<l>Dan tvelt te rumene, secgic u;</l>
<l>Want ic sie minen inde naken,</l>
<l n="11970">Ende ic ne wille om gene saken</l>
<l><pb n="268"/>Inden onder mine viande."</l>
<l>Si brachten hem een paert te hande</l>
<l>Ende holpen hem op een paert,</l>
<l>Ende vordene ter zeewaerd,</l>
<l n="11975">Soe dat si tere capellen quamen,</l>
<l>Die de swerte capelle hiet bi namen,</l>
<l>Daer een hermite te woenne plach,</l>
<l>Die messe sanc op elken dach.</l>
<l>Tirst dat si ter capellen quamen</l>
<l n="11980">Si beetten alle drie te samen,</l>
<l>Ende daden den perden af ter stede</l>
<l>Breidel ende sadel mede.</l>
<l>Die coninc ginc in die capelle daer,</l>
<l>Ende hi knielde vorden outaer,</l>
<l n="11985">Ende hi dede sine gebede,</l>
<l>Die hi conste; ende hi bleef ter stede</l>
<l>In bedingen over sine knien</l>
<l>Tot datmen den anderen dach mach sien,</l>
<l>Dat hi vander stede nine quam,</l>
<l n="11990">Ende sine bedinge genen inde nam;</l>
<l>Ende hi bat Gode onsen here</l>
<l>Al in een over die gene sere</l>
<l>Die inden wijch storven, dat hi dade</l>
<l>Hen van haren sonden genade.</l>
<l n="11995">Ende hi weende bitterlike ter stede</l>
<l>Daer hi dede dese gebede.</l>
</div>
<div type="chapter"><head type="chapter">XXVII. <hi rend="italic">Hoe die coninc Artur verloren werd, men wiste waer. </hi></head>
<l>Daventure seget, alst soe vort quam.</l>
<l>Dat Lucan die bottelgier vernam</l>
<l>Dat hem niet verporde die coninc,</l>
<l n="12000">Hi waende wel, in waerre dinc,</l>
<l>Dat die coninc doet hadde gewesen,</l>
<l>Ende hi sprac wenende na desen,</l>
<l>Met droven ende met swaren gedochte,</l>
<l>Dattie coninc wel horen mochte:</l>
<l n="12005">"Ay coninc Artur, bi mire trouwe,</l>
<l>Het es grote scade van di, ende rouwe."</l>
<l>Alse den coninc die tale werd cont</l>
<l>Hi rechte hem op ter selver stont</l>
<l>Ten besten dat hi mochte daer,</l>
<l n="12010">Alse die van wapinen was swaer,</l>
<l>Die hi hadde an, alse vanden laste.</l>
<l>Hi dwanc Lucan an hem so vaste,</l>
<l>Dat hem inden lichame therte brac,</l>
<l>Ende nembermer word daerna en sprac,</l>
<l n="12015">Ende die ziele uten lichame sciet.</l>
<l>Die coninc en wiste hieraf niet,</l>
<l>Dat Lucan daerbi doet mach wesen,</l>
<l>Ende es van hem gesceden mettesen.</l>
<l>Alse Griflet an Lucan sach</l>
<l n="12020">Dat hi soe lange ter eerden lach,</l>
<l>Ende hi hem verporde doe niet,</l>
<l>Hi werd te hant geware ende siet</l>
<l>Dattene doet hevet die coninc,</l>
<l>Ende hi begint te weenne om die dinc,</l>
<l n="12025">Ende seget: "Ay here, wat hebdi gedaen.</l>
<l>Gi hebt Lucam doet, sondet waen."</l>
<l>Tirst datten coninc dat werd cont</l>
<l>Hi sach weder ombe ter stont,</l>
<l>Ende sach waer Lucan lach doet.</l>
<l n="12030">Daer omme dreef hi rouwe groet,</l>
<l>Ende hi sprac tot Griflet dan,</l>
<l>In gelike van enen grammen man:</l>
<l>"Griflet, nu hebbic wel vernomen</l>
<l>Van dien dat nu toe es comen,</l>
<l n="12035">Dattie aventure, die mine</l>
<l>Moder ende vrindinne plach te sine,</l>
<l>Mijn stiemoder es worden ende viant;</l>
<l>Bedie si doet mi nu so swaren pant,</l>
<l>Dat si mi min lijf doet leiden</l>
<l n="12040">In gramscapen ende in droefheiden.</l>
<l>Nu breidelt ende sadelt onse paerde,</l>
<l>Wi selen varen onser vaerde."</l>
<l>Ende Griflet dede te hant al</l>
<l>Dat hem die coninc Artur beval.</l>
<l n="12045">Ende die coninc sat op sijn paert</l>
<l>Ende reet daerna ter zeewaerd,</l>
<l>Daer hi omtrent middach es comen.</l>
<l>Mettien heeft hi sijn swaerd genomen</l>
<l>Ende tract uter sceden mettien.</l>
<l n="12050">Als hijt een stic hadde besien</l>
<l>Seidi dese worde droeffelike:</l>
<l>"Ay Escalabuer, goet swaerd ende rike,</l>
<l>Nu moetstu verlisen vorwaerdmere</l>
<l>Dinen meester ende dinen here.</l>
<l n="12055">Dune sals nembermer vinden man</l>
<l>Daer du alsoe bestaet werdes an,</l>
<l>Alstu heves gewesen an mi,</l>
<l>En si dat daertoe come van di,</l>
<l>Dattu noch quaems in Lanceloets hant,</l>
<l n="12060">Dies gelike ic noit en vant.</l>
<l>Her Lanceloet, gi sijt nu gewarlike</l>
<l>Der bester een van ertrike,</l>
<l>Ende die beste riddere die ic hebbe gesien.</l>
<l>Vergave God dat noch quame te dien,</l>
<l n="12065">Dat u toequame min goede swaerd,</l>
<l>Dat ic wiste dat gijt had tuwaerd,</l>
<l>Mine ziele si soude bi desen</l>
<l>Vortmeer te bat te paise wesen."</l>
<l>Doe sprac tot Griflet die coninc:</l>
<l n="12070">"Griflet, gi moet mi doen ene dinc.</l>
<l>Gi sult op genen berch varen nu,</l>
<l>Daer suldi vinden enen maras, secgic u,</l>
<l>Ende ic bidde dat gi dit swaerd</l>
<l>Daer in werpet metter vaerd.</l>
<l n="12075">Ic ne wille niet, gewaerlike,</l>
<l>Dattet hier blive in dit rike,</l>
<l>Dat moge comen ter hant na desen</l>
<l>Den quaden die hier sullen wesen."</l>
<l>Griflet sprac: "Here, soe hulpe mi Got,</l>
<l n="12080">Ic sal gerne doen u gebot;</l>
<l>Nochtan sagic gerne dat gi</l>
<l>Dit swaerd, here, nu gavet mi."</l>
<l>Die coninc sprac: " In does niet nu;</l>
<l>En ware niet wel bestaet an u."</l>
<l n="12085">Griflet voer doe ten bergewaerd.</l>
<l>Alsi daer quam hi trac ute dat swaerd</l>
<l>Ende begonst te siene na desen:</l>
<l>Het dochte hem soe goet ende rike wesen,</l>
<l>Dat hem dochte dat scade ware</l>
<l n="12090">Worpe hi dat goede dare</l>
<l>Daert hadde verloren die coninc;</l>
<l>Bedie het ware verloren bi dire dinc.</l>
<l>Ende hevet liver in sinen sinne</l>
<l>Dat hi sijns selfs swaerd waerp daer inne,</l>
<l n="12095">Ende secge dat hi des conincs sweerd</l>
<l>Gewerpen heeft daer hijt begeert.</l>
<l>Griflet ontgorde sijn swaerd daer</l>
<l>Ende waerpt inden poel daernaer,</l>
<l>Ende deckede int gras dander swaerd,</l>
<l n="12100">Ende voer weder ten conincwaerd,</l>
<l>Ende seide doe toten coninc saen:</l>
<l>"Here, ic hebbe u gebot gedaen;</l>
<l>Ic hebbe u swaerd geworpen nu</l>
<l>Inden maras, alsic gelovede u."</l>
<l n="12105">"Wat sagestu daer?" sprac die coninc.</l>
<l>"Here, in sach daer gene dinc."</l>
<l>Doe sprac die coninc tote hem: "Twi</l>
<l>Pijnstu dus om niet mi?</l>
<l>Kere haestelike noch derwaerd</l>
<l n="12110">Ende werp inden maras tswaerd;</l>
<l>Bedie noch hefstuet niet gedaen."</l>
<l>Griflet werd al bescaemt saen,</l>
<l>Ende kerde daer hi tswaerd vant,</l>
<l>Ende naemt mettien in sine hant,</l>
<l n="12115">Ende clagede di scade van desen,</l>
<l><pb n="269"/>Dat dit swaerd verloren soude wesen,</l>
<l>Ende werd pensende alse houde,</l>
<l>Dat hi den scoe daer in werpen soude.</l>
<l>Doe warp hi inden maras den scoe</l>
<l n="12120">Ende decte tswaerd onder enen boem doe.</l>
<l>Hi quam ende dede den coninc verstaen</l>
<l>Dat hi sijn gebot hadde gedaen.</l>
<l>"Wat sagestu daer?" sprac die coninc.</l>
<l>"In sach daer," sprac hi, "gene dinc</l>
<l n="12125">Anders dan ic sculdich te siene was."</l>
<l>Die coninc was tonpaise das,</l>
<l>Ende seide: "Acharme. Griflet, twi</l>
<l>Moestu aldus sere nu mi?</l>
<l>Dune heves dat swaerd gewarpen niet</l>
<l n="12130">Daer ic di beval ende hiet.</l>
<l>Ganc, werpt daer, dat ic moge al</l>
<l>Weten watter af gescien sal;</l>
<l>Want en sal niet, wes seker van desen,</l>
<l>Sonder groet wonder verloren wesen."</l>
<l n="12135">Tirst dat Griflet heeft verstaen</l>
<l>Dat ember moet wesen gedaen,</l>
<l>Hi kerde weder ten swaerde mettien.</l>
<l>Hi naemt ende begonst besien,</l>
<l>Ende hi claget sere embertoe,</l>
<l n="12140">Ende hi sprac wenende doe:</l>
<l>"Ay goet swaerd, rike ende scone,</l>
<l>En geen es beter onder den trone.</l>
<l>Hoe grote scade saelt sijn van u,</l>
<l>Dat gi niet en sult vallen nu</l>
<l n="12145">In enich goets mans hant."</l>
<l>Doe warp hi dat swaerd te hant</l>
<l>Alse verre als hijt werpen mochte,</l>
<l>Ende alse diepe; ende hem dochte</l>
<l>Alst swaerd den watere naken began,</l>
<l n="12150">Dat hi sach uten watere comen dan</l>
<l>Ene gewapende hant toten ellenboge;</l>
<l>Maer sine quam niet soe hoge</l>
<l>Dat hi den lichame mochte gesien.</l>
<l>Ende hi sach dattie hant mettien</l>
<l n="12155">Bider hulten [nam] dat goede swaerd,</l>
<l>Ende scuddet driewerven opwaerd.</l>
<l>Ende Griflet sach daer oppenbare</l>
<l>Die hant metten swaerde bliken dare.</l>
<l>Hi sach dattie hant inwaerd</l>
<l n="12160">Weder onder dwater trac tswaerd;</l>
<l>Ende hi lette daer lange nadien</l>
<l>Om weten oft hijt meer soude sien.</l>
<l>Hi kerde ten coninc weder doe hi sach</l>
<l>Dat hi ter steden over niet lach;</l>
<l n="12165">Ende hi dede den coninc verstaen</l>
<l>Dat hi sijn gebot hadde gedaen,</l>
<l>Ende seide hem wat hi hadde gesien.</l>
<l>Die coninc seide tot hem mettien:</l>
<l>"Ic pensde wel dese saken,</l>
<l n="12170">Bedie min inde begint sere naken."</l>
<l>Die coninc begonste pensen so sware,</l>
<l>Dat hi wenen begonde daernare.</l>
<l>Ende alsi onlange hadde gesijn alsoe</l>
<l>Hi sprac aldus te Griflet toe:</l>
<l n="12175">"Gi moet van mi sceden, ende nadien</l>
<l>Ne suldi mi nembermeer sien."</l>
<l>Alse Griflet di tale hadde verstaen</l>
<l>Hi weende sere, ende hi seide saen:</l>
<l>"Here, dat en mach niet gescien,</l>
<l n="12180">Dat ic van u sceden soude indien</l>
<l>Dat ic u nembermer ne sage met oge;</l>
<l>Mijn herte en mochs niet gedogen."</l>
<l>"Gi sult," sprac die [coninc], "ofte ni,</l>
<l>Ic soudu toter doet haten daerbi."</l>
<l n="12185">Doe sprac Griflet: "Ay live here,</l>
<l>Hoe mochte dat gescien nembermere,</l>
<l>Dat ic sceden soude van u,</l>
<l>Ende hier allene u laten nu</l>
<l>In selker manieren, dat ic nadien</l>
<l n="12190">U nembermer ne soude sien."</l>
<l>Die coninc antwerde doe te desen:</l>
<l>"Het moet indelike aldus wesen.</l>
<l>Sceet van mi, ende vard, des biddic u;</l>
<l>Hier ne mach geen bliven wesen nu.</l>
<l n="12195">Ic bidde u ende mane van desen</l>
<l>Bider minnen die heeft gewesen</l>
<l>Tuscen mi ende u langen tijt,</l>
<l>Ende bi uwer trouwen, dat gijt</l>
<l>Nine laet, gine doet nu ter steden</l>
<l n="12200">Alsoe alsic u hebbe gebeden."</l>
<l>Tirst dat Griflet verstont dat,</l>
<l>Dats hem die coninc soe sotelijc bat,</l>
<l>Hi antwerde: "Her coninc, ic sal</l>
<l>Doen dat gi mi hebt bevolen al,</l>
<l n="12205">Also drove, sijt seker van desen,</l>
<l>Alse enech minsce mach wesen.</l>
<l>Ic soude blide wesen van dien,</l>
<l>Mocht mi bi uwen wille gescien</l>
<l>Te stervene ende te levene met u.</l>
<l n="12210">Ic bidde u dat gi mi secget nu,</l>
<l>Oftic u sien sal na desen?"</l>
<l>Hi sprac: "Des mogedi seker wesen,</l>
<l>Gine siet mi nembermere."</l>
<l>"Waer waendi varen, live here?"</l>
<l n="12215">Die coninc antwerde: "Wats gesciet,</l>
<l>Griflet, ic en segs u niet.</l>
<l>Ic ben niet sculdech, no ine mach</l>
<l>Des niet secgen." Doe Griflet sach</l>
<l>Dat hijs mochte horen ander dinc,</l>
<l n="12220">Hi sat op ende sciet vanden coninc.</l>
<l>Tirst dat hi was op sijn part</l>
<l>Geseten, ende hi was in die vart,</l>
<l>Begonste een rein vallen vortmere,</l>
<l>Ende reinde wonderlike sere,</l>
<l n="12225">Ende geduerde wel tier wile</l>
<l>Dat Griflet reet ene halve mile,</l>
<l>Ende hi op enen berch quam gereden,</l>
<l>Ende scuelde dien rein daer ter steden</l>
<l>Onder enen boem, hi ende sijn part.</l>
<l n="12230">Tirst dat Griflet geware ward</l>
<l>Dattie rein leden was, mettien</l>
<l>Begonsti weder ter stedewaerd sien</l>
<l>Daer hi gelaten hadde den coninc,</l>
<l>Oft hi gesien mochte enege dinc;</l>
<l n="12235">Soe dat hi mids der zee vernam</l>
<l>Dat een scip met vrouwen quam.</l>
<l>Tirst dat scip comen was ant sant,</l>
<l>Ene vrowe, die hilt bider hant</l>
<l>Morgein, des conincs suster, sprac toe</l>
<l n="12240">Den coninc, dat hi int scip quam doe.</l>
<l>Tirst dattie coninc werd geware</l>
<l>Sire suster, hi stont op jegen hare</l>
<l>Vander stede daer hi doe sat,</l>
<l>Ende hi ginc int scip nadat,</l>
<l n="12245">Ende trac daerin ter selver stede</l>
<l>Sijn paert ende sine wapine mede.</l>
<l>Tirst dat Griflet sach den coninc,</l>
<l>Hoe hi metten vrowen int scip ginc,</l>
<l>Hi kerde derwaerd tien tiden</l>
<l n="12250">Al dat hi mochte geriden.</l>
<l>Tirst dat Griflet ter zee quam</l>
<l>Ende den coninc onder di vrowen vernam,</l>
<l>Hi kinde Morgeine wel mettien,</l>
<l>Want hi hadse dicke gesien.</l>
<l n="12255">Dat scip was gevaren alte hande</l>
<l>Twe bogescoten vanden lande.</l>
<l>Alse Griflet werd geware der dinc,</l>
<l>Dat hi dus hadde verloren den coninc,</l>
<l>Hi beette neder van sinen paerde,</l>
<l n="12260">Ende hi weende ende mesbaerde,</l>
<l>Ende dreef den meesten rouwe dan</l>
<l>Die in die werelt mochte hebben man,</l>
<l>Ende bleef also daer alden dach</l>
<l>Ende den nacht di daeran gelach,</l>
<l n="12265">Dat hi ne at none dranc,</l>
<l><pb n="270"/>No hadde gedaen des es lanc.</l>
<l>Des anderdages quam tsinen parde</l>
<l>Griflet ende voer sire varde,</l>
<l>Ende reet so verre, dat hi quam</l>
<l n="12270">In enen bosch, daer hi vernam</l>
<l>In ene hermitage enen goeden man,</l>
<l>Daer Griflet kinnesse hadde an.</l>
<l>Hi bleef met hem drie dagen aldaer,</l>
<l>Want hi van rouwen was siec ende swaer;</l>
<l n="12275">Ende hi vertelde hem al dure</l>
<l>Wat hi gesien hadde van Arture.</l>
<l>Opten virden dach vor hi van dane,</l>
<l>Ende was in wille te gane</l>
<l>Ter swerter capellen, te besiene des,</l>
<l n="12280">Oft Lucan di bottelgier iet begraven es.</l>
<l>Tirst dat hi ter capellen quam</l>
<l>Hi vant vorden outaer ende vernam</l>
<l>Twee scone [tommen] ende rike,</l>
<l>Maer die ene sek[erli]ke</l>
<l n="12285">Was vele rikere dan die ander was,</l>
<l>Soe dat Griflet die letteren las;</l>
<l>Ende die letteren seiden, dats waer,</l>
<l>Optie minste tomme aldaer:</l>
<l>"Daer onder leget een riddere fier,</l>
<l n="12290">Ende heet Lucam die bottelgier,</l>
<l>Die de coninc Artur helsde te doet."</l>
<l>Optie ander tomme, die was groet</l>
<l>Ende sere scone ende rike,</l>
<l>Stont gescreven oppenbarlike:</l>
<l n="12295">"Hier leget Artur die goede coninc,</l>
<l>Die so machtech was, in waerre dinc,</l>
<l>Dat hem in sijn leven waren onderdaen</l>
<l>Twaelf conincriken, sonder waen."</l>
<l>Tirst dat hi tgescrifte hadde gesien</l>
<l n="12300">Viel hi in onmacht optie tomme mettien.</l>
<l>Doe hi bequam van dire onmacht,</l>
<l>Ende hi hadde so vele vracht,</l>
<l>Custe hi di tomme soetelike,</l>
<l>Ende begonste wenen jamberlike.</l>
<l n="12305">Tirst dattie hermite daer quam,</l>
<l>Ende Griflet dat vernam,</l>
<l>Hi seide: "Here, es ware dinc</l>
<l>Dat hier leget Artur die coninc?"</l>
<l>Hi seide: "Jaet, vrient, hets [waer],</l>
<l n="12310">Hi leget sonder twifel daer;</l>
<l>Ende vrowen, in weet wie si waren,</l>
<l>Quamen met hem hier binnen gevaren."</l>
<l>Doe pensde Griflet in sinen sinne</l>
<l>Datten die vrowen brachten daerinne,</l>
<l n="12315">Die hi sach comen met geselscepe</l>
<l>Ende en wech voren met enen scepe.</l>
<l>Doe seide Griflet aldaer ter steden:</l>
<l>"Nadien dat min here es versceden</l>
<l>Van deser werelt, in wille niet</l>
<l n="12320">Ter werelt bliven, wat mins gesciet."</l>
<l>Ende hi sprac soe anden hermite,</l>
<l>Dat hine cleetde metten abite</l>
<l>Van religione, ende dat hine</l>
<l>Ontfinc om daer broder te sine.</l>
<l n="12325">Aldus werd Griflet hermite daer,</l>
<l>Ende hi diende alse broder daernaer</l>
<l>Ter swerter capellen; maer dat was</l>
<l>Harde onlange, alsict las;</l>
<l>Want hine levede maer achtien dage</l>
<l n="12330">Na conincs Arturs doet, sonder sage,</l>
<l>Ende werd begraven daer ter stede</l>
<l>Bi des conincs Arturs tomme mede</l>
<l>Dus nam Artur inde daer;</l>
<l>Ende som die liede secgen vorwaer,</l>
<l n="12335">Dat men noit en wiste nadas,</l>
<l>Van dat hi int scip geseten was,</l>
<l>Waer hi voer oft waer hi bequam,</l>
<l>Ende waer hi sinen inde nam;</l>
<l>Maer Griflet seget ons seker das,</l>
<l n="12340">Dat hi dus begraven was</l>
<l>Opten berch ter swerter capellen.</l>
<l>Nu seldi horen vorward tellen</l>
<l>Van Mordrets kinderen, hoe si quamen</l>
<l>Ende dlant nu in handen namen.</l>
</div>
<div type="chapter"><head type="chapter">XXVIII. <hi rend="italic">Hoe Lanceloet Mordrets kindere beide doetsloech, ende den grave van Gorre. </hi></head>
<l n="12345">Daventure seget nu vord,</l>
<l>Alse Mordrets kinder hebben verhort,</l>
<l>Die te Winceestre bleven waren,</l>
<l>(Om datse di stede souden bewaren,</l>
<l>Daeromme haddise daer gelaten,</l>
<l n="12350">Si waren starke ridders utermaten,)</l>
<l>Tirst dat si wisten dat beidegader</l>
<l>Die coninc Artur ende haer vader,</l>
<l>Ende van ridderen haer menechte goet,</l>
<l>Allegadre waren doet,</l>
<l n="12355">Si namen die van Winceestre thant</l>
<l>Met hen anevingen dlant</l>
<l>Al omme ende omme in allen side,</l>
<l>Des si wel macht hadden tien tide,</l>
<l>Want sine vonden genen wederstoet,</l>
<l n="12360">Want di goede liede waren alle doet.</l>
<l>Alse der coninginne dit werd cont,</l>
<l>Dat Artur doet was tier stont,</l>
<l>Ende Mordrets kindere sayseerden dlant,</l>
<l>Si begonste vrese hebben alte hant,</l>
<l n="12365">Dat sise te doet souden slaen,</l>
<l>Waer dat sise mochten begaen.</l>
<l>Si dede haer vlech[..........]</l>
<l>Ende werd nonne[.............]</l>
<l>Binnen dat del[..............]</l>
<l n="12370">[...............]</l>
<l>Een bode daer Lanceloet es</l>
<l>In die stede van Gaunes.</l>
<l>Als hijt wiste ende hadde verstaen</l>
<l>Hoet met coninc Arture es vergaen,</l>
<l n="12375">Ende hoe hi so gewont bleef inden strijt,</l>
<l>Ende hoe comen waren na dien tijt</l>
<l>Mordrets soenen ende slogen an die hant,</l>
<l>Sonder enegen wederstoet, ant lant,</l>
<l>Alse Lanceloet die niemare vernam</l>
<l n="12380">Hi was sere tornech ende gram,</l>
<l>Want hi den coninc minde hertelike.</l>
<l>Des waren oec drove derregelike</l>
<l>Die goede ridders van Gaunes ter stont,</l>
<l>Alse hen die niemare werd cont.</l>
<l n="12385">Lanceloet mettien tween coningen</l>
<l>Hadde raet van desen dingen,</l>
<l>Wat hi hadde te doene vortmere;</l>
<l>Hine haette gene dinge soe sere</l>
<l>Alse Mordrette ende sine kinder.</l>
<l n="12390">Die coninc Bohort antwerde ginder</l>
<l>Ende seide: "Here, ic segt u</l>
<l>Wat mi goet gedaen donct nu:</l>
<l>Wi selen alle onsen lieden,</l>
<l>Beide verre ende na, ontbieden</l>
<l n="12395">Tote ons te comene; ende alsi</l>
<l>Vergadert sijn dan selewi</l>
<l>Sceden uten conincrike</l>
<l>Van Gaunes, ende varen gemeinlike</l>
<l>Int Grote Bertangen na desen.</l>
<l n="12400">Ende als wi daer binnen selen wesen,</l>
<l>Ne vlien Mordrets kinder niet thant</l>
<l>Vore ons, ende rumen dlant,</l>
<l>Si mogen wel seker sijn der doet."</l>
<l>Doen antwerde hem Lanceloet:</l>
<l n="12405">"Here, wildi dan dat dus si?"</l>
<l>Bohort antwerde: "Het donct mi</l>
<l>Best, wine mogen van desen</l>
<l>Andersins niet gewroken wesen."</l>
<l>Lanceloet sprac: "Ic sal uwen raet doen dan."</l>
<l n="12410">Ende si ontboden al hare man</l>
<l><pb n="271"/>Verre ende na, sijt seker des,</l>
<l>Van Benewijc ende van Gaunes,</l>
<l>Soe datsi wel dertich dusent man daer</l>
<l>Vergaderden binnen acht dagen daernaer.</l>
<l n="12415">Bohort, Lyoneel ende Lanceloet,</l>
<l>Hestor ende met hen geselscap groet,</l>
<l>Scieden vanden conincrike</l>
<l>Van Gaunes ende reden eenpaerlike</l>
<l>Van dage te dage, dat si quamen</l>
<l n="12420">Ter zee, daersi haer scepe vernamen.</l>
<l>Si gingen te scepe metter spoet.</l>
<l>Si hadden den wint ter wilen goet,</l>
<l>Ende quamen binnen den selven dage</l>
<l>In Grote Bertangen, sonder sage.</l>
<l n="12425">Tirst datsi opt lant comen waren</l>
<l>Gans ende gesont met alden haren</l>
<l>Si warens blide in haer gedochten,</l>
<l>Ende logierden soe si best mochten.</l>
<l>Ende opten anderen dach daernaren</l>
<l n="12430">Quam Mordrets soenen die niemaren</l>
<l>Dat Lanceloet verbolgen ende gram</l>
<l>Met vele lieden daer op hen quam,</l>
<l>Soe dat si worden om die sake</l>
<l>Sere gescoffirt ende tongemake;</l>
<l n="12435">Want si genen man in dien dagen</l>
<l>Alse sere alse Lancelote ontsagen,</l>
<l>Soe dattie brodere onder henlieden</l>
<l>Wat si hier met doen wilden beriden,</l>
<l>Ende drogen daeraf over een dan,</l>
<l n="12440">Datsi vergaderen souden haer man,</l>
<l>Ende jegen Lancelote souden varen,</l>
<l>Ende den wijch nemen sonder sparen;</l>
<l>Ende diens God onne, onse here,</l>
<l>Behilde vanden wige die ere;</l>
<l n="12445">Ende coren datsi eer sterven wouden</l>
<l>Inden wijch eer si vlien souden.</l>
<l>Si ontboden doe haestelike</l>
<l>Haer man te Winceestre gemeinlike.</l>
<l>Ende alsi alle vergadert waren</l>
<l n="12450">Porden si met al haren scaren</l>
<l>Van Winceestre op enen disendach,</l>
<l>Daer menech minsce toe gesach,</l>
<l>Soe dat si in die vaerd vernamen</l>
<l>Boden, die tot henlieden quamen</l>
<l n="12455">Ende seiden dat Lanceloet op hen quam daer</l>
<l>Met here, ende in seven milen es naer;</l>
<l>Seker mogen sijn dat si strijt</l>
<l>Selen hebben eer vespertijt.</l>
<l>Alsi verstonden gene niemare</l>
<l n="12460">Si seiden, si souden vechten aldare,</l>
<l>Ende ontbeiden te selker stede</l>
<l>Lanceloets ende sire liede mede.</l>
<l>Nadien dat hen te vechten stoet</l>
<l>Si beetten van haren parden te voet,</l>
<l n="12465">Bider redene dat si wouden</l>
<l>Dat haer part een deel resten souden.</l>
<l>Dus ontbeiden si na Lancelote.</l>
<l>Ende Lanceloet quam mit sire conrote;</l>
<l>Nemare hi was drove ende gram</l>
<l n="12470">Om ene niemare die hem quam,</l>
<l>Dattie coninginne was versceden</l>
<l>Van deser werelt, des was leden</l>
<l>Wel drie dage ter selver tide.</l>
<l>Dat maectene sere omblide.</l>
<l n="12475">Hem was van hare geseit mede,</l>
<l>Dat noit eer hoge vrowe ne dede</l>
<l>Al soe sconen inde alsi;</l>
<l>Ende scone berouwenesse daerbi</l>
<l>Had si mede sekerlike,</l>
<l n="12480">Ende si bat sotelike</l>
<l>Gode onsen here genade,</l>
<l>Dise maecte, van harre mesdade.</l>
<l>Lanceloet was om hare doet</l>
<l>Drove ende dreef rouwe groet,</l>
<l n="12485">Ende reet aldus te Wincesterewaerd,</l>
<l>Drove ende gram in sine vaerd.</l>
<l>Die gene die sijns ontbeiden dare,</l>
<l>Tirst dat si sijns werden geware</l>
<l>Si saten op haer parde tien tiden</l>
<l n="12490">Ende voren jegen hem striden.</l>
<l>In dat gemoet mocht men sien [vallen]</l>
<l>Menegen riddere met allen,</l>
<l>Ende in die plaetse sterven saen,</l>
<l>Ende menech part te doet slaen,</l>
<l n="12495">Daer die heren af ter eerden lagen</l>
<l>Doet geslagen sonder enech vragen.</l>
<l>Die battalge stont ende geduerde wel</l>
<l>Toter nonen wreet ende fel.</l>
<l>Daer waren vele liede te stride</l>
<l n="12500">Ane die ene ende an dander side;</l>
<l>Soe dat quam omtrent noene</l>
<l>Melian, Mordrets outste soene,</l>
<l>Gereden ten coninc Lyoneelwaerd</l>
<l>Al dat gelopen mochte sijn paert;</l>
<l n="12505">Ende hi stakene soe onsochte,</l>
<l>Dat hem niet gehulpen mochte</l>
<l>Scilt no halsberch te dire stont,</l>
<l>Hine was inden lichame gewont,</l>
<l>Dat hi vanden perde met allen</l>
<l n="12510">Sere gequetst moeste vallen.</l>
<l>Dese steke sach Bohort die coninc,</l>
<l>Die sere drove was om die dinc;</l>
<l>Hi kinde wel dat te dire stonde</l>
<l>Sijn broder hadde ontfaen doetwonde.</l>
<l n="12515">Hi sloech te Melianewaerd</l>
<l>Sere gram, ende verdroech tswaerd,</l>
<l>Ende dorsloech Melianne daermede</l>
<l>Den helm entie coyfie bede,</l>
<l>Ende cloefdene al toten tanden,</l>
<l n="12520">Dat hi neder doet viel te handen.</l>
<l>Alse die coninc Bohort sach</l>
<l>Dattie gene soe ter eerden lach</l>
<l>Hi sprac: "Quaet verradere, ic hebbe nu</l>
<l>Cranken wissel gedaen om u</l>
<l n="12525">Vander scaden die gi mi daet an</l>
<l>Minen broder, die was so goeden man.</l>
<l>Gi hebt mi rouwe bracht ter herten,</l>
<l>Die mi ewelijc sal smerten."</l>
<l>Hi voer op dandere lopende thant,</l>
<l n="12530">Daer hi die persse meest vant.</l>
<l>Hi stac ende sloech slage groet:</l>
<l>Al dat hi geraecte ginc ter doet,</l>
<l>Soe datten nieman hadde gesien,</l>
<l>Hem ne mochte wonderen van dien.</l>
<l n="12535">Alse die coninc Lyoneel vanden peerde</l>
<l>Was gevallen neder ter eerde,</l>
<l>Si beetten neder van haren orssen</l>
<l>Ende drogene daer uter porssen.</l>
<l>Ende alsine sagen soe gewont</l>
<l n="12540">Si warens alle drove ter stont;</l>
<l>Maer si swegen daeraf al stille</l>
<l>Om harre viande wille.</l>
<l>Dus gedurde die wijch vanden gonen</l>
<l>In deser manieren toter nonen,</l>
<l n="12545">Soe datmen niet wel wiste ter tide</l>
<l>Welc dat was die machtechste side.</l>
<l>Het gevel dat nader none quam</l>
<l>Lanceloet ter stede daer hi vernam</l>
<l>M[........] te sone dien hi thant</l>
<l n="12550">[........] doe hine vant.</l>
<l>[...............]</l>
<l>Selke alse sijn vader te dragen plach.</l>
<l>Lanceloet, dine haette toter doet,</l>
<l>Liep hem op met wille groet,</l>
<l n="12555">Met enen getrockenen swerde.</l>
<l>Die ander, die niet te vliene begerde,</l>
<l>Alsi sach dat Lanceloet op hem wilde,</l>
<l>Hi decte hem met sinen scilde.</l>
<l>Ende Lanceloet sloech hem af den scilt,</l>
<l n="12560">Ende die hant daer hine mede hilt.</l>
<l><pb n="272"/>Tirst dattie gene gevoelde das,</l>
<l>Dat hi alsoe geaffolleert was,</l>
<l>Hi sette hem te vliene nadien;</l>
<l>Maer Lanceloet benam hem dat vlien,</l>
<l n="12565">Ende gaf hem enen slach, daer hi mede</l>
<l>Thovet vanden buke vligen dede.</l>
<l>Alse die andere liede sagen desen</l>
<l>Naden broder doet geslagen wesen,</l>
<l>Sine wisten ane wien soeken mere,</l>
<l n="12570">Ende setten hem ter vlucht sere</l>
<l>Al dat si mochten, om dat si wouden,</l>
<l>Mochten si, haer lijf behouden;</l>
<l>Ende vloen tenen boscewaerd tier wilen</l>
<l>Daer bi over twee ingelsce milen.</l>
<l n="12575">Die andere gingen na hen jagen</l>
<l>Ende dienden hen met swaren slagen.</l>
<l>Al dat sire mochten beriden</l>
<l>Slogen si doet te dien tiden,</l>
<l>Gelijc oft stomme beesten waren.</l>
<l n="12580">Lanceloet volgede harre scaren</l>
<l>Ende dede hen so groten oploep,</l>
<l>Datter vele doet lach over hoep.</l>
<l>Daerna Lanceloet soe verre quam,</l>
<l>Dat hi achterhaelde ende vernam</l>
<l n="12585">Den grave [van Gorre, d]ie beidegader</l>
<l>Was on[getrouwe] ende een verrader,</l>
<l>Ende die menech vernoi hadde gedaen</l>
<l>Menegen goeden man, sonder waen.</l>
<l>Hi riep als hine hadde vernomen:</l>
<l n="12590">"Verradere, gi sijt tuwer doet comen.</l>
<l>U ne mach hier bescermen nieman,</l>
<l>Bedie gi moet sterven snieman."</l>
<l>Alsi des werd geware,</l>
<l>Dattene Lanceloet dreichde dare,</l>
<l n="12595">Hi wiste wel, mocht hine begaen,</l>
<l>Dat hi moeste sterven saen.</l>
<l>Hi sloech te hant met sporen sijn paert</l>
<l>Ende vloe dat hi mochte te boscewaerd.</l>
<l>Hi was wel gereden; soe was Lanceloet.</l>
<l n="12600">Die jacht van hen tween die was groet,</l>
<l>Dat si beide reden tier wile</l>
<l>Int foreest ene halve mile,</l>
<l>Soe dats graven paert falgiren moet,</l>
<l>Ende het vel onder den grave doet.</l>
<l n="12605">Ende alse Lanceloet, die volgede naer,</l>
<l>Den grave sach te voet aldaer,</l>
<l>Hi liep den grave op te handen</l>
<l>Ende dorslogene toten tanden</l>
<l>Dore den helm met sinen sweerde,</l>
<l n="12610">Dat Brandelijs vel ter eerde,</l>
<l>Alse die hadde anxt vander doet.</l>
<l>Nu ne werd niet geware Lanceloet,</l>
<l>Daer hi dus wech ridet vererret,</l>
<l>Dat hi van sinen lieden verret;</l>
<l n="12615">Ende soe hi waent met merre vart</l>
<l>Weder keren te sinen liedenward,</l>
<l>Soe hi vordere ende dieper tijt</l>
<l>Int foreest ende vanden sinen rijt.</l>
<l>Aldus reet hi wech ende weder,</l>
<l n="12620">Al ontweget, op ende neder,</l>
<l>Alsene leitde die aventure al;</l>
<l>Soe dat hi quam gereden in een dal,</l>
<l>Nader vespertijt, daer hi verstoet,</l>
<l>Daer een knape quam gaende te voet,</l>
<l n="12625">Die van Winceestre quam gegaen.</l>
<l>Ende Lanceloet vragede hem saen</l>
<l>Wanen hi quam? Want hi waende des,</l>
<l>Dat hi ware uten lande van Logres,</l>
<l>Ende dat hi gevloen daer ware.</l>
<l n="12630">Die knape antwerde hem daer nare:</l>
<l>"Here, ic ben comen harewaerd</l>
<l>Vanden wige, vander drover dachvaerd,</l>
<l>Die onsen lieden es gevallen.</l>
<l>Daer en esser nember ontgaen met allen</l>
<l n="12635">Dan een, na mire wetenthede.</l>
<l>Ende die vander ander siden mede</l>
<l>Sijn sere vergramt in haren doene</l>
<l>Om die doet vanden coninc Lyoene."</l>
<l>"Hoe," sprac Lanceloet met haesten groet,</l>
<l n="12640">"Es die coninc Lyoneel dan doet?"</l>
<l>"Ja hi," sprac die knape, "bedie ic sach</l>
<l>Met minen ogen dat hi doet lach."</l>
<l>"Dat es scade," sprac Lanceloet doe,</l>
<l>"Hi was edel man ende goet riddere toe."</l>
<l n="12645">Hi begonste sere wenen na dat,</l>
<l>Dat hem sijn ansichte werd al nat</l>
<l>Onder den helm van sinen tranen.</l>
<l>Doe begonste hem di knape vermanen</l>
<l>Ende secgen: "Hets spade numere</l>
<l n="12650">Ende verre van lieden, here,</l>
<l>Ende van husen. Waer hebdi geacht</l>
<l>Dat gi herberge sult nemen tnacht?"</l>
<l>"In weet," antwerde hi den knape,</l>
<l>"Ende mine roec waer ic tnacht slape."</l>
<l n="12655">Alse die knape dit hadde verstaen</l>
<l>Hi sciet van Lancelote saen.</l>
<l>Ende Lanceloet, die in den bosch bleef,</l>
<l>Reet harentare ende dreef</l>
<l>Den meesten rouwe in sijn gedochte</l>
<l n="12660">Die enech ertsche man driven mochte,</l>
<l>Ende seide met groten mesbare</l>
<l>Dat hem gene dinc bleven ware,</l>
<l>Nadien dat hi verloren hadde doe</l>
<l>Sine vrowe ende sinen neve daertoe.</l>
<l n="12665">Aldus reet hi dien nacht al dure,</l>
<l>Alsone leide die aventure,</l>
<l>Dore bosch ende dore velt,</l>
<l>Dat hi genen rechten wech helt.</l>
<l>Des anderdages Lanceloet vernam</l>
<l n="12670">Ene berchroeke, daer hi an quam,</l>
<l>Daer hi boven ene hermitage sach,</l>
<l>Die verre van allen lieden lach.</l>
<l>Hi maecte derwaerd sine vaerd mettien</l>
<l>Ende pensde dat hise wilde sien,</l>
<l n="12675">Te wetene wat liede daer waren.</l>
<l>Alsi daer boven quam gevaren</l>
<l>Hi vont arm genoech die stede,</l>
<l>Ende hi vanter ene capelle mede,</l>
<l>Clene ende out. Hi beette te hant</l>
<l n="12680">Als hi die selve capelle vant,</l>
<l>Ende hi dede sinen helm af saen.</l>
<l>Ende alsi daer binnen quam gegaen</l>
<l>Hi vant daer binnen twee goede man,</l>
<l>Die beide witte cledere hadden an,</l>
<l n="12685">Ende die beide oec papen scenen wesen.</l>
<l>Lanceloet grotese na desen,</l>
<l>Ende si groetten weder te hant.</l>
<l>Ende tirst dat sine hadden becant</l>
<l>Si liepen te hemwaerd haestelike</l>
<l n="12690">Ende helsdene doe vrindelike,</l>
<l>Ende custene mede daertoe,</l>
<l>Ende daden hem grote feeste doe.</l>
<l>Hi vrachde hen doe: "Wie sidi?"</l>
<l>Alsi dat horden doe seiden si:</l>
<l n="12695">"Ay here, en kindi ons niet?"</l>
<l>Alse hi dat hord, ende hise besiet,</l>
<l>Hi werd te hand geware das,</l>
<l>Dattie biscop van Cantelberge was</l>
<l>Die een, die maecte hier te voren</l>
<l n="12700">Den pais, als gi mocht horen,</l>
<l>Ter Joyosergarden binnen</l>
<l>Van Artur ende vander coninginnen:</l>
<l>Die ander was Bliobleberijs,</l>
<l>Lanceloets neve, die goet was ende wijs.</l>
<l n="12705">Ende Lanceloet was herde blide</l>
<l>Dat hise daer vant te dien tide;</l>
<l>Ende hi vrachde hen daernaer</l>
<l>Ten welken tiden si quamen daer?</l>
<l>Si seiden: "Wi quamen herwaerd</l>
<l n="12710">Als wi scieden vander drover dachvaerd</l>
<l><pb n="273"/>Vanden pleine van Salesbire,</l>
<l>Daerwi af scieden in dire manire,</l>
<l>Dat van algader den scaren</l>
<l>Die in onse geselscap waren</l>
<l n="12715">En geen minsce metten live ontfinc,</l>
<l>Sonder Artur die coninc</l>
<l>Ende Griflet ende Lucan die bottelgier.</l>
<l>Ende wiliede en weten niet hier</l>
<l>Werwaerd si maecten hare vart.</l>
<l n="12720">Ende daventure bracht ons herward,</l>
<l>Ende wi vonden hier enen goeden man,</l>
<l>Die ons dit abijt dede an,</l>
<l>Met hem te leidene onse leven;</l>
<l>Ende wi sijn hier na hem bleven</l>
<l n="12725">Ende selen in dit leven numere</l>
<l>Dinen Jhesus Kerste onsen here,</l>
<l>Ende hem bidden genaden</l>
<l>Van al onsen mesdaden.</l>
<l>Ende gi, here, die hebt gewesen</l>
<l n="12730">Die alrewaerdste riddere tot desen</l>
<l>Diemen vant, ende die beste man,</l>
<l>Wat micti te doene vortan?"</l>
<l>Lanceloet antwerde: "Ic wilt u al</l>
<l>Ontecken wat ic nu doen sal.</l>
<l n="12735">Gi waerd met mi gesellen, ende ic met u,</l>
<l>In artschen welden, in feesten, vor nu,</l>
<l>Ende nu vort so willic na desen</l>
<l>Uwerliede geselle oec wesen</l>
<l>Hier binnen, maget sijn u wille,</l>
<l n="12740">Ende sal met u hier in bliven stille,</l>
<l>Ende ulieden altoes niet begeven</l>
<l>Alse lange als mi God laet leven.</l>
<l>Ende en wildi mi niet ontfaen</l>
<l>Hier ter stede, ic sal elre gaen."</l>
<l n="12745">Alse hen sijn wille werd cont</l>
<l>Si warens sere blide tier stont,</l>
<l>Ende dancten ende spraken lof</l>
<l>Gode onsen here daer of.</l>
<l>Aldus bleef Lanceloet in minnen</l>
<l n="12750">Metten goeden lieden daer binnen.</l>
<l>Wi selen die tale van hem begeven</l>
<l>Ende spreken vort van sinen neven.</l>
</div>
<div type="chapter"><head type="chapter">XXIX. <hi rend="italic">Hestors doet ende Lanceloets doet, ende haerre alre inde </hi></head>
<l>Nu doet daventure verstaen,</l>
<l>Alse die wijch te Winceestre was gedaen,</l>
<l n="12755">Ende Mordrets kindere inder scaren</l>
<l>Doet, ende dandere gevloen waren</l>
<l>Die der vluchte mochten plegen,</l>
<l>Ende dandere doet waren geslegen,</l>
<l>Dat tien tiden die coninc Bohort</l>
<l n="12760">Voer te Winceestere in die port</l>
<l>Metter macht van sinen lieden,</l>
<l>Dattie vander port niet mochten verbieden.</l>
<l>Ende alsi dat wiste al bloet,</l>
<l>Dat coninc Lyoneel, sijn broder, es doet,</l>
<l n="12765">Hi dreef den meesten rouwe van dien,</l>
<l>Die enech man mochte gesien;</l>
<l>Ende hi dede met groter waerde</l>
<l>Den lichame doen ter aerde</l>
<l>Te Winceestre in die stede,</l>
<l n="12770">Ende dede al dat doen daer mede</l>
<l>Datmen sculdech was te doene</l>
<l>Tien tiden met eens conincs soene.</l>
<l>Alse die was ter eerden gedaen</l>
<l>Bohort dede Lancelote soeken saen</l>
<l n="12775">Verre ende na, al dore dat lant.</l>
<l>Ende alsi sach datmen nine vant</l>
<l>Leide hi Hestore aldus te voren:</l>
<l>"Nadien dat min here es verloren,</l>
<l>Ende wi niet van hem connen verstaen,</l>
<l n="12780">Ic wille te lande varen saen,</l>
<l>Ende gi sult varen met mi.</l>
<l>Alse wi daer comen ic wille dat gi</l>
<l>Van tween conincrike dat een</l>
<l>Nemt, ende het si u leen;</l>
<l n="12785">Welc dat u best genoget nu</l>
<l>Te hebbene dat hebbet u."</l>
<l>Ende hestor antwerde hem daernare,</l>
<l>Dat hi niet in wille en ware</l>
<l>Dat hi dlant van Logres rumen woude,</l>
<l n="12790">Maer dat hire noch in bliven soude.</l>
<l>"Ende tirsten dat ic rume dit lant</l>
<l>Salic tote u comen te hant,</l>
<l>Bedie gi sijt man die nu levet</l>
<l>Daer min herte meest minnen toe hevet."</l>
<l n="12795">Bohort ende sine liede dergelike</l>
<l>Scieden daer ute dien conincrike</l>
<l>Van Logres: ende voer in sijn lant.</l>
<l>Ende Hestor, sijn neve, reet te hant</l>
<l>Dor die bosche harentare,</l>
<l n="12800">Somtijt verre, somtijt nare,</l>
<l>Alsene leide die aventure,</l>
<l>Soe dat hi quam op ene ure</l>
<l>Tere hermitagen, daer gi af horen</l>
<l>Mocht een deel spreken hier voren,</l>
<l n="12805">Daer Lanceloet broder in was ontfaen.</l>
<l>Entie ertscebiscop hadde so gedaen,</l>
<l>Dat Lanceloet was een heilech man doe,</l>
<l>Ende las ende diende Goede alsoe,</l>
<l>Ende leitde een soe scarp leven</l>
<l n="12810">Van dier tijt dat hi was begeven,</l>
<l>Dat hi lettel at clein oft groet</l>
<l>Anders dan borne ende broet</l>
<l>Ende wortelkine, die hi vinden mochte</l>
<l>Ane die roetse alse hise sochte.</l>
<l n="12815">Alse hen die brodere daer ondersagen</l>
<l>Daer was vele rouwen ende clagen</l>
<l>Ende trane ende vele weningen</l>
<l>Van enen ende van anderen dingen,</l>
<l>Want si hen onderminden sere.</l>
<l n="12820">Doe seide Hestor: "Live here,</l>
<l>Nadien dat ic hebbe vonden u</l>
<l>In desen dienste daer gi in sijt nu,</l>
<l>Alse ins heren dienst van hemelrike,</l>
<l>Ic wille mede sijn dire gelike;</l>
<l n="12825">Ende u die dienst so wel genoget,</l>
<l>Ende u hier dus te blivene voget,</l>
<l>Mijn wille es dat ic met u blive</l>
<l>Toten inde van minen live."</l>
<l>Tirst dattie andere hadden verstaen</l>
<l n="12830">Si warens harde blide, sonder waen,</l>
<l>Dat Hestor daer boet soe sere</l>
<l>Te dienne daer onsen here;</l>
<l>Ende ontfingenne goedertierlike</l>
<l>Tenen geselle, ende blidelike.</l>
<l n="12835">Dese twee gebrodere dienden doe</l>
<l>Onsen here in die hermitage alsoe</l>
<l>Nersteliken alle dage.</l>
<l>Ende Lanceloet bleef daer, sonder sage,</l>
<l>In sulker maniren vier jaer,</l>
<l n="12840">Dat geen man was verre no naer</l>
<l>Die soe vele hadde gemogen</l>
<l>Vasten ende waken gedogen.</l>
<l>Ende bidden ende tilike opstaen,</l>
<l>Alse Lanceloet dede, sonder waen.</l>
<l n="12845">Hestor starf in dat vierde jaer,</l>
<l>Ende was begraven aldaer.</l>
<l>Ende vor Meye opten vichtienden dach</l>
<l>Werd Lanceloet siec, so dat hi lach</l>
<l>Soe sere siec, dat si u cont,</l>
<l n="12850">Dat hi daerna meer op ne stont.</l>
<l>Alse Lanceloet sach dat hi sterven soude</l>
<l>Hi bat den ertscenbiscop alse houde</l>
<l>Ende Bleobleherijs also daert quame</l>
<l>Dat sine ziele sciede uten lichame,</l>
<l n="12855">Dat sine ter Joyosergaerden</l>
<l><pb n="274"/>Dragen souden ende daer doen aerden,</l>
<l>Ende in die selve tomme lecgen mede</l>
<l>Daer Galyont in lach, ende ter selver stede.</l>
<l>Ende si beloefdent hem also te doene,</l>
<l n="12860">Alse sine broders van religione.</l>
<l>Vier dage nadien dat Lanceloet</l>
<l>Dit aldus versochte es hi doet.</l>
<l>Die ertschebiscop was daer niet</l>
<l>Alse Lanceloet vander werelt sciet,</l>
<l n="12865">Sone was Bleobleherijs mede:</l>
<l>Si slipen daer buten tere stede</l>
<l>Onder enen boem, van groten vake.</l>
<l>Bliobleherijs werd irst ontwake,</l>
<l>Ende aldaer met sinen ogen toesach,</l>
<l n="12870">Daer die ertschebiscop lach</l>
<l>Ende sliep, hi werd doe begrepen</l>
<l>Metter alremeester bliscepen</l>
<l>Vander werelt, ende seide tot desen:</l>
<l>"Ay God, gebindijt moestu wesen.</l>
<l n="12875">Al dat ic begere te siene nu</l>
<l>Dat sie ic nu, des dankic u."</l>
<l>Tirst dat Bliobleherijs sach</l>
<l>Hem slapende lachen daer hi lach,</l>
<l>Hem hadde groet wonder van dien,</l>
<l n="12880">Ende hi begonste hem ontsien,</l>
<l>Dat biden viant mochte wesen;</l>
<l>Ende hi wectene na desen</l>
<l>Alsoe vrindelike ende sochte</l>
<l>Als hine gewecken mochte.</l>
<l n="12885">Alse sine ogen waren ontaen,</l>
<l>Ende hine sach, hi seide saen:</l>
<l>"Ay broder, ic was bi u begrepen</l>
<l>In soe groter bliscepen,</l>
<l>Daer gi mi ute gewerpen nu.</l>
<l n="12890">Waeromme doetdijt, des biddic u?"</l>
<l>Bleobleherijs vragede na desen</l>
<l>In wat bliscapen hi hadde gewesen?</l>
<l>"Ic was in geselscap," sprac hi,</l>
<l>"Van vele inglen, dochte mi,</l>
<l n="12895">Dat ic noit te gere stede quam</l>
<l>Daer ickere alsoe vele vernam;</l>
<l>Ende si drogen met groter vart</l>
<l>Lanceloets ziele te hemeleward."</l>
<l>Alse Bleobleherijs verstont die sprake</l>
<l n="12900">Hem wonderde sere vander sake,</l>
<l>Ende hi seide: "Nu laet ons gaen,</l>
<l>Live broder, ende verstaen</l>
<l>Hoet met Lancelote es nu."</l>
<l>Die biscop seide: "Ic ga met u."</l>
<l n="12905">Si gingen te Lancelote ende vonden</l>
<l>Dat hi versceden was tien stonden.</l>
<l>Die ertscebiscop seide: "God, here,</l>
<l>Gebindijt moetti sijn embermere.</l>
<l>Nu benic des vroet, sekerlike,</l>
<l n="12910">Dattie ingle van hemelrike</l>
<l>Die feeste, daer icse horde wesen,</l>
<l>Maecten mitter zielen van desen.</l>
<l>Ic merke nu wel in minen moet</l>
<l>Dattie penetentie es goet</l>
<l n="12915">Boven allen saken; ende ic sal</l>
<l>Penetencie doen min leven al,</l>
<l>Ende des niet laten te genen dagen.</l>
<l>Wi moten desen lichame dragen</l>
<l>Toter Joyousergaerde</l>
<l n="12920">Also alsijt bat ende begaerde."</l>
<l>Bleobleherijs sprac: "Gi segt waer."</l>
<l>Si gereitden enen bare daernaer,</l>
<l>Daer si op leiden den doden lichame,</l>
<l>Ende drogene wech in Gods name,</l>
<l n="12925">Ende gingen van steden te steden</l>
<l>Met pinen ende met moeylijcheden,</l>
<l>Dat si te Joyousergarden quamen.</l>
<l>Tirst dattie van binnen vernamen</l>
<l>Dat Lanceloets lichame daer quam doet,</l>
<l n="12930">Si gingen alle jegen clein ende groet,</l>
<l>Ende weenden ende mesbarden sere.</l>
<l>Alsi ontfingen den doden here</l>
<l>Daer was soe grote droefhede,</l>
<l>Dat al verstormet was die stede;</l>
<l n="12935">Ende si drogen den lichame vort</l>
<l>In die meeste kerke vander port,</l>
<l>Ende dadene ter eerden met selker ere</l>
<l>Alse betaemde soe groten here.</l>
<l>Opten selven dach, alsict vernam,</l>
<l n="12940">Datter Joyousergarden binnen quam</l>
<l>Lanceloets lichame, so quam Bohort</l>
<l>Die coninc in die selve port,</l>
<l>Die nemmeer geselscaps hadde doe</l>
<l>Dan enen riddere ende enen sciltknecht toe.</l>
<l n="12945">Ende alsi wiste die waerheit das,</l>
<l>Dat Lanceloets lichame in die kerke was,</l>
<l>Hi ginc te hant ter kerkenward</l>
<l>Ende ontecte den lichame metter vard.</l>
<l>Ende alsi den lichame sach</l>
<l n="12950">Van sinen here, die doet daer lach,</l>
<l>Hi vel in onmacht opten lichame daer,</l>
<l>Ende dreef dat alre meeste mesbaer</l>
<l>Dat wesen mochte, om sinen here,</l>
<l>Ende clagede daer utermate sere.</l>
<l n="12955">Nachs was Galyouts tomme ontaen,</l>
<l>Die dire ende rike was, sonder waen,</l>
<l>Men mochte gene rikere hebben gesien.</l>
<l>Ende opten anderen dach nadien</l>
<l>Daden si Lanceloets lichame lecgen</l>
<l n="12960">In die tomme daerwi af secgen.</l>
<l>Ende daden lettere scriven mede</l>
<l>Optie tomme ter selver stede,</l>
<l>Dat lesen mochte die daer quame:</l>
<l>"Hier in leget Galyouts lichame,</l>
<l n="12965">Daermen hier te voren af las</l>
<l>Dat hi here vanden vreemden eylande was;</l>
<l>Ende met hem leget hier Lanceloet</l>
<l>Van Lac, die hier was bracht al doet,</l>
<l>Die de beste riddere was van al dien</l>
<l n="12970">Die doe was iwerinc gesien</l>
<l>Binnen den conincrike van Logres,</l>
<l>Des sijt seker ende gewes,</l>
<l>Ende meer geprijst in allen doene,</l>
<l>Sonder allene Galaad sijn soene."</l>
<l n="12975">Alse Lanceloets ter eerden was gedaen</l>
<l>Men mochte sien comen ende gaen</l>
<l>Liede cussen tomme daernare</l>
<l>Oftet recht een heildom ware.</l>
<l>Die liede vander port vrachden daernaer</l>
<l n="12980">Bohorde den coninc hoe hi quam daer</l>
<l>Soe te poente dat hi was ter stede</l>
<l>Daermen Lancelote ter erden dede?</l>
<l>Bohort antwerde: "Ic segt u:</l>
<l>Int conincrike van Gannes woent nu</l>
<l n="12985">Een hermite, een goetman, sonder waen,</l>
<l>Die mi seide ende dede verstaen,</l>
<l>Mochtic mi te comene versinnen</l>
<l>Opten dach van heden hier binnen,</l>
<l>Hier soude wesen min her Lanceloet</l>
<l n="12990">Endelike, levende ofte doet.</l>
<l>Daeromme benic comen hier naer.</l>
<l>Ende ic hebt gevonden waer</l>
<l>Alsoe als hijt dede verstaen mi.</l>
<l>Om Gode biddic u, dat gi</l>
<l n="12995">Mi segt waer hi heeft gewesen,</l>
<l>Oft ieman weet van desen."</l>
<l>Alse die ertscebiscop heeft gehort</l>
<l>Bohorts tale ende sine wort,</l>
<l>Doen ginc hi tellen sonder blijf</l>
<l n="13000">Hoe Lanceloet geleit hadde sijn lijf,</l>
<l>Ende hoe Lanceloet sinen inde nam,</l>
<l>Ende watter hem te voren af quam.</l>
<l>Ende alse Bohort al dit heeft verstaen</l>
<l>Hi sprac toten eertscenbiscop saen:</l>
<l n="13005">"Nadat hi aldus was begeven</l>
<l><pb n="275"/>Ende daerin aldus inde sijn leven</l>
<l>Met u, inden dienste ons heren,</l>
<l>Sone willic van u niet keren,</l>
<l>Maer ic wille mi met u begeven,</l>
<l n="13010">Ende met u bliven al min leven;</l>
<l>Want ic minne die stede sere</l>
<l>Om die minne van minen here,</l>
<l>Ende hebbe wille dat ic vort sal</l>
<l>Mit u hier [bliv]en min leven al.</l>
<l n="13015">Siet nu willic [hie]r gewillike</l>
<l>Dinen onsen [here van] hemelrike."</l>
<l>Alse dien biscop dat werd cont</l>
<l>Hi weende van bliscepen tier stont,</l>
<l>Ende dancte onsen here van dien</l>
<l n="13020">Dat hi an Bohorde hadde versien.</l>
<l>Sanderdages voren si haerre vaerde</l>
<l>Vander Joyouseregarde,</l>
<l>Ende sinde sinen riddere te hant,</l>
<l>Ende sinen knape, weder in sijn lant,</l>
<l n="13025">Ende ontboet sinen heden dat si souden</l>
<l>Coninc maken wien dat si wouden,</l>
<l>Ende dien si waenden dat nutte ware;</l>
<l>Hine waende nembermer comen dare.</l>
<l>Die coninc Bohort voer in deser wijs</l>
<l n="13030">Metten bescop ende met Bleobleherijs</l>
<l>In hare hermitage hem begeven,</l>
<l>Ende bleef met henlieden al sijn leven,</l>
<l>Ende aldaer diende onsen here.</l>
<l>Van hem te secgene wetic nemmere,</l>
<l n="13035">Dan hi daer bleef ende starf.</l>
<l>Ende sine gesellen alst bedarf</l>
<l>Inden daer dus alle haer leven.</l>
<l>In vindere nember af bescreven.</l>
<l>Ende aldus nemt inde al die sake</l>
<l n="13040">Daer ic af hebbe gehouden sprake.</l>
<l>Ende meester Woutere Mappe, Godweet,</l>
<l>Maect hier een inde op dat beheet,</l>
<l>Dat hi ne vant te desen male</l>
<l>Van Lancelote meer negene tale;</l>
<l n="13045">Dies makics een inde van al,</l>
<l>Soe dat hier nieman af spreken sal</l>
<l>Vortmeer in genen dingen,</l>
<l>Hine salre logene toe mingen.</l>
<l>Ende haddicker af vonden ander saken</l>
<l n="13050">In hadde dus niet laten min maken.</l>
<l>Gode ende Marien, der maget soeten,</l>
<l>Biddic dat sijt mi vergeven moeten,</l>
<l>Oftic logene hebbe doen verstaen,</l>
<l>Daer ic iet ane hebbe mesdaen.</l>
<l>Amen.</l></div>
<trailer><hi rend="italic">Hier indet boec van Lancelote, dat heren Lodewijcs es van Velthem.</hi> </trailer>

</body>
</text>
</TEI.2>
