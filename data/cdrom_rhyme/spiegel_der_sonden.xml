<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Spiegel der sonden (berijming)</title>
<author>Onbekend</author>
</titleStmt>
<editionStmt>
<edition>J. Verdam (ed.): Die spiegel der sonden. Eerste deel. De berijmde tekst naar het Munstersche handschrift. Twee delen. Leiden, 1900.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Spiegel der sonden (berijming)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1440"/></interpGrp>
<interpGrp type="witnessYear_from"><interp value="1440"/></interpGrp>
<interpGrp type="pubYear_to"><interp value="1460"/></interpGrp>
<interpGrp type="witnessYear_to"><interp value="1460"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Spiegel der sonden (berijming)</TITEL>
<author>Onbekend</author>
<AARD>Rijm</AARD>
<BRON nr="D66">M&#x00FC;nster, Universit&#x00E4;tsbibliothek, Ms. 268</BRON>
<DATUM>1440-1460</DATUM>
<OMVANG>16972 verzen</OMVANG>
<BRON.OPM>Handschrift van 139 bladen; 2 kolommen per bladzijde, 32 regels per kolom. Het handschrift is niet volledig: er ontbreken 23 bladen (15 aan het begin, 8 elders); ook is op fol. 25-34, 37-54, 70-74 en 102-108 de onderste marge soms met tekstverlies weggesneden; van de 15 bladen die aan het begin ontbreken, doken een aantal fragmenten in M&#x00FC;nster weer op; deze fragmenten zijn nu voorin in het handschrift ingekleefd (zie verder H. Neumann (ed.): 'Neue Fragmente aus dem verschollenen Anfang des westfl&#x00E4;ischen "Spiegel der sonden"'. In: Nachrichten der Akademie der Wissenschaften in G&#x00F6;ttingen. I. Philologisch-historische Klasse, 1962, 1, 1-45).</BRON.OPM>
<VERWIJZING>M&#x00FC;nster, Universit&#x00E4;tsbibliothek, Ms. 268 (fragm.)</VERWIJZING>
<EDITIE>J. Verdam (ed.): Die spiegel der sonden. Eerste deel. De berijmde tekst naar het Munstersche handschrift. Twee delen. Leiden, 1900.</EDITIE>
<STATUS>Kritisch</STATUS>
<BRONMNW>1209 </BRONMNW>
<EDITIE.OPM>De tekst werd door Verdam uit het Middelnederduits omgezet in Middelnederlands dat aan de taal van het Westvlaamse origineel zou moeten beantwoorden.</EDITIE.OPM>
<BRONNEN>Het grootste gedeelte van de tekst van de Spiegel der sonden is bewaard gebleven in een Middelnederduitse (en door Verdam naar het Middelnederlands hertaalde) versie; verder zijn van de Middelnederlandse tekst nog enkele fragmenten bewaard, waarvan sommige ons in staat stellen het tekstverlies in het Middelnederduitse hs. gedeeltelijk aan te vullen. Voor het (hertaalde) Middelnederduitse hs. zie: - <x nr=D66>M&#x00FC;nster, Universit&#x00E4;tsbibliothek, Ms. 268</x>
 en - <x nr=D67>M&#x00FC;nster, Universit&#x00E4;tsbibliothek, Ms. 268 (fragm.)</x>
. Voor de fragmenten zie: - <x nr=D68>Gent, Bibliotheek der Rijksuniversiteit, 1635 a (fragm.)</x>
 en - <x nr=D69>Gent, Rijksarchief, s.o. (fragm.)</x>
</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part comment">[I. Van der Gulsichede.]</head>
<div type="chapter"><head type="chapter">[VII].</head>
<l><pb n="1"/>........</l>
<l>........</l>
<l><milestone unit="fol" n="1a"/> Dronkenschap is, diet merct wel,</l>
<l>Een sachte ende smekende duvel,</l>
<l>Een zuete venijn binnen smenschen monde,</l>
<l>Ene sachte, nochtan sware sonde.</l>
</div>
<div type="chapter"><head type="chapter">Gulsicheit heft vijf specien die Sinte Gregorius bescrijft. [VIII].</head>
<l n="5">Ander V manieren heft gulsheit,</l>
<l>Nadat sinte Gregorius seit.</l>
<l>Deerste is dat men niet ontliden</l>
<l>Mach geordineerde maeltiden.</l>
<l>Dusdane moghen dat woort wel vresen,</l>
<l n="10">Dat wi in Ecclesiasten lesen:</l>
<l>"Wee di, land, daer coninc is kint!"</l>
<l>Ooc mede, so scrifture ontbint:</l>
<l>"Wies princhen dat bi tide eten".</l>
<l>Biden lande, so moetstu weten,</l>
<l n="15">Is verstaen dat vleyschlike diet,</l>
<l>Want wi zijn eerde ende anders niet.</l>
<l>Onsen vryen wille dats die coninc,</l>
<l><pb n="2"/>Die te bewaerne heft die hoghe dinc,</l>
<l>Dats die ziele, na Godes gebeelde</l>
<l n="20">Gemaect, ende erve der hoger weelde.</l>
<l>Princhen, die dit land heft binnen,</l>
<l>Dat sijn die V verstandele sinnen.</l>
<l>Als dese coninc is dan kijnt,</l>
<l>Met rechte is dat land gepijnt.</l>
<l n="25">Gelike dieghene, die Gode minnen,</l>
<l>Den dach altijd willen beginnen</l>
<l>Gode te oefenen ende hem te eerne,</l>
<l>Also pleghen si hem te keerne</l>
<l>Ter spisen eerst vor alle saken,</l>
<l n="30">Die haren god van haren buke maken.</l>
<l><milestone unit="fol" n="1b"/> Dusdane soeken haer Godes rike,</l>
<l>Dats dranc ende spise leckerlike.</l>
<l>                Die ander maniere is dat riesen</l>
<l>Leckerlike dinc verkiesen,</l>
<l n="35">Also die bible orcont wel</l>
<l>Vanden kinderen van Israhel,</l>
<l>Die van den hemele manna ontfingen,</l>
<l>Dat smake gaf van allen dinghen,</l>
<l>Daer se den smaec of hebben wouden:</l>
<l n="40">Nochtan en wouden si hem niet houden</l>
<l>Daer mede vernoeghet; al hare eysch</l>
<l>Was daer boven omme vleysch.</l>
<l>Sinte Lucas woorden vertrecken</l>
<l>Ooc mede van den riken vrecken,</l>
<l n="45">Dat hi gerichten uutvercoren</l>
<l>Altijd hem brenghen dede voren.</l>
<l>Contrarie deser leckerheden</l>
<l>So leert Seneca ons leden:</l>
<l>"Hongher moete braden nopen</l>
<l n="50">Niet op die lecker spise hopen":</l>
<l>Dus mach elken vroeden af grisen</l>
<l>Te verkiesene die lecker spisen.</l>
</div>
<div type="chapter"><head type="chapter">Gulsighen souden schuwen leckere spise om drie saken. [IX]</head>
<l>Omme drie redenen so souden</l>
<l>Die menschen met rechte houden</l>
<l n="55">Hem van allen leckernyen.</l>
<l>                Die eerste redene om dat wi sien</l>
<l>Die nature van den vate,</l>
<l>Daer wi die spise in sinken laten;</l>
<l>Bi dien wat daer binnen wort</l>
<l n="60">Besteet, et tebrect ende vort.</l>
<l><milestone unit="fol" n="1c"/> Elc mach sien bi geliken dit:</l>
<l>Hadde yemant een vat besmit</l>
<l>Ende daer in dede zuvren wijn</l>
<l>Hi soude hem dunken verloren sijn.</l>
<l n="65">                Die ander redene, om dat leckerhede</l>
<l>Vander spise die is mede</l>
<l>Hulpe den vleesche, ja alremeest,</l>
<l>Te contrarien den gheest.</l>
<l>Dus vecht haerre twe teghen eenen,</l>
<l n="70">Die verwonnen moet sijn alteenen,</l>
<l>Dats die geest; hier af verclaert</l>
<l>In een bewijs Sinte Bernaerd:</l>
<l>"Elke spise die moet di</l>
<l>Genoeghen die goet te etene si,</l>
<l n="75">........"</l>
<l>                Die derde redene is, twivelt niet dies,</l>
<l>Als die mensche van jonghen dagen</l>
<l>Der weelde plach, hi en cant gedragen,</l>
<l>Dat wi daer na ontvlien souden,</l>
<l n="80">Hi en wilt over eenen zede houden.</l>
<l>Hier up seghede die wise Salomoen:</l>
<l>"Die wech dien dat jonge kint heeft geploen,</l>
<l>Dien wilt gherne in zijn ouder gaen".</l>
<l>                Die derde maniere is, wilt verstaen,</l>
<l n="85">Als men der spisen te vele eet,</l>
<l>Waer af sinte Gregorius seet:</l>
<l>"Rein, sachte vallende, is zere goet,</l>
<l>Ende bi mate, is al dat land gevoet;</l>
<l>Mer vele reyns ende vallende zere</l>
<l n="90">Quetst die vrucht no min no mere".</l>
<l>Te vele spisen, grote swaerheit.</l>
<l>                Die vierde maniere der gulsicheit</l>
<l>Is dat misselike bewisen</l>
<l><milestone unit="fol" n="1d"/> Van den bereedene der spisen,</l>
<l n="95">Die si te versierne plien.</l>
<l>Ysidorius secht ooc dus van dien:</l>
<l>"Si edreken inder manieren</l>
<l><pb n="3"/>Hare spise gelike stommen dieren,</l>
<l>Die visieren ende reeden so vele,</l>
<l n="100">Om des avonts te vulne haer kele;</l>
<l>Mer edreken van dien ende van desen</l>
<l>Mach in also vele verscheden wesen:</l>
<l>Die diere edreken anevaen</l>
<l>Als haer eten is gedaen,</l>
<l n="105">Mer dusdaene edreken vor dat eten".</l>
<l>                Die vijfte maniere leere weten,</l>
<l>Dats gulsichlic ende heet an spise te vane.</l>
<l>Van dusdaene gulsheit af te staene</l>
<l>Troost ons Ecclesiasticus bewisen:</l>
<l n="110">"Loopt niet ongemaniert ter spisen;</l>
<l>En stoert den licham niet daer boven".</l>
<l>Wel mach heten die gulse verscroven,</l>
<l>Die hem niet anders besich en maect</l>
<l>Dan hi met moede altijd haect</l>
<l n="115">Op dat mael, datter volghet an,</l>
<l>Ende als hijt gecrigen kan,</l>
<l>Schiet hi daer an so bernendelike.</l>
<l>Dese verberntheit is claerlike</l>
<l>Int sniden ende int kouwen verclaert.</l>
<l n="120">Hier op scrivet sinte Bernaerd:</l>
<l>"Ooc om des lichamen gesondicheit</l>
<l>Somen meer met gemake eit</l>
<l>Ende die spise kouwet meer,</l>
<l>So si verteert wert lichte te eer".</l>
<l n="125">Dusdaene haesticheit brect,</l>
<l><milestone unit="fol" n="2a"/> Daer men over tafelen sprect</l>
<l>Ende die spise coelen laet,</l>
<l>Die den mensche heet doen quaet.</l>
<l>                Andere manieren heft se noch viere,</l>
<l n="130">Die gulsicheit ongehiere,</l>
<l>Ende dese spreken van overmaten,</l>
<l>Die vele liede qualike laten.</l>
<l>Die eerste is als men etet dicken,</l>
<l>Daer gemeente weynich up micken.</l>
<l n="135">Den gesonden wel bedarf</l>
<l>Hem te bedraghene met tweewarf</l>
<l>Des daghes te houdene maeltiden,</l>
<l>Wille hi van gesonden verbliden.</l>
<l>Vake eten brect vele gesonden;</l>
<l n="140">De arsten van medicinen orconden</l>
<l>Dat gheen dinc en is so quaet,</l>
<l>Ende dat den licham meer verslaet,</l>
<l>Dan men te etene begheert</l>
<l>Vor de spise is verteert.</l>
<l n="145">Als rauwe spise op rauwe valt,</l>
<l>Also die medicine ons wel calt,</l>
<l>Sone is natuerlike hitte</l>
<l>Niet mechtich te doen smelten ditte.</l>
<l>Dan volghet die loon gulshede,</l>
<l n="150">Dats corts of ander siechede,</l>
<l>Vake ooc der zielen quale.</l>
<l>                Die ander maniere mach ooc zijn wale,</l>
<l>Als die mensche te vele manieren</l>
<l>Van gerichten doet visieren,</l>
<l n="155">Genoech te zine der gulsicheit.</l>
<l>Die wise Seneca hier up seit,</l>
<l>Up dit onnatuerlic haken:</l>
<l><milestone unit="fol" n="2b"/> "Die maghe haect omme vele smaken,</l>
<l>Die welke hoe dat se vele begheert,</l>
<l n="160">So si meer nemet, soet haer meer deert.</l>
<l>Vele dinghen gelieven alleene,</l>
<l>Die deeren, al sin se gemeene,</l>
<l>Ende dus der kelen vele begheren</l>
<l>Brengt weder der maghen vele deren;</l>
<l n="165">Also die spise doer haer doet jaghen,</l>
<l>Die nature en cans niet verdraghen,</l>
<l>Si en moet daer af quellen lanc termijn".</l>
<l>                Die derde maniere die so moet sijn,</l>
<l>Als wi nieuwe gerichten doen</l>
<l n="170">Maken, die men niet heft geploen.</l>
<l>                Die vierde specie is die maniere</l>
<l>Van enyghen, als spise is zere diere,</l>
<l>Up dat si mede yet leckerlic si,</l>
<l>Dan trecken si hem lieden bi</l>
<l n="175">Ende copense om haer eerlichede:</l>
<l>Dus vorderen si hoverdichede.</l>
</div>
<div type="chapter"><head type="chapter">Hoverde doet vake vele verteren ende al sonder noot. [X]</head>
<l>                Der gulse manieren oversien;</l>
<l>Nu verstaet ende leert van dien</l>
<l>Quade gesinden viere, die mede</l>
<l n="180">Altijd wonen inder gulsichede.</l>
<l>                Die eerste is hoverdicheit,</l>
<l>Van welker die wise dus seit:</l>
<l>"Die hongher ons lieden niet doet</l>
<l>In spisen verteren so groet goet,</l>
<l n="185"><pb n="4"/> Mer hoverde die wi begheeren</l>
<l>Doet ons dat meeste deel verteeren.</l>
<l>Wi reden uut onser hoverdichede</l>
<l><milestone unit="fol" n="2c"/> Der liede oghen te vulne mede,</l>
<l>Daer om dat ons die liede ansien.</l>
<l n="190">Wi souden der costen die wi plien</l>
<l>Vander meester helft ontberen,</l>
<l>So vele doet hoverde verteren</l>
<l>In spise, in cledren, in messenieden".</l>
<l>                Die ander drie gesinden bedieden</l>
<l n="195">Der spisen grote leckerhede</l>
<l>In drien manieren, so ic sede.</l>
<l>                Deerste is begheerte van meniger spise;</l>
<l>                Dander is dat diversch bewisen</l>
<l>Tgherichte dus of dus bereet.</l>
<l n="200">                Dat derde is, also ict weet,</l>
<l>Dat men der spisen begheert so vele,</l>
<l>Dat si wederstaet ter kele.</l>
</div>
<div type="chapter"><head type="chapter">Gulsicheit sonde heft achte remedien die getoghet zijn. [XI]</head>
<l>                Laet ons sien VIII remeden</l>
<l>Teghen sonden der gulsheden.</l>
<l n="205">                Die eerste dar bi si wert verloren,</l>
<l>Dats gheerne Gods wort horen.</l>
<l>God selve leerde ons die remede</l>
<l>Teghen temptacie der gulshede,</l>
<l>Doe die duvel sprac, dat hi te zijnre noot</l>
<l n="210">Vanden stenen dede werden broot,</l>
<l>Want daer sprac Jhesus van Nazarene:</l>
<l>"Die mensche en leeft niet allene</l>
<l>Bi den brode, mer bi der woord</l>
<l>Die uten mond Gods comet voort".</l>
<l n="215">Ende dus, die vake te sermoene gaet,</l>
<l>Somwile hi geestlic voetsel ontfaet,</l>
<l>Mids den welken wert gevoet sijn zin,</l>
<l><milestone unit="fol" n="2d"/> Dat hi der spisen sal achten te min.</l>
<l>Wie is die dese remedie soect</l>
<l n="220">Of die enichs predikens roect,</l>
<l>Sonder dat enich ertsch wasdom dreget?</l>
<l>Wie comt nu daermen tword Gods seghet?</l>
<l>Arme wiveken ende daer toe mans</l>
<l>Staen daer van verren bi als quans:</l>
<l n="225">"Secht die priester dat my dunct gaende</l>
<l>Met my, so sal ic bliven staende":</l>
<l>Anders sullen si onlanghe wesen.</l>
<l>                Die ander remedie is te desen</l>
<l>Van redeliken dinghen belemmerthede.</l>
<l n="230">Die wise leerde hier up ende sede:</l>
<l>"Die vele begheerten verslaen den traghen:</l>
<l>Sine hande en connen gheen werc gedraghen".</l>
</div>
<div type="chapter"><head type="chapter">Van ledighen menschen is hier getoghet [XII]</head>
<l>Die ledich is, vele dinghen beghert,</l>
<l>Altijd hem drievout hongher deert;</l>
<l n="235">Sine oren doghen hongher sware</l>
<l>Altijd om te hoerne nyemare;</l>
<l>Sine oghen sijn altijd hongerich mede</l>
<l>Om te siene ydele werlichede,</l>
<l>Ende zine kele blijft onversaet,</l>
<l n="240">Hoe vele spisen daer dore gaet.</l>
<l>Belemmerthede verslaet dese drie,</l>
<l>Up dat gemaniert si die.</l>
<l>                Die derde remedie is hier toe</l>
<l>Dat hem die mensche also verre doe,</l>
<l n="245">Als hi vereyscht, van elker stede</l>
<l>Daermen oeffent die gulsichede.</l>
<l>Hier toe mach tword wel gesecht wesen,</l>
<l><milestone unit="fol" n="3a"/> Dat wi in Ecclesiaste lesen:</l>
<l>"Du moets di pinen sonde te vliene,</l>
<l n="250">Als dat serpent, dat verslaet met siene".</l>
<l>Hoe dat dit voren is geseit</l>
<l>Up elke sonde ende up elke quaetheit,</l>
<l>Die den mensche moghen geschien,</l>
<l>Proper macht behoren te dien,</l>
<l n="255">Die tempteren van sotheden:</l>
<l>Die volghen meest der slanghen seden,</l>
<l>Dat in den boom eerst bedroech Even,</l>
<l>Dat alle menschen ooc beseven,</l>
<l>Also die bible doet gewach.</l>
<l n="260">Twijf dat tfroyt goet te etene sach,</l>
<l>Schone in den oghen, bequame int sien,</l>
<l>Si pluctet ende at van dien.</l>
<l>                Sinte Gregorius ons dus bediet:</l>
<l>"Te schouwene is georloft niet</l>
<l n="265"><pb n="5"/> Dat niet en is georloft te begheerne.</l>
<l>Hebstu dan, mensche, herte tontbeerne,</l>
<l>Der gulsen tafelen moetstu vlien,</l>
<l>Daer du maechts vele gerichten sien".</l>
<l>Yzaias gheeft aldus uut:</l>
<l n="270">"Doe Eva hadde geschouwet tfruut,</l>
<l>Also saen als sijt in die hande nam,</l>
<l>Verswalch sijt, dat ons zere misquam".</l>
<l>Hier omme ist niet seker ansien</l>
<l>Bequame dinc die men wille vlien.</l>
<l n="275">                Die vierde remedie is, daer wi</l>
<l>Gulsheit moghen weren bi,</l>
<l>Dat wi met ernstichede groet</l>
<l>Merken hoe dat na onser doot</l>
<l>Onse menschelike vleysch sal wesen.</l>
<l n="280"><milestone unit="fol" n="3b"/> Sinte Gregorius scrijft van desen:</l>
<l>Niet en is beter omme daer mede</l>
<l>Te temmene des vleyschs begerlichede,</l>
<l>Dan te voerdenkene die vuulheit groet</l>
<l>Van onsen vleysche na onser doot".</l>
<l n="285">                Die vijfte remedie is deser sonde,</l>
<l>Dat wi souden in allen stonden</l>
<l>Om dat ewighe werschap denken, hoe</l>
<l>Wi alle zijn genoet daer toe.</l>
<l>                Ten anderen ist al claer ende bloet,</l>
<l n="290">Dat die teghen den avent is genoet</l>
<l>Ter feesten, sal min ter maeltijd eten</l>
<l>Dan die hem ongenoet sal weten;</l>
<l>Hi sal ter maeltijd houden pael</l>
<l>Om te houdene dat avontmael,</l>
<l n="295">Mer vele liever die wel moghen</l>
<l>Wesen geliket der soghen,</l>
<l>Die hem met drave hier so vullen,</l>
<l>Dat si hem niet rekenen sullen</l>
<l>Ten aventmaeltijd voer genoet,</l>
<l n="300">Daer die vulmaectheit es so groet,</l>
<l>Dat se die hongher salich maect.</l>
<l>Here God, also gi selve spraect,</l>
<l>"Salich zijn die hongherighe ende mede</l>
<l>Die dorstende zijn na die gerechtichede".</l>
<l n="305">Of te derre feesten wel geraect</l>
<l>Hongher den mensche salich maect,</l>
<l>Te so hogher weelde wert hi geresen,</l>
<l>Die daer sullen versaet wesen:</l>
<l>Nemmer en comt hem hongher ane.</l>
<l n="310">                Die seste remedie, na mynen verstane,</l>
<l>Teghen die gulsichede, die es</l>
<l><milestone unit="fol" n="3c"/> Te merkene, dat die exces</l>
<l>Van gulsheit inbrenct swaerheit groet,</l>
<l>Want si inbrenct drievout doet:</l>
<l n="315">Doet der misdaet, doet der naturen</l>
<l>Ende doet der hellen, in menigher uren,</l>
<l>Also ic vor vander gulsheit sede.</l>
<l>                Sunte Augustijn scrivet oec mede:</l>
<l>"Also wi medicine nemen</l>
<l n="320">Bi maten, mochten wi so getemen</l>
<l>Voetsel te nemene in eniger stonde,</l>
<l>Wi souden leven in vulre sonde".</l>
</div>
<div type="chapter"><head type="chapter">Christus armoede gedenken is grote remedie theghen gulsichede. [XIII]</head>
<l>                Ter sevenste remedie der gulshede:</l>
<l>Is dat wi merken Christus lede</l>
<l n="325">Met luttel weelden, met vele armoeden,</l>
<l>Wi sullen ons de sachter hoeden</l>
<l>Teghen dese sonde, ende daer bi</l>
<l>Staet gescreven in Treni:</l>
<l>"Gedenct mijnre armoeden alle:</l>
<l n="330">Gedenct der alssene ende der galle".</l>
<l>Die armoede van Christum den here</l>
<l>Soude met rechte die riken zere</l>
<l>Van hare werschepe leeren ontspoen,</l>
<l>Die si in overdaden doen.</l>
<l n="335">Si sien ende vinden in allen steden</l>
<l>Genoech armen vor hem leden,</l>
<l>Ende qualebedde comen hem ooc te voren,</l>
<l>Mer si en willen daer nyet na horen;</l>
<l>Gheven om Gode II of III miten,</l>
<l n="340">Hem dunct dat si hare sonden quiten.</l>
<l>Wonder groet ist dat die rike</l>
<l><milestone unit="fol" n="3d"/> Niet hebben vor oghen eenparlike</l>
<l>Der consciencien begrijp,</l>
<l>Alse die armen maken sulc gepijp</l>
<l n="345">Vor hem luden van groter berste.</l>
<l>Si en gheven niet om die mynne van Kerste,</l>
<l>Neense, mer dat si souden deelen</l>
<l><pb n="6"/>Gheven si ydelen gespelen:</l>
<l>Des duvels wichten so voeden zi,</l>
<l n="350">Ende die armen gaen te quiste daer bi.</l>
<l>                Die VIII<hi rend='sup'>s</hi><hi rend='sup'>t</hi><hi rend='sup'>e</hi> ende die leste remede,</l>
<l>Die is teghen die gulshede,</l>
<l>Dats die zoete gracie ons heren.</l>
<l>Die ter gulshede hem toekeren,</l>
<l n="355">Si souden altijd zijn in bedinghen,</l>
<l>Dat se die here moste bringhen</l>
<l>In gracien, daer si mochten mede</l>
<l>Die hette lesschen der gulsichede</l>
<l>Ende van sonden hem wachten dan.</l>
<l n="360">Van deser gracien scrijft sinte Jan:</l>
<l>"Die des waters drinct dat ic hem sal geven,</l>
<l>Nemmermeer dorstem in zijn leven".</l>
<l>                Sinte Pauwel ons te kennen doet:</l>
<l>"Hets den mensche harde goet,</l>
<l n="365">Dat hi zijn herte in alre wise</l>
<l>Met gracien voede, ende niet met spise,</l>
<l>Want als na spisen haect die sin,</l>
<l>So ne comt Godes gracie niet daer in".</l>
<l>                Hier of heft Seneca gescreven:</l>
<l n="370">"Die wille in ewighe weelde leven,</l>
<l>Sal hem na ertscher weelde niet stellen,</l>
<l>Mer hi moet aftrecken ende vellen</l>
<l>Alle begherte diet vleysch aensiet".</l>
<l>Begherte af te doene is anders niet</l>
<l n="375">Dan gracie wesen in dien gescrueert:</l>
<l>So wel hem dient also gebuert,</l>
<l>Dat hem Godes gracie is mede.</l>
<l>Hier endet tractaet vander gulsichede.</l>
</div>
</div>
<div type="part"><head type="part comment">[II. Van der luxuren.]</head>
<div type="chapter"><head type="chapter comment">[Inleiding]</head>
<l><milestone unit="fol" n="4a"/>                 Omme dat die sonde der luxuren</l>
<l n="380">Geboren is te menigher uren</l>
<l>Ute der gulsheit ende gevoet,</l>
<l>So dunket in manieren goet,</l>
<l>Dat ic ter luxurien ga</l>
<l>Ende doense gulsheit volghen na,</l>
<l n="385">Daer si af heft meest geschienesse.</l>
<l>Dese wert in partien sesse</l>
<l>Gedeelt: binnen elken van desen</l>
<l>Sullen vele capittulen wesen,</l>
<l>In die eene meer, in die ander min.</l>
<l n="390">                Die eerste partie sal houden in</l>
<l>Vele leringhen ons te baten</l>
<l>Om luxurie te doene haten.</l>
<l>                Die ander sal die manieren orconden,</l>
<l>Die onder luxurie zijn vonden.</l>
<l n="395">                Die derde sal maken mencioen</l>
<l>Der dinghen die gheven occusoen</l>
<l>Ter luxurie hem die daer in sneven.</l>
<l>                Binnen der vierder werden bescreven</l>
<l>Remedien achte, bi wien</l>
<l n="400">Luxurie men sal moghen vlien.</l>
<l>                Die vijfte sal toghen al bloot</l>
<l>Om wat saken dattet God verboot,</l>
<l>Simplex keefsdoom, allen lieden.</l>
<l>                Die seste partie sal bedieden</l>
<l n="405"><milestone unit="fol" n="4b"/> Vanden ghenen die seggen ende toghen,</l>
<l>Dat sijs hem niet onthouden moghen.</l>
</div>
<div type="chapter"><head type="chapter">Luxurie is ene vule sonde ende sware. [I]</head>
<l>                Om luxurie te verduwene</l>
<l>Ende haren swaren brant te schuwene,</l>
<l>Mogestu leeren hoe in hare</l>
<l n="410">Altijd schulen vijf dinghen sware.</l>
<l>                Die eerste is anxt, ende aldus</l>
<l>Scrijft van deser Jheronimus:</l>
<l>"Luste van der onsuverhede</l>
<l>Is al anxt ende swarhede".</l>
<l n="415">Niet is anxt te elker uren</l>
<l>En is allene in luxuren,</l>
<l>Mer vele swarhede ende toorne</l>
<l>Comt daeraf, dat God selve heet doorne,</l>
<l>Want bi Ozeas prophecien</l>
<l n="420">Zeghet onse here te dien:</l>
<l>"Met doornen vertuendic dine weghe".</l>
<l>Die doornen die bedieden pleghen</l>
<l>Wake, vrese ende vele cost mede</l>
<l>Ende eene sondighe ernstichede,</l>
<l n="425">Die welke men om luxurie drivet.</l>
<l>                Hier af sinte Bernard scrivet:</l>
<l>"Hoe langhe wake, hoe langhe wene,</l>
<l>Ende blijsschape hoe overclene</l>
<l>Ter onsuverheiden behoren!</l>
<l n="430">Hoe vele wakens gaet daer voren,</l>
<l>Hoe clene feeste comt daer nare!</l>
<l>Sulc waket die stonde van eenen jare,</l>
<l><pb n="7"/>Dat hem nauwe daer na gebuert</l>
<l>Feeste die eene wile geduert".</l>
<l n="435"><milestone unit="fol" n="4c"/> Der luxurieuser verwoetheit</l>
<l>Is sulc, als scrifture seit,</l>
<l>Dat si doer doornen ende haghen</l>
<l>In die doot hem selven draghen,</l>
<l>Ende met groter kostelicheden</l>
<l n="440">Soo bereeden om hem leden</l>
<l>Den rasschen wech ter hellen wert.</l>
<l>                Dat ander dat in luxurie vert</l>
<l>Dat is leetschap, ende hier van</l>
<l>Scrijft in proverbien die wise man:</l>
<l n="445">"Vanden bedriegeliken wive,</l>
<l>Die ic die eerste weelde scrive"</l>
<l>Ende dus geseit van Salomoene:</l>
<l>"Dat laetste is van haren doene</l>
<l>Gelike der alsene bitterheit".</l>
<l n="450">                Hier up staet in scrifture geseit</l>
<l>Van eenen die hem dede so leet,</l>
<l>Dat hi hem selven die tonghe afsneet</l>
<l>Om der temptacien bitterhede</l>
<l>Te tempteerne bi der wonden serichede.</l>
<l n="455">Die coepman mach wel heeten onvroet,</l>
<l>Die sulke comenscepe doet,</l>
<l>Van welker hi te voren kent</l>
<l>Dat hem berouwen sal inden ent.</l>
<l>                Exempel van eenre maghet,</l>
<l n="460">Daer scrifture af gewaghet,</l>
<l>Dat si luxurie waende wel</l>
<l>Grote dinc wesen of priselic spel;</l>
<l>Ute dat ment ooc haer behiet,</l>
<l>Gevelt dat hare onsuverheit liet,</l>
<l n="465">Ende doe si wart bemerkende dat,</l>
<l>Dat si so groten schat</l>
<l><milestone unit="fol" n="4d"/> Hadde verloren in alsulker wijs</l>
<l>Om so onwerdighen prijs,</l>
<l>Woude si haer selven verslaen,</l>
<l n="470">Omme dat haer over was gegaen.</l>
<l>                Dat derde van .V. quade dinghen</l>
<l>Is menichte van schofiringhen;</l>
<l>Ende dese sijn getoghet claer:</l>
<l>Die se pleghet, met wien of waer,</l>
<l n="475">Hi dectet ende en wil niet sijn gesien.</l>
<l>Wel is ooc openbaer bi dien</l>
<l>Der sonden onbetamelicheit,</l>
<l>Na dat men se dect, so et is geseit.</l>
<l>Dan kent hi int hantieren der aert</l>
<l n="480">Dat werc vuul wesen, ende openbaert</l>
<l>Schofierlijc ooc vor den lieden.</l>
<l>                Dat vierde quaet mach di bedieden</l>
<l>Een stanc in man van brande,</l>
<l>Daer geestlike menschen menigerhande</l>
<l n="485">Vule porringhe of ontfaen,</l>
<l>Die si bi gracien wederstaen.</l>
<l>Up desen stanc Seneca dus bediet:</l>
<l>"Die eerste weelde en is al niet,</l>
<l>Dat wal riect"; ooc secht scrifture,</l>
<l n="490">Dat si onnatuerlic maect nature</l>
<l>Ende te Gode onbequamelic;</l>
<l>Luxurien brant is properlic</l>
<l>Des lichamen sware smitte.</l>
<l>                Sinte Pauwel secht up ditte</l>
<l n="495">"Sonder deser, alre sonden blame</l>
<l>So is buten den lichame",</l>
<l>Ende die glose hier up seit:</l>
<l>"Alle andere sonden ende quaetheit</l>
<l><milestone unit="fol" n="5a"/> Besmitten die ziele alleene:</l>
<l n="500">Onsuverhede bevuult gemeene</l>
<l>Den licham ende die ziele mede:</l>
<l>Dat en doet gheen ander quaethede".</l>
</div>
<div type="chapter"><head type="chapter">Luxurie rooft den mensche zinen goeden name. [II]</head>
<l>                Dat vijfte quaet is onbequame,</l>
<l>Dat is tferlies vanden goeden name.</l>
<l n="505">Dus heet die sonde der glorien smitte.</l>
<l>                Ecclesiasticus seit openbare up ditte:</l>
<l>"Du boghes neder dine knyen</l>
<l>Ten wyve, ende achter dien</l>
<l>Ghevestu in blischepen smitte". Dus</l>
<l n="510">Scrivet hier up Sinte Jheronimus:</l>
<l>"Metter luxurien besmit ic las</l>
<l>Dat inden mensche eersaems was,</l>
<l><pb n="8"/>Dat is die goede name ende niet el".</l>
<l>                Hier up so secht die wise man wel</l>
<l n="515">In Proverbien: "die onkuussche man</l>
<l>Gadert hem selven vuulheit an,</l>
<l>Ende die pine diene hier wert taent,</l>
<l>Wert nemmermeer van hem geplaent:</l>
<l>Na dat die pine wert ongehier,</l>
<l n="520">Sine pine, int ewelike vier".</l>
<l>                Van desen Ecclesiasticus sede:</l>
<l>"In die straten van der stede</l>
<l>Wert hi genodicht ende geplaecht,</l>
<l>Ende als een cachtel dat men jaecht</l>
<l n="525">Salmenne gelauwen daer,</l>
<l>Daer hijs niet sal nemen waer".</l>
<l>Dan wert hem laster emmermere,</l>
<l>Want hi die vrese van onsen Here</l>
<l>Ghene tijden in hem heeft.</l>
<l n="530">Die mensche die in luxurien leeft,</l>
<l><milestone unit="fol" n="5b"/> Heft hier gelike van zijnre hellen:</l>
<l>Na der heilighen vertellen,</l>
<l>So draghet die onkuussche dat vier</l>
<l>Vander begheerten ongehier.</l>
<l n="535">Die prophete Ozee secht van dien:</l>
<l>"Alle die der onkuuscheit plien</l>
<l>Sijn gelike den brande ontsteken".</l>
<l>Die stanc, daer wi hier af spreken</l>
<l>Ende des goeden namen verlies</l>
<l n="540">Die worm is, niement twivelt dies,</l>
<l>Conscienselic wroegen inden gront,</l>
<l>Dwelk den mensche in alre stond</l>
<l>Send godlike ter misdaet:</l>
<l>Die se niet en volghen, si doen quaet.</l>
</div>
<div type="chapter"><head type="chapter">Luxurie verhaten leeren ons vijf schone redenen. [III]</head>
<l n="545">                Omme te verhatene luxure</l>
<l>Bewiset ons die heilighe scrifture</l>
<l>In vijf redenen, daer wi</l>
<l>Luxurie moghen verhaten bi.</l>
<l>                Die eerste redene is dat soe</l>
<l n="550">Den Enghel deert emmer toe.</l>
<l>Waer of in Vitas Patrum wel</l>
<l>Georcond staet van eenen enghel,</l>
<l>Dat hi zine nese stopte als hi</l>
<l>Quam eenen onkuusschen bi.</l>
<l n="555">In scrifture staet dus bediet,</l>
<l>Dat Godes engel van hem schiet,</l>
<l>Dat hi zijns wachtens soude pleghen.</l>
<l>Oft een broeder zijn suster saghe sneven,</l>
<l>Die hi te waerne hadde, in keefsdomme,</l>
<l n="560">Soude hi niet zere droeven daer omme?</l>
<l>Dus mach den enghel zere miscomen</l>
<l>Als hi te wachtene heft genomen</l>
<l><milestone unit="fol" n="5c"/> Des koninghes dochter van hemelrike,</l>
<l>Die hem bevolen is so hogelike,</l>
<l n="565">Als hi se in onkuuscheit vallen siet.</l>
<l>Hier up sinte Bernard bediet:</l>
<l>"In elken hoec, in elke stede,</l>
<l>Waer du zijs, hebbe weerdichede</l>
<l>Ten enghel, die di te wachtene pliet;</l>
<l n="570">Ende en wes so koene niet,</l>
<l>Datstu te doene bestaes vor dien</l>
<l>Twelke du niet en souts doen vor mien".</l>
</div>
<div type="chapter"><head type="chapter">Luxurie becomt wel den duvel, dats getoghet bi vele redenen. [IIII]</head>
<l>                Die ander redene hier toe genoomt,</l>
<l>Is dat si den viant wel becoomt;</l>
<l n="575">Dats in V redenen getoghet waer.</l>
<l>                Die eerste toghet die glose claer</l>
<l>In dat boeck van Levitici,</l>
<l>Hoe dat die duvel verblidende zi</l>
<l>In die sonden al gemene,</l>
<l n="580">Nochtan verblijt hi alleene</l>
<l>Meer in onkuuscheit ende afgoderien,</l>
<l>Want die duvel hout bi dien</l>
<l>Beide ziele ende lijf gevaen.</l>
<l>                Dat ander dat hier bi mach gaen,</l>
<l n="585">Is dat die duvel willen sal</l>
<l>Bi den onkuusschen mensche al</l>
<l>Ten ordele hem selven sal goet maken;</l>
<l>Omdat dese onreyne saken</l>
<l>In den duvel nye vonden en waren,</l>
<l n="590">Des sal hi se daer bi verswaren.</l>
<l>                Dat derde daer by dat scijnt wel</l>
<l>Dat onkuusscheit wel becomt den duvel,</l>
<l><pb n="9"/>Want hi eenparlike wacht</l>
<l>Om te temptierne inder nacht</l>
<l n="595"><milestone unit="fol" n="5d"/> Ter genoechten van desen sonden.</l>
<l>                Een vierde is wel daeruut torconden:</l>
<l>Die duvel, die ghene materie en heft,</l>
<l>Der sonde vake materie gheft,</l>
<l>Also et vake gescreven si</l>
<l n="600">Van geesten, die heeten incubi,</l>
<l>Dat si hebben ontsuvert wiven</l>
<l>Ende bevrucht ooc gadaen bliven.</l>
<l>                Omme tvijfte verbliden si noch me,</l>
<l>Want si met deser sonden twe</l>
<l n="605">Menschen altijd te gader winnen.</l>
</div>
<div type="chapter"><head type="chapter">Luxurieuse doen Gode onwertschepe in zes saken. [V]</head>
<l>                Die derde redene wille beginnen,</l>
<l>Dat in onkuuscheit vulbringhen</l>
<l>Gode gedaen zijn zes schofiringhen.</l>
<l>                Die eerste sien wi claer bi gelike</l>
<l n="610">An die eersamen van ertrike,</l>
<l>Die trecken hem in alsulke schamen,</l>
<l>Alse haer dochteren vallen in blamen:</l>
<l>Wat schande so doen die dochteren sheeren</l>
<l>Dien, als si ten keefsdomme keren!</l>
<l n="615">                Een ander lelicheit is die ghone:</l>
<l>Nadat een werltlic brudegome</l>
<l>Sulke begherte heft inden moet</l>
<l>Als sine bruut overspel doet,</l>
<l>So mach claer wel zijn verstaen,</l>
<l n="620">Dattet grote lelicheit is gedaen</l>
<l>Gode, als zine vercorne bruut</l>
<l>Haer selven werpt zijnre gracien uut</l>
<l>Bi onsuverheden. Hier van</l>
<l>Secht in proverbien die wise man:</l>
<l n="625">"Des mans verwoetheit sal God niet sparen,</l>
<l>Als die dach van wraken sal varen,</l>
<l><milestone unit="fol" n="6a"/> Hi ne sal niet gaeuwen der bede van lieden,</l>
<l>Noch hi ne sal ontfanghen miede</l>
<l>Van yemene te zijnre verlosinghen".</l>
<l n="630">Gheestlike so machmen dit toebringhen</l>
<l>Den brudegom van ertrike.</l>
<l>                Eene derde lelicheit is properlike,</l>
<l>Dat si besmitten den tempel ons heeren.</l>
<l>Sinte Pauwel scrijft ........</l>
<l>........ een andre lere:</l>
<l n="635">"Met groten prise du zijt gekocht;</l>
<l>Weset Gode te lovene bedocht,</l>
<l>Ende draghet in juwen lichame dien".</l>
<l>Teghen der onkuuscheit plien</l>
<l>Mach die psalm zijn gelecht,</l>
<l n="640">Dien David in den souter secht:</l>
<l>"O God, et quam bynnen dijnre erve</l>
<l>Volc te hare onbederve</l>
<l>Ende besmittede den tempel dijn".</l>
<l>                Eene vierde lelicheit so mach zijn,</l>
<l n="645">Dat die luxurie mach zijn ghemanteniert</l>
<l>Onversaets die dinc hantiert,</l>
<l>Die Gode meest onwertschap toghet.</l>
<l>Dus schijnt wel dat die mensche niet poget</l>
<l>Weelde te soekene met deser sonde,</l>
<l n="650">Mer Gode te vertornene in allen stonden.</l>
<l>Sinte Jheronimus ons dus vort brochte</l>
<l>Dat des menschen onsuver gedochte</l>
<l>Achtervolghet dat oneerlic zi.</l>
<l>Ooc trect si haer die dinghen bi</l>
<l n="655">Oversoets die ongeorloft staen.</l>
<l>                Dat vijfte dat hier toe mach gaen</l>
<l>Is dat dese vuule sonde</l>
<l>Oefenen als een ambacht vonden,</l>
<l><milestone unit="fol" n="6b"/> Gelikerwijs dat woekeren schijnt;</l>
<l n="660">Ende hier bi eyst dat haer bewint</l>
<l>Die heilighe kerke soude nemmee</l>
<l>Te berichtene van desen sonden twe:</l>
<l>Die doet men daghen ende verwaten,</l>
<l>Om dat si tambacht souden laten.</l>
<l n="665">                Die seste lelicheit is: dese misdaet</l>
<l>Meer om die genoechte staet</l>
<l>Der leden, die vuul zijn ende onwert,</l>
<l>Dan die so hogher dinck begheert,</l>
<l>Die die salighen in Gode ontfaen.</l>
<l n="670">Dits Gode grote onwertheit gedaen,</l>
<l>Datmen misoefent enich let</l>
<l>Ende Gode daer bi achterset.</l>
<l><pb n="10"/>                Die vierde redene daer men mede</l>
<l>Verhaten mach onsuverhede,</l>
<l n="675">Is dat claer bewijst sal zijn,</l>
<l>Dat si doet den evenkerstijn</l>
<l>Onrecht groet, ende dat in drien.</l>
<l>Dat eerste onrecht is van dien:</l>
<l>Si ne set niet des evenkerstijns richede</l>
<l n="680">Alleene, mer hem selven daer mede.</l>
<l>Hier up Sinte Pauwel seit:</l>
<l>"Die achtervolghet onsuverheit,</l>
<l>Verliest zine siele daer ynne."</l>
<l>                Dat ander onrecht, so ict bekynne,</l>
<l n="685">Dats dat hi nyemande trouwe hout,</l>
<l>In wien onkuuscheit heft gewout.</l>
<l>Proeve staet van desen dinghen</l>
<l>Inden anderen boec der Konynghen,</l>
<l>Dat David dede te eenre stonde</l>
<l n="690">Om te achtervolghene van deser sonde</l>
<l><milestone unit="fol" n="6c"/> Eenen ridder roven des lives</l>
<l>Om te gebrukene zijns wives.</l>
<l>Men vint van Amonne mede,</l>
<l>Dat hi met zijnre suster misdede.</l>
<l n="695">                Een derde onrecht dat si doet</l>
<l>Is dat si eenen ontrect zijn goet,</l>
<l>So sunte Lucas vanden gulsen sone</l>
<l>Scrijft, dat hi was gewone</l>
<l>Te levene in groter onsuverhede</l>
<l n="700">Ende also al dat zijn verdede.</l>
</div>
<div type="chapter"><head type="chapter">Luxurie quetst ende pijnt haren draghere. [VI]</head>
<l>                Die seste redene ooc daer bi</l>
<l>Onkuuscheit te verhatene si,</l>
<l>Dats dat si zere quetst ende plaghet,</l>
<l>Ende rooft zijns selves hem die se draget;</l>
<l n="705">Sijn ghelt si hem quisten doet;</l>
<l>Lichamelic ende gheestlic goet</l>
<l>Rooft si hem ende hem selven mede.</l>
<l>                Vanden goede die wise man sede:</l>
<l>"Die die onsuverhede voet,</l>
<l n="710">Verliest hem ende quist zijn goet".</l>
<l>Onkuuscheit is gecompareert</l>
<l>Den viere, omme dat si destrueert</l>
<l>So vele groter dinghen hier.</l>
<l>Ooc secht Job: "een vreselic vier</l>
<l n="715">Is onkuuscheit, want alle dinc soe</l>
<l>Verswelgt ende verteert daer toe".</l>
<l>Van desen viere secht aldus</l>
<l>Mijn here sinte Jheronimus;</l>
<l>"Met vlammighen viere sere stijf</l>
<l n="720">Verslaet die consciencie dat wijf".</l>
<l>Ooc mede rooft hem onsuverheit</l>
<l><milestone unit="fol" n="6d"/> Den licham, also Ozee seit:</l>
<l>"Keefsdom, dronkenschap ende wijn</l>
<l>Ontrect den mensche therte sijn",</l>
<l n="725">Want wie dat der mynnen pliet,</l>
<l>Besit zijns selves rike niet.</l>
<l>                Indat boeck der Koninghen so staet</l>
<l>Orconde, dat si den licham verslaet:</l>
<l>Amon was daer bi versleghen,</l>
<l n="730">Dat hi zijnre suster woude pleghen.</l>
<l>Des menschen eere is vake mede</l>
<l>Verloren bider onsuverhede.</l>
<l>Also die bible wel doet horen</l>
<l>Van Jacobs sone eerstgeboren,</l>
<l n="735">Rubin; dit siewi alle claerlike</l>
<l>Vake geschien in ertrike,</l>
<l>Dat den menighen sijn ere ontvliet</l>
<l>Bi dat hi der luxurien pliet,</l>
<l>Ende verliest hem selven daermede,</l>
<l n="740">Also die gulse sone eerst dede,</l>
<l>Daer die ewangelie bediet van:</l>
<l>Wijs is hi diere hem af wachten can!</l>
</div>
<div type="chapter"><head type="chapter">Luxurie hout den mensche in sware vangnisse. [VII]</head>
<l>                Noch volghen hier na ander saken,</l>
<l>Die luxurie souden maken</l>
<l n="745">Met rechte van ons lieden gehaet.</l>
<l>Eene sake wel verstaet,</l>
<l>Dat dese sonde so machtich si</l>
<l>Den mensche te vanghene daer bi.</l>
<l>Hier up so seit Sinte Augustijn:</l>
<l n="750">"Dat starcste lijm dat mach zijn,</l>
<l>Dats twijf, om zielen te vane",</l>
<l>Die bible ghevet ons te verstane,</l>
<l><milestone unit="fol" n="7a"/> Dat dese sonde Balaam</l>
<l>Vercoes ende an hem nam,</l>
<l n="755">Want hi daer mede waende wel</l>
<l>Die kinderen vellen van Israhel,</l>
<l>Ende vallen doen in sonden sware.</l>
<l>Onkuuscheit vanghet, dats openbare,</l>
<l><pb n="11"/>Edele, onedele, ghecke ende vroede,</l>
<l n="760">Starke ende ooc kranke van moede.</l>
<l>Dat si den vroeden verwint,</l>
<l>Doet sinte Jheronimus bekint.</l>
<l>Vroeder dan Salomon was niet,</l>
<l>Nochtan so is hi ghec bediet:</l>
<l n="765">Dat heft wyves minne gedaen.</l>
<l>Dat si edele can gevaen</l>
<l>Ende onedele, scrijft aldus</l>
<l>Al claer Sinte Jheronimus:</l>
<l>Noch die konynghe die purper draghen,</l>
<l n="770">Noch die noot moeten beiaghen</l>
<l>So en veronwert luxure.</l>
<l>                Abacuc secht in zijnre scrifture:</l>
<l>"Luxurie trect te haer wert al;</l>
<l>An haer hangt groet ende smal</l>
<l n="775">Ende in haer net vergadert soet".</l>
<l>                Scrifture ons des bekennen doet,</l>
<l>Dat des duvels hinghen ende net</l>
<l>Dats dat schone wijf met toomsel omset,</l>
<l>Want si trecken met snelre vaert</l>
<l n="780">Den mensche ter dieper hellen waert.</l>
<l>                Scrifture ons toghet menichvout,</l>
<l>Dat luxurie den mensche vaste hout,</l>
<l>Die si eerst heft gevaen,</l>
<l>Also gi voren hebt verstaen.</l>
<l n="785">                Hier up die wise man orcont:</l>
<l><milestone unit="fol" n="7b"/> "Een diepe putte is der hellen gront;</l>
<l>Dien so sal God stieren in desen,</l>
<l>Up wien hi vergrammet sal wesen".</l>
<l>                Wi sien ooc bi naturen ditte:</l>
<l n="790">Wie dat valt in eenen diepen pitte,</l>
<l>Hi ne mach niet uut lichtelike.</l>
<l>Aldus eyst ooc gheestelike,</l>
<l>Dat hi niet lichtelike te hant</l>
<l>Mach ontgaen den viant,</l>
<l n="795">Wie dat schoenheid bant van wyven.</l>
<l>                Hier omme ist dat die heilighen scriven:</l>
<l>"Des wives mond is een diepe pit,</l>
<l>Want boven allen leden so dit</l>
<l>Let vanghet den mensche meest</l>
<l n="800">Ende hout neder sonder horreest,</l>
<l>Want wie daer af is verblent,</l>
<l>Slacht hem die Gode niet en kent,</l>
<l>Want hi ne hevet mogenthede</l>
<l>Te denkene te zijnre salichede:</l>
<l n="805">Godes gedenken si noch myn no mee".</l>
<l>                Hier of leest men in Ozee:</l>
<l>"Hare gepense sullen si niet</l>
<l>Te Gode wert bekeren yet,</l>
<l>Want die gheest van onkuuscheden</l>
<l n="810">Is inden middel van hem leden,</l>
<l>Ende Gode so en kennen si niet".</l>
<l>Daniel ooc wel bediet,</l>
<l>Hoe die ouden in Susannen misdaden,</l>
<l>Mids der vuulre luxurien raden.</l>
</div>
<div type="chapter"><head type="chapter">Luxurie hout den mensche in groter schalkernyen ende in keytivicheden. [VIII]</head>
<l n="815">                Luxurie hout den mensche mede</l>
<l>In vele groter keytivicheden</l>
<l>Niet alleene in den gheest,</l>
<l>Die edelst is ende meest</l>
<l>Boven den lichame dient dien,</l>
<l n="820">Mer omme der schalkernyen,</l>
<l>Die dat wijf drijft up den man.</l>
<l>                Mester Tulius segt hier van:</l>
<l>"Ic en sal den man vry noemen nyet,</l>
<l>Wien een wijf heet ende gebiet:</l>
<l n="825">Roept si hem, hi comt tot hare,</l>
<l>Heet sine wech gaen, hi vliet van hare;</l>
<l>Keytivich schalc noemten Tulius,</l>
<l>Hem wien twijf mach gebieden dus.</l>
<l>                Sinte Jheronimus sprect te desen:</l>
<l n="830">"Niet en mach onweerder wesen</l>
<l>Dan vanden vleessche te zine verwonnen,</l>
<l>Ende niet is edelre dan connen</l>
<l>Verwinnen tvleysch ende sijn becuren.</l>
<l>Men vint ooc wel in scrifturen,</l>
<l n="835">Dat enyghe vianden uut edelheden</l>
<l>Tempteren niet ter onsuverheden,</l>
<l>Want si hem lieden is onmare</l>
<l>Omme die vuulheide van hare.</l>
</div>
<div type="chapter"><head type="chapter">Luxurie heft vijf specien die dochteren heeten. [VIIII]</head>
<l>                Die ander partie deser sonde</l>
<l n="840">Bewijst die manieren ontbonden</l>
<l>Vander onkuuscheit tote viven.</l>
<l>Die eerste wi simplex keefsdom scriven;</l>
<l>Die ander, te ontsuverne eene maget;</l>
<l>Die derde, na dat scrifture gewaget,</l>
<l n="845"><pb n="12"/> Is hoerdom; die vierde is als een man</l>
<l>Met wive misdoet, die hem gaet an;</l>
<l><milestone unit="fol" n="7d"/> Die vijfte, onkuussche misdaet,</l>
<l>Die teghen der naturen gaet,</l>
<l>Dat mans of wijfs te gader driven.</l>
<l n="850">Van deser sonde sal ic voren scriven</l>
<l>Een luttel; der sonden name</l>
<l>Is vuul den hoerne ende onbequame;</l>
<l>Daer na sal ic ten anderen gaen,</l>
<l>Verkeert na dat si te voren staen.</l>
</div>
<div type="chapter"><head type="chapter">Buggernye is eene vule sonde, walgelic vor Gode, vor enghelen ende vor menschen. [X]</head>
<l n="855">                Die groetheit van deser sonde</l>
<l>Boven der naturen is bevonden</l>
<l>Claer getoghet bi vele saken.</l>
<l>Eerst bi drie sware wraken,</l>
<l>Die God daer omme heft gesent.</l>
<l n="860">Die eerste wrake is bekent</l>
<l>Bider diluvien ganc,</l>
<l>Daer alle die werelt bi verdranc,</l>
<l>Want die sake was dese misdaet.</l>
<l>                Die ander plaghe was, wel verstaet,</l>
<l n="865">Doe verdronken die vijf steden,</l>
<l>Dat die dode zee heet heden,</l>
<l>Ende haer is dode name gegeven</l>
<l>Om dat daer gheen dier in mach leven,</l>
<l>Vogel no visch te enigher stont.</l>
<l n="870">Hier of die bible dus orcont:</l>
<l>God die deet reghenen up die steden</l>
<l>Van Dasma ende van Gomorra mede</l>
<l>Vanden hemel swevel ende vier.</l>
<l>                Die derde wrake is ongehier,</l>
<l n="875">Van Cornan, also die bible seit</l>
<l><milestone unit="fol" n="8a"/> Dat hi dede zine onreynicheit</l>
<l>In die eerde, daer hem God om sloech.</l>
<l>                Proeven staen vele ende genoech</l>
<l>Vander groetheit deser sonde</l>
<l n="880">Wilen eer in vorledenen stonden.</l>
<l>Om deser sonde occusoen</l>
<l>Eest quaet enych hoerdom doen.</l>
<l>Van wiven tontsuverne is grote misdaet.</l>
<l>Also claer in die bible staet,</l>
<l n="885">Dat Loth ten Sodomiten sede:</l>
<l>"Broeders, ne doet niet dese quaethede;</l>
<l>Ic hebbe twe dochteren, schone wiven,</l>
<l>Wilt daer mede u genoechte driven:</l>
<l>Ic lene se u sonder langher beiden".</l>
<l n="890">Daer die goede Loth dus seide,</l>
<l>Ende zine twe dochteren boot</l>
<l>Te sulker sonde doer die noot,</l>
<l>Toghede hi wel die overgrote quaetheit</l>
<l>Vander vuulre sonden vorseit.</l>
<l n="895">Vele vindic daer af gescreven,</l>
<l>Dat ic te kennene niet wil gheven;</l>
<l>Een word over al secht dus</l>
<l>Een lerer, heet Symacus:</l>
<l>So vuul is si ende so onmare,</l>
<l n="900">Dat gheen mensche schuldich en ware</l>
<l>Van haer te willen spreken yet:</l>
<l>Des en wert niet meer van my bediet.</l>
</div>
<div type="chapter"><head type="chapter">Luxurie te hantierne met die van zibbe angaen is grote sonde. [XI]</head>
<l>                Die ander specie der luxure</l>
<l>Is dat werc te hantierne van naturen</l>
<l n="905">Met hem die van zibben angaen,</l>
<l><milestone unit="fol" n="8b"/> Verkeert gerekent van dat si staen</l>
<l>                Int eerste moste elc hilicken in zijn geslachte:</l>
<l>Nu doet men daer af grote wachte,</l>
<l>Dat nyemant te zijnre zibben gaet,</l>
<l n="910">Ende et is nu grote misdaet.</l>
<l>Also claer in die bible staet:</l>
<l>Eerst so was Gods gebod gegeven</l>
<l>Te onderhiliken nichten ende neven,</l>
<l>Om dat so soude vanden beginne</l>
<l n="915">Onder die sibbe wassen mynne,</l>
<l>Want bi den werke van naturen</l>
<l>Onderwast mynne in creaturen.</l>
<l>Sint als die hoefden der heiligher Kerken</l>
<l>Bevoelden in hem selven vroeder werken,</l>
<l n="920"><pb n="13"/> Dat uut der versaminghen virtuut</l>
<l>Minne onder sibbe was gespruut,</l>
<l>Doe ordinierde onder die vroeden,</l>
<l>Dat nyemant vortan die hem bestoeden</l>
<l>Nemen en soude, ende in ene</l>
<l n="925">Minne te makene onder tghemene,</l>
<l>Vremde: dus was geboden doe,</l>
<l>Ende noch houtment emmertoe,</l>
<l>Mer somwile bi gedoghe,</l>
<l>Om te bevelne grote orloghe</l>
<l n="930">Van princhen, wi dickent sien</l>
<l>Onder sibben hilic geschien;</l>
<l>Die paeus dispensiert daermede:</l>
<l>Hets wel in zine mogenthede;</l>
<l>Ongeorloft, ist sonde swaer,</l>
<l n="935">So die bible toghet claer,</l>
<l>Dat Amon die woude pleghen</l>
<l>Sijnre suster, daer omme was verslegen</l>
<l><milestone unit="fol" n="8c"/> Van Absolon den broeder zijn.</l>
<l>Manslacht ende daertoe ander venijn</l>
<l n="940">Geschiet daer ute te meniger stonde.</l>
<l>Des pleghen ooc gelijc die honde,</l>
<l>Want die honde in sulcdaen werc</l>
<l>Ne onder sibben ghene merc,</l>
<l>Mer dat doen peerde te allen uren,</l>
<l n="945">Dat segghen boeken van naturen.</l>
</div>
<div type="chapter"><head type="chapter">Hoerdom is grote sonde, dats getoghet claer. [XII]</head>
<l>                Eene derde specie deser misdaet,</l>
<l>Hoerdom in dietsche genoemt staet,</l>
<l>Dit soude elken hebben onmaer</l>
<l>Bi redenen die hier volghen naer.</l>
<l n="950">Hoerdom heet als een keytijf</l>
<l>Misdoet met een ander wijf.</l>
<l>Die eerste redene is claer bekent.</l>
<l>Si doen teghen dat heilighe sacrament</l>
<l>Van echtschap, dat God visierde,</l>
<l n="955">Doe hi Adam ende Even bestierde</l>
<l>Int paradijs van groter weelden,</l>
<l>Daer God hem lieden beveelde</l>
<l>Wassen ende menichvouden,</l>
<l>Dats te segghene, echtschap houden.</l>
<l n="960">                Eene ander redene is daer bi,</l>
<l>Dat hoerdom te verhatene si:</l>
<l>Teghen natuerlic recht et gaet.</l>
<l>Inden geboden gescreven so staet:</l>
<l>Doet dat eenen anderen niet,</l>
<l n="965">Dattu niet en wils dat dy geschiet.</l>
<l>Hets openbaer claer vor oghen,</l>
<l>Dat enich man soude node gedoghen,</l>
<l><milestone unit="fol" n="8d"/> Dat ander man an zijn wijf misdade.</l>
<l>Men vint der vele die eer schade</l>
<l n="970">Haers lyves verlies souden genieten,</l>
<l>Dan si haer wijfs misdoen lieten</l>
<l>Ende hem lieden doen overspel.</l>
<l>                Scrifture ghift ooc te kennene wel,</l>
<l>Dat hoerdom boven alle dieften gaet;</l>
<l n="975">Redene waromme wel verstaet:</l>
<l>Dusdane menschen stelen</l>
<l>Dat te prisene is in velen,</l>
<l>Boven alder werelde rijcheit.</l>
<l>In die bible is ooc geseit,</l>
<l n="980">Dat was eene gemene wet</l>
<l>In die eerste wet geset:</l>
<l>Wie misdede met anders wyve,</l>
<l>Men dede se beyde vanden lyve,</l>
<l>Die hoerdom wilden te samen vulbringen.</l>
<l n="985">In den boec staet der Konynghen,</l>
<l>Doe dat David hadde gedaen</l>
<l>Hoerdom, God seghede te hem saen:</l>
<l>"Mijn sweert sal niet scheiden van di,</l>
<l>Om dattu hebs veronwert my</l>
<l n="990">Ende Urien zijn wijf genomen".</l>
<l>Uut deser sonde is vake komen</l>
<l>Manslacht, ia ooc by onser tijd.</l>
<l>Die bible ons orcont, alse David</l>
<l>Dat vornoemde hadde gedaen,</l>
<l n="995">Dede hi Urien doot slaen.</l>
<l>Uut deser sonde mach ooc gescien,</l>
<l>Dat si te onderhilikene plien</l>
<l>Die van sibbe gaen zere nare,</l>
<l><pb n="14"/>Datwelke verbiet die wet clare.</l>
<l n="1000"><milestone unit="fol" n="9a"/> Hoerdom dicwile doet</l>
<l>Dat die mensche niet en vroet</l>
<l>Wie sijn vader of zijn broeder si,</l>
<l>Ende vake onderhiliken daer bi.</l>
<l>Bi den prophete Ezechiel</l>
<l n="1005">Vintmen te deser sonde wel</l>
<l>Beheeten wrake, ia ende grote,</l>
<l>Hem die ontrouwe zijn haren ghenote.</l>
<l>Die grote wrake deser sonden</l>
<l>Is wel stommen dieren ontbonden,</l>
<l n="1010">Want vanden storke men vint,</l>
<l>Als haer een vremede heft bekint,</l>
<l>Dan gaet si haer wasschen daer nare,</l>
<l>Anders wordes haer genoot geware.</l>
<l>Mer comt vor dat wasschen haer genoot,</l>
<l n="1015">Hi kent haeste die loesheit groet,</l>
<l>Ende dan so moet haer costen tleven;</l>
<l>Daer en volghet gheen vergheven.</l>
<l>Gheestelike te verstane,</l>
<l>Is der zielen noot van dwane</l>
<l n="1020">In tranen van berouwenisse,</l>
<l>Anders mach si wel vruchten tvonnisse.</l>
<l>Dus is hoerdom eene sonde quaet</l>
<l>So et voren wel geproevet staet.</l>
</div>
<div type="chapter"><head type="chapter">Eene maghet te ontsuverne is grote sonde ende sware. [XIII]</head>
<l>Die vierde maniere, die hier toe draget,</l>
<l n="1025">Der luxurien, is eene maget</l>
<l>Te ontsuverne; dits eene sonde quaet</l>
<l>Ende wel schuldich te wesene gehaet.</l>
<l>Vander onsuverheden van desen</l>
<l>Machmen in die bible lesen:</l>
<l n="1030">Die van Syten, die Amors sone was,</l>
<l><milestone unit="fol" n="9b"/> Omdat hi hem onderwant das,</l>
<l>Van Jacobs dochter, hiet Dinam,</l>
<l>Om dat hi hare suverhede nam,</l>
<l>Hi wart versleghen ende zijn vader mede</l>
<l n="1035">Ende al dat volc van sijnre stede.</l>
<l>Scrifture is wel orconde dies</l>
<l>Dat et is een overswaer verlies,</l>
<l>Tverlies vander suverheit,</l>
<l>Want also scrifture seit:</l>
<l n="1040">Die maghet ontfanget C cronen,</l>
<l>Daer XXX den gehilicten lonen,</l>
<l>Den weduen vierwerf vijfthiene.</l>
<l>Dus so ist claer genoech te siene,</l>
<l>Dat die magheden vele verliesen.</l>
<l n="1045">Hebt vor oghen, gi dulle riesen!</l>
<l>Want also scrifture openbaert:</l>
<l>Die schoert den tuen vanden wijngaert</l>
<l>Is van allen groet occusoen,</l>
<l>Die na hem schade sullen doen.</l>
<l n="1050">Ende des gelike is die keytijf,</l>
<l>Die ontsuvert enich wijf,</l>
<l>Occusoen gemaect daer mede</l>
<l>Van alrehande onsuverhede,</l>
<l>Die haer namaels geschiet:</l>
<l n="1055">Menich achtes lettel of yet.</l>
<l>Suverheit is een goet genomen,</l>
<l>Des nemmermeer men mach verkomen,</l>
<l>Ende daer omme souden met crachten</l>
<l>Die magheden hare suverhede wachten.</l>
</div>
<div type="chapter"><head type="chapter">Keefsdom is verboden, dats getoget claer. [XIIII]</head>
<l n="1060">Die vijfte specie, wilt verstaen,</l>
<l>Dat heet simplex keefsdom gedaen.</l>
<l><milestone unit="fol" n="9c"/> Dat God deser sonden is wreet,</l>
<l>Toghet die bible claer bescheet.</l>
<l>In Numeri ons is wel bediet,</l>
<l n="1065">Doe den kindren was geschiet</l>
<l>Van Ysrahel dat si keefsdom daden</l>
<l>Met Moabs dochteren, sonder genaden</l>
<l>Beval God also boude</l>
<l>Datmen al des princhen volc hanghen soude</l>
<l n="1070">An galghen, der sonnen yeghen.</l>
<l>Om dese sonde worden versleghen</l>
<l>Vier ende twintich dusent lieden.</l>
<l>                Na der bible waer bedieden</l>
<l>Perhimes gaf den dootslach</l>
<l n="1075">Sambri, den man, daer hi lach</l>
<l>Bi Madicianen, des hi hadde verdient</l>
<l>Dat hi daer omme was Gods vrient,</l>
<l>Daer hine pape dede werden</l>
<l>Ende zijn volc woude beverden</l>
<l n="1080">Vander gramschapen onses heren.</l>
</div>
<div type="chapter"><head type="chapter"><pb n="15"/> <hi rend="italic">Luxurie gedaen met weduwen of met amyen of met gemene wijfs dats grote sonde</hi>. [XV]</head>
<l>                Keefsdom na der scrifture leeren</l>
<l>Heet luxurie die die menschen driven</l>
<l>Anders dan met gemelde wiven,</l>
<l>Ende sonderlinghe so eyst verstaen</l>
<l n="1085">Met weduen of met amyen gedaen,</l>
<l>Ofte met ledighe wijfs int gemene;</l>
<l>Die sonde en is niet clene:</l>
<l>Lichte si hevet eenen man,</l>
<l>Ende dus so doet hi hoerdom daer an;</l>
<l n="1090">Of lichte si is die nichte dijn;</l>
<l><milestone unit="fol" n="9d"/> Dijn oom of neve heft daer an gezijn:</l>
<l>Dus salmen die gemenen vlien.</l>
<l>Die die sonden met weduen plien</l>
<l>Misdoen swaerlike ende zeere,</l>
<l n="1095">Want si hem lieden roven haer eere,</l>
<l>Dat si nemmermeer verwinnen.</l>
<l>Met slaeplieve, diemen heet vriendinnen,</l>
<l>Moet ooc sware sonde zijn,</l>
<l>Want hi zijnen evenkerstijn</l>
<l n="1100">In openbare schofiringhen</l>
<l>Hout bi der oefenynghen.</l>
<l>Eene seste maniere mach zijn voert,</l>
<l>Die ter onkuuscheit behoert,</l>
<l>Die giericheit vake doet toedriven,</l>
<l n="1105">Dats dat ontvoeren van wiven.</l>
<l>Dese sonde is harde quaet</l>
<l>Ende daer grote wrake an staet.</l>
</div>
<div type="chapter"><head type="chapter">Luxurie ontfaet occusoen ute achte saken.[XV]</head>
<l>                Dese derde partije der luxure</l>
<l>Toghet die dinghen claer ter cure,</l>
<l n="1110">Die die luxurie wassen doen,</l>
<l>Ende daer toe gheven occusoen,</l>
<l>Van welker wi vinden tote VIII:</l>
<l>Leerse hier, die hem wille wachten.</l>
<l>                Ledicheit is eene sake voren,</l>
<l n="1115">Daer luxurie uut is geboren.</l>
<l>                Die ander is overmate van spisen,</l>
<l>Die luxurie vake doet risen.</l>
<l>                Dat derde is der ouder wiven</l>
<l>Beleet, die liede te samen driven.</l>
<l n="1120">                Dat vierde is dat exempel quaet</l>
<l><milestone unit="fol" n="10a"/> Daer die duvel an nemet raet.</l>
<l>                Dat vijfte is schone wijfs anschijn</l>
<l>Datwelke zeere roert dat venijn.</l>
<l>                Dat seste is vele ieghen wijfs spreken,</l>
<l n="1125">Dat doet dat vier van luxurien ontsteken.</l>
<l>                Dat sevenste is rollen oft liedekine</l>
<l>Te hoerne, die ghewagen der mynne,</l>
<l>Want si den brant roeren vast.</l>
<l>                Dat achtste ende tlaetste is als men tast</l>
<l n="1130">Menschen onbetamelike</l>
<l>Dit so moet men schuwen namelike,</l>
<l>Die luxurie wille vlien,</l>
<l>Want alre naest volgt si dien.</l>
</div>
<div type="chapter"><head type="chapter">Ledicheit geeft occusoen ter groter onkuuscheit. [XVI]</head>
<l>                Teerste dat ter onsuverhede</l>
<l n="1135">Gheeft sake is die ledichede.</l>
<l>                Hier of scrivet Ovidius</l>
<l>In der remedien der mynne aldus:</l>
<l>"Sie dattu af does ledichede,</l>
<l>Luxurie die misvaert daer mede:</l>
<l n="1140">Begin is ledicheit alre quaetheit".</l>
<l>                Hier up sinte Bernard seit:</l>
<l>"Al heet ledicheit occusoen</l>
<l>Alre sonden die wi doen,</l>
<l>Ende moeder, gerekent int generael,</l>
<l n="1145">Emmer so is si speciael</l>
<l>Occusoen van onsuverheden,</l>
<l>Van loghene ende hoverdicheden".</l>
<l>                Dit was in David vonden waer,</l>
<l>Als scrifture scrivet al claer</l>
<l n="1150">Ende ic in dietsche sal gheven,</l>
<l><milestone unit="fol" n="10b"/> Dat vander traecheit wert bescreven,</l>
<l>Dat so wert int vijfte tractaet,</l>
<l>Na dat voer getafelt staet.</l>
</div>
<div type="chapter"><head type="chapter">Luxurie ontfaet occusoen van overmate van spisen. [XVII]</head>
<l>                   Dander daer wi uut sien risen</l>
<l n="1155">Luxurie, is overmate van spisen.</l>
<l>Hier af claer genoech ic sede</l>
<l>Int tractaet vander gulsichede,</l>
<l><pb n="16"/>Mer om beter verclaer secht dus</l>
<l>Mijn heere Sinte Jheronimus:</l>
<l n="1160">"Suverheit is te houdene swaer</l>
<l>Onder vele gerichten vor waer".</l>
<l>Sinte Bernard scrijft ooc mede:</l>
<l>"In weelden misvaert suverhede".</l>
<l>Die dan sal luxurie vlien,</l>
<l n="1165">Hi so moet sober te levene plien.</l>
</div>
<div type="chapter"><head type="chapter">Makeligghen sijn vake occusoen te groter luxurien. [XVIII]</head>
<l>                Dat derde dat gheft occusoen</l>
<l>Der luxurien misdoen,</l>
<l>Dat zijn makeligghen, bi wien</l>
<l>Men vake luxurie siet geschien.</l>
<l n="1170">Dat dit is oversware misdaet,</l>
<l>Bi vele redenen getoghet staet.</l>
<l>                Eerst so mach zijn getoghet wel</l>
<l>Dat dat werc is vanden duvel:</l>
<l>Des duvels werc is subtijlheit</l>
<l n="1175">Te ghevene te enygher quaetheit.</l>
<l>Dus doen makeligghen altoes:</l>
<l>Si sweren dat si ........</l>
<l>........</l>
<l>........ kennen boes</l>
<l>Om te doen sneven dat magedekijn.</l>
<l><milestone unit="fol" n="10c"/> Somwile drinken si daer up wijn,</l>
<l n="1180">Ende dats haer loon. Hier af secht wel</l>
<l>Die prophete, genaemt Johel:</l>
<l>"Om wijn vercochte die quene oude</l>
<l>Dat maghedeken, dat si drinken soude,</l>
<l>Ende si ne haddes ghene ander hure".</l>
<l n="1185">Ooc so seght ons wel scrifture:</l>
<l>Die groetheit deser sonde is bekent</l>
<l>Bi der plaghe, die eer tserpent</l>
<l>Ontfinc om dat eerst Even bedroech.</l>
<l>Na dat ons Beda doet betoech,</l>
<l n="1190">So hadde tserpent wijfs ansichte,</l>
<l>Daert Even bi bedroech so lichte.</l>
<l>Dus moghen wel geheten zijn</l>
<l>Die makeligghen, want wijfs anschijn</l>
<l>Hebben si, ende myds der eenshede</l>
<l n="1195">Brenghen si anderen ter onkuuschede;</l>
<l>Dat een duvel noch een man</l>
<l>Niet vulbrengen en mach no en can,</l>
<l>Dat doen die makeliggen lichte</l>
<l>Mids der eensheit der ansichte.</l>
<l n="1200">                Dat dese harde vele besuren,</l>
<l>Is getoghet bi scrifturen:</l>
<l>Doet serpent hadde bedreven</l>
<l>Ende toegebracht des menschen sneven,</l>
<l>Warp hem God drie plaghen an,</l>
<l n="1205">Twe den wyve ende een den man.</l>
<l>Om dat die man bi der gulsheit</l>
<l>Allene misdede, so was hem geseit:</l>
<l>In dat zweet dijns aenschijn</l>
<l>Saltu nutten dat broet dijn.</l>
<l n="1210">Dat wijf omdat si haer verhief</l>
<l>Boven haren man, ontfenc si grief,</l>
<l>Dat se God velde, ende sede:</l>
<l>Du werdes onder des mans mogenthede.</l>
<l>Ende om dat si die diere vrucht</l>
<l n="1215">Voren plucte sonder ducht,</l>
<l>Wart si swaerlike teblouwen.</l>
<l>God sprac te haer: "du suls baersen in rouwen".</l>
<l>Dat serpent, omme dat neder warp</l>
<l>Den mensche, ontfinc plaghe scharp,</l>
<l n="1220">Want God seide te dien daerbi:</l>
<l>Up dine borste salmen treden di".</l>
<l>Om dat lueghene hadde in den mond,</l>
<l>So heft hem God ter selver stond</l>
<l>In den mond geset venijn;</l>
<l n="1225">Om dat bi der quaetheit sijn</l>
<l>Den mensche met spisen heft verdult,</l>
<l>Was hem toegesecht: "gi sult</l>
<l>Eerde eten al dijn lijf;</l>
<l>Om dattu verduldes dat wijf",</l>
<l n="1230">Sprac die heere, diet woude quellen:</l>
<l>"Ic so sal vyantschap stellen</l>
<l><pb n="17"/>Tusschen den wyve ende dy";</l>
<l>Daer na staet daer vaste bi:</l>
<l>"Ende up dijn hooft sal si di terden":</l>
<l n="1235">Dus moet tserpent geplaecht werden.</l>
</div>
<div type="chapter"><head type="chapter">Makeligghen werden geplaget gelike den serpente. [XVIIII]</head>
<l>                Bi der plaghe die tserpent</l>
<l>Ontfinc, doet ons scrifture bekent,</l>
<l>Dat dusdaene wiven ten laetsten daghe</l>
<l>Werden geplaecht met swaerre plaghe,</l>
<l n="1240">Want bi der lueghene, die si vort stellen,</l>
<l><milestone unit="fol" n="11a"/> Daer si die onnosele mede quellen,</l>
<l>Wert hem geghoten in venijn,</l>
<l>Dat nemmermeer geheelt mach zijn.</l>
<l>Hem wert gesecht int jugement:</l>
<l n="1245">Gi ne sult niet eerde eten als tserpent:</l>
<l>Bernende onlesschelike colen</l>
<l>Wert haer spise, wat sout verholen?</l>
<l>Om dat si brucghen zijn talre tijd,</l>
<l>Daer die duvel over lijt</l>
<l n="1250">Om te genakene den wyve,</l>
<l>Dat hi se te onkuuschede drive,</l>
<l>Sullen die horribele beesten terden</l>
<l>Up hem lieden, wes brucge si werden,</l>
<l>Also Job seghede, die heilighe man.</l>
<l n="1255">Ecclesiastes, die ooc mede van</l>
<l>Makeligghen scrijft, so wi lesen,</l>
<l>Heet hi se die derde tonghe wesen</l>
<l>Vander werlt; aldus hi scelt:</l>
<l>"Die derde tonghe heft gevelt</l>
<l n="1260">Starke wiven, ja die binnen muren</l>
<l>Besloten waren", secht die scrifture,</l>
<l>"Die derde tonghe heft vake geschent";</l>
<l>Dan volgt er: "der hellen torment</l>
<l>Is nutter dan die derde tonghe:</l>
<l n="1265">Dat helsche vier hout nyemand bed wonghen</l>
<l>Dan die der hellen heft verdient;</l>
<l>Die derde tonghe haren na vrient</l>
<l>Onderwilen verdriet beraet</l>
<l>Ende sulken die haer nye dede quaet,</l>
<l n="1270">Want sterflic venijn uut haer gaet:</l>
<l>Het soude heeten quaetheit groet,</l>
<l>Brachte een zinen gebuer ter doet</l>
<l><milestone unit="fol" n="11b"/> Om twe schele of om drie.</l>
<l>Met rechte so is wel schandelic die,</l>
<l n="1275">Die so lichte andere wiven verraet,</l>
<l>Dat men se gheestelike verslaet,</l>
<l>Ja etende, drinkende met hem leden;</l>
<l>In kerken ende in gewieden steden</l>
<l>Si sijn quaet te bedrivene so wackere,</l>
<l n="1280">Alse si zijn ter straten of tackere</l>
<l>Ende vake up die hope van eenen male.</l>
<l>Den duvel bid ic dat hi alsulke hale,</l>
<l>Want so si hier langher leven,</l>
<l>So meer menschen bi hem sneven.</l>
</div>
<div type="chapter"><head type="chapter">Luxurie ontfaet occusoen met quaden exemple. [XX]</head>
<l n="1285">Dat vierde is exempel quaet</l>
<l>Daer menich bi luxurie anvaet.</l>
<l>Hoe dat quade exemplen doen</l>
<l>Te elker sonde groet occusoen,</l>
<l>Si spoeden hem ter luxurien bet,</l>
<l n="1290">Want dat menschelike let</l>
<l>Des lichte beroert wert ende gepijnt,</l>
<l>Alset quade exemplen vint:</l>
<l>Bi dien het soude selden geschien,</l>
<l>Dat hi eenen onkuuschen soude ansien,</l>
<l n="1295">Hi ne souder getempteert bi wesen.</l>
<l>                Ecclesiast scrijft van desen:</l>
<l>"Die hem voeghet an die ghone</l>
<l>Die der onkuuscheit zijn gewone,</l>
<l>Dat hi quaet wert ende onwert".</l>
<l n="1300">Paulus in eene epistole leert:</l>
<l>"Een weynich cornes verdervet wel</l>
<l>In eenen graenre; wat soudet el?"</l>
<l><milestone unit="fol" n="11c"/>                 Seneca die wise secht ooc mede:</l>
<l>"Hem die houden wille zuverhede</l>
<l n="1305">Is niet seker wonen beneven</l>
<l>Den ghenen, die in echtschap leven.</l>
<l>Dus brenghen vake exemple quaet</l>
<l>Ander menschen ter misdaet.</l>
</div>
<div type="chapter"><head type="chapter"><pb n="18"/> <hi rend="italic">Ansien wives met genoechten is vake occusoen ter luxurien</hi>. [XXI]</head>
<l>                Dat vijfste dat luxurie lichte</l>
<l n="1310">Roeren doet, dats wijfs ansichte.</l>
<l>Dat dit is te ontsiene zeere</l>
<l>Is ons bediet van meniger leere</l>
<l>Bi menighe schone autoriteit.</l>
<l>Mijn heere Sinte Gregorius seit:</l>
<l n="1315">"Dat gene te siene salmen ontberen,</l>
<l>Datmen niet en moet begheren".</l>
<l>Sinte Gregorius secht ooc meere:</l>
<l>"Hets wel te denkene, hoe over zeere</l>
<l>Wi dwinghen moeten onse sien,</l>
<l n="1320">Dat wi starkelike moeten vlien,</l>
<l>Want het venijn gaet doer die oghen</l>
<l>Ende comt ter herten, des ontfaet et doghen".</l>
<l>                Ecclesiasticus secht ten man:</l>
<l>"En schouwe niet die maghet an,</l>
<l n="1325">Dattu niet becoert werdes dare</l>
<l>Al om der schoenheit van hare".</l>
<l>Bi exemplen macht ooc wesen</l>
<l>Vake, want wi inder bibele lesen:</l>
<l>"Die vrouwe liet hare oghen gaen</l>
<l n="1330">Up Josepe, ende also saen</l>
<l>Sprac si te hem: "comt, slaept bi mi"".</l>
<l>                Ooc inder Konynghe boeke wi</l>
<l><milestone unit="fol" n="11d"/> Vinden bescreven dat Davit</l>
<l>Die vrouwe Barsabee sach ter tijd</l>
<l n="1335">Up eenen solre, daer si haer dwoech,</l>
<l>Die der schoenheit hadde genoech.</l>
<l>Dan secht die bible vort dar nare</l>
<l>Dat hi boden sende daer om hare.</l>
<l>Exemple mede van Juditte,</l>
<l n="1340">Daer mede wel getoghet is ditte,</l>
<l>Bi dien haer schoenheit groet</l>
<l>Sloech Olifernus ter doet.</l>
</div>
<div type="chapter"><head type="chapter">Wives ansichte is zeere tontsiene omme drie redenen [XXII]</head>
<l>                Vele redenen so moghen zijn</l>
<l>Dat zeere tontsiene is wijfs anschijn.</l>
<l n="1345">Bi drie redenen so mach ic nomen</l>
<l>Die van des wives weghen comen.</l>
<l>                Die eerste, dat wijf ne hevet let,</l>
<l>Het en is als een stric geset</l>
<l>Om des mans oghen te vane,</l>
<l n="1350">Die lichte houden hem altoes daer ane.</l>
<l>Van elken lede ooc sonderlinghe</l>
<l>Soudic exemple wel toebringhen,</l>
<l>Ende wonder groet is dat die wiven</l>
<l>So grote erensticheit driven</l>
<l n="1355">Met sierene na der uterlichede</l>
<l>Om ziele te verslaene daer mede.</l>
<l>Claer so mach elc merken dit:</l>
<l>Makede yemant eenen pit</l>
<l>Ende met stroe decte dien,</l>
<l n="1360">Lichte soude daer af geschien,</l>
<l>Datter yemant in soude vallen.</l>
<l>                Na des wise Salemons callen</l>
<l>........</l>
<l>........</l>
<l>........</l>
<l><milestone unit="fol" n="12a"/> Doe zijn vrouwe te hem seghede twoort:</l>
<l>"Slaept bi my", hi vlo rechte voort</l>
<l n="1365">Ende leet daer mede dat si ne helt.</l>
<l>Dit is die brant eerst gevelt;</l>
<l>Ende sal remedie ooc geschien</l>
<l>Van luxurien, men moet se zeere vlien.</l>
</div>
<div type="chapter"><head type="chapter">Luxurie moet zijn vervochten vliende omme drie saken. [XXIII]</head>
<l>                Bi drie redenen vinden wi lesen</l>
<l>Dat vliende moet gevochten wesen</l>
<l>Jeghen die vuule onsuverhede.</l>
<l>Die eerste redene is, so ic eerst sede,</l>
<l n="1375">Dat luxurie is een vier,</l>
<l>Ende die mensche ter werlt hier</l>
<l>Is stro of stoppe, dat lichte ontstect.</l>
<l>Die prophete Ysaias so sprect:</l>
<l>"Al vleysch mach hoy heten wesen".</l>
<l n="1380">                In Ecclesiaste wi ooc lesen,</l>
<l>"Der sonder sinagogen is niet</l>
<l>Dan stoppe, diemen vergadert siet".</l>
<l><pb n="19"/>Elc weet dat ghene sekerhede</l>
<l>Ne hevet hoy no stoppe mede</l>
<l n="1385">Bi viere, het ne sal quaet doen.</l>
<l>Dus so moet luxurie zijn gevloen.</l>
<l>                Eene ander redene is daer bi,</l>
<l>Dat luxurie vule sonde si,</l>
<l>Want gelijc dat een man,</l>
<l n="1390">Die nieuwe cledere hadde an,</l>
<l>Node worstelinghe ane name</l>
<l>Theghen die uut den drecke quame:</l>
<l>Al mocht hi en of konden tonder driven,</l>
<l>Emmer soude hi besmit blyven:</l>
<l n="1395"><milestone unit="fol" n="12b"/> Dus ist met haer niet worstelen goet,</l>
<l>Die so lichte besmit den moet.</l>
<l>Ende up dese worstelinghe so es,</l>
<l>Dat seghet Ecclesiastes:</l>
<l>"Die dat pec handelt, sal van dien</l>
<l n="1400">Bliven besmit, als hi waent vlien".</l>
<l>Die der luxurie wil wesen vri,</l>
<l>Ne moet comen niet daer bi.</l>
<l>                De derde redene wil ic toghen,</l>
<l>Waer si niet siende bi vechten moghen</l>
<l n="1405">Up luxurie, want, als wi lesen,</l>
<l>Het moet van na quaet vechten wesen</l>
<l>Theghen den viant, wiens mogenthede</l>
<l>Altoes wast uter erenstichede.</l>
<l>Dusdaen een viant is luxure,</l>
<l n="1410">Vechtende up die creature;</l>
<l>Ende onse licham, die ooc mede</l>
<l>Was in groter vredelichede</l>
<l>Metter zielen, is worden zint</l>
<l>Viant, die se dickent pijnt;</l>
<l n="1415">Ende daer omme inder manieren,</l>
<l>Princhen, die orloghe hantieren:</l>
<l>Dien verraders sijn also zeere ontsien</l>
<l>Dat zi node vechten met dien,</l>
<l>Want bi hem lieden haer viant</l>
<l n="1420">Soudem doen moghen den meesten pant,</l>
<l>Vanghen ofte jaghen buten den rike.</l>
<l>Dus so moet die mensche geestlike</l>
<l>Vorsien zijn vor onsuverhede,</l>
<l>Want onse licham is ons leden</l>
<l n="1425">Gelike oft een verrader ware.</l>
<l>Int vechten theghen luxurie sware</l>
<l><milestone unit="fol" n="12c"/> Bi den vorsegheden redenen drien</l>
<l>Sal die mensche vechtende vlien:</l>
<l>Bi siende is si te weerne swaer,</l>
<l n="1430">Als hier vor getoghet is claer.</l>
</div>
<div type="chapter"><head type="chapter">Wijfs hebben hem selven niet te betruwene up gheene heilichede. [XXIIII]</head>
<l>                Die luxurie wille vertien</l>
<l>Moet alrehande wive vlien,</l>
<l>Want bi drie dinghen wert die sin</l>
<l>Dicwile bedroghen hier in,</l>
<l n="1435">Dats eens wives helichede.</l>
<l>Hier af sinte Jheronimus sede:</l>
<l>"Eest dattu suverhede verkies,</l>
<l>Mynne twijf, die du ansies,</l>
<l>Met gedachten, niet lichamelike:</l>
<l n="1440">Is si simpel of uterlike</l>
<l>Gecleet, daer up saltu niet micken".</l>
<l>Dat ander dat se bedriecht dicken,</l>
<l>Dats dat si hem selven te wel betrouwen.</l>
<l>Hier uut so vallen si vake in rouwen.</l>
<l n="1445">Van desen betrouwene secht aldus</l>
<l>Mijn here sinte Jheronimus:</l>
<l>"Besie vor di ende niet en blive</l>
<l>Alleene onder een dac met wive,</l>
<l>Betrouwende up dine sekerhede</l>
<l n="1450">Van der vorledener suverhede.</l>
<l>Ende wilt niet dencken dat gi sijt</l>
<l>Heiligher dan so was David</l>
<l>No wiser dan was Salomon</l>
<l>No starker dan was Sampson.</l>
<l n="1455">Wie is up zijn betrouwen so moy,</l>
<l>Dat hi niet en waent wesen stoppe no hoy,</l>
<l><milestone unit="fol" n="12d"/> Mer yser, ende dat hi waent bliven</l>
<l>Suver, die vast wandelt by wiven?"</l>
<l>Wi sien dat yser bi den viere</l>
<l n="1460">Werd gesmeed menygertiere.</l>
<l>Also kan die luxurie blaken:</l>
<l>Yserne liede can si moru maken,</l>
<l>Dan staet in vresen die suverheit.</l>
<l>                Sinte Jheronimus die seit:</l>
<l n="1465">"Yseren gedachte temt luxure;</l>
<l>Uut tween steenen, hart van naturen,</l>
<l>Sien wi dat vier ute gaet,</l>
<l>Als men se vaste te gader slaet.</l>
<l>Dus mochte tusschen twe harde herten</l>
<l n="1470">Lichte vier risen dat soude smerten;</l>
<l>Al verbernt si desen no dien,</l>
<l><pb n="20"/>Also wi vander maysieren sien:</l>
<l>Vestmen eene keerse daer an,</l>
<l>Hoedat si niet verbernen can,</l>
<l n="1475">Doch maect si die vuul ende swert.</l>
<l>Aldus al is die mensche also hert,</l>
<l>Dat hem zijn vleesch niet en beduedert,</l>
<l>Een deel blijft hi nochtan besmuedert.</l>
<l>Dat derde daer si hem stout up draghen,</l>
<l n="1480">Dat is dat si zijn gemaghen.</l>
<l>Hier toe moestu hebben vor oghen,</l>
<l>Hoe Thamar dat wijf wart bedroghen,</l>
<l>Van haren vleeschliken broeder bekent;</l>
<l>Bi dat daer nyemand en was omtrent,</l>
<l n="1485">Bedroech hare haer betrouwen aldus.</l>
<l>Hier omme so secht sinte Jheronimus:</l>
<l>Met eenen wive ne zijt alleene niet</l>
<l>In steden, die secreet is bediet,</l>
<l><milestone unit="fol" n="13a"/> Of daer en zijn meer lieden bi,</l>
<l n="1490">Dat niet dat vier en werke in di.</l>
<l>Dus ist sekerst wijfs gevloen,</l>
<l>Wilmen luxurie tonder doen.</l>
</div>
<div type="chapter"><head type="chapter">Traetsen ende dansen is grote sonde, toghet scrifture. [XXV]</head>
<l>                Ghelike dat hi moet schuwen wiven,</l>
<l>Die suver wille van herten bliven,</l>
<l n="1495">Also moet hi schuwen mede</l>
<l>Alle weghen ende alle stede,</l>
<l>Daer hi wiven vint of vinden waent.</l>
<l>Hier ons Salomon dus toe vermaent</l>
<l>In Ecclesiaste hi dus bediet:</l>
<l n="1500">"Ne kike in elke strate niet,</l>
<l>Alstu wandelst in die stede,</l>
<l>Ganc neder siende up die hede,</l>
<l>Ende keer af, ofstu wils suver bliven,</l>
<l>Dyne oghen vanden getoemden wiven".</l>
<l n="1505">Omdat ic vander wandelinghen</l>
<l>Nu sprac, so wil ic hier toe bringhen</l>
<l>Scrifture daer toe getoghet is bi,</l>
<l>Hoe quaet traetsen ende dansen si.</l>
<l>Ooc sal ic swaere misvalle bedieden,</l>
<l n="1510">Die wilen uten dansene geschieden.</l>
<l>Tote die daer mede besich zijn,</l>
<l>Scrijft aldus sinte Augustijn:</l>
<l>"Up heilighe daghe ware beter vele</l>
<l>Heryen ende sayen dan gaen ten spele,</l>
<l n="1515">Daermen dansen of traetsen leet".</l>
<l>Eene ander orconde so steet,</l>
<l>Dat dansen grote sonde zi,</l>
<l>Geproeft by Moyses, want doe hi</l>
<l><milestone unit="fol" n="13b"/> Van Gode die tafele hadde ontfaen</l>
<l n="1520">Ende vanden berghe quam gegaen,</l>
<l>Sach hi omtrent een calf een dans geschoren,</l>
<l>War af hi hadde so groten toren</l>
<l>Dat hi die tafele ontwe smeet.</l>
<l>Daerna nam hi wel gereet</l>
<l n="1525">Van den kinderen van Levi,</l>
<l>Lieden drie dusentich versloech hi</l>
<l>Doot in die verstormtheit.</l>
<l>Een ander lesse die seit:</l>
<l>Moyses versloech er XXIII dusant</l>
<l n="1530">Die hi omtrent dat calf dansende vant.</l>
<l>Eene derde orconde vinden wi van</l>
<l>Den heilighen dopere, Baptiste Johan,</l>
<l>Dattene die ballerigghe rovede</l>
<l>Met haren springhene vanden hovede.</l>
<l n="1535">Eene vierde redene so mach sijn</l>
<l>Een word, seghede sinte Augustijn:</l>
<l>"Ongeordineerde spronghen talre stont</l>
<l>Is inder dieper hellen gront".</l>
<l>Eene vijfte scrivet aldus</l>
<l n="1540">In eene dialoge Gregorius:</l>
<l>"Eene dochter, die gherne te dansene plach,</l>
<l>Eens nachts si in visioene sach</l>
<l>Die moeder Gods met magheden vele</l>
<l>Met witten cledren verchiert wele.</l>
<l n="1545">Die dochter hadde gherne gebeden</l>
<l>Gemeene te zine met hem leden,</l>
<l>Mer si en dorstet niet bestaen.</l>
<l>Der vrouwen stemme sprac te haer zaen,</l>
<l>Of zi zijn woude met hem leden</l>
<l n="1550">Ende ooc haer te dienne met werdicheden?</l>
<l><milestone unit="fol" n="13c"/> Soe die daer lach antwordde: ja.</l>
<l>Dat schone geselschap scheidde daer na</l>
<l>Ende si ontwiec na deser dinc.</l>
<l>In haer si een gebod ontfinc,</l>
<l n="1555">Dat si vort an nemmermere</l>
<l><pb n="21"/>Kintscheit en dede in ghenen keere:</l>
<l>Si woude laten alrehande spel.</l>
<l>Die schone vrouwe besiec haer wel,</l>
<l>Dat si, eer leden XXX daghen,</l>
<l n="1560">Metten magheden crone soude draghen,</l>
<l>Ende in sulker verchierheit leven.</l>
<l>So simpel, so vroet is zi sint bleven</l>
<l>Dat vader ende moeder te wonder an saghen</l>
<l>Ende begonden der dochter te vraghen,</l>
<l n="1565">Waer af zi so zeere bekeert ware.</l>
<l>Doe seghede die dochter openbare,</l>
<l>Hoe haer die moeder hadde vertoghet</l>
<l>Van wien die Gods sone was gesoget,</l>
<l>Dat si laten soude dit leven</l>
<l n="1570">Ende ten XXXsten daghe zijn verheven</l>
<l>Haer te dienene in ewicheden.</l>
<l>Het quam so haer die vrouwe sede,</l>
<l>Want ten XXXsten daghe so quam</l>
<l>Een overgroet corts diese nam.</l>
<l n="1575">Daer sach si echt comen tot hare</l>
<l>Die vrouwe metter saligher schare</l>
<l>Ende met haer voer si van dane".</l>
<l>Hier by is goet te verstane,</l>
<l>Dat die hantieren die danserien</l>
<l n="1580">Ende der ydelre spele plien,</l>
<l>Dat hem zeere noch sal rouwen,</l>
<l>Want vander processien vander vrouwen</l>
<l><milestone unit="fol" n="13d"/> Moeten zi emmermeer vremde wesen,</l>
<l>Die hem besich maken van desen.</l>
</div>
<div type="chapter"><head type="chapter">Dansen is vreselic omme die menichte van sonden die daer af comt. [XXVI]</head>
<l n="1585">                Ander redenen toghen hier naer</l>
<l>Dat dansen moet zijn herde swaer.</l>
<l>Eene redene is, want te desen spele</l>
<l>Hefter die duvel swerden vele</l>
<l>Ja also vele, na der heiligher scriven,</l>
<l n="1590">Alse ten spele zijn schone wiven</l>
<l>Of uterlic getoomt. Aldus</l>
<l>Scrijft hier af sinte Jheronimus:</l>
<l>Dat eerste vierijn swert dat vant</l>
<l>Den mensche te quetsene die viant,</l>
<l n="1595">Dat was swives schone gedane;</l>
<l>Wel hart so eyst te wederstane</l>
<l>Daer dusdaene vierine swerde vele</l>
<l>Die duvel heft te eenen spele,</l>
<l>Na dat een enkel swert van dien</l>
<l n="1600">Schuldich is te wesene ontsien.</l>
<l>Eene andere redene is, dies goomt,</l>
<l>Twijf die uterlic is getoomt,</l>
<l>Geliket den brande die bernet claer,</l>
<l>Verhettende die hem comen naer,</l>
<l n="1605">Ende nauwe soude yement daer up sien,</l>
<l>Hi ne soude verwermen bi dien.</l>
<l>Hoe sal die mensche dan connen ontstaen</l>
<l>Daer so vele branden anegaen,</l>
<l>Als moye wijfs ten spele comen!</l>
<l n="1610">Wiven, die haer dochteren tomen,</l>
<l>Ende dan ten danse senden so,</l>
<l>Slachten den ghenen die hoy of stro</l>
<l><milestone unit="fol" n="14a"/> Bindet in een, ende die daer naer</l>
<l>Werpt in vier dat bernet claer,</l>
<l n="1615">Om dattet bernen soude te zeere:</l>
<l>Na der heiligher santen leere.</l>
<l>Ende eene derde redene waer bi</l>
<l>Dansen ende traetsen te schuwene si,</l>
<l>Is dat die duvel hevet daer</l>
<l n="1620">Syne starcste wapene al claer:</l>
<l>Die starcste wapene van den viant</l>
<l>Is twijf die schone is ende vaillant.</l>
<l>Dat dit is waer, is in die scrifture</l>
<l>Claer geproeft te menigher ure.</l>
<l n="1625">Dese wapene den duvel nam</l>
<l>Om te verwinnene den heere Adam,</l>
<l>Want twijf toebrachte dat hi vel,</l>
<l>Als wi noch bevoelen wel.</l>
<l>Balaam coes een wijf mede,</l>
<l n="1630">Om te vorderne zine quaethede</l>
<l>Die kinder van Israel daermede te velne:</l>
<l>Die bible wet wel te vertelne</l>
<l>Inden derden boec. Ooc mede</l>
<l>Die duvel Jobs wijf comen dede</l>
<l n="1635">Om te verwinnene den goeden man.</l>
<l>Men vint ooc dattet wijf verwan</l>
<l>Den over wisen Salomone,</l>
<l>Den schonen Absolon, den starken Sampsone.</l>
<l><pb n="22"/>Daer dusdaene verwonnen bleven</l>
<l n="1640">Waenstu daer bi wandelen sonder sneven,</l>
<l>Of bistu vorsienre in dijn doen</l>
<l>Dan hi was, die wise Salomoen?</l>
</div>
<div type="chapter"><head type="chapter">Dansende vanghet die duvel den mensche bi drien saken. [XXVII]</head>
<l><milestone unit="fol" n="14b"/>                 Wi vinden in drie manieren wel</l>
<l>Dat die duvel in dit spel</l>
<l n="1645">Den mensche gekrijcht bi zinen hake:</l>
<l>Bi siene, bi tastene of bi sprake.</l>
<l>Bi den siene wert menich geware</l>
<l>Becoert als hi vorbare</l>
<l>Wiven getoomt siet ende schone.</l>
<l n="1650">Dan climt der quader genoechten hone</l>
<l>Ter herten dat daer na zere sneeft;</l>
<l>Die oghe dat vor gesien heeft,</l>
<l>Als wille volghet der oghen raet</l>
<l>Ende redene dat niet wederstaet.</l>
<l n="1655">Dat ander, daer die duvel is bi,</l>
<l>Becorende hem lieden so is hi,</l>
<l>Dats als si malkanderen tasten gaen.</l>
<l>Hoe sal die man wel wederstaen</l>
<l>Tgloyende vanden bernenden brande,</l>
<l n="1660">Of hi tyser tastet metten hande,</l>
<l>Hi ne soude moeten verhetten daer bi</l>
<l>Vreselic, so dunket my.</l>
<l>Dat derde, bi welken die duvel</l>
<l>Lude becorende is in dit spel,</l>
<l n="1665">Dats met liedekens te singhene,</l>
<l>Want wijfs sanc pleecht in te bringhene</l>
<l>Vake quade begherten den man.</l>
<l>In dansene spreken si ooc an</l>
<l>Malkanderen, mannen ende wiven.</l>
<l n="1670">Dat geschiet, soude wel blyven</l>
<l>Vake, ne daden die dansserien,</l>
<l>Die vor sal beghin sijn van dien.</l>
<l>Elk dans of traets mach heten wel</l>
<l>Processie vanden duvel,</l>
<l n="1675"><milestone unit="fol" n="14c"/> Die ter luchterhant wert gaet.</l>
<l>Hier up in Proverbien staet:</l>
<l>God kent die weghe ter rechter hant;</l>
<l>Die luchter weghe behoren den viant:</l>
<l>Dus so mach luxurie zijn gevoort</l>
<l n="1680">Bi danssene als men wel hoort.</l>
</div>
<div type="chapter"><head type="chapter">Dansende vanghet die duvel den mensche bi drien saken. [XXVIII]</head>
<l>                Die mensche sal lichte ontberen van</l>
<l>Danssene, wil hi merken an,</l>
<l>Waer wi sijn ende waer belenden,</l>
<l>Als wi dit cranke leven enden.</l>
<l n="1685">Vanden ertschen levene, daer wi in zijn,</l>
<l>Scrivet aldus Sinte Augustijn:</l>
<l>"Int dal van keytivicheden</l>
<l>Sijn wi, daer wi bi vele reden</l>
<l>Souden weynen ende niet verbliden,</l>
<l n="1690">Want wi sien in elken tiden</l>
<l>Dat theghen ons vechten creaturen,</l>
<l>Die God, die schepper der naturen,</l>
<l>Te dienste maecte ons leden:</l>
<l>Die pinen ende quetsen ons heden;</l>
<l n="1695">Haghel, sne, wint ende reghen,</l>
<l>Besiet hoe si ons vechten jeghen;</l>
<l>Beesten, vogelen ende dieren</l>
<l>Staen theghen ons in vele manieren.</l>
<l>Ecclesiast doet ons bekent,</l>
<l n="1700">Dat waerwert die mensche hem bewent,</l>
<l>Hi vint des hi mach hebben rouwe.</l>
<l>Eest dat die mensche upwert schouwe,</l>
<l>So siet hi die hemelsche dinc,</l>
<l>Daer hi af is gemaect ballinc,</l>
<l n="1705"><milestone unit="fol" n="14d"/> Onseker of hem sal hier naer</l>
<l>Gevallen weder te comene daer.</l>
<l>Siet hi nederwert, hi siet</l>
<l>Daer men den mensche ynne pliet</l>
<l>Te gravene, des nyemand en staet vri,</l>
<l n="1710">Hoe edel, hoe vroet, hoe rike hi zi.</l>
<l>Siet die mensche an zine siden,</l>
<l>Hi ne sal te rechte niet verbliden:</l>
<l>An die eene zide hi vinden sal</l>
<l>Gelucke, an die ander ongeval,</l>
<l n="1715"><pb n="23"/> Gaende ende kerende al teenen.</l>
<l>Dus soude die mensche te rechte weenen,</l>
<l>Die in keytivicheden groot</l>
<l>Hier is als eene scheme der doot,</l>
<l>Ende zine gelike siet alle daghe</l>
<l n="1720">Doot ten grave wert draghen".</l>
<l>Dus sijn wi, so sinte Augustijn seit,</l>
<l>Int dal van groter keytivicheit.</l>
<l>Dat ander dat is, waer waert,</l>
<l>Mensche, du bist ende vaert,</l>
<l n="1725">Dats ter natuerliker doet.</l>
<l>"Hoe moghedi driven blijsschap groot</l>
<l>Up dinghen die lidende zijn?"</l>
<l>Sprect mijn heere sinte Augustijn;</l>
<l>"Die tijd des levens en is niet el,</l>
<l n="1730">Dan en loop ter doot wert snel,</l>
<l>Eene dachvaert doende alle daghe:</l>
<l>Hier of en is nyemand verdraghen".</l>
<l>........</l>
<l>........</l>
<l>Dat ander daer wi trecken toe,</l>
<l>Dats tscharpe gerichte, ende hoe</l>
<l n="1735"><milestone unit="fol" n="15a"/> Dorrestu daerwert lachende gaen,</l>
<l>Die met sonden bist bevaen?</l>
<l>Hier up vinden wi bescreven</l>
<l>Inder heiligher vaderen leven,</l>
<l>Dat een oud vader wilen sach</l>
<l n="1740">Eenen jonghen toeghen eenen lach:</l>
<l>"Hoe laetstu, broeder mijn,</l>
<l>Ende du wetes wel dat wi schuldich zijn</l>
<l>Vor hemel ende vor eerde te ghevene</l>
<l>Rekenynghe van al onsen levene?"</l>
</div>
<div type="chapter"><head type="chapter">Exempel dat denken om der doot wederstaet werlike lusten. [XXIX]</head>
<l n="1745">                Exempel schone van deser dinc</l>
<l>Vindmen bescreven van eenen conync,</l>
<l>Die sijnre misdaet ende sijnre sonde</l>
<l>Gedenkende was in allen stonden</l>
<l>Ende tgerichte dat so na sal sniden;</l>
<l n="1750">Des en sach men hem ghene tijd verbliden.</l>
<l>Een zijn broeder, wient wonder dochte,</l>
<l>Vraghede hem wat bedieden mochte.</l>
<l>"Du suls weten", die konync sede.</l>
<l>Hoort wat die wise konync dede:</l>
<l n="1755">Des avendes sende hi die ghone,</l>
<l>Die der basunen waren gewone,</l>
<l>Tzijns broeders ende hiet se blasen daer</l>
<l>Ter poorten; des hadde die duvel vaer,</l>
<l>Want hi was wel seker dies,</l>
<l n="1760">Vor wes huus men des avendes blies,</l>
<l>Moste sterven als quam die morghen:</l>
<l>Des was die broeder in groter sorghen,</l>
<l>Als die verliesen waent sijn lijf</l>
<l>Des morghens tijdlike, ende sijn wijf</l>
<l n="1765"><milestone unit="fol" n="15b"/> Ende zine kinderen quamen gegaen</l>
<l>Ten hove: die porte was upgedaen:</l>
<l>Daer waren si vor den konync geleet,</l>
<l>Die vellen up haer knyen gereet.</l>
<l>Die broeder bat genade zere.</l>
<l n="1770">Doe sprac die konync, die grote heere:</l>
<l>"Broeder, war omme en verblidi niet?" -</l>
<l>"Ay here", secht hi, "of gijt gebiet,</l>
<l>Hoe soude blijsschap ter herten myne</l>
<l>Moghen comen, daer uwe bazine</l>
<l n="1775">Ghisteren blies vor myne poort;</l>
<l>Jane wetic wat daer toe behoort?"</l>
<l>Die konync antworde na dien:</l>
<l>"Dat gi, broeder, ducht van myen,</l>
<l>Dien gi niet en hebt misdaen</l>
<l n="1780">Ende niet nare en mocht bestaen,</l>
<l>Om dat gi myn teyken verstoet,</l>
<l>Hoe soude verbliden dan mijn moet,</l>
<l>Daer ic my so misdadich weet,</l>
<l>Niet vor hem die my besteet,</l>
<l n="1785">Mer vor den heere, wes mogenthede</l>
<l>Hemel ende eerde erst wesen dede,</l>
<l>Want altijd horic des heeren bazine</l>
<l>Roepen in die oren myne:</l>
<l>"Ghif redene van dynen ghewerke!"</l>
<l n="1790">Den ghenen wes inadren sterke</l>
<l>Om dansen . . . . of om ydel spel,</l>
<l>Mercten si ofte saghen si wel,</l>
<l>Hoe zeere onseker die mensche staet</l>
<l>Ende hoe rasch hi ter doot wert gaet,</l>
<l n="1795">Elk soude weenen, eer hi songhe:</l>
<l>Die nye geborne kinderen jonghe</l>
<l><milestone unit="fol" n="15c"/> Bewisen te weenene ons leden;</l>
<l>Tranen zijn onser keytivicheden</l>
<l><pb n="24"/>Orconde: aldus beweent elk kint</l>
<l n="1800">Der werlt keytivicheit, diet vint.</l>
</div>
<div type="chapter"><head type="chapter">Luxurie heft vijf andere remedien sonder die achte vorsecht. [XXX]</head>
<l>Remedien vindic noch tote viven</l>
<l>Die luxurie konnen verdriven.</l>
<l>Deerste is eene devote bedinghe,</l>
<l>Die luxurie weert sonderlinghe.</l>
<l n="1805">Wi sien dat inder lieder been</l>
<l>Onderwilen so wast een</l>
<l>Ovel ende heet tvier der hellen.</l>
<l>Enyghe die daer af quellen,</l>
<l>Doen hem draghen tonser vrouwen</l>
<l n="1810">Te Parijs ende up een betrouwen</l>
<l>Willen si bynnen der kerken wesen</l>
<l>Tote zi daer af zijn genesen.</l>
<l>Andre versoeken sinte Anthone;</l>
<l>Een andre, diet hebben, zijn gewone</l>
<l n="1815">Tote sinte Christofels te gaene</l>
<l>Ende in zine kerke te staene.</l>
<l>Aldus souden die creaturen,</l>
<l>Die tvier gevoelen der naturen,</l>
<l>Si souden met rechte hem te Gode keren</l>
<l n="1820">Ende van bedinghen niet ontberen</l>
<l>Voer dat se hadde God vertroest.</l>
<l>Als zi danne waren verloest,</l>
<l>Souden zi bliven doende daer of</l>
<l>Gode danc ende groten lof.</l>
<l n="1825">Hier af staet biden prophete gescreven:</l>
<l>"Ic sal di verlosen, du sals mi gheven</l>
<l><milestone unit="fol" n="15d"/> Werdicheit, vullen lof ende eere".</l>
<l>                Eene andre remedie die . . . leere,</l>
<l>Luxurie te verdrivene mede,</l>
<l n="1830">Dats eersame belemmerthede,</l>
<l>Want ledicheit menych verdriet</l>
<l>Toebrenct, als men vake siet.</l>
<l>                Eene derde remedie so gheeft</l>
<l>Te luxurie, dat men heeft</l>
<l n="1835">An die heilighe scrifture minne</l>
<l>Ende daer na tverstaen met sinne,</l>
<l>Dit doet den brant becoelen zeere.</l>
<l>Ten apostelen sprac die heere:</l>
<l>"Ghi zijt suver omme twoord,</l>
<l n="1840">Dat gi van my hebt gehoord".</l>
<l>Hier toe accordeerende dus,</l>
<l>Seghet sinte Jheronimus:</l>
<l>"Minne scrifture in elke stonde,</l>
<l>Du ne suls niet mynnen des vleesch sonde".</l>
<l n="1845">                Eene vierde remedie ende soene</l>
<l>Is almoessene te doene.</l>
<l>Hier up sinte Pauwel seit:</l>
<l>"Nuttelic is goedertierenheit</l>
<l>Tot allen dinghen". Ooc seghet aldus</l>
<l n="1850">Hier up sinte Ambrosius:</l>
<l>"Die achtervolghet ontfermichede,</l>
<l>Al doghede hi onsuverhede,</l>
<l>Si mach hem pinen of verswaren,</l>
<l>Mer niet sal sine doen misvaren".</l>
<l n="1855">Die vijfte remedie die is mede</l>
<l>Wederstaende die gulsichede,</l>
<l>Als ic voren screef al bloot,</l>
<l>Dats voormaken om die doot</l>
<l><milestone unit="fol" n="16a"/> Ende up den staet die tvleesch an vaet,</l>
<l n="1860">Na dattet erdsche leven gaet.</l>
<l>Sinte Gregorius dus bescrijft:</l>
<l>"Dat des vleysch begherte meest verdrijft,</l>
<l>Dats dat men bemerke al</l>
<l>Hoedaen dattet na der doot zijn sal".</l>
</div>
<div type="chapter"><head type="chapter">   Keefsdom is verboden bi vele redenen. [XXXI]</head>
<l n="1865">Van keefsdomme wil ic nu scriven,</l>
<l>Dat vele liede gherne toedriven,</l>
<l>Ende rekenent harde cleyne misdaet.</l>
<l>Dat si is verboden ende quaet,</l>
<l>Die apostel is orconde das,</l>
<l n="1870">Die dus scrivet ad Galathas:</l>
<l>"Des vleesches gewerke zijn openbare,</l>
<l>Dat is keefsdom", ende volgt daer nare:</l>
<l>"Die te vulbrenghene pleghen ditte,</l>
<l>Sullen niet dat rike Goods besitten".</l>
<l n="1875">Dit moghen wi wel getoghet merken,</l>
<l>Lesen wi der apostelen werken;</l>
<l>Redenen so vele vinden wi,</l>
<l>Dat keefsdom goet verboden si.</l>
<l>Ene is na der lerers scriven</l>
<l n="1880"><pb n="25"/> Die ondrachlicheit van wiven,</l>
<l>Want luttel gemene wijfs wi sien</l>
<l>Dat si kinder te draghene plien.</l>
<l>Daer wert der rechter naturen wet</l>
<l>Mids den keefsdomme achter geset.</l>
<l n="1885">                Eene ander redene is te dien,</l>
<l>Die vele archede, die geschien</l>
<l>Vanden wiven ten kindren waert,</l>
<l>Als hem die man is alte greignaert,</l>
<l><milestone unit="fol" n="16b"/> Of den kinderen niet goets willen doen;</l>
<l n="1890">Dan gaen si om dit occusoen</l>
<l>Den jonghen kinderen doen swaerhede,</l>
<l>Ende som hebben si die gedoot mede:</l>
<l>Dusdaen quaet comt van keefsdomme.</l>
<l>                Eene derde redene is daeromme</l>
<l n="1895">Dat menych vechten ende strijt</l>
<l>Soude te rechte wesen telker tijd,</l>
<l>Mochte elk man telken wive gaen.</l>
<l>Die bibel doet ons wel verstaen,</l>
<l>Dat God een wijf met eenen man</l>
<l n="1900">Van eersten maecte. Wat soude dan</l>
<l>Redene meer daer toe gesocht,</l>
<l>Oftet God selver heft so gewrocht,</l>
<l>Want huwelic hevet hi geset,</l>
<l>Om dat keefsdom soude sijn belet.</l>
</div>
<div type="chapter"><head type="chapter">Keefsdom verbood God tonsen profijte bi drien redenen. [XXXII]</head>
<l n="1905">                Eyst dat wi claerlic connen sien,</l>
<l>Drie redenen vinden wi te dien</l>
<l>Dat ons quam in profite groot,</l>
<l>Dat God keefsdom eerst verboot,</l>
<l>In teyken van zijnre heerschapien.</l>
<l n="1910">                Ter eerster redene van dien</l>
<l>Sinte Augustijn ghevet ons bediet:</l>
<l>"Cume soude die mensche connen peinsen yet</l>
<l>Eenen heere te hebbene oft eenen God,</l>
<l>Had hi niet ontfanghen gheen verbod.</l>
<l n="1915">Diet verbod heft, heft eenen heere".</l>
<l>                Eene andre redene ende leere</l>
<l>Die in dat verbod is te siene,</l>
<l>Dats mogentheit van verdiene.</l>
<l><milestone unit="fol" n="16c"/> En hadde die mensche van Gode niet gehat</l>
<l n="1920">Gheen verbod, elk mach sien dat,</l>
<l>So ne hadde dien mensche doen no laten</l>
<l>Moghen vorderen noch baten:</l>
<l>Mer in te doene dat God heet</l>
<l>Ende in te latene dat hem is leet,</l>
<l n="1925">Daer in staet verdiente groot.</l>
<l>                Die derde redene is al bloot</l>
<l>Om dat wi souden in onsen sinnen</l>
<l>Niet met werliker mynnen</l>
<l>So ontsteken zijn, wi souden meere</l>
<l n="1930">Altijd mynnende zijn den heere,</l>
<l>Want meest wil hi zijn gemynt,</l>
<l>So dat eerste gebod doet bekint,</l>
<l>Int welke God ons lieden beval</l>
<l>Hem te mynnene boven al.</l>
<l n="1935">                Dat God ontfermichede groot</l>
<l>Toghede, doe hi keefsdom verbood,</l>
<l>Ten man, ten wive ende ooc ten kinde,</l>
<l>Goede redene ic daer toe vinde.</l>
<l>God dede vele doer den man,</l>
<l n="1940">Dat hine woude voeghen an</l>
<l>Eene, die hem getrouwe ware,</l>
<l>Want men secht al openbare:</l>
<l>Amyen, om dat si niet weten,</l>
<l>Hoe langhe si smans broot sullen eten,</l>
<l n="1945">Ende hi se sal daer willen gedoghen,</l>
<l>Steken si wech al dat si moghen,</l>
<l>Want si ne troosten hem up gheen bliven.</l>
<l>Groot goet dede God den wiven:</l>
<l>Als si kinderen soghen of draghen,</l>
<l n="1950">Moeten die mans die noot bejaghen</l>
<l><milestone unit="fol" n="16d"/> Ende winnen dat ghene waer bi</l>
<l>Dat wijf ende kint gehouden si.</l>
<l>In keefsdomme wy vake sien,</l>
<l>Dat die mans den wiven ontvlien,</l>
<l n="1955">Als si weten dat si kind draghen.</l>
<l>Des vallen die wive vake in plaghen,</l>
<l>Of komen vake in grote mislede,</l>
<l>Dat si misvaren ende tkint mede.</l>
<l>Den kindren is Godes gracie groot,</l>
<l n="1960">Dat hi keefsdom verbood:</l>
<l>Die moederen souden se vake verslaen,</l>
<l>So het voren is gedaen verstaen.</l>
<l>Ooc mede gemeenlic wi sien,</l>
<l>Dat gemelde kindren plien</l>
<l n="1965"><pb n="26"/> Bet geleert te zine van aerde,</l>
<l>Ende bet gemaniert dan die bastaerde.</l>
<l>Dus wrochte Gods ontfermichede</l>
<l>In dat hi echtschap wesen dede.</l>
</div>
<div type="chapter"><head type="chapter">   Ontschulden mach hem nyemant van zonden, die leeft. [XXXIII]</head>
<l>                Tlaetste capittel weten besien</l>
<l n="1970">Vander luxurien, ende sprect van dien</l>
<l>Die hem ontschulden ende willen toghen,</l>
<l>Dat sijs hem niet onthouden moghen,</l>
<l>Ende so van allen anderen sonden.</l>
<l>Proeven vele ende ander orconden</l>
<l n="1975">Inder scrifturen so vinden wi,</l>
<l>Dat dit valsch ende lueghene si.</l>
<l>Dat elk mensche willents misdoet,</l>
<l>Maect ons wel die bible vroet</l>
<l>Int vierde capittel van Genesi.</l>
<l n="1980">God sprac tote Cain: "Onder di</l>
<l><milestone unit="fol" n="17a"/> Sal al dijn appetijt wesen</l>
<l>Ende du suls gebod hebben boven desen".</l>
<l>                Hier toe comt dit word wel</l>
<l>Dat Pauwel bescrivet dapostel:</l>
<l n="1985">"Getrouwe so is ons die heere,</l>
<l>Die ons niet laet becoren meere</l>
<l>Boven dien dat wi moghen draghen".</l>
<l>Wie sal dan over recht moghen claghen?</l>
<l>Hier toe comt ooc aldus</l>
<l n="1990">Een woord dat secht Ecclesiasticus:</l>
<l>"Hi set water ende vier vor di,</l>
<l>Sla hand an dat di gelievet si".</l>
<l>Ende kort daer na staet gescreven:</l>
<l>"Vor den mensche is dood ende leven,</l>
<l n="1995">Goed ende quaet; an welk van dien</l>
<l>Hi vaet, so sal hem geschien:</l>
<l>Elc betider hem toe hier na".</l>
<l>                Hier up so secht mester Seneca:</l>
<l>"Ontschuldighe di niet te gheenre stonde:</l>
<l n="2000">Niemant en doet zijns ondanx sonde".</l>
<l>                Augustijn secht: "nyemand mach sonde doen</l>
<l>Int ghene dat hem mach zijn ontvloen,</l>
<l>Ende so moet willents sijn gedaen, bedi</l>
<l>Wat dat ondancx gedaen si,</l>
<l n="2005">Dan is den mensche gheene misdaet".</l>
<l>Menyghe schone redene so staet</l>
<l>In scrifture getoghet, dat si</l>
<l>Moeten geschendet zijn daer by,</l>
<l>Die segghen dat sijs niet ne moghen</l>
<l n="2010">Onthouden, hoe seere sijs hem poghen,</l>
<l>Vander sonde der luxure,</l>
<l>Eerst om dat die creature</l>
<l><milestone unit="fol" n="17b"/> Tonwertste lit dat God schiep ye</l>
<l>Boven al laet hebben heerschopie:</l>
<l n="2015">Wat dat onwerde let gebiet,</l>
<l>Moet sijn vulcomen, wat sijns geschiet:</l>
<l>Nochtan volcht daer twe quade saken,</l>
<l>Quistinghe van goede ende vele waken.</l>
<l>                Eene andre redene so mach sijn mede</l>
<l n="2020">Die overgaende werdichede,</l>
<l>Die den mensche gegeven si,</l>
<l>Dats dat hi heft den wille vri,</l>
<l>Dat gheen dier ter werelt heft.</l>
<l>Oft hi met willen daer an cleft,</l>
<l n="2025">Die sonde is in hem die meeste</l>
<l>Schalcheit boven elke beeste.</l>
<l>Die visch int water sijn aes vliet,</l>
<l>Om dat hi die hinghene daer ontsiet,</l>
<l>Ende die voghel als hi siet tnet</l>
<l n="2030">Bi den sade om hem geset,</l>
<l>Hi vliet liever hongerich van den sade,</l>
<l>Omdat hi vrucht dachterschade;</l>
<l>Mer die beeste-mensche weet claer,</l>
<l>Dat die doot volghet, hi ne weet hoe naer,</l>
<l n="2035">Ende staet in vresen der ewigher hellen:</l>
<l>Nochtan wille hi hem niet bestellen</l>
<l>In derdsche weelde te houdene mate</l>
<l>Upten troost van der achter bate.</l>
<l>Nochtan so kent hi sduvels net</l>
<l n="2040">Om hem te vane altoes geset,</l>
<l>Ende dat claer siende cleft hi ant aes,</l>
<l>Dat hem brenct dat ewighe eylaes.</l>
<l>                Eene derde redene daer bi souden</l>
<l>Die menschen van luxurien onthouden:</l>
<l n="2045"><milestone unit="fol" n="17c"/> Hi en hevet so ondieren garsoen,</l>
<l>Vor wien dat hijt soude willen doen,</l>
<l><pb n="27"/>Hine soudem schamen dat sijt saghen:</l>
<l>Hoe mach hi die schande dan gedraghen,</l>
<l>Dat God ende die engel siet,</l>
<l n="2050">Die hem God teenen wachter liet!</l>
<l>Perden sijn harde starc int gemene:</l>
<l>Nochtan so dwinct se een breydel clene</l>
<l>Te staene, alse onder ghinghen.</l>
<l>Dus mocht hem die mensche dwinghen,</l>
<l n="2055">Up dat hi woude, na dat hem eene</l>
<l>Beeste schofiringhen so clene</l>
<l>Van luste doet, onthouden,</l>
<l>Na dat hem nyemand en mach ontschouden.</l>
<l>                Eene vierde redene is waerlike</l>
<l n="2060">Proeve te settene inder gelike:</l>
<l>Die saghe bernen sijn huus of stede,</l>
<l>Ende selve meer viers daer toe dede:</l>
<l>Wel schijnt dat zijn wille ware.</l>
<l>Dus stooct die mensche al openbare</l>
<l n="2065">Luxurie in hem, die in ghenen tiden</l>
<l>Van lecker spise hem en wil vermiden.</l>
<l>                Eene vijfte redene is, die claer schijnt,</l>
<l>Ware enych van groter plaghe gepijnt,</l>
<l>Die seghede: ic en mach niet genesen</l>
<l n="2070">Of ic en wille onderhorich wesen</l>
<l>Den mester, ende neme medicine,</l>
<l>So mach geslaect sijn myne pine:</l>
<l>Aldus het metten sondare staet,</l>
<l>Die niet en rouct te doene raet</l>
<l n="2075">Vanden gheestliken medicien,</l>
<l>Daer hem bate of mochte geschien.</l>
<l><milestone unit="fol" n="17d"/> Hi mach seggen waerlike met desen</l>
<l>Sieke: ic en wil niet sijn genesen.</l>
<l>Die mensche, omme die siecheit groot</l>
<l n="2080">Te slakene, so sal hi zijn bloet root</l>
<l>Storten of thaer ofsnyden laten,</l>
<l>Up dat den lichame yet mach baten,</l>
<l>Mer hine sal om der zielen gesonde</l>
<l>Niet willen scheiden als vanden ponde</l>
<l n="2085">Silvers, dwelc niet an hem cleeft</l>
<l>Ende qualike bi gevalle gekregen heeft.</l>
<l>                Eene seste, daer getoghet is bi,</l>
<l>Dat ghene onschoude werdich zi,</l>
<l>Merct bi gelike, mensche, ende schouwe:</l>
<l n="2090">Die een casteel up zine trouwe</l>
<l>Te wachtene hadde, ende dan dat</l>
<l>Leverde om onwerdighen schat</l>
<l>Sijns heeren vianden, ende vercochte</l>
<l>Sonder noot ende niet hulpe en sochte,</l>
<l n="2095">Kennende nochtan zinen heere</l>
<l>Ghewillich ende overmoghende zeere</l>
<l>Te helpene, woudement behouden:</l>
<l>Soude dese willen hem ontschouden</l>
<l>Dat hijt niet behouden en mochte?</l>
<l n="2100">Hi loeghe, want hi gheen hulpe en sochte.</l>
<l>Die mensche is aldus gelike,</l>
<l>Die doer die weelde van ertrike</l>
<l>Tcasteel dat hi te wachtene heeft,</l>
<l>Dats die licham, den duvel gheeft</l>
<l n="2105">Ter eerster becoringhe, doe hi ne sochte</l>
<l>Helpe daer hi se vinden mochte,</l>
<l>Dat was an Gode, die angebeden</l>
<l>Wil zijn met oedmodicheden,</l>
<l><milestone unit="fol" n="18a"/> Ende die den mensche te gheenre stont</l>
<l n="2110">Ne laet, also dapostel orcont,</l>
<l>Pinen van der becoringhe vlaghen</l>
<l>Boven dien dat hi mach gedragen.</l>
<l>                Eene sevenste redene is ooc mede</l>
<l>Die over cleene ernstichede</l>
<l n="2115">Die wi omme tonthoudene doen</l>
<l>Van sonden, mer sijn dare toe occusoen.</l>
<l>Wilde die mensche doen ter noot</l>
<l>Van sonden ernsticheit also groot,</l>
<l>Also hi soude, vonde hi een gat</l>
<l n="2120">In zijn wijnvat, te stoppene dat,</l>
<l>Daer hem ontlopen ware die wijn,</l>
<l>Hi soude hem wel onthoudende sijn.</l>
<l>                Ten VIIIsten machmen den ghenen vragen,</l>
<l>Die hem niet moghen onthouden der clage,</l>
<l n="2125">Wie se daertoe dwinghet, so twijf,</l>
<l>So die duvel, so haers selves lijf?</l>
<l>Die duvel mach se dwinghen niet,</l>
<l>Want sinte Gregorius dus bediet:</l>
<l>"Die viant is tontsiene cleene,</l>
<l n="2130">Die nyemand verwinnen mach, alleene</l>
<l>Hem die verwonnen wille wesen".</l>
<l><pb n="28"/>Twijf dwincten niet te desen,</l>
<l>Want onder smans macht is die hare,</l>
<l>So die bible toghet al clare.</l>
<l n="2135">Niet en mach se dwingen tvleesch,</l>
<l>Al heftet ter luxurien eesch,</l>
<l>Ja en heft die mensche sin ende merke</l>
<l>Den vleesche te wederstaene twerken</l>
<l>Als wille niet consentiert daer toe?</l>
<l n="2140">Dus doghet niet datmen onschout doe.</l>
<l><milestone unit="fol" n="18b"/>                 Ten IXsten wi hem vraghen souden,</l>
<l>Die segghen: si en mogens hem niet onthouden,</l>
<l>Als hem toevallen die temptacien,</l>
<l>Oft yement quame bi erdsche gracien</l>
<l n="2145">Ende seghede: ic gheve ju eenen schilt</l>
<l>Up dat gi dit quade laten wilt,</l>
<l>Ende telken dat gijt sult wederstaen,</l>
<l>Suldi noch eenen schilt ontfaen;</l>
<l>Oft ware hem tot eenre parture geset,</l>
<l n="2150">Dat hi verliesen soude een let</l>
<l>Telken als hem luxurie geviele,</l>
<l>Si soudens bet wachten dan die ziele.</l>
<l>                Ten utersten wi hem vraghen moghen,</l>
<l>Oft sijs niet souden willen poghen</l>
<l n="2155">Tonthoudene eene cleen termine,</l>
<l>Elk doende die ernstichede sine,</l>
<l>Si souden moeten lijen: ja.</l>
<l>Hier up so seghede mester Seneca:</l>
<l>"Gewoente van ledenen tiden</l>
<l n="2160">Andre termine soude doen liden</l>
<l>Sachte ende met minre arbeit".</l>
<l>Hier up een groot leerer seit:</l>
<l>"Dat teersten is te draghene fel,</l>
<l>Bi gewoenten saltuut draghen wel".</l>
<l n="2165">                Tulius die mester heft gescreven:</l>
<l>"Die beste wech, die is int leven,</l>
<l>Is gewoente, want bi haer</l>
<l>Dat dinc wert licht, dat eerst was swaer".</l>
<l>Als die mensche dan een tijd leden</l>
<l n="2170">Vanden sonden heft vermeden</l>
<l>Om Gode, al ist met pinen sware,</l>
<l>Hi vint hem die Gods hulpe nare</l>
<l><milestone unit="fol" n="18c"/> Dan hi van eersten hadde gewaent.</l>
<l>Daer omme, al is een mensche ghetaent</l>
<l n="2175">Vort ten sonden bi quader temptacien,</l>
<l>Trecke hem an den heere vul gracien</l>
<l>Met oedmode, hi sal hem gheven</l>
<l>Te wederstaene dat sondelic leven:</l>
<l>So zeere mynt God die creaturen.</l>
<l n="2180">Hier endet tractaet van luxuren.</l>
</div></div>
<div type="part"><head type="part">III. Van der gierichede.</head>
<div type="chapter"><head type="chapter comment">[Inleiding]</head>
<l>                Vander luxurien geseit,</l>
<l>Nu laet ons sien vander vracheit;</l>
<l>Om dat in meerre nutschap coomt,</l>
<l>Ende ons allen zeere vroomt</l>
<l n="2185">Ter predicacien dit tractaet,</l>
<l>Dan enich dat daer achter staet,</l>
<l>So ist bi ordinancie hier gestelt,</l>
<l>Bedi, so sunte Bernard vertelt,</l>
<l>Van dien salmen handelen eerst,</l>
<l n="2190">Dat ter zalicheit helpet meest.</l>
<l>                Dit tractaet sal wesen in viven</l>
<l>Verscreven na der heilighen scriven.</l>
<l>Int eerste van desen vijf partien</l>
<l>Salmen claer gescreven sien</l>
<l n="2195">Dinghen die vracheit doen schuwen</l>
<l>Ende hare temptacie doen verduwen.</l>
<l>                Dander sal die temptacien uut gheven,</l>
<l>Die der vracheit ane cleven.</l>
<l>                Die derde sal die dinghen bevroeden,</l>
<l n="2200">Die vracheit queken ende voeden.</l>
<l>                Die vierde sal ses remeden orconden,</l>
<l>Die theghen dese misdaet sijn vonden.</l>
<l>                Ter vijfter ende ter laetster partien</l>
<l>Sullen wi vander gulsicheit sien,</l>
<l n="2205">Die der vracheit schijnt contrare.</l>
<l>Na dat luut die name van hare,</l>
<l>Dats al vracheit, die an tghelt</l>
<l><milestone unit="fol" n="19a"/> Ongeordineerde minne stelt.</l>
</div>
<div type="chapter"><head type="chapter"><pb n="29"/> <hi rend="italic">Vracheit is te verhatene omme vele dinghen</hi>. [I]</head>
<l>                Vele redenen ons claer bewisen</l>
<l n="2210">Daer ons vracheit af mach grisen.</l>
<l>Eerst, want si den creaturen</l>
<l>Misdoet theghen trecht der naturen.</l>
<l>Nature dede eerst onder ons werden</l>
<l>Eerde, daer wi up souden terden,</l>
<l n="2215">Om dat wi souden met rechte onmare</l>
<l>Hebben al tghene dat comt van hare,</l>
<l>Ende houden ons alleene an dien</l>
<l>Die tonser noot heft al vorsien.</l>
<l>Groot wonder so is te merkene dan,</l>
<l n="2220">Dat haer die creature trect an,</l>
<l>Ja ende ooc laet haer meester werden</l>
<l>Tgunt dat si onder haer voete soude terden.</l>
<l>                Inder Apostelen werke ic las,</l>
<l>Dat Joseph, dewelke hiet Barnabas,</l>
<l n="2225">Zijn land ende zijn ackers vercochte</l>
<l>Ende tghelt vor die apostelen brochte,</l>
<l>Ende leghedet hem lieden vor die voeten,</l>
<l>In bewisen dat wi moeten</l>
<l>Dat erdsc is onder voete terden,</l>
<l n="2230">Willen wi Christus discipels werden.</l>
<l>Hier boven moghen wi merken mede</l>
<l>In naturen der zielen hoochede,</l>
<l>Die vele nare den hemele staet</l>
<l>Ende vele den lichame boven gaet.</l>
<l n="2235">Si is van Gode verheven werden,</l>
<l>Also die hemel boven der erden.</l>
<l>Niet meer dant redene soude gheven</l>
<l><milestone unit="fol" n="19b"/> Dat die hemel an deerde soude cleven,</l>
<l>Ne ist redene, dat die moet</l>
<l n="2240">Den mensche cleeft ant erdsche goet.</l>
<l>Die ziele mach ooc wesen wel</l>
<l>Genaemt een gheestelic hemel</l>
<l>Ende die woenste Goods ooc mede.</l>
<l>Van desen hemele sinte Bernard sede:</l>
<l n="2245">"Wat wonder eist, al begheert die heere</l>
<l>In den hemele woenen zeere,</l>
<l>Om welke hi niet alleene wilde</l>
<l>Weenen, mer gaf zijn bloet milde</l>
<l>Vechtende, om te gecrighene dien</l>
<l n="2250">Stervende om dat hine woude vrien.</l>
<l>Merct hoe hem die vracken verdullen</l>
<l>Selven in dat si wanen vervullen</l>
<l>Der zielen begheerte met schat of gelde,</l>
<l>Dat God onder den licham stelde.</l>
<l n="2255">Al claer te siene ist dat si leven</l>
<l>Die hem an deerde wanen doen cleven,</l>
<l>Dat zijn die ghene die hare richede</l>
<l>Mynnen wanen, ende Gode mede.</l>
</div>
<div type="chapter"><head type="chapter">Vracheit is te verhaten omme de maledixie die god daer up senden sal. [II]</head>
<l>                Een ander redene daer wi bi verhaten</l>
<l n="2260">Vracheit moghen ende die laten,</l>
<l>Na dat die heilighe scrifture telt,</l>
<l>Dats om die maledixie, gestelt</l>
<l>Van Gode up den riken vrecken</l>
<l>Bi den propheten diet vertrecken.</l>
<l n="2265">                Die eerste maledixie is, te dien</l>
<l>Staet dus gescreven in Yzaien:</l>
<l>"Wee die te voeghene zijt so wacker</l>
<l><milestone unit="fol" n="19c"/> Huus an huus, acker an acker,</l>
<l>Want gi niet alleene wel</l>
<l n="2270">Wonen selt in der werlt middel".</l>
<l>Die ander maledixie dus bediet:</l>
<l>"Wee julieden die te rovene pliet:</l>
<l>Int laetste gi sult berooft wesen";</l>
<l>Dit ooc in Yzaien wi lesen.</l>
<l n="2275">Ooc vinden wi maledixien twee</l>
<l>In Abacuc, die seghet wee</l>
<l>Hem die so gadert hier ende dare</l>
<l>Te samene die dinghe die niet zijn hare.</l>
<l>Die ander seghet wee hem ooc mede,</l>
<l n="2280">Die tzinen huus gadert quade vrachede.</l>
<l>Die vijfte scrivet Lucas des gelike:</l>
<l>"Wee julieden die zijt rike,</l>
<l>Wes herten den ghelde ane cleven".</l>
<l>Die seste maledixie heft bescreven</l>
<l n="2285">Sinte Jacob, ende seghet claerlike:</l>
<l>"Wert nu hier, die zijt rike,</l>
<l>Weent ende droeft up u keytivicheden,</l>
<l>Die welke sullen comen tuleden".</l>
<l><pb n="30"/>Die VIIste maledixie, zijt seker das,</l>
<l n="2290">Scrijft in eene pistole Judas:</l>
<l>"Wee die wandelen in Cayms weghen",</l>
<l>Dat zijn die der vracheit pleghen,</l>
<l>Want vracheit vrien deerste misdaet.</l>
<l>Die VIIIste in Apocalipsis staet:</l>
<l n="2295">"Wee die wandelen in der eerde;</l>
<l>Also die mol, die beeste onwerde,</l>
<l>In deerde wandelt ende wroet,</l>
<l>So doet die rike vracke int goet,</l>
<l>Ende stelt daer toe al zijn engien".</l>
<l n="2300"><milestone unit="fol" n="19d"/> Sinte Augustijn scrijft van dien:</l>
<l>"Wee hem die leven daer toe</l>
<l>Dat si meerren, si ne roeken hoe,</l>
<l>Dat eersce goet dat verderflic zi,</l>
<l>Ende dat ewighe goet verliesen daer bi".</l>
<l n="2305">"Vermaledijt", secht sinte Augustijn,</l>
<l>"Moeten die vracken ende doren sijn,</l>
<l>Wes heere is milde ende rike".</l>
<l>Dusdaene vloeken ende der gelike</l>
<l>Sijn gegeven den riken vrecken,</l>
<l n="2310">Die ic niet al mach vertrecken</l>
<l>Ende die den ghenen sullen geschien,</l>
<l>Die tgoet te zeere te minnene plien.</l>
</div>
<div type="chapter"><head type="chapter">Vracheit sal hi verhaten die merken wille die grootheit van deser sonde. [III]</head>
<l>                Eene derde redene is daer wi mede</l>
<l>Met rechte verhaten sullen vrachede,</l>
<l n="2315">Dats die grootheit deser sonde,</l>
<l>Waer of wi vinden IIII orconden</l>
<l>In die scrifture, dat si is quaet</l>
<l>Ende werdich te wesene gehaet.</l>
<l>Die eerste orconde scrijft aldus</l>
<l n="2320">Hier toe Ecclesiasticus:</l>
<l>"Niet is boser dan die vrecke,</l>
<l>Want bi der vracheden strecke</l>
<l>Vercochte den heere Jhesum Judas;</l>
<l>Die giericheit die in hem was,</l>
<l n="2325">Dedene omme dertich pennynge gheven:</l>
<l>Ende some vracken die nu leven</l>
<l>Gheven hem selven om eenen hellinc</l>
<l>Vake, dats wonderlic dinc;</l>
<l><milestone unit="fol" n="20a"/> Mids dat si hem boselic generen,</l>
<l n="2330">Ne ontsien si lieghen of sweren</l>
<l>Om te krighene eenen pennync</l>
<l>Die se vake maect aerminc,</l>
<l>Ende vake ooc vercopen si niet,</l>
<l>Daer die valsche eet om geschiet.</l>
<l n="2335">                Die ander orconde toghet ons wel</l>
<l>Ecclesiast int selve capittel,</l>
<l>Daer dus staet gescreven bynnen:</l>
<l>"Niet is argher dan tgelt mynnen".</l>
<l>Dat dit waer is, vinden wij mee</l>
<l n="2340">Georcond biden prophete Ozee:</l>
<l>"In zine hand helt Chanaan</l>
<l>Die boese schale daer hi woech an".</l>
<l>Dat bedieden van Chanaan ute geeft:</l>
<l>Die vele saken te doene heeft.</l>
<l n="2345">Die bose schale is properlic</l>
<l>Dat dinc dat Gode is walgelic;</l>
<l>Die schale hout die vracke zeere,</l>
<l>Want een hellinc weecht hem meere</l>
<l>Dan God, zijn ziele ende tewich leven,</l>
<l n="2350">Dwelc zi al om den hellinc gheven.</l>
<l>Salomon in Proverbien secht van desen:</l>
<l>"Wel so moet onmenschelic wesen</l>
<l>Die schale, daer niet in weghen en can,</l>
<l>Dan dat der werelt clevet an,</l>
<l n="2355">Twelke die Apostel rekent al mes,</l>
<l>Dat quaet ende corrumpeerlic es.</l>
<l>                Eene derde orconde vinden wi mede,</l>
<l>Die toghet der vracken grote quaethede,</l>
<l>Dats dat hi niet die eensheit heft,</l>
<l n="2360">Die an zinen Schepper cleft</l>
<l><milestone unit="fol" n="20b"/> Ende in al ander creaturen.</l>
<l>Die Schepper woude der naturen</l>
<l>Dat alle dinghe gemene waren,</l>
<l>Also die sonne gheeft haer verclaren</l>
<l n="2365">Int gemene, ende tvier sijn hitte,</l>
<l>Die blomeken roke al sonder smitte,</l>
<l>Die bome ooc gheven haer fruut,</l>
<l>Die crude haren roeke, hare virtuut</l>
<l>Gemeene. Hier up Ambrosius sede:</l>
<l n="2370">"Een groot tooch is der Gods goethede,</l>
<l>Dat alle dinc is gedwonghen hare</l>
<l>Te ghevene ter gemeenre orbare".</l>
<l>Des willen niet die vracken plien,</l>
<l>Vor dat die doot hem dwinget te dien,</l>
<l n="2375"><pb n="31"/> Ende vake laten sijt al verloren,</l>
<l>Dan si van ghevene wouden horen.</l>
<l>Elke creature die begheert</l>
<l>Te beterne dat haer gelike deert,</l>
<l>Sonder die vracke willen niet</l>
<l n="2380">Vulcomen dat si gebreken siet</l>
<l>An haerre gelike creaturen.</l>
<l>Dus leven si recht teghen nature,</l>
<l>Des gheene andere beesten plien:</l>
<l>Des so sal hem boven nature geschien.</l>
</div>
<div type="chapter"><head type="chapter">Vracken zijn quaet in Gode, in hem selven, in zijnen evenkersten ende in die neder creaturen. [IIII]</head>
<l n="2385">                Ter vierder orconde so staet</l>
<l>Dat die mensche doet in vieren quaet:</l>
<l>In Gode al voren ende daer nare</l>
<l>Misdoet hi in hem selven sware;</l>
<l>Ten derden in zinen evenkerstijn;</l>
<l n="2390"><milestone unit="fol" n="20c"/> Ten vierden in die creaturen sijn</l>
<l>Hier onder tonser noot gemaect.</l>
<l>Teersten so is die vracke misraect</l>
<l>Ende theghen Gode zeere misdoet,</l>
<l>In dat hi dat erdsche goet,</l>
<l n="2395">Daer hem God af maecte bestier,</l>
<l>Ende dat hijt soude orboren hier</l>
<l>Ten love sheeren, mer nu rekent hi</l>
<l>Dat van hem toekomen si.</l>
<l>In Gode misdoet die vracke mede:</l>
<l n="2400">Hi ware schuldich om die rijchede</l>
<l>Gode te mynnene de seere,</l>
<l>Nu mynt hi tghelt dan Gode meere</l>
<l>Ende maect hem te viande Gode daer bi.</l>
<l>                Ten derden in Gode so misdoet hi,</l>
<l n="2405">In dat hi die dinc onwerde,</l>
<l>Die hem toevallen vander eerde,</l>
<l>Met herten boven Gode verkiest.</l>
<l>........</l>
<l>Quaet doen si in hem selven mede,</l>
<l n="2410">Die vracke myds sijnre gierichede.</l>
<l>Eerst want hi hem selven in handen</l>
<l>Vercoept ende levert zinen vianden:</l>
<l>Vor tfolc hi quaet soude heten algader,</l>
<l>Die vercochte moeder ende vader</l>
<l n="2415">Haren vianden om enych gout:</l>
<l>Nu is die mensche van rechter schout</l>
<l>Hem selven te mynnene vele meer,</l>
<l>Dan vader of moeder genoemt eer:</l>
<l>Dus schijnt het meerre quaetheit</l>
<l n="2420">Dat een vercoept, dat is geseit,</l>
<l>Hem selven dan of hi vercochte</l>
<l>Vader of diene ter werelt brochte.</l>
<l><milestone unit="fol" n="20d"/> Ecclesiasticus scrijft up datte:</l>
<l>"Die mensche stelt te scoleschatte</l>
<l n="2425">Sine ziele, die hi heft vercocht wel".</l>
<l>Hier of orcont die apostel:</l>
<l>"Met dieren prise zijn wi gecocht",</l>
<l>Int ander is die vracke misrocht,</l>
<l>Ende doet hem selven over groot quaet,</l>
<l n="2430">In dat hi met alsulker mynnen staet,</l>
<l>Diene brengt in alsulke pine,</l>
<l>Als ten ordele wert anschine:</l>
<l>Hi mynt den doren daer hi mede</l>
<l>Bernen sal in die ewichede.</l>
<l n="2435">In Proverbien scrijft hier van</l>
<l>Salomon, die wise man:</l>
<l>"Haers selves bloet die vracken verslaen</l>
<l>Ende met bedrieghen si omme gaen</l>
<l>Teghen haers selves ziele in schaden.</l>
<l n="2440">Int derde so is die vracke onberaden,</l>
<l>Die sinen evenkerstijn doet quaet,</l>
<l>Soot bi geliken geproevet staet.</l>
<l>Eens groten heeren almoessenier,</l>
<l>Of die van testamente dat bestier</l>
<l n="2445">Hadde, dwelk een groot heere gave,</l>
<l>Ende hi selve al hielde die have</l>
<l>Die hi den armen soude gheven,</l>
<l>Soude hi niet swaerlic moeten sneven?</l>
<l>Aldus eist metten riken vrecken,</l>
<l n="2450">Die tgoet alleene te hem wert trecken</l>
<l>Ende dat niet vorder gedogen gaende.</l>
<l>Dus schinen si die armen verslaende</l>
<l>Om dat hi se quellen laet onsochte</l>
<l>Van dien dat hi wel beteren mochte.</l>
<l n="2455"><milestone unit="fol" n="21a"/> Bi sijnre fauten verliest hi tleven.</l>
<l><pb n="32"/>Up dit gebrec staet gescreven:</l>
<l>"Voed hem dien gi hongerich siet":</l>
<l>Die du verslaes, die ne voetstu niet.</l>
<l>In zijn gesinde ende in zijn wijf</l>
<l n="2460">Is vake quaet die vracke keytijf:</l>
<l>Of si consentieren te dien</l>
<l>Tquade dat si hem ansien,</l>
<l>Of dat hi hem lieden ofgan</l>
<l>Tghene dat hiere moet leggen an,</l>
<l n="2465">Sijnt gewaden, dranc of aet.</l>
<l>Dus doet die vracke menich quaet.</l>
<l>In die nederste creaturen,</l>
<l>Na orconde der scrifturen</l>
<l>Doet die vracke quaet ooc mede.</l>
<l n="2470">Hi sluut of gravet sine rijchede</l>
<l>Daer si vergaet ende misvaert.</l>
<l>Hier up Sinte Jacob verclaert:</l>
<l>"Juwe rijcheden sijn vort bediet:</l>
<l>Die clederen, die gi achter ju liet,</l>
<l n="2475">Eten die motten ende hebben vertorden;</l>
<l>Ju silver, ju gout is rostich worden:</l>
<l>Die rosticheden werden juleden</l>
<l>Pine van langher droefheden.</l>
<l>Ju vleesch ende ju bloet</l>
<l n="2480">Sal si verteren gelijc dat vier doet".</l>
<l>Dus zijn die vracke menschen quaet,</l>
<l>Soet hier wel getoghet staet.</l>
</div>
<div type="chapter"><head type="chapter">Vracheit is als eene afgoderie: die scrifture toghedet. [V]</head>
<l>                Eene ander redene diere toe staet</l>
<l>Daer vracheit bi mach sijn verhaet,</l>
<l n="2485"><milestone unit="fol" n="21b"/> Is dat sunte Pauwel sede:</l>
<l>"Afgodendienst so is vrachede";</l>
<l>Vracheit is afgoderie, dats waer,</l>
<l>Met redene getoghet hier naer.</l>
<l>Eerst is dit geproeft waerhede,</l>
<l n="2490">Want God in die ewangelie sede:</l>
<l>"Ghi ne moghet Gode dienen niet</l>
<l>Ende den ghelde, wats geschiet".</l>
<l>Die glose na der heiligher leere:</l>
<l>"Der rijcheit dyenen is loochenen sheeren".</l>
<l n="2495">Met schonen redenen geproeft ic sie,</l>
<l>Tgelt mynnen is al afgoderie.</l>
<l>Eerst bi der ewangelie hier voren.</l>
<l>Eene ander redene moghedi horen:</l>
<l>God hevet een gebod gegeven,</l>
<l n="2500">So wel die bible hout bescreven,</l>
<l>God sprac: "Ne noeme, wats geschiet,</l>
<l>Ydelic den Gods name niet";</l>
<l>Die pennync heet sweren ende versweren</l>
<l>Diene te gekrighene begheren.</l>
<l n="2505">Dus machmen claerlike verstaen</l>
<l>Dat die meest zijn onderwaen</l>
<l>Dan heten spennincs dan Gode,</l>
<l>Falgieren van Gods gebode.</l>
<l>Eene ander proeve is te dien,</l>
<l n="2510">Dat vracke hantieren afgoderien,</l>
<l>Want met mynnen si daer an cleven,</l>
<l>Dat ghene dat God hem heft gegeven.</l>
<l>Boven den schepper anbeden si</l>
<l>Dat ghene dat geschapen heft hi.</l>
<l n="2515">Van hare vracker naturen si plien,</l>
<l>Daer si huus ofte sate sien,</l>
<l><milestone unit="fol" n="21c"/> Si helden daer na met allen zinnen:</l>
<l>Helden met moede, dat is mynnen.</l>
<l>Hier up scrivet sinte Denijs:</l>
<l n="2520">"Die vracke dient in derre wijs</l>
<l>Der ertscher werdicheit ende den wijngaert</l>
<l>Of der sate daer hi bi waert,</l>
<l>Also die getrouwe kerstijn pliet</l>
<l>Den crucifixe, want hi siet</l>
<l n="2525">Onder tgebeelde van onser vrouwen".</l>
<l>                Eene derde proeve mogedi anschouwen</l>
<l>In dat die vracke allene stelt</l>
<l>Sijn hope ende zijn troost an tgelt,</l>
<l>So dat hi Godes wanhopende schijnt,</l>
<l n="2530">Dwelk sinte Augustijn dus ontbint:</l>
<l>"Van Gode in wanhopen quellen,</l>
<l>Dats hope in creaturen stellen".</l>
<l>Hier af scrijft Ozee wel,</l>
<l>Hoe dat volc van Israhel</l>
<l n="2535">Menichte van altaren visierde,</l>
<l>Na dat sine vrucht multiplicierde,</l>
<l>Dats na den drachte vanden lande</l>
<l>Ghaven si Gode daer af offerande.</l>
<l><pb n="33"/>Vander vracheit seghet wel</l>
<l n="2540">Sinte Pauwel die apostel:</l>
<l>"Wortele van allen quade is vracheit",</l>
<l>Want over niet die ghene arbeit,</l>
<l>Die die ander sonden daer neder slaet</l>
<l>Ende dese wortele geduren laet,</l>
<l n="2545">Hi ne vellede dese voren,</l>
<l>Die doen mach den meesten toren.</l>
</div>
<div type="chapter"><head type="chapter">Vracheit is eene sware geestlike quale. [VI]</head>
<l><milestone unit="fol" n="21d"/>                 Die derde redene, daermen mede</l>
<l>Sal verhaten die vrachede,</l>
<l>So is dat dese sonde groot</l>
<l n="2550">Is eene siecheit toter doot,</l>
<l>Ja eene vanden swaersten in velen,</l>
<l>Ende die die lieden zeerst doet quelen.</l>
<l>Hier up Ecclesiasticus dus seit:</l>
<l>"Die alre argeste siecheit</l>
<l n="2555">Die ic onder die sonne sach,</l>
<l>Dats der rijcheden bejach,</l>
<l>Gehouden in deere van haren heere,</l>
<l>Want si misvaren met pinen, met zeere.</l>
<l>Vander siecheden dat verstaet,</l>
<l n="2560">Some sijn goet ende some quaet:</l>
<l>Siecheit is goet vanden lichame,</l>
<l>Want si in brenct der zielen vrame,</l>
<l>Ende meest sijn si gesent al gader</l>
<l>Van Gode, den mynnenden vader;</l>
<l n="2565">Siecheit ende doghen, dat men heft hier,</l>
<l>Is gelike oft ware een vier,</l>
<l>Bernende of broyende tonedel let,</l>
<l>Dat die edele siele souds hebben te bet.</l>
<l>Dus brenct die pine van den lichame</l>
<l n="2570">Die edele ziele ter edelen vrame.</l>
<l>Hier af geeft Salomon orconde:</l>
<l>"Beter sijn ontfanghen wonde</l>
<l>Van vrienden daer medicine uut gaet,</l>
<l>Dan cussen van viant, diene haet,</l>
<l n="2575">Want cussen vanden viant sijn</l>
<l>Als des serpents bete fel venijn".</l>
<l>Ende dus so sprect die werelt . . . .</l>
<l>Toten viant vander helle wert,</l>
<l><milestone unit="fol" n="22a"/> Dat Judas die verrader sprac,</l>
<l n="2580">Also die ewangelie vertrac:</l>
<l>"So wien ic cusse, dats die man,</l>
<l>Houd dien ende slaet hant daer an";</l>
<l>Wie dat becust is vander werelt,</l>
<l>Vor hem is sduvels net gesperrelt.</l>
<l n="2585">Vele proeven so vinden wi claer</l>
<l>Dat vracheit is eene quale swaer</l>
<l>........</l>
<l>Woude van hoghen so neder dalen</l>
<l>Cristus, die ersatre werde,</l>
<l n="2590">Als vanden hemele up die erde.</l>
<l>Vracheit was diene vercochte</l>
<l>Ende diene daer na ter doot brochte,</l>
<l>Bi welken genesen was onse siechede.</l>
<l>Hier up sinte Bernard sede:</l>
<l n="2595">"Int anschijn vander remede</l>
<l>Merkic die grote miere siechede:</l>
<l>Christus is geheeten verslaen</l>
<l>Om dat myne ziele soude ontfaen</l>
<l>Ganshede myds zinen heiligen bloede.</l>
<l n="2600">O mensche, merct ende gevroede,</l>
<l>Hoe swaer die sonden sijn ende groot,</l>
<l>Om die welke het was noot</l>
<l>Christum gecruust te wesene,</l>
<l>Om die wonden te genesene:</l>
<l n="2605">Dus schijnt an die medicine wel,</l>
<l>Dat die wonde was zeere fel".</l>
</div>
<div type="chapter"><head type="chapter">Vracheit is eene sware quale omme hare geduricheit. [VII]</head>
<l>                Redene schone so vinden wi</l>
<l>Daer die swaerheit bewijst is bi</l>
<l>Vander siecheit der vracheit.</l>
<l n="2610"><milestone unit="fol" n="22b"/> Eerst so mach hier toe geseit</l>
<l>Die lancheit vander vracheit quale,</l>
<l>Ten welken helpen twe saken wale:</l>
<l>Deen is der materien groothede,</l>
<l>Dander is so gedurich mede.</l>
<l n="2615">Die materie is dese werelt al:</l>
<l>Besiet hoe hem die mensche sal</l>
<l><pb n="34"/>Van deser materien solaes maken,</l>
<l>So ne enichzins an hem taken,</l>
<l>Of hine woude al om Gode</l>
<l n="2620">Dat erdsc is laten, al doet hijt node.</l>
<l>Dander is gedurichede</l>
<l>Vander werelt, die wi sien mede;</l>
<l>Hoese die vracke minnende si,</l>
<l>Die werelt geduurt langher dan hi:</l>
<l n="2625">Als die humueren oft ander saken,</l>
<l>Die den mensche quellende maken,</l>
<l>Groot sijn ende gedurende vast,</l>
<l>So sijn si den mensche overlast.</l>
<l>Dus so is die vracheit siecheit swaer</l>
<l n="2630">Ende gedurich, alsoot schijnt claer.</l>
<l>Al is die siecheit der luxuren</l>
<l>Te gedoghene swaer ter curen,</l>
<l>Of erdsche mynne inden man,</l>
<l>Doch comt daer vake falgieren an:</l>
<l n="2635">Twijf mach sterven of misterden,</l>
<l>So sal die man becoelende werden.</l>
<l>                Die ander remedie vander swaerhede</l>
<l>Is die grote eenparlichede.</l>
<l>Die mensche die der luxurien pliet,</l>
<l n="2640">Onder wilen so geschiet,</l>
<l>Dat liden sullen een of twe woeken,</l>
<l><milestone unit="fol" n="22c"/> Eer hi se anderwerf sal soeken.</l>
<l>Mer donsalighe vracke rike</l>
<l>Pijnt in die quale eenparlike.</l>
<l n="2645">Ecclesiasticus die seit</l>
<l>Up deser qualen geduricheit,</l>
<l>Dat hi is alleene die vracke diet ziet</l>
<l>Ende die andere en heft hi niet,</l>
<l>Dats hi ne heft no erve no kint,</l>
<l n="2650">Nochtan hi sonder aflaten pijnt;</l>
<l>Ende heft die vracke kind, hi sal</l>
<l>Met dien willen ontschuldighen al.</l>
<l>                Dat derde, daer getoghet is bi,</l>
<l>Dat der vracken siecheit swaer si,</l>
<l n="2655">Dats drivoude gepijnthede</l>
<l>Die den vracken altijd is mede.</l>
<l>In groter pinen so levet hi</l>
<l>Om te houdene datter gegadert si.</l>
<l>Hier up scrivet sinte Pauwels woort,</l>
<l n="2660">Dwelc ic seghede rechte voort</l>
<l>Vanden rijcheden, die sijn seere</l>
<l>Int deeren gehouden van haren heere.</l>
<l>Dat ander dats die sware pine</l>
<l>Die si doen om rike te sine.</l>
<l n="2665">Hier accordert dat Paulus sede:</l>
<l>"Wortele alles quaets dats vrachede".</l>
<l>Dan volcht in die epistele van hare:</l>
<l>"Enighe die se begherende waren,</l>
<l>Dwolen vanden gelove daer met</l>
<l n="2670">Ende vielen daer bi in sduvels net".</l>
<l>Dat derde ende datten meest verswaert,</l>
<l>Is als hem die rijcheit ontfaert</l>
<l>Ende die vracke dat laten moet,</l>
<l><milestone unit="fol" n="22d"/> Daer hi met al sijnre minne na stoet.</l>
<l n="2675">                Dat vierde daer bi getoghet is wale</l>
<l>Die swaerheit vander vracker quale,</l>
<l>Is dat vracheit is so gemene</l>
<l>Onder grote ende onder clene:</l>
<l>Oude menschen no jonghe si spaert,</l>
<l n="2680">Dat die prophete aldus verclaert:</l>
<l>"Grote ende cleene mede</l>
<l>Alle sondaren si in die vrachede".</l>
<l>Eer tkind VII jaer heft geleeft,</l>
<l>Cant wel vaste houden dat heeft,</l>
<l n="2685">Ende vake ooc te vindene pliet</l>
<l>Dat vader ende moeder vallen siet.</l>
<l>Ooc plecht men vake die kindren te siene</l>
<l>Oud sijnde XII jaer ofte XIIII,</l>
<l>Eer si hem ter luxurien gheven,</l>
<l n="2690">Ende falgieren ooc int oude leven</l>
<l>In somighen, al ist niet in allen,</l>
<l>Mer gheen en laetter vracheit vallen.</l>
<l>Alse alle sonden falgieren gemene,</l>
<l>........</l>
<l n="2695">Dits eene sware gedurichede.</l>
<l>Hier up die wise Salomon sede:</l>
<l>"Alse oude smaken in allen dinghen</l>
<l>Vroetschap boven den jongelingen,</l>
<l>Dan sijn si bedroghen inder vracheit".</l>
<l n="2700">Hier up mester Seneca seit:</l>
<l><pb n="35"/>"Die oude vracke is myn no me</l>
<l>Gelike eenen mensche in die zee".</l>
<l>Vracheit is een sware wonde:</l>
<l>Si ne spaert sieken no gesonde.</l>
<l n="2705">Siecheit van eenre corter ure</l>
<l>Veriaghet die sonde der luxure,</l>
<l><milestone unit="fol" n="23a"/> Ende siecheit doet ooc, so wi lesen,</l>
<l>Den sieken mensche sober wesen.</l>
<l>Mer so die mensche langher siec si,</l>
<l n="2710">So hem vracheit meer blijft bi;</l>
<l>Omdat hi niet winnen en kan</l>
<l>Te meerrene dat hi eerst wan,</l>
<l>Van gebrecke te hebbene gaet hi sorgen,</l>
<l>Ende niet seker heft hi enen morghen!</l>
<l n="2715">Vracheit en spaert riken no weken,</l>
<l>Edele, onedele, geleerden no leeken.</l>
<l>Men vint wel geleerde lieden,</l>
<l>Die hem node souden bieden</l>
<l>Ter luxurien, mer si</l>
<l n="2720">Bliven vele der vracheit bi.</l>
<l>                Dat vijfte toghet orconde claer</l>
<l>Dat der vracker quale is swaer,</l>
<l>Want theghen haer gaf God voren raet,</l>
<l>Alsoet in dewangelie staet:</l>
<l n="2725">"Salich die arm van gheeste sijn".</l>
<l>Daer toghede hi der sonden venijn.</l>
<l>                Die seste redene is te dien</l>
<l>Dat Christus, die hoghe medicien,</l>
<l>Dese siecheit richtet ter doot.</l>
<l n="2730">Daer toghet hi wel dat si is groot.</l>
<l>Dewangelie secht over waer:</l>
<l>"Den riken so salt wesen swaer</l>
<l>Te comene in dat hemelrike".</l>
<l>Dan staet daer dus vort in gelike,</l>
<l n="2735">Dat lichter ware den kemel hoghe</l>
<l>Te lidene doer eenre naelden oghe</l>
<l>Dan si ten hemele comen souden,</l>
<l>Die vracken, diet hare so vaste houden.</l>
<l><milestone unit="fol" n="23b"/> Ten VIIsten toghet der vracker swaerhede</l>
<l n="2740">Die boete, die der God teghen sede,</l>
<l>Om geheelt te sine van desen,</l>
<l>Also wi in sinte Lucas lesen:</l>
<l>"Elk die niet verloochent dit:</l>
<l>Dat tijdlic goet dat hi hier besit,</l>
<l n="2745">Mach mijn discipel wesen twint".</l>
<l>                Ten VIIIsten is nyemand verswert, so hi schijnt,</l>
<l>Dat hi der hem af siec wille lyen,</l>
<l>Dus soect hi ghene baete van dien.</l>
<l>Van desen bekennene Seneca seit:</l>
<l n="2750">"Tbegin is vander zalicheit</l>
<l>Te gedenkene die misdaet".</l>
<l>Van Jheronimus gesecht so staet:</l>
<l>"Nyemand wil bekennen dat hi</l>
<l>Te vrac ofte te gierich si".</l>
<l n="2755">Dieselve leerre scrijft aldus mede:</l>
<l>"Met pinen gekrijcht hi gesondichede,</l>
<l>Wien die quale so hout verblent,</l>
<l>Dat hi hem selven ne siet no kent".</l>
</div>
<div type="chapter"><head type="chapter">Vracheit dats eene onversadelike quale, dats getoghet. [VIII]</head>
<l>Tneghenste toghet deser werhede</l>
<l n="2760">Dats eene onversadelichede</l>
<l>Die es inder vracken moet</l>
<l>Altoes om dit erdsche goet.</l>
<l>Van desen, die hem willen ontschouden,</l>
<l>Si segghen quanzijs dat sijt houden</l>
<l n="2765">Om twe saken: om daer mede</l>
<l>Te hebbene erdsche werdichede,</l>
<l>Of om te wesene vorsien</l>
<l>Om meer noots, die hem mocht geschien;</l>
<l><milestone unit="fol" n="23c"/> Mer die wel die nootsake mate,</l>
<l n="2770">Elc soude vinden na sinen state</l>
<l>Dat hi lichte soude geleven.</l>
<l>Hier up heeft mester Seneca gescreven:</l>
<l>"Den voghelkine so en gebreket niet".</l>
<l>........</l>
<l>........</l>
<l>Ende staen in twivele oft wi yet</l>
<l n="2775"><pb n="36"/> Vor ons sullen draghen meere".</l>
<l>Vort secht sinte Pauwels leere:</l>
<l>"Hebbende voetsel ende ooc mede</l>
<l>Te bedeckene van schaemten die lede,</l>
<l>Laet ons daer mede sijn genoeghet:</l>
<l n="2780">Wie hem rike te werdene voeghet,</l>
<l>Valt in becoringhen daer mede".</l>
<l>Seneca die wise sede:</l>
<l>"Wiltu di selven rike maken,</l>
<l>Du ne dorves tghelt an di niet taken,</l>
<l n="2785">Mer dine giericheit van di versteken;</l>
<l>Dus sal di rijcheit niet gebreken".</l>
<l>Die vracken die hem wanen versaden</l>
<l>An dat si hem met ghelde laden,</l>
<l>Si slachten hem die zeewater drinken:</l>
<l n="2790">Si wanen haren dorst doen sinken,</l>
<l>Dien si altijd meerren daer mede:</l>
<l>Dus so is der onversader vrachede.</l>
<l>Hier of sede die moeder Gods wel:</l>
<l>"Die riken liet die heere idel,</l>
<l n="2795">Die hongerighen vullede hi met goede".</l>
<l>Hier up so eest dat die vroede</l>
<l>Erdschen schat al ydelhede heten</l>
<l>Na den woorden David des propheten,</l>
<l>Die tote den vracken mensche dus seit:</l>
<l n="2800">"Waertoe so mindi ydelheit?</l>
<l><milestone unit="fol" n="23d"/> Al is een vat vul van sonnenschijn,</l>
<l>Nochtan so salt ydel geheten sijn,</l>
<l>Want alsulke vulheit belet niet</l>
<l>Dat ander tontfaene, datmen hem biet.</l>
<l n="2805">Dus is ydel de vrack sijn:</l>
<l>Hoe vele hi heft, daer mach meer in".</l>
<l>Jheremie, die prophete werde,</l>
<l>Sprac: "ic ane sach die erde,</l>
<l>Ende ic vant se al ydel wesen,</l>
<l n="2810">Als oft si uut niete ware geresen:</l>
<l>Hoe vele die vracke te hope drijft,</l>
<l>Onvervult zijn herte nochtan blijft".</l>
</div>
<div type="chapter"><head type="chapter">Vracheit houdet den menschen in sware schalkernyen. [VIIII]</head>
<l>Die vierde redene laet ons versien,</l>
<l>Die die vracheit mach leeren vertien,</l>
<l n="2815">Dats schalkernye menichfout</l>
<l>Daer vracheit den mensche in hout.</l>
<l>Dat die vracke niet tghelt besit,</l>
<l>Toghet Seneca, segghende dit:</l>
<l>"Dat enych ghelt heft, wel geschiet,</l>
<l n="2820">Mer is hi vrac, hi ne heves niet,</l>
<l>Ende is hi guf, hem en blives twint".</l>
<l>Claer genoech geproeft men vint</l>
<l>Die schalkernye vander vrachede.</l>
<l>Een leerer secht in eene stede:</l>
<l n="2825">"Ist dattu dijn, erdsche rike,</l>
<l>Oefent milde waerlike,</l>
<l>So bistu dat besittende dan;</l>
<l>Mer clevestu te zeere daeran,</l>
<l>So bistu vandien beseten:</l>
<l n="2830">Welk du voels, moechstu wel weten".</l>
<l><milestone unit="fol" n="24a"/> Een ander teken van schalkernien</l>
<l>Is, so men wel al claer mach sien,</l>
<l>Dat die vracke dient sijnre scrinen</l>
<l>Met groten ernst, met groter pinen,</l>
<l n="2835">Gelijc dat joncwijf dient getrouwe</l>
<l>Met alre cracht hare vrouwe.</l>
<l>Hier up so scrivet sinte Bernard:</l>
<l>Een bewijs ten vracken wart:</l>
<l>"Du ne suls niet vanden ghelde dijn</l>
<l n="2840">Alse heere, mer als een wachter sijn,</l>
<l>Dat dijn sin daer bi niet verkere,</l>
<l>So doer den dyenst doet die heere,</l>
<l>Want als den knape misval geschiet</l>
<l>Den heere men daer omme droeven siet,</l>
<l n="2845">Ende heft hi welvaren tenyger tijd,</l>
<l>So is die heere met hem verblijt.</l>
<l>Dus moet niet verbliden den moet</l>
<l>Alse meret dat erdsche goed,</l>
<l>Noch droeven omme verliesen te swaer:</l>
<l n="2850">Dit togede schalkernye al claer.</l>
<l>Eene derde redene mach ju toghen</l>
<l>Der vracker schalkernye vor oghen,</l>
<l>In dat ghelt zinen heere beghevet,</l>
<l>Als hi meest noot van hulpe hevet.</l>
<l n="2855">Hi hevet te dies behoef gehouden</l>
<l>Die node over hem gheven souden.</l>
<l>Van deser schalkernyen so es</l>
<l>Dat seghet Ecclesiastes:</l>
<l>"Die vracke die ongerechtelike</l>
<l n="2860">Tgoet vergadert van erdrike,</l>
<l>Te dier behoef so gadert hijt,</l>
<l><pb n="37"/><milestone unit="fol" n="24b"/> Diet sullen verteren in hare tijd,</l>
<l>Luxurie volghen, ende anderen sonden".</l>
<l>Scrifture bewijst ons wel orconden</l>
<l n="2865">Dat erdsche rijcheit nyemand blijft.</l>
<l>Hoort wat die heilighe Job bescrijft:</l>
<l>"Naect quam ic uter moeder mijn,</l>
<l>Naect sal ic wederkerende sijn".</l>
<l>Sinte Pauwel, so voren is bediet,</l>
<l n="2870">Secht: "ter werelt en brachtewi niet,</l>
<l>Twivelende, oft wy yet wech draghen".</l>
<l>Jheremias woorden dus gewaghen:</l>
<l>"Ghi zijt dienende met alder cracht</l>
<l>Vremde gode, die dach ende nacht</l>
<l n="2875">Ju ghene ruste moghen gheven,</l>
<l>Mer brenghen ju in menich sneven".</l>
</div>
<div type="chapter"><head type="chapter">Vracheit heft drie bedecte strecken menschen mede te vane. [X]</head>
<l>Eene vijfte redene, daer mede</l>
<l>Men sal verhaten vrachede,</l>
<l>Ende therte daer af trecken,</l>
<l n="2880">Es dat bedect zijn hare strecken,</l>
<l>Daer si den mensche mede vaet,</l>
<l>Als hier na getoghet staet.</l>
<l><milestone unit="fol" n="24c"/> Teerste decsel is dat subtile</l>
<l>Toomsel, daer te menigher wile</l>
<l n="2885">Vracheit is bewimpelt mede.</l>
<l>Dit decsel hevet grote mogenthede</l>
<l>In woekerne, in symonyen,</l>
<l>Ende in hem die der hoverde plien:</l>
<l>Dat decken si onder die kuuscheit al,</l>
<l n="2890">Also ic hier na toghen sal</l>
<l>Binnen der hoverde tseste tractaet.</l>
<l>Dander daer mede getoghet staet</l>
<l>Der vracker stric, dats quanzijs noot</l>
<l>Den mensche omme te winnene tbroot.</l>
<l n="2895">Van deser orconde scrijft aldus</l>
<l>Die lerer sinte Gregorius:</l>
<l>"Eerst so brengt die duvel an</l>
<l>Eene besorchthede den man,</l>
<l>Hoe hi die nootsake gewinne;</l>
<l n="2900">Als hine brocht hevet daer inne,</l>
<l>Dat hi ter noot gaet laboreren,</l>
<l>Daer ave beghint hine tempteren</l>
<l>Van meer te hebbene dan noot gebiede,</l>
<l>Up aventure quans oft geschiede,</l>
<l n="2905">Dat hi viele in ongesonden,</l>
<l>So wort hi dan getroest metten ponde.</l>
<l>Dus is vake die noot</l>
<l>Decsel der giericheden al bloot.</l>
<l>Dat derde decsel der giericheden</l>
<l n="2910">Is een valsch mantel der heilicheden:</l>
<l>Si segghen si moghen met haren goede</l>
<l>Slaken der armer armoede,</l>
<l>Missen daer mede doen singhen,</l>
<l>Ende te vele ander goede dinghen</l>
<l n="2915">Toghen si dat rijcheit mach baten,</l>
<l>Die si algader achter laten.</l>
<l>Ecclesiasticus dus een woort sede -</l>
<l>Ic wane, die vracke troest hem dar mede -</l>
<l>"Vroetschap" secht hi, "nutte si,</l>
<l n="2920">Als men rijcheit heft daer bi".</l>
<l>Mer wie sal connen in dese daghen</l>
<l>In rijcheit rechte wijsheit draghen,</l>
<l><milestone unit="fol" n="24d"/> Daert die konync Salomoen</l>
<l>In zijne tijd niet konde gedoen,</l>
<l n="2925">Die wijs was boven allen lieden,</l>
<l>Alsoet die boeken claer bedieden!</l>
</div>
<div type="chapter"><head type="chapter">Vracheit is te ontsiene omme die vele strecken die si heft. [XI]</head>
<l>Vracheit is tontsiene wele,</l>
<l>Want hare stricke sijn zeere vele,</l>
<l>Al omme stille ende openbare,</l>
<l n="2930">Also der vroetschapen boec toghet clare.</l>
<l>Hi secht dat allene die creaturen</l>
<l>Die gemaect zijn vander naturen,</l>
<l>Sijn den mensche gestelt in deren.</l>
<l>In al dat wi sien ende begheren</l>
<l n="2935">Hevet vrachede haer net geleit,</l>
<l>Dat is den mensche grote hartheit</l>
<l>Ontvlien te moghen al hare strecken,</l>
<l>Die hem die werelt an wille trecken,</l>
<l>Dats met herten daer an cleven.</l>
<l n="2940"><pb n="38"/> Hier up heft Yzaias ooc bescreven:</l>
<l>"Boven u is een stric talre tijd,</l>
<l>Die die werelt bezittende zijt".</l>
<l>Sinte Pauwel sprect ooc te desen</l>
<l>Ende secht: "die rike wille wesen,</l>
<l n="2945">In becoringhe so vallen si</l>
<l>Ende in sduvels net daer bi".</l>
<l>Vracheit is schuldich te zine gehaet,</l>
<l>Want si haren vrient verslaet;</l>
<l>Hare quaetheit mach elk kinnen,</l>
<l n="2950">Want si verslaet die hare minnen.</l>
</div>
<div type="chapter"><head type="chapter">Vracheit is zeere hatelic gode, dats getoghet claer. [XII]</head>
<l>   <milestone unit="fol" n="25a"/> Eene seste redene, daer wi mede</l>
<l>Moghen wel verhaten vrachede,</l>
<l>Toghet ons drierhande quaet,</l>
<l>Dwelk uut deser vracheit gaet.</l>
<l n="2955">Deerste, si is hatelic den heere;</l>
<l>Dander, si is ongerechtich zeere,</l>
<l>Ende dat theghen den evenkerstijn;</l>
<l>Dat derde, dwelk ooc quaet moet sijn,</l>
<l>Dats dat si dien quetst ende deert</l>
<l n="2960">Die si oefent ende heft weert.</l>
<l>Wel is hi wert dat menne heeft leet,</l>
<l>In wien men dese drie quade weet.</l>
<l>Dat de vracheit is zeere</l>
<l>Gode hatelic onsen heere</l>
<l n="2965">Is bider scrifturen getoghet wel.</l>
<l>Sinte Jacob secht aldus, dapostel:</l>
<l>"Gestelt Gods viant so is hi,</l>
<l>Die vrient van deser werelt si".</l>
<l>In scrifturen aldus so staet:</l>
<l n="2970">"O God heere, du so heves gehaet</l>
<l>Die der ydelheit ane cleven".</l>
<l>Glosie, die staet hier up gescreven,</l>
<l>Secht: ancleven der ydelheit</l>
<l>Dats hope te settene in erdsche rijcheit.</l>
<l n="2975">Sinte Pauwel doet ons bekint</l>
<l>Dat so wie die werelt mynt,</l>
<l>Godes caritate nes in hem niet.</l>
<l>David die prophete dus bediet:</l>
<l>"Gods viande zijnt die eerde lecken".</l>
<l n="2980">Wilmen dit lecken claer ontdecken,</l>
<l>........</l>
<l>........</l>
<l><milestone unit="fol" n="25b"/> Waer af hi ne kan versaden niet,</l>
<l>Also hier voren is wel bediet.</l>
<l n="2985">Dat God gram is ten vracken waert,</l>
<l>Bi den prophete wel is verclaert</l>
<l>Zacharias, ende secht al bloot:</l>
<l>"Ic bin gram mit gramschapen groot</l>
<l>Up alle die ghene die hem leden</l>
<l n="2990">Vesten an der werelt rijcheden".</l>
<l>Aldus secht sinte Jacob: "hier hoor,</l>
<l>Ghi vracke, gi gadert u eenen tresoor</l>
<l>Van gramschapen upten utersten dach".</l>
<l>Dus doet die glose hier up gewach:</l>
<l n="2995">"Keytivich mensche, twivelstu dies,</l>
<l>Alstu tghelt te gaderne plies,</l>
<l>Du bist gaderende daer mede</l>
<l>Die gramschape Godes te dijnre droefhede?"</l>
<l>Bi eene propre redene so staet,</l>
<l n="3000">Dat God te rechte den vracken haet</l>
<l>Om dat hi ontfermicheit doet node,</l>
<l>Die welke proper is in Gode.</l>
<l>Also wel sinte Augustijn</l>
<l>Scrijft in eene collecte sijn;</l>
<l n="3005">Ooc biden prophete Ozeas sede</l>
<l>God: "ic wille ontfermichede".</l>
</div>
<div type="chapter"><head type="chapter">   Vracken doen Gode grote dorpernye. [XIII]</head>
<l>Dulle vracke, merc ende besie</l>
<l>Dattu te Gode does dorpernye.</l>
<l>Hadstu van yemene ontfaen eene</l>
<l n="3010">Ghifte, al <hi rend="italic">waer si ooc clene</hi>,</l>
<l>........</l>
<l>........</l>
<l><milestone unit="fol" n="25c"/> Ons, dien en danct die vracke niet.</l>
<l>So God den vracken meer versiet</l>
<l n="3015">Van goede, so hine meer vergheet.</l>
<l>Hier up God biden prophete seet</l>
<l>Ozeas: "soet nu inder werelt staet,</l>
<l>Si sijn vervullet ende versaet,</l>
<l>Haer herte hebben si up gheheven</l>
<l n="3020">Ende zijn mijns vergeten bleven".</l>
<l>Dor Ozeas des propheten mond</l>
<l>Vanden vracken God dus orcont:</l>
<l>"Den wech haerre hand hebben si beseven,</l>
<l><pb n="39"/>Daer omme baden si niet om tleven".</l>
<l n="3025">Van deser dorpernyen groot aldus</l>
<l>So sprect sinte Gregorius:</l>
<l>"Die in die eerde vint zalichede</l>
<l>Rouct Godes niet, diese hem ontfaen dede".</l>
<l>Die ander dorpernye is te merkene:</l>
<l n="3030">Die vracke ontsiet niet te verwerkene</l>
<l>Den heere diet hem al heft gegeven,</l>
<l>Dat hi besittende is in dit leven.</l>
<l>Wel geclike die vracke ontfanct</l>
<l>Tgoet, des hi niet weder en danct.</l>
<l n="3035">Die derde sire dorpernyen</l>
<l>Machmen in vele riken sien,</l>
<l>Bedi die meest van Gode ontfaen,</l>
<l>Minst te zinen dienste staen.</l>
<l>Den riken dunct niet dat si bi scouden</l>
<l n="3040">Gode te dienene zijn ghehouden:</l>
<l>Sullen si te eenre missen gaen</l>
<l>. . . . . . . . . . . . . .<hi rend="italic">ca</hi>pelaen</l>
<l>........</l>
<l>........</l>
<l n="3045"><milestone unit="fol" n="25d"/> Gheven si den armen twe miten,</l>
<l>Hem dunct dat si haer sonden quiten.</l>
<l>Haer lippen lesen, mer haer moet</l>
<l>Binnen denct om dat erdsche goet.</l>
<l>Dus gaet der riker heilichede,</l>
<l n="3050">Ende wanen Gode payen daer mede.</l>
<l>Die vierde dorperheit vanden vrecken</l>
<l>Is dat si tgoet te hem wert trecken,</l>
<l>Dat si ne willen leenen no gheven</l>
<l>Den leden Gods, die vor hem beven:</l>
<l n="3055">Het soude hem woekeren hondert vout.</l>
<l>Hier in zijn si zeere vercout,</l>
<l>Mer teghen eenen jode ofte sarrazijn</l>
<l>Sullen si gherne woekerende sijn</l>
<l>Om cleenen loon die daer ane leit.</l>
<l n="3060">Hier up sinte Augustijn seit:</l>
<l>"O vracke, Christus sprect tot di:</l>
<l>Van dat ic di gaf, so gif mi.</l>
<l>Ic was eerst die ghevere dijn:</l>
<l>Doe mi nu dijn gescouder zijn.</l>
<l n="3065">Ghif mi een luttel in dit leven,</l>
<l>Ic sal di vele daer over gheven".</l>
<l>Sinte Bernard secht hier nare:</l>
<l>"Verwoet so is die gaderare,</l>
<l>Die cleene dinc niet en can gelaten</l>
<l n="3070">Omme tontfane hondertfout baten;</l>
<l>Dats de vracke die in sijn ghelt</l>
<l>Sine hope ende sine mynne stelt".</l>
</div>
<div type="chapter"><head type="chapter">Vracheit doet grote deere ende onrecht den evenkerstijn. [XIIII]</head>
<l>........</l>
<l>........</l>
<l n="3075"><milestone unit="fol" n="26a"/> Ende is ten evenkerstijn waert.</l>
<l>Hier up sinte Jacob dus verclaert:</l>
<l>"Waer uut comt orloghe ende strijt</l>
<l>Onder den lieden telker tijd,</l>
<l>Dan uter begheerten die si hebben quaet?"</l>
<l n="3080">Van Seneca dus gescreven staet:</l>
<l>"Dat volc soude al in rusten leven,</l>
<l>Waren twe woorde verdreven,</l>
<l>Dats "mijn" ende "dijn"; dese woorde beede</l>
<l>Sijn inbrenghers van menyghen leede".</l>
<l n="3085">Een ander quaet is manslacht,</l>
<l>Dat vracheit vake heft toegebracht.</l>
<l>Caym eerst dit feit ghevel,</l>
<l>Also die bible orcont wel:</l>
<l>Ghiericheit wast diet hem riet.</l>
<l n="3090">Vake zijn ooc geschiet</l>
<l>Manslachte ute ghiericheden,</l>
<l>Ende menych onrecht sien wi heden</l>
<l>Gheschien theghen den evenkerstijn.</l>
<l>Van haer scrijft aldus sinte Augustijn:</l>
<l n="3095">"Vracheit ontsiet gheen bedrieghen;</l>
<l>Si ne ontsiet sweren no lieghen;</l>
<l>Den onnoselen doet si sterven;</l>
<l>Weduen, wesen doet si onterven;</l>
<l>Metten armen bordiert soe,</l>
<l n="3100">Ende doet se versteken emmertoe".</l>
<l>Hier up wast dat sinte Jacob sede:</l>
<l>"Des gherechtighes menschen simpelhede</l>
<l>Wert vercoft"; hier up so es</l>
<l>Segghende Ecclesiastes:</l>
<l n="3105">"Ghelike dat ........</l>
<l>........</l>
<l><pb n="40"/><milestone unit="fol" n="26b"/> Also te sprekene bi gelike,</l>
<l>Is armoede onbequame den rike.</l>
<l>Die vracke is niet ontfermich mede.</l>
<l n="3110">Van hem lieden Job dus sede:</l>
<l>"Vracke herten sullen al in een</l>
<l>Anbedien als een steen,</l>
<l>Want ghene ontfermicheit toghet hi</l>
<l>Sinen evenkerstijn, die in noede si".</l>
</div>
<div type="chapter"><head type="chapter">Vracheit quest ende deert haren draghere. [XV]</head>
<l n="3115">Vracheit is wel hatens wert,</l>
<l>Want si haren dragher deert</l>
<l>Ende si doetene sod wesen,</l>
<l>So wi in die ewangelie lesen</l>
<l>Vanden riken vracken man,</l>
<l n="3120">Dat hem God nachts sprac an:</l>
<l>"O sod, die vianden onbequame</l>
<l>Sullen dine ziele uut dinen lichame</l>
<l>Te nachte roven; wien sal dan</l>
<l>Wesen tgoet dattu getrect hebbes an?"</l>
<l n="3125">Van deser vracker sothede</l>
<l>Was dat Paulus die apostel sede:</l>
<l>"Der wereld vroetschap groot ende smal</l>
<l>Is vor Gode gecheit al".</l>
</div>
<div type="chapter"><head type="chapter">Vracke zijn ghec in vele saken, dats ghetoghet claer. [XVI]</head>
<l>Vele groter sotternyen</l>
<l n="3130">Machmen an die vracheit sien.</l>
<l>Die eerste is, hi mynt tquade goet</l>
<l>Meer dan hi hem selven doet</l>
<l>........</l>
<l>........</l>
<l n="3135"><milestone unit="fol" n="26c"/> Verblint ende verhardt van binnen.</l>
<l>Dat si boven hem selven mynnen</l>
<l>Den schat, dits uterlike getoghet.</l>
<l>Die vracke node bi hem gedoghet</l>
<l>Enych dinc dat quaet si,</l>
<l n="3140">Mer hi blijft selve quaet daer bi.</l>
<l>Die sine erdsche cathelen wacht</l>
<l>Van quaet te werdene na sijnre macht,</l>
<l>Ende hem selven quaet bliven laet,</l>
<l>Wel schijnt dat hi hem selven haet,</l>
<l n="3145">Ende boven hem selven lief heft tgoet,</l>
<l>Daer hi ernsticheit omme doet.</l>
<l>Nu secht dus sinte Augustijn:</l>
<l>"Vracke, wat mach dijn menen sijn,</l>
<l>Dat di gheen huerlinc is bequame,</l>
<l n="3150">Van wien so du hoers quaden name?</l>
<l>Haddestu wijf, dochter of sone,</l>
<l>Die ter quaetheit ware gewone,</l>
<l>Du souds die lichte versteken of haten,</l>
<l>Mer selver en wilstu tquade niet laten;</l>
<l n="3155">Quade clederen, cousen of schoen</l>
<l>Wilstu wel weren of van di doen,</l>
<l>Mer dijn quade arghe leven</l>
<l>Dat en wilstu niet begeven".</l>
<l>"Minne", dat secht sinte Augustijn, "mee</l>
<l n="3160">Di selven dan eene couse of twee".</l>
</div>
<div type="chapter"><head type="chapter">Vier dinghen moghen onse heeten ende niet meer. [XVII]</head>
<l>Die ander siecheit vanden vrecken</l>
<l>Is s . . . . . s . . mach vertrecken</l>
<l>........</l>
<l>........</l>
<l n="3165"><milestone unit="fol" n="26d"/> Om dat vremde goet dat al</l>
<l>Gheringhe eens anders wesen sal.</l>
<l>Bedi also wi vinden lesen,</l>
<l>So moghen IIII dinghen heeten wesen</l>
<l>Onse; dat een is in derdsche goet</l>
<l n="3170">Weldaet, die die mensche doet;</l>
<l>Dander is die tijd die wi leven;</l>
<l>Dat derde, dat wi den armen gheven;</l>
<l>Tvierde dat is hemelrike.</l>
<l>Dese viere sijn properlike</l>
<l n="3175">Onse, die van ons nemmermeer scheden,</l>
<l>Up dat wi ons daer toe bereden,</l>
<l>Ende niet der wereld cleven te na.</l>
<l>Hier up so secht mester Seneca:</l>
<l>"Binnen hem selven sal die vroede</l>
<l n="3180">Alle dinc doen ende al in goede.</l>
<l>Ende dus en sal hi niet verliesen</l>
<l>Van dat sijn is gelike den riesen:</l>
<l>Vele dinghe trecken si hem bi</l>
<l>Ende laten varen dat hare si.</l>
</div>
<div type="chapter"><head type="chapter"><pb n="41"/> <hi rend="italic">Exempel dat erdsche besittinghe ons vremde is</hi>. [XVIII]</head>
<l n="3185">Exempel van desen in derdsche goede</l>
<l>Heft ons wel bewijst een vroede,</l>
<l>Die na der werelt hadde groot doghen:</l>
<l>Syne stede was bi orloghen</l>
<l>Ghedestrueert, ten swerde ghedaen.</l>
<l n="3190">Een vroede so was daer uut gegaen,</l>
<l>Die hadde verloren wijf ende kinder;</l>
<l>Sijns wertmen geware ghinder,</l>
<l>........</l>
<l>........</l>
<l n="3195"><milestone unit="fol" n="27a"/> Des hevet die vroede hem bediet:</l>
<l>"Heere, ic en hebbe verloren niet;</l>
<l>Mijn goet is my altijd mede":</l>
<l>Vander weldaet wast dat hi zede;</l>
<l>Hi meende, haddi yet wel gedaen,</l>
<l n="3200">Dat soudem te zijnre nood bi staen.</l>
<l>Die tijd mach onse heeten mede;</l>
<l>Hier af Seneca die wise sede:</l>
<l>"Vremde sijn ons alle gemene</l>
<l>Dinghen, tijd is onse allene".</l>
<l n="3205">Ghelike moghen merken wi</l>
<l>Ende wel sien dat die tijd onse si:</l>
<l>Die tijd verliest in ydelheden,</l>
<l>Verliest hem selven ooc daer mede,</l>
<l>Ende die in duechden den tijd vulstaen,</l>
<l n="3210">Sullen gheduren sonder verghaen.</l>
</div>
<div type="chapter"><head type="chapter">Exempel dat almoessene onse is die wi doer Gode gheven. [XIX]</head>
<l>Dat wi den armen dor Gode gheven</l>
<l>Is onse, ende ooc wert na tleven.</l>
<l>Hier af hebben wi in historien van</l>
<l>Eenen riken vroeden man.</l>
<l n="3215">Die heere, onder wien hi sat,</l>
<l>Woude van hem hebben schat;</l>
<l>Hi bemaendem dat hi hem sede</l>
<l>Die grote van al zijnre rijchede.</l>
<l>Die vroede een deel achter tert;</l>
<l n="3220">In hem selven hi merkende wert,</l>
<l>Dat hi den armen hadde ghegeven</l>
<l>Seshondert guldene binnen zinen leven</l>
<l>Om ........</l>
<l>........</l>
<l n="3225"><milestone unit="fol" n="27b"/> Daert hoorden dandre heeren vorbare,</l>
<l>Dat zijn goet niet beter en ware</l>
<l>Dan die LX lb. groten vorseit,</l>
<l>Ende na al zijnre wetentheit</l>
<l>Was hi cume noch toecomen.</l>
<l n="3230">Varinc so was hi vernomen</l>
<l>Van somen die daer waren vor oghen,</l>
<l>Die segheden dat hi hadde geloghen.</l>
<l>Si vermaenden hem sijnre schuren,</l>
<l>Die so groot scheen ter curen,</l>
<l n="3235">Ende dat woenhuus was ooc beter vele</l>
<l>Sonder sine andere cathele,</l>
<l>Daer vele meer goeds lach an.</l>
<l>Doe antworde die goede man:</l>
<l>"Alle die dinghen sijn mine niet,</l>
<l n="3240">Mer mijns heeren, als hijt gebiet;</l>
<l>Tgoet dat gi mi horet bedieden,</l>
<l>Heb ic gedeelt den armen lieden</l>
<l>Doer Gode, dat heb ic bi hem leden</l>
<l>Bestedet in also seker steden,</l>
<l n="3245">Dat my des nyement roven en sal;</l>
<l>Mer dit so machmen mi nemen al".</l>
<l>Up dese bestedinghe so es</l>
<l>Dat secht ecclesiastes:</l>
<l>"Almoessene is den man</l>
<l n="3250">Als en sac die hem hangt an".</l>
<l>                Dvierde, twelke onse ervelike</l>
<l>Heeten mach, is hemelrike.</l>
<l>Hier up sinte Luuc verclaert:</l>
<l>"Of gi niet ........</l>
<l n="3255">........</l>
<l>........"</l>
<l><milestone unit="fol" n="27c"/> Vremde so is den mensche tgoet</l>
<l>Dat hi emmer laten moet;</l>
<l>"Dat bi ons blijft", scrijft aldus</l>
<l n="3260">Die leerer sinte Ambrosius,</l>
<l>"Ontfermicheit is geselschap bleven</l>
<l>Met begraveneden, diese in sijn leven</l>
<l><pb n="42"/>Droech up sijn evenkerstijn;</l>
<l>Dat hi hier liet, dat en was nye sijn,</l>
<l n="3265">Wat men hier hevet cleen ofte groot,</l>
<l>Laet sinen minre ter meester noot".</l>
</div>
<div type="chapter"><head type="chapter">Eerdsche besittinghe en is onse niet. [XX]</head>
<l>Die rike vracke is zeere ontweecht,</l>
<l>Dat hi so te verghetene pleecht</l>
<l>Dat sijn is, ende tbestier an vaet</l>
<l n="3270">Vander dinc die hem vremde staet.</l>
<l>Bi vele saken is ons bediet</l>
<l>Dat dat tijdlike goet is onse niet.</l>
<l>Eerst, dat dat erdsche goet</l>
<l>Is gelike der lopender vloet.</l>
<l n="3275">Hier up een wijs leerer sede:</l>
<l>"Hets alte grote domhede,</l>
<l>Die erdsche rijchede te hope driven</l>
<l>Ende sijt houdende wanen bliven,</l>
<l>Daert so vele andere laten</l>
<l n="3280">Mosten, diet te voren bezaten".</l>
<l>David secht ende maect ons vroet,</l>
<l>Dat der werelt rijcheit is eene vloet:</l>
<l>"Oft di die rijcheden vloyen toe,</l>
<l>Dijn herte daer ane niet en doe</l>
<l n="3285">........</l>
<l>........</l>
<l><milestone unit="fol" n="27d"/> Mach den menschen lesschen die nood".</l>
<l>Aldus vloyede den mensche rijcheit groot,</l>
<l>Niet dat hi se houden soude also vri,</l>
<l n="3290">Mer die nootsake hebben daer bi.</l>
<l>Een ander redene ons weten doet,</l>
<l>Dat niet onse en is dit erdsche goet;</l>
<l>Want die erde en is onse niet,</l>
<l>Daert goet in te wassene pliet.</l>
<l n="3295">Dit moghewi inden souter leeren:</l>
<l>David seghede: "die erde is des heeren</l>
<l>Ende al hare vervultheit".</l>
<l>Die selve prophete aldus seit</l>
<l>In eene ander stede hier of:</l>
<l n="3300">"Hoe moghen wi singhen des heeren lof,</l>
<l>Wesende in een vremt land?"</l>
<l>                Eene derde proeve is bekant,</l>
<l>Dat niet onse en is tgoet van hier,</l>
<l>Dat toghet ons wel der werelt portier,</l>
<l n="3305">Dats die natuerlike doot:</l>
<l>Si ne laet ons draghen cleen no groot</l>
<l>Met ons van hier, als si coomt,</l>
<l>Anders dan die vier vornoomt,</l>
<l>Die volghen ons int ander leven.</l>
</div>
<div type="chapter"><head type="chapter">   Exemple toghen ons niet te troestene up erdsche besittinghe. [XXI]</head>
<l n="3310">Wi vinden in historien bescreven,</l>
<l>Dat wilen was een sarrasijn</l>
<l>Die welke moghende hadde gesijn:</l>
<l>Boven XI konyncrike was hi here.</l>
<l>Doe sine siecheit wies so sere</l>
<l n="3315">........</l>
<l>........</l>
<l><milestone unit="fol" n="28a"/> Dat soude wesen sijn leste roc;</l>
<l>Het was ghevest an eenen stoc.</l>
<l>Den oversten heere vander stede</l>
<l n="3320">Hiet die prinche, dat men daer mede</l>
<l>Achter straten soude varen,</l>
<l>Ende des konynx menynghe openbaren.</l>
<l>Eenen man dedement crayieren,</l>
<l>Diewelke sprac in deser manieren:</l>
<l n="3325">"Dus seghede die prinche, onse heere:</l>
<l>Ic hebbe gheregniert also zeere,</l>
<l>Dat ic heere was moghentlike</l>
<l>Over elven konyncrike.</l>
<l>Van algader desen rijcheden</l>
<l n="3330">Ende van al mijnre glorien mede</l>
<l>So en draghe ic niet meer met mien</l>
<l>Dan dat cleet datmen mach sien".</l>
<l>Daer so machtich een konync</l>
<l>Met hem ne droech el ghene dinc</l>
<l n="3335">Dan een cleet, so ic ju sede,</l>
<l>Wat waent die vracke draghen mede</l>
<l>Van dat hi wan met sijnre gewout,</l>
<l>Alse die doot eesschen sal haer schout?</l>
<l>Waent hijs meer dan die konync draghen,</l>
<l n="3340">Daer ic ju hebbe of gewaghen?</l>
<l>Men vint lieden so doercomen</l>
<l>Van blinthede, dat si nomen</l>
<l>Den pennync haren besten vrient wesen:</l>
<l>Groot is die ghecheit van desen,</l>
<l n="3345">Want tghelt beswijct ter meester noot</l>
<l>Hem diet mynt, dits claer al bloot.</l>
</div>
<div type="chapter"><head type="chapter"><pb n="43"/> <hi rend="italic">Exempel</hi> ........ [XXII]</head>
<l><milestone unit="fol" n="28b"/> Historien doen ons ooc gewach</l>
<l>Van eenen riken, die siec lach,</l>
<l>So dat hi seker sterven waende.</l>
<l n="3350">Hi bad sijnre rijcheit ende bemaende</l>
<l>Dat si hem holpe als enen here.</l>
<l>Vaste bad hi ende weende sere.</l>
<l>Als hi te merkene begonste</l>
<l>Dat si hem niet antworden en conste,</l>
<l n="3355">Doe versuchte hi ende seide:</l>
<l>"O bedriegelike rijcheide,</l>
<l>Hoe zeere heb ic di begheert,</l>
<l>Ghemint met herten, ghehad so weert!</l>
<l>Nu ne vindic cleen no groot</l>
<l n="3360">Hulpe noch raet ter meester noot!</l>
<l>Wel schijnt dat ghi mi wilt laten,</l>
<l>Ende niet volghen te mijnre baten.</l>
<l>Alsic hier keeren sal ter erden,</l>
<l>Eer so sal ic u veronwerden</l>
<l n="3365">Ende versteken, eer gi mien!"</l>
<l>Sonder letten achter dien</l>
<l>Hiet hi den armen deelen dor Gode</l>
<l>Al dat hijs hadde boven node.</l>
<l>Cort daer na so ende hi tleven,</l>
<l n="3370">Ende is al in zalicheden bleven.</l>
<l>                Die ander redene doet bediet,</l>
<l>Dat dat erdsche goet is onse niet,</l>
<l>Wi ne sijn daer af mer een bestier</l>
<l>Also langhe als wijt besitten hier.</l>
<l n="3375">Hier af secht sinte Ambrosius</l>
<l>Toten vracken ........</l>
<l>........</l>
<l>........</l>
<l><milestone unit="fol" n="28c"/> So wat men boven der noot heft,</l>
<l n="3380">Sinte Ambrosius te kennene gheft,</l>
<l>Dat is sondelike gehouden.</l>
<l>Wel is hi onsalich geschouden</l>
<l>Ter werelt, die bewacht vremde dinghen</l>
<l>Van misvaerne, ende wil gehinghen</l>
<l n="3385">Dat hi zijn proper dinc verliest.</l>
<l>Claer schijnt het dat hi riest,</l>
<l>Want alst ghevallet dat hi moet</l>
<l>Laten varen tvremde goet,</l>
<l>Tsine, dwelk hi vergeten liet,</l>
<l n="3390">Mach en dan ghehouden niet,</l>
<l>Hi ne hadde een tijd daer toe gesien.</l>
<l>Aldus salt metten vracken geschien:</l>
<l>Alse hi dit erdsche laten moet,</l>
<l>Es hem ontsecht dat hemelsche goet.</l>
<l n="3395">                Die derde vanden sotternyen</l>
<l>Die den vracken mensche geschien,</l>
<l>Dats dat hi mynt die dinghen</l>
<l>Die hem verdriet ende schade in bringhen.</l>
<l>Dat rijcheit seere derende es,</l>
<l n="3400">Toghet ende secht ecclesiastes:</l>
<l>"Die ten rijcheden met minnen staen,</l>
<l>Sullen ghene bate daer uut ontfaen,</l>
<l>Mer in tormente swaer</l>
<l>Sullen si comen al bi haer".</l>
</div>
<div type="chapter"><head type="chapter">Erdsche besittinghe schijnt gheven vijf manieren van vruchten. [XXIII]</head>
<l n="3405">Wi vinden V vruchten besreven,</l>
<l>. . . . . . . . . . . . <hi rend="italic">sijn</hi> gegeven.</l>
<l>........</l>
<l>........</l>
<l><milestone unit="fol" n="28d"/> "Die vrucht is die rijcheit ghevet,</l>
<l n="3410">Dats dat die mensche vernoeghet levet".</l>
<l>Dese vrucht en moghen si niet winnen,</l>
<l>Die vracken, die hare rijcheit mynnen;</l>
<l>Bedi, also scrifture telt,</l>
<l>Een gheestlic hongher is minnen ghelt,</l>
<l n="3415">Des nyemand te versadene pleecht.</l>
<l>In dietsche ghemeenlic men seecht,</l>
<l>Dat hi die rijcste is die levet,</l>
<l>Wien ghenoeghet dat hi hevet.</l>
<l>Die ander vrucht, die rijcheit in bringhen,</l>
<l n="3420">Dats der zielen verlossinghe:</l>
<l>Dese vrucht ontfaet die vracke niet,</l>
<l>Want hem dunct dat hi den armen siet.</l>
<l>Der zielen verlossinghe met goede</l>
<l>Is slaken der armer armoede.</l>
<l n="3425"><pb n="44"/> Die scrifture ons wel bediet,</l>
<l>Gelijc als olye boven vliet</l>
<l>Al andre wachede binnen elken vate,</l>
<l>Also gelike gaet caritate</l>
<l>Boven ander dueghden die men mach doen.</l>
<l n="3430">In proverbien secht Salomoen:</l>
<l>"Die propre rijcheit vanden man</l>
<l>Is die die ziele verlossen can".</l>
<l>Dat dit waer is, toghet wel</l>
<l>Des propheten worden Daniel,</l>
<l n="3435">Die secht met deser vrucht orconden:</l>
<l>"Verloos met almoesen dine sonden".</l>
</div>
<div type="chapter"><head type="chapter">Hemelrike machmen copen met erdscher rijcheide. [XXIIII]</head>
<l>........</l>
<l>........</l>
<l><milestone unit="fol" n="29a"/> Dit moet een edel wissel sijn.</l>
<l n="3440">Van desen scrijft dus sinte Augustijn:</l>
<l>"Gheeft hem een decsel, diet coude toren</l>
<l>Doet, ende ontfanct den hemel daer voren".</l>
<l>Die vierde vrucht mach sijn verstaen</l>
<l>Beschermenisse, die wi ontfaen</l>
<l n="3445">Vanden armen; waer of dus</l>
<l>Scrivet sinte Gregorius:</l>
<l>"Men sal den armen mensche niet bieden</l>
<l>Onweertheit als verstekenen lieden,</l>
<l>Mer als patronen bidden ende eeren,</l>
<l n="3450">Want arme, na der scrifturen leeren,</l>
<l>Sijn soudoyiers van ons geset,</l>
<l>Die ons verstaen vor sviants net.</l>
<l>Ecclesiasticus secht ons al bloot:</l>
<l>"Luuct dine almoessene in den schoot</l>
<l n="3455">Vanden armen, ende sie</l>
<l>Sal vor di bidden emmer mee;</l>
<l>Up dinen viant sal si vechten,</l>
<l>Helpen striden ende berechten;</l>
<l>Onder den schilt des moghenden heeren</l>
<l n="3460">Sal si al quaet van di weeren".</l>
<l>Die vijfte vrucht vander rijchede</l>
<l>Is dat si meren in die ewichede,</l>
<l>Up dat si hier bestiert sijn wel.</l>
<l>Hier af scrivet Paulus die apostel:</l>
<l n="3465">"Goedertierenheit is sonderlinghe</l>
<l>Nuttelic goet tot allen dinghen:</l>
<l>Twe hoghe levene belooft soe,</l>
<l>Ende dat ewighe leven ooc daer toe".</l>
<l>Dese V vruchten gheeft dat ertsche goet</l>
<l n="3470">........</l>
<l>........</l>
<l><milestone unit="fol" n="29b"/> Om dat hijt ghelt so sere mint:</l>
<l>Wie dat te zeere mint rijchede,</l>
<l>Verliest die ende hem selven mede.</l>
</div>
<div type="chapter"><head type="chapter">Rijcheit gaet te niete bi vier dinghen [XXV]</head>
<l n="3475">Bi vele redenen so vinden wi</l>
<l>Dat die vracke mensche ghec si,</l>
<l>Om dat hi hem verlaet up tgoet,</l>
<l>Dwelk hi emmer verliesen moet.</l>
<l>Der duven slacht hi recht in dat,</l>
<l n="3480">Die bruet int selve moesgat,</l>
<l>Daer si haer jonghen uut verloos.</l>
<l>Aldus ist metten vracken altoos.</l>
<l>Om IIII saken na der scrifturen</l>
<l>Is dat ertsche goet sonder geduren.</l>
<l n="3485">                Die erste sake is: claer so sien wi,</l>
<l>Om dattet al verdervelic si,</l>
<l>Ende in een niet al weder keert.</l>
<l>                Die ander is, so scrifture leert:</l>
<l>Roof, die misselic neemt goet,</l>
<l n="3490">Somtijd verbernt in eene gloet,</l>
<l>Of die zee doet dat misvaren.</l>
<l>                Dat derde, datment late gewaren</l>
<l>........</l>
<l>Ertsch goet is hoverdichede.</l>
<l n="3495">                Tvierde is menichte van messenieden,</l>
<l>Die ancleven den riken lieden.</l>
<l><pb n="45"/>Ende up dit vierde poent so es</l>
<l>Dat seghet ecclesiastes:</l>
<l>"So waer dat is grote rijchede,</l>
<l n="3500">Daer sijn die se verteren mede".</l>
<l>Dus ist sotheit te troostene</l>
<l>........</l>
<l>........</l>
<l><milestone unit="fol" n="29c"/> Die welke men siet an vracken lieden,</l>
<l n="3505">Dats dat si willen hebben tghelt.</l>
<l>Bi hem so scrifture telt:</l>
<l>Die eenen wech te doene heet,</l>
<l>In den welken hi seker weet</l>
<l>Dat hi sijns goets berooft sal wesen,</l>
<l n="3510">Die mach wel sod heeten te desen,</l>
<l>Voert hi meer goedes met hem dan,</l>
<l>Dan hi nauwelic geteren kan.</l>
<l>Die mensche is van al gerooft,</l>
<l>Als hi neder leghet thooft;</l>
<l n="3515">Die doot is die nauwste poort,</l>
<l>Daermen ye af lesen hoort,</l>
<l>Ende die felste te lidene duere,</l>
<l>Also het wel orcont scrifture.</l>
<l>Ecclesiast scrivet dus claer:</l>
<l n="3520">"Up Adaems kinderen so is die spot swaer,</l>
<l>Van dat se die moeder begonde te laven</l>
<l>Tote datmen se gaet begraven".</l>
<l>Job secht ooc dese woort:</l>
<l>"Naect quam ic van mijnre moeder voort,</l>
<l n="3525">Ende naect sal ic weder keeren".</l>
<l>Hier an mochte elk vracke leeren,</l>
<l>Waer hi vorsien, hi soude gheven</l>
<l>Den armen dor Gode in sijn leven,</l>
<l>Die hem tgoet soude helpen draghen,</l>
<l n="3530">Alsene die rover sal jaghen,</l>
<l>Want elk mocht behouden dus.</l>
<l>Hier up secht sinte Gregorius:</l>
<l>"Seker is van lande te landen</l>
<l>........</l>
<l n="3535">........</l>
<l><milestone unit="fol" n="29d"/> Want elke hand draghet wel er cleene".</l>
</div>
<div type="chapter"><head type="chapter">Restoor laten up erfnamen is sonde. [XXVI]</head>
<l>Noch mere gecheit so vertrecken</l>
<l>Die leres dat is in den vrecken,</l>
<l>Dat hi den armen niet en ghevet</l>
<l n="3540">Der caritaten, als hi levet,</l>
<l>Mer testament ende restoor</l>
<l>Laet hi algader up zijn oor,</l>
<l>Des hi selve selden heft bate,</l>
<l>Want almoessen ende caritate</l>
<l n="3545">Die achter den vracken zijn gedaen,</l>
<l>Also de leeres doen verstaen,</l>
<l>Is gelike der lanterne,</l>
<l>Daer men mede lichtede gherne</l>
<l>Hem die in groter duusterheden</l>
<l n="3550">Wandelt, ende verre vor is leden.</l>
<l>Also volghet die caritate</l>
<l>Den doden vracken te gheenre baten;</l>
<l>Mer dat voren is geprent</l>
<l>Den prochipape in testament,</l>
<l n="3555">Si souden prediken openbare</l>
<l>Dat cleene bate der zielen ware;</l>
<l>Mer caritate diemen ghevet</l>
<l>Den armen die wile dat men levet,</l>
<l>Dats die lanterne die voren lijt</l>
<l n="3560">Ende haren ghevere ontbijt:</l>
<l>Dien so leit si met haren lichte</l>
<l>Int hoghe hemelsche gestichte.</l>
<l>Merct of hi zeere is ontweecht</l>
<l>........</l>
<l n="3565">........</l>
<l><milestone unit="fol" n="30a"/> Want node men vele na hem sent.</l>
<l>Heft hi te voren wat ghegeven,</l>
<l>Dat sal hem volghen na dit leven.</l>
</div>
<div type="chapter"><head type="chapter">Vracke zijn zere sod, onvcrsien in vele saken [XXVII]</head>
<l>Vracken moghen wel ghec heten mede</l>
<l n="3570">Om hare onvorsienichede.</l>
<l><pb n="46"/>Vorsienicheit groot ende sonderlinghe</l>
<l>Doet die vroede om eene woninghe</l>
<l>Te ordinerene, daer hi in</l>
<l>Slapen sal als een pelgrim,</l>
<l n="3575">Die gaet mer doer eene stat,</l>
<l>........</l>
<l>Daer hi stichten soude tpalays,</l>
<l>Om te besittene den ewighen pays.</l>
<l>Vanden erdschen husen secht dus</l>
<l n="3580">De lerer mester Tulius:</l>
<l>"Om dat so cort is smenschen leven,</l>
<l>Heft hem hier nature gegeven,</l>
<l>Die woonste als een onderlat,</l>
<l>Eene wile te rustene in dat,</l>
<l n="3585">Ende niet als eene blivende stede,</l>
<l>Also wel sinte Pauwel sede.</l>
<l>Christus woude ooc selve om dat</l>
<l>Gheboren sijn in een onderlat,</l>
<l>Om te toghene dat corte termijn</l>
<l n="3590">Van dat wi hier blivende sijn.</l>
<l>Dus mach die vracke wel heten dul,</l>
<l>Dat hi der sorghen is so vul</l>
<l>Om te stichtene hier een cleen huus,</l>
<l>Hine stichter mede een Godes huus,</l>
<l n="3595">Daer hi besate die overste stede.</l>
<l>                Eene ander onvorsienichede</l>
<l><milestone unit="fol" n="30b"/> Es die den vracken zeere verdult,</l>
<l>Dat hi so sine schure vult</l>
<l>Met crude ende ooc met corne,</l>
<l n="3600">Hem ende zine beesten torborne</l>
<l>Ten jaere dat hi siet dat naect,</l>
<l>Ende hi neghene vorsienicheit maect</l>
<l>Om ewelike te levene daer bi,</l>
<l>Want tleven daer men nu in si</l>
<l n="3605">Is te rekenne niet twe uren</l>
<l>Teghen dat ewich sal geduren.</l>
<l>Dus is noot sulke vorsienicheit,</l>
<l>Daermen bi ewelike si bevreit.</l>
<l>                Die derde sotte onvorsienichede</l>
<l n="3610">Vindic inden vracken mede,</l>
<l>Want siet hi eenen toech an enyghen boom</l>
<l>Verladen met froyte, hi nemts goom,</l>
<l>Ende set daer onder eenen spriet.</l>
<l>Die vracke soude gedoghen niet,</l>
<l n="3615">Dat een loede up zinen eezel</l>
<l>Meer dan hi mochte gedraghen wel,</l>
<l>Mer dat hi hem selven verlaet</l>
<l>Met gelde, dat rekent hi gheen quaet,</l>
<l>Sijns ezels krancheit hi zeere bemerct.</l>
<l n="3620">Hier ynne hi zeere dullike werct,</l>
<l>Dat hi te zinen ezele of perde</l>
<l>Leghet so grote ernstlike werde,</l>
<l>Ende sijns selves werden niet en can sijn.</l>
<l>Hier up scrivet sinte Augustijn:</l>
<l n="3625">"Wie is keytivigher dan die ghone,</l>
<l>Die niet ontfermicheit is ghewone</l>
<l>Up sijns selves keytivichede</l>
<l>Ende te ........"</l>
<l><milestone unit="fol" n="30c"/> Vracken sien al up andre riken,</l>
<l n="3630">Die blischap hebben uterlike,</l>
<l>Mer up die wormen die binnen knauwen</l>
<l>Therte, daer af si cleene schouwen.</l>
<l>Up dese weelde Seneca seghet:</l>
<l>"Diemen zalich te noemene pleghet</l>
<l n="3635">Ter werelt, die blischap van hem leden</l>
<l>Is gevenstheit ende vul droefheden,</l>
<l>Want onlanghe si geduert,</l>
<l>Die men daer na langhe besuert".</l>
</div>
<div type="chapter"><head type="chapter">Weelde is als een droom die schijnt ende niet en is. [XXVIII]</head>
<l>Die erdsche weelde, die des gomen</l>
<l n="3640">Wille, is gelike dromen.</l>
<l>Hier up staet in Yzaien,</l>
<l>Dats gelike dat wi sien</l>
<l>Als den hongherighen dromet,</l>
<l>Dat vele spisen vor hem komet,</l>
<l n="3645">Dan etet hi ende is wel te make;</l>
<l>Ende alst geschiet dat hi ontwake,</l>
<l><pb n="47"/>Zijn buuc is ydel als te voren.</l>
<l>Dat ander waeromme moghedi horen,</l>
<l>Dat dromen geliket die weeldichede</l>
<l n="3650">Om hare cortheit; hier omme Job dus sede:</l>
<l>"Als drome, die haestelike ontschiet,</l>
<l>So wort die erdsche weelde al niet".</l>
<l>Dat derde, daer erdsche weelde bi</l>
<l>Der dromynghen gelikende si,</l>
<l n="3655">Dats, als een daer uut ontschiet,</l>
<l>Dat hi scheen hebben, en heft hi niet.</l>
<l>So als die rike endt dit leven,</l>
<l>........</l>
<l><milestone unit="fol" n="30d"/> Sonder dat hi den armen gaf.</l>
<l n="3660">Daer achter staet daer gescreven af.</l>
</div>
<div type="chapter"><head type="chapter">Rijcheit der wereld doet haren mynre vele quaets. [XXVIIII]</head>
<l>Der vracheit sotheit overgesien,</l>
<l>Laet ons merken nu te dien</l>
<l>Misvallen ende swaren dinghen</l>
<l>Die die vracheit toe can bringhen</l>
<l n="3665">Hem in quetsinghen, die se mynt.</l>
<l>Dat eerste quade doe ic bekind,</l>
<l>Dat si besmuedert ende vuul maect</l>
<l>Den mynre die si te hem wert saect,</l>
<l>Ende die smitte cleeft seere vast.</l>
<l n="3670">Hier up so secht Ecclesiast:</l>
<l>"Vanden peke, die die hand slaet daer an,</l>
<l>Dat hi besmuedert scheit daer van".</l>
<l>In Ezechiels boeke so es</l>
<l>Rijcheit gerekent over mes</l>
<l n="3675">Ende dat om deser gelike:</l>
<l>Is datment mes spreit up ertrike,</l>
<l>Het doet draghen ende maket vet,</l>
<l>Mer blivet te eenen hope geset,</l>
<l>So ne ghevet anders gene vrucht</l>
<l n="3680">Dan stanc ende deerlike lucht.</l>
<l>Dus genatuert is die schat:</l>
<l>Stroitmen ende deilt den armen dat</l>
<l>Ghelt, het doet den mensche bate,</l>
<l>Mer eist datment ten hope late,</l>
<l n="3685">So besmuedert ende bevlect</l>
<l>Den mynre, diet hem ane trect.</l>
<l>Salomon, die wijse man,</l>
<l>. . . . . . . . . . . . . . . . van:</l>
<l><milestone unit="fol" n="31a"/> "Onnosel wert hi niet sekerlike,</l>
<l n="3690">Die hem haest om te werdene rike".</l>
<l>Ozeas die prophete sede</l>
<l>Vanden mynre der erdscher rijchede:</l>
<l>"Si sijn abhominabel den here</l>
<l>Gelijc den gelde dat si mynden zeere".</l>
<l n="3695">Also God tgelt al onwert heft,</l>
<l>So doet hi dien daert ane cleft.</l>
</div>
<div type="chapter"><head type="chapter">Erdsche rijcheit maect den mensche cranc in drie dinghen. [XXX]</head>
<l>Te drien saken ontfaet cranchede</l>
<l>Die mensche uter ertscher rijchede.</l>
<l>Die eerste crancheit is int bedragen,</l>
<l n="3700">Also wi claer sien alle daghe</l>
<l>Dat die riken ne connen no moghen</l>
<l>Gheensins haren onwille doghen.</l>
<l>Hier up sprac Seneca, die was vroet:</l>
<l>"Wi draghen algader des coninx moet,</l>
<l n="3705">Die siere crancheit in geboren</l>
<l>Vergheet, ende comt hem quale of toren,</l>
<l>Des ontsinnet hi daer nare,</l>
<l>Ende gebeert oft onrecht ware.</l>
<l>Dus is te gedoghene cranc die rike;</l>
<l n="3710">Te vechtene so is ooc sekerlike</l>
<l>Die rike cranc; hier af memorie</l>
<l>Vindmen in Allexanders historie,</l>
<l>Doe hi Darise hadde verwonnen</l>
<l>Teenen tijd, ende daer was gewonnen</l>
<l n="3715">So groten roof, dats gemeenlike</l>
<l>Allexanders schare die so wert rike,</l>
<l>Daer sijn lieden in . . . . bequamen</l>
<l>Ende eenen nieuwen wech an namen</l>
<l><milestone unit="fol" n="31b"/> Ende maecte Allexanders volc onder.</l>
<l n="3720">Des hadde die hoghe man groot wonder:</l>
<l>Daer gebood die conync rike</l>
<l>Den roof te verbernene gemeenlike</l>
<l>Sonder letten, ende hi sede:</l>
<l>"Eer tfolc gekreech dese rijchede,</l>
<l n="3725">Met vechtene niement en konde geschaden;</l>
<l>Mer als si met ghelde zijn geladen,</l>
<l><pb n="48"/>Si sijn cranc ende swaer becomen".</l>
<l>Daer na so was hem tgoet genomen;</l>
<l>Doe vochten si also vaste alse eer,</l>
<l n="3730">Daden die vianden eenen keer.</l>
<l>Ten derden doet ertsche rijchede</l>
<l>Den menschen cranc wesen mede,</l>
<l>Dats ten doghentliken werken:</l>
<l>Men mochte an vele riken merken</l>
<l n="3735">Dat se God bet heft vorsien,</l>
<l>Dan si hare doghet plien:</l>
<l>Si werden van weelden also cranc,</l>
<l>Cume daden si ter kerken ganc,</l>
<l>Waenden si niet sijn gegroet</l>
<l n="3740">Vanden volke dat se ontmoet;</l>
<l>Alle penitencien zijn hem te swaer;</l>
<l>Vasten soude hem gaen te naer;</l>
<l>Int hooft soude hem deren tlesen.</l>
<l>Dus cranc so doet se rijcheit wesen:</l>
<l n="3745">Si mochten hem wegerlike houden,</l>
<l>Dat si verhitten noch vercouden!</l>
</div>
<div type="chapter"><head type="chapter">Vracken slachten der helle, der doot, der zee, den hond, den mol. [XXXI]</head>
<l>Vracheit sal hi lichte vertien,</l>
<l>........</l>
<l><milestone unit="fol" n="31c"/> Wien die vracke is gelike.</l>
<l n="3750">Neemt exempel hier an, elc rike!</l>
<l>Die vracke mensche slacht der hellen,</l>
<l>Na der scrifturen vertellen,</l>
<l>Ende ooc der doot, want dese twee</l>
<l>Ne werden vervullet nemmermee.</l>
<l n="3755">Der zee slacht ooc die vracke man,</l>
<l>Die alle rivieren haer trect an,</l>
<l>Ende van ontfanghene haer niet vermoyt,</l>
<l>Mer gheene tide si weder uut vloyt.</l>
<l>Aldus gelike ist metten vrecken,</l>
<l n="3760">Want wat si moghen, si te hem wert trecken,</l>
<l>Ende node si yet wedergheven.</l>
<l>Na gelike ooc gescreven,</l>
<l>Slacht die vracke ooc den hond.</l>
<l>Mester Seneca dus orcont,</l>
<l n="3765">Dat hi heft sulken hond gesien,</l>
<l>Alsmen tetene werp dien</l>
<l>Swalch hi dat stuc broets geheel,</l>
<l>Gapende om een ander deel.</l>
<l>Aldus is die vracke verblent:</l>
<l n="3770">So wat hem daventure toesent,</l>
<l>Dat verswelcht hi ende gaept,</l>
<l>Hoe hi noch meer daer toe geraept.</l>
<l>Die vracke is gelike den mol</l>
<l>Die zine genoechte heft inder eerden hol;</l>
<l n="3775">Blindelinghe wroet hi voort ende voort:</l>
<l>Dus licht die blinde ende versmoort</l>
<l>Int erdsche goet, daer hi in weilt</l>
<l>Ende na der zielen zeere queilt,</l>
<l>Want des vracken leven is al quale,</l>
<l n="3780">........</l>
</div>
<div type="chapter"><head type="chapter"><milestone unit="fol" n="31d"/> <hi rend="italic">Exemple van der ouder wet leren ons verhaten vrachede</hi>. [XXXII]</head>
<l>Exemple vinden wi bescreven</l>
<l>Vele, die ons bewijs gheven</l>
<l>Te verhatene die vracheit.</l>
<l>Dat eerste is indie bible geseit</l>
<l n="3785">Vanden goeden vader Abraham,</l>
<l>Die grote orloghe up nam</l>
<l>Teghen der Sodomiten conync,</l>
<l>So dat die sake so verginc</l>
<l>Dat Abraham verwan int vechten.</l>
<l n="3790">Daer venc hi ridders ende knechten;</l>
<l>Doe sprac tot Abraham die coninc:</l>
<l>"Ghif my die lieden, al dat ander dinc</l>
<l>Saltu behouden te di wert al".</l>
<l>Daer was groot goet sonder getal,</l>
<l n="3795">Dat die coninc Abraham bood.</l>
<l>Dat hi ontseghede cleene ende groot.</l>
<l>Abraham antworde: "niet een haer</l>
<l>Ne wil ic juwes goedes, want hier naer</l>
<l>Mocht gi segghen: ic hebbe Abraham</l>
<l n="3800">Rike gemaect; des bin ic gram".</l>
<l>Dat ander exempel is dat u</l>
<l><pb n="49"/>Bewijs ghevet, dat Ezau</l>
<l>Die gifte ontseghede cleen ende groot,</l>
<l>Die hem Jacob zijn broeder bood.</l>
<l n="3805">Hi seghede: "ic hebbe, broeder mijn,</l>
<l>Goets vele; dat dine is, blive dijn".</l>
<l>Een derde Exempel so es:</l>
<l>Doe dat tabernakel maecte Moijses,</l>
<l>Die wercliede segheden ten heere,</l>
<l n="3810">Dat tfolc offerde gelts mere</l>
<l><milestone unit="fol" n="32a"/> Dan ten werke ware noot.</l>
<l>Doet Moijses verstond, hijt verboot</l>
<l>Dat man ofte wijf daer nare</l>
<l>Meer offerande brachte dare,</l>
<l n="3815">Als ter sanctuarien werke.</l>
<l>Wanneer verbiet ment nu in kerken?</l>
<l>Een vierde exempel is ons mede,</l>
<l>Dat Christus in die ewangelie sede:</l>
<l>"Die prinche der werelt quam ende die</l>
<l n="3820">Ne heft niet met alle in mye".</l>
<l>Hier up die glose dus bediet:</l>
<l>Christus ne wilde hebben niet,</l>
<l>Dat hi soude verliesen moghen.</l>
<l>Gods sone, na der heiligher toghen,</l>
<l n="3825">Arm geboren wesen woude,</l>
<l>Om dat hi niet besitten soude</l>
<l>Des hem mochte roven die duvel.</l>
<l>Tvijfte exempel moghen wi wel</l>
<l>Nemen up sinte Pauwels woort,</l>
<l n="3830">Die ten Corinthen sprac dus, hoort:</l>
<l>"Doe ic met u lieden was, niet rijc,</l>
<l>Ic en was nyemand lastelic;</l>
<l>Niements gout, silver noch cleet</l>
<l>Begherdic niet, also elc weet,</l>
<l n="3835">Mer die nootsake ende orbaren</l>
<l>Van mi ende die met mi waren</l>
<l>Bepijnden die handen mijn".</l>
<l>Hier omme soude elc gedenkende sijn</l>
<l>Des woords, dwelc Christus doet verstaen:</l>
<l n="3840">"Saligher is gheven dan gyfte ontfaen".</l>
<l>Een exempel schone so es</l>
<l>Vanden philosophe Diogenes</l>
<l><milestone unit="fol" n="32b"/> Die woonde in eene clene stad,</l>
<l>Ende willighe armoede besat,</l>
<l n="3845">Van wien wi lesen dese dinc</l>
<l>Dat een moyaert, een jongelinc,</l>
<l>Geraecte te comene tote desen</l>
<l>Die sijn warmoes hadde gelesen.</l>
<l>Hi maectet schone ende dwouch.</l>
<l n="3850">Doe sprac die jongelinc ende louch:</l>
<l>"O du vroede in philosophien,</l>
<l>Haddestu willen geloven mien</l>
<l>Ende den princhen dienen als ic,</l>
<l>Du mochts hebben gewesen een stic</l>
<l n="3855">Onthouden ten hove ende wel ontfaen,</l>
<l>So ne dorvestu gheen warmoes dwaen:</l>
<l>Du mochts bont hebben gedraghen an".</l>
<l>Doe antworde die vroede man:</l>
<l>"Hadstu willen geloven mien</l>
<l n="3860">Ende Christus armoede willen ansien,</l>
<l>Du ne hads den prinche niet gehoort</l>
<l>Te smekene met loghelike woort,</l>
<l>Om met hem te zine verheven".</l>
<l>Van desen mester vindmen bescreven,</l>
<l n="3865">Dat hi eens te eenre fonteynen vant</l>
<l>Een herdeken drinken uut zijnre hand.</l>
<l>Dat mercte hi ende sprac: "ter cuere</l>
<l>Ic en wiste niet dat nature</l>
<l>Eenen nap hadde gegeven mien".</l>
<l n="3870">Dat cleene vat warp hi mettien</l>
<l>Up eenen steen, dat in stucken lach,</l>
<l>Daer hi uut te drinkene plach.</l>
<l>Dese mynde rechte armoede,</l>
<l>Die si nu haten, dat heten die vroede.</l>
<l n="3875"><milestone unit="fol" n="32c"/> Schone exemple dus ghedaen</l>
<l>Doet ons scrifture vele verstaen,</l>
<l>Daer vracheit bi te verhatene si,</l>
<l>Willen wi ons castien daer bi.</l>
</div>
<div type="chapter"><head type="chapter">Vracheit heft neghen specien in hare. [XXXIII]</head>
<l>                Gawi ter ander partien voort,</l>
<l n="3880">Die ter vracheit sonde behoort,</l>
<l>Specien te toghene die daer uut comen,</l>
<l>Die some lerars dochteren nomen,</l>
<l>Daer ic my af woude bewinden.</l>
<l>Tote IX can icker vinden</l>
<l n="3885">Te dichtene, ende zijn ons bekent:</l>
<l><pb n="50"/>Woeker, roof ende tassement,</l>
<l>Boesheit vander hand werclieden,</l>
<l>Tvijfste is te ontfanghene mieden.</l>
<l>Die seste specie heet simonie;</l>
<l n="3890">Also vele als die leken misdoen in die,</l>
<l>Hope ic dat ic daer sal scriven,</l>
<l>Ende die ander latic achter bliven.</l>
<l>Die sevenste is, die hier na sal staen,</l>
<l>Onwerdelic sacrament ontfaen.</l>
<l n="3895">Die sake sal ic doen weten mede,</l>
<l>Twi dit staet onder die vrachede,</l>
<l>Die achtste is vrac te zine van</l>
<l>Consten die enych mensche can.</l>
<l>De IXste is spelen om ghelt:</l>
<l n="3900">Dan werden daer leringhen gestelt</l>
<l>Der scrifturen, om die sothede</l>
<l>Die speelres toghen ende die valschede.</l>
</div>
<div type="chapter"><head type="chapter">Woeker is te verhatene omme ........ [XXXIIII]</head>
<l><milestone unit="fol" n="32d"/>                 Die eerste specie der vrachede</l>
<l>Die heet woeker, so ic sede;</l>
<l n="3905">Dese te verhatene zeere</l>
<l>Troest ons der scrifturen leere.</l>
<l>Hier toe die bible dus vertelt:</l>
<l>"Leenstu dinen armen vriende ghelt,</l>
<l>Quetsten met woeker niet daer nare".</l>
<l n="3910">In Levitici boec staet aldare:</l>
<l>"Du ne sult dinen broeder gheven niet</l>
<l>Dijn ghelt te woekerne, wats geschiet".</l>
<l>Deutronomie dus so sprect</l>
<l>"Dinen broeder wat hem gebrect</l>
<l n="3915">Leene sonder woeker tontfane,</l>
<l>Dat God di benedixie ane</l>
<l>Sende te allen werken dijn</l>
<l>Int land daer du in suls sijn".</l>
<l>Dat woeker hatelic is ende quaet,</l>
<l n="3920">Inden souter georcond staet,</l>
<l>Dat die prophete coninc David</l>
<l>Tote Gode vraghede dit:</l>
<l>"Heere, wie sal wonende sijn</l>
<l>Int hoghe tabernacle dijn,</l>
<l n="3925">Of wie sal staen indie heilighe stede?"</l>
<l>Dan volgt daer na dat God sede:</l>
<l>"Die niet te woekere gaf zijn ghelt".</l>
<l>Eene ander orconde so telt</l>
<l>Die prophete Ezechiel mede,</l>
<l n="3930">Daer hi vanden gerechten man sede,</l>
<l>Of hi zijn ghelt niet en leende</l>
<l>Ende meer te ontfane meende.</l>
<l>Of woeker dus verboden staet</l>
<l>Ist mit redene datment haet,</l>
<l n="3935"><milestone unit="fol" n="33a"/> Ende dat die ghene die des plien,</l>
<l>Geschuwet sijn ende wedersien.</l>
</div>
<div type="chapter"><head type="chapter">Woeker salmen haten omme die quaetheit die daer in is. [XXXV]</head>
<l>                Woeker is te verhatene mede</l>
<l>Om die menigerhande quaethede</l>
<l>Die wi in die woekeraers sien.</l>
<l n="3940">Die eerste gecheit is van dien,</l>
<l>Nadat hi twasdom so begheert,</l>
<l>Dat hi te wisselne veronwert</l>
<l>Theghen Gode ende sonder sonde:</l>
<l>Hi soude daer winnen vele ponde.</l>
<l n="3945">Keytivich mensche, die woekerens pliet!</l>
<l>Hier up sinte Augustijn dus bediet:</l>
<l>"Twi leenstu so dijn ghelt den lieden?</l>
<l>Wilstuut leenen den Gods mesnieden,</l>
<l>God soudi hondert vout weder gheven,</l>
<l n="3950">Ende souds besitten dat ewighe leven.</l>
<l>Die ander sotheit vanden woekeraers,</l>
<l>Also scrifture doet in waers,</l>
<l>Dats dat hi in woekere leeft</l>
<l>Ende hijs ghenen noot en heeft,</l>
<l n="3955"><pb n="51"/> Ja upten besten pand al voren</l>
<l>Die hem enychsins toe mach horen,</l>
<l>Dats die ziele, die God cochte</l>
<l>Met zinen heilighen bloede onsochte,</l>
<l>Die set hi den duvel in handen:</l>
<l n="3960">Merct oft swaer is tot alre schanden.</l>
<l>Die derde sotheit is dat hi</l>
<l>So gulselic verterende si</l>
<l>Up hem selven ende niet en spaert:</l>
<l>Hadde hi te wets staende een paert,</l>
<l n="3965"><milestone unit="fol" n="33b"/> Hi soude sparen dattet worde geloost,</l>
<l>Mer up die ziele hi weynich gloost.</l>
<l>Der beeste gelike is hi geset,</l>
<l>Diemen svleyschouwers boef maect vet:</l>
<l>Al etet si zijn hoy ende ooc sijn coren,</l>
<l n="3970">Die vleyschouwer denct wel te voren</l>
<l>Vele meer te beterne up hare:</l>
<l>Al ne levet die beeste in gheenen vare,</l>
<l>Met haer selven moet si betalen,</l>
<l>Als hi zinen cost up haer wil verhalen.</l>
<l n="3975">Dus guf is die vracke vul keytijf,</l>
<l>Want hi verteert ziele ende lijf.</l>
</div>
<div type="chapter"><head type="chapter">Woeker salmen vlien om ander quaet datter uut comt. [XXXVI]</head>
<l>Met rechte wert woeker van hem gehaet,</l>
<l>Die tonrecht merken wille ende tquaet</l>
<l>Dat die woekerare doet.</l>
<l n="3980">Die eerste quaetheit is, des zijt vroet,</l>
<l>Dat si den lieden vercopen die tijd,</l>
<l>Die gemene is der werelt wijt.</l>
<l>Al is dat erdsche goet geparseelt,</l>
<l>Tijt is al omme effene gedeelt.</l>
<l n="3985">Die rike mach hebben goet ende schat,</l>
<l>Mer sekeren tijt sone heft hi plat</l>
<l>Dan die armen die gaen ter bede:</l>
<l>Dus ist over stoute quaethede,</l>
<l>Dat si om tghelt verkopen den cleenen</l>
<l n="3990">Tghene dat gemene is den gemeenen.</l>
<l>Hier omme, so scrifture sprect,</l>
<l>So ist recht dat hem tijds gebrect.</l>
<l>Ecclesiast sede te desen:</l>
<l>"Alse tijd van rekenen sal wesen,</l>
<l n="3995"><milestone unit="fol" n="33c"/> Dan sal die woekeraer eesschen tijd,</l>
<l>Mer omme niet, des seker zijt!"</l>
<l>Die prophete Ezechiel</l>
<l>Sprect te desen zeere wel:</l>
<l>"Hets recht, die verkoopt enighe sake,</l>
<l n="4000">Dat hiere niet weder toe gerake".</l>
<l>Die ander woekeraers quaethede</l>
<l>Is dat si verkopen mede</l>
<l>Den armen dat si hem souden gheven,</l>
<l>Als bi drien wetten staet gescreven:</l>
<l n="4005">Eerst bider natuerliker wet</l>
<l>Ist die rike mensche geset</l>
<l>Den armen te ghevene, want God</l>
<l>Die gaf eersten dus gebod:</l>
<l>"Doe den armen vro ende spade.</l>
<l n="4010">Dat gi wilt datmen ju dade".</l>
<l>Bider wet ooc die Moijses</l>
<l>Van Gode ontfinc, geboden es,</l>
<l>Dat die riken sullen den armen leenen</l>
<l>Sonder wasdom, sonder woeker gheenen;</l>
<l n="4015">Ende na der kerstijnliker wet</l>
<l>Is dus in die ewangelie geset,</l>
<l>[Den armen te ghevene, want God</l>
<l>Die gaf eerst dus gebod:</l>
<l>"Doe den armen vroe ende spade</l>
<l n="4020">Als du wils datmen di dade"]</l>
<l>Staet van sinte Lucas bescreven:</l>
<l>"Ghi sult uwe giften gheven</l>
<l>Sonder hope van weder tontfane.</l>
<l>Claer genouch is te verstaene,</l>
<l n="4025">Dat die woekeraers zeere hopen</l>
<l>Hare quaetheit, als zi vercopen</l>
<l><milestone unit="fol" n="33d"/> Den armen dat si hem gheven souden,</l>
<l>Souden si Gods gebod wel houden.</l>
<l><pb n="52"/>Die derde quaetheit is openbare,</l>
<l n="4030">Die in hem heft die woekerare,</l>
<l>Dat hi rekent dat hi doghet doet,</l>
<l>Dat hi dor wasdom leent zijn goet;</l>
<l>Tghemac dat die arme hevet,</l>
<l>Rekent hi dat hi hem ghevet;</l>
<l n="4035">Tsolaes tyet hi den armen ane,</l>
<l>Mer den wasdom waent hi tontfane:</l>
<l>Dus wil hi mantelen zine onmate</l>
<l>Quanzijs onder die caritate.</l>
<l>Eene vierde quaetheit die is mede</l>
<l n="4040">Der wokeraers in kerstenhede,</l>
<l>Dat si jeghen anderen leenen.</l>
<l>Men en soude vinden jode gheenen</l>
<l>Die van eenen jode woeker name:</l>
<l>Dits hem lieden grote schame.</l>
<l n="4045">Der woekeraers vijfte quaet</l>
<l>Is dat hi altijd ledich gaet:</l>
<l>Bepinen wil hi niet zijn broot,</l>
<l>Dwelk Adame onse heere gebood;</l>
<l>Want so die bible verclaert lichte,</l>
<l n="4050">God sprac: "int zweet van dinen ansichte</l>
<l>Saltu moeten nutten dijn broot";</l>
<l>Dus is van werken elken noot.</l>
<l>Sinte Pauwel ons ooc dus bediet:</l>
<l>"Die niet en werct, moet eten niet".</l>
<l n="4055">Dus is die woekeraer so quaet,</l>
<l>Dat hi altijd ledich gaet.</l>
</div>
<div type="chapter"><head type="chapter">Woeker salmen schuwen omme vele saken die daer in luusschen. [XXXVII]</head>
<l><milestone unit="fol" n="34a"/> Noch ander redenen so staen hier nare,</l>
<l>Daer woeker omme werdich ware</l>
<l>Van allen menschen te zine gehaet;</l>
<l n="4060">Eerst om dat getoghet staet,</l>
<l>Dat die woekeraers sijn dieven,</l>
<l>Seghet der ewangelie brieven.</l>
<l>Hier of hebben wi claer exemple:</l>
<l>Doe Christus al warp uten temple,</l>
<l n="4065">Ghelt, beesten ende ooc die ghone</l>
<l>Diet hare te leenene waren gewone</l>
<l>Om te offerne den armen lieden,</l>
<l>Mids dat si des ontfinghen mieden,</l>
<l>God hiet se dieve, want hi dus sede:</l>
<l n="4070">"Mijn huus sal heten een huus van bede,</l>
<l>Gi maect een dievenhol daer van".</l>
<l>Getoghet staet ooc wel hier an,</l>
<l>Dat argher is een woekerare</l>
<l>Dan een dief, die steelt met vare,</l>
<l n="4075">Om dat si sijn onder den lieden</l>
<l>Gewoensam, ende hem over goet bieden.</l>
<l>Salomon in Proverbien seit:</l>
<l>"Niement heft mere moghentheit</l>
<l>Andre te deerne dan als hem dient</l>
<l n="4080">Sijn viant, dien hi hout vor vrient".</l>
<l>Die woekeraer dient den gemenen</l>
<l>Lieden quanzijs in zijn leenen,</l>
<l>Dats om dat die arme hebben gemac,</l>
<l>Also ic hier te voren sprac.</l>
<l n="4085">Mer hi doet vele mere grief</l>
<l>Den volke dan doen mach een dief:</l>
<l>Die dief en steelt mer alleene</l>
<l>Hier en groot deel, ghinder een cleene,</l>
<l><milestone unit="fol" n="34b"/> Dat si vinden sonder wachte,</l>
<l n="4090">Mer woekeraers bi daghe bi nachte</l>
<l>Stelende zijn eenparlike,</l>
<l>Also wel up arme als up rike:</l>
<l>Huus ende land steelt hi den man,</l>
<l>Dat gheen dief gestelen en can.</l>
<l n="4095">Hier na tooght scrifture openbare</l>
<l>Dat rover is elc woekerare</l>
<l>Na der heiligher lerers meenen.</l>
<l>Een woekeraer sal zijn ghelt leenen</l>
<l>Den mensche quanzijs te sijnre bederven,</l>
<l n="4100">Mids dat hine verseker up erven:</l>
<l>Dor vrientschap quanzijs so leent hijt,</l>
<l>Mer hi hoept, des zeker sijt,</l>
<l>Dat zine werden sal dat land,</l>
<l>Dat hi ontfaet over den pand.</l>
<l n="4105">Hi troest hem up die aventure,</l>
<l><pb n="53"/>Die schuldenaer en sal ter ure</l>
<l>Niet betalen, die hem was gestelt:</l>
<l>Dan blijft tlant zine over tghelt.</l>
<l>Dus rooft hi behendelike tgoet</l>
<l n="4110">Ende is om goed quans dat hijt doet.</l>
<l>Ten derden so moghen wi merken mede</l>
<l>Der woekeraers grote schofierichede,</l>
<l>Ende is, dat gheen woekerare</l>
<l>Sijns ambochts lien wil openbare:</l>
<l n="4115">Si schamen dat sijt heeten souden,</l>
<l>Mer ant doen si hem vaste houden.</l>
<l>Den name si alle gheerne onboren</l>
<l>Ende si twasdom niet verloren.</l>
<l>Doch houden si liever den name</l>
<l n="4120">Met schanden, dan ontberen der vrame.</l>
</div>
<div type="chapter"><head type="chapter">   <milestone unit="fol" n="34c"/> <hi rend="italic">Woeker sal elk vlien om die plage die daer God toe sent</hi>. [XXXVIII]</head>
<l>                Elc sal woekerens wanhaghen,</l>
<l>Wil hi ansien die pine ende plagen,</l>
<l>Die die woekeraers sullen ontfaen,</l>
<l>Also die leerers doen verstaen.</l>
<l n="4125">Die eerste pine is, des gelooft,</l>
<l>Si werden vanden tyranten berooft,</l>
<l>Also si die arme te rovene plien.</l>
<l>Hier up staet in Yzaijen:</l>
<l>"Wee dy, die hier rovens pliet,</l>
<l n="4130">Waenstu berooft oec werden niet?"</l>
<l>Die woekeraer slacht der pertrisen,</l>
<l>Die na der naturen bewisen</l>
<l>Pijnt dat si vremde eyere reect,</l>
<l>Die so broet si ende bequeect;</l>
<l n="4135">Mer als die jonghen sijn gepluumt,</l>
<l>Hebben si haest dat nest geruumt</l>
<l>Ende scheiden van diese heft gebroet;</l>
<l>Aldus die woekerare doet.</l>
<l>Hi queect den schat met minnen groot,</l>
<l n="4140">Die ne beswijct ter meester noot.</l>
<l>Eene ander plaghe is, nu hoor:</l>
<l>Hi mach qualike doen restoor;</l>
<l>Dit beletten twe dinghen gheerne:</l>
<l>Of hi is guf tgoet te verteerne,</l>
<l n="4145">Dat hem niet en blijft rijchede,</l>
<l>Daer hi restoor dade mede;</l>
<l>Of hi is in hem selven so vrec</l>
<l>Ende so vaste in sduvels strec,</l>
<l>Dat hi daer niet af wil scheeden.</l>
<l n="4150">Al eist niet meer dan een van beeden,</l>
<l><milestone unit="fol" n="34d"/> Nochtan sal hem gelieven bet,</l>
<l>Dat hi na zijnre doot set</l>
<l>Twe hondert pont te missesanghe -</l>
<l>Des salmen sijns gedenken langhe -</l>
<l n="4155">Dan hijt den ghenen weder ghave,</l>
<l>Wien hi heft ontpluct die have:</l>
<l>                <hi rend="italic">a</hi> Hiertoe is hi oec niet vermaent.</l>
<l>                <hi rend="italic">b</hi> Sonder als hi sterven waent,</l>
<l>Dan nemt hijt hem aldus na.</l>
<l>Hier up secht mester Seneca:</l>
<l>                <hi rend="italic">a</hi> "Die vrecke nemmer wel en doet</l>
<l>                <hi rend="italic">b</hi> Sonder als hi sterven moet".</l>
<l>                <hi rend="italic">c</hi> Die derde plaghe sijn oor besuert,</l>
<l>                <hi rend="italic">d</hi> Dats dattie rijcheit selden gheduert</l>
<l>                <hi rend="italic">e</hi> Langher dan ten derden lede.</l>
<l>                <hi rend="italic">f</hi> Hier op Ecclesiast dus sede:</l>
<l>"Die met vremden saudeyen maect</l>
<l n="4160">Sijn huus, hi is altoes misraect,</l>
<l>Als hi muren doet alst vriest</l>
<l>Hi weynich myn dan al verliest;</l>
<l>Alst doyet, so smelt die morter weder:</l>
<l>Dan tumelt twerc licht daerneder".</l>
<l n="4165">Die vierde plaghe wert noch sware,</l>
<l>Alst kint vanden woekerare</l>
<l>Den vader sal vermaledien,</l>
<l>Die vader dat kint, is te dien:</l>
<l>"Vermalediet moetstu zijn, sone:</l>
<l n="4170">Te woekere wart ic gewone,</l>
<l><pb n="54"/>Dattu niet werden souts arm man".</l>
<l>Die sone sal antworden dan:</l>
<l>"Vermaledijt moetstu zijn, vader;</l>
<l>Hadstu dat erdsche goet algader</l>
<l n="4175">Niet valschelic gehouden mi,</l>
<l>Ic ne ware niet verdoemt met di".</l>
<l>Die Vste plaghe wert onghehier,</l>
<l>Ende die wert int ewighe vier.</l>
<l>Van desen spreect God dus wel</l>
<l n="4180">Biden prophete Ezechiel:</l>
<l>"Woeker ende over ghelt gi naemt,</l>
<l>Ende met hovescheiden gi voort quaemt,</l>
<l><milestone unit="fol" n="35a"/> Juwen evenkersten doende verdriet,</l>
<l>Ende van my gedacht gi niet".</l>
<l n="4185">Dan sal God segghen, et staet vorsproken:</l>
<l>"Siet, ic so hebbe die hant beloken</l>
<l>Upten vracken, die niet ontdede</l>
<l>Sine handen up die arme lede".</l>
</div>
<div type="chapter"><head type="chapter">Woeker bedecken die liede menichsins omme der werelt schaemte. [XXXVIIII]</head>
<l>Omdat woeker heet so zware</l>
<l n="4190">Sonde ende so zeere ommare,</l>
<l>Dits quanzijs ghelt om ghelt leenen:</l>
<l>Si is bevlect vanden gemenen,</l>
<l>Ende die neringhe in meniger poort</l>
<l>Gaet met vulen woeker voort,</l>
<l n="4195">Dwelk gi vinden sult al claer</l>
<l>Binnen der specien al naer,</l>
<l>Daer woeker is besmuedert in:</l>
<l>Leere ende gyf daer toe den sin.</l>
<l>Die eerste smueder-woeker, so verstaet,</l>
<l n="4200">In vorwordicheit utegaet</l>
<l>Ende dat in misselike dinc.</l>
<l>Huert een man eenen huerlinc</l>
<l>Ju te dienene met zijnre pinen,</l>
<l>Dien gij doet doen binnen sijnre terminen</l>
<l n="4205">Swaerre werc dan hi vorseide,</l>
<l>Dits smueder-woeker na der waerheide.</l>
<l>Of huerdic yements muul of paert</l>
<l>Te ridene eene besette dachvaert,</l>
<l>Pijndict anders te mijnre vromen,</l>
<l n="4210">Dat ware woeker daer af genomen.</l>
<l>Die ander smueder-woeker so is</l>
<l>Onder cooplieden, zijt gewis;</l>
<l><milestone unit="fol" n="35b"/> Copers ende vercopers mede</l>
<l>Woekeren in ghemeenre sede:</l>
<l n="4215">So wie dat te diere sijn goet</l>
<l>Vercoopt om dat hijt borghen moet,</l>
<l>Dese woekert vorsienlike.</l>
<l>Welke tijd oec dat enych rike</l>
<l>Een goet coopt om vele min</l>
<l n="4220">Dant wel weert is in sinen sin,</l>
<l>Ende zijn droghe ghelt biet gereet,</l>
<l>Want hi den vercopere bekommert weet.</l>
<l>Die derde smueder-woeker mach sijn,</l>
<l>Als yemand leent zijn gheldekijn</l>
<l n="4225">Ten derden dele ofte ter helt,</l>
<l>Up sulke condicie gestelt</l>
<l>Dat hi ne deele in gheen verlies,</l>
<l>Dits woeker, nyemant en twivel dies,</l>
<l>Want hi blivet seker vanden sinen,</l>
<l n="4230">Mer den armen laet hijt bepinen.</l>
<l>Vanden vierden smueder-woekere</l>
<l>Mach vroet zijn elc soekere,</l>
<l>Dats als een rike sijn ghelt leent</l>
<l>Eenen armen, ende niet en meent</l>
<l n="4235">Dat sijn ghelt yet soude hoghen,</l>
<l>Mer hi sal gheerne gedoghen</l>
<l>Dat hem die arme eenen dach of twee</l>
<l>Sal werken sonder hueren mee,</l>
<l>Om dat hi hem geleent heft.</l>
<l n="4240">Oft als een mensche sijn ghelt gheft,</l>
<l>Daermen mede woekeren sal,</l>
<l>Dits besmuedert woeker al.</l>
<l>Men vinter ooc die haer ghelt leenen,</l>
<l>Om dat sire tetene gaen meenen,</l>
<l n="4245"><milestone unit="fol" n="35c"/> Daermen haer ghelt orboort:</l>
<l>Dits woeker, ende noch meer dan ghijs hoort:</l>
<l>Die met leenene vordel trect,</l>
<l>Woekert, mi ne roect waer mede hijt dect.</l>
</div>
<div type="chapter"><head type="chapter">Roof salmen schuwen om de sware plaghe die God up rovers werpen sal. [XL]</head>
<l>Roof is die ander specie genoomt,</l>
<l n="4250">Die uter giericheden coomt.</l>
<l><pb n="55"/>Die heilighe scrifture ons claer leert,</l>
<l>Dat noot is datter hem elc af keert.</l>
<l>Mer vier sijn principale saken</l>
<l>Die den mensche souden maken</l>
<l n="4255">Hatende roof ende hebbende leet.</l>
<l>Die eerste sake, also ict weet,</l>
<l>Is dat God richten sal so nare,</l>
<l>Die niet mildelike dat hare</l>
<l>Den armen deelen openbare,</l>
<l n="4260">So ne waert gheen wonder, richt hi swaere</l>
<l>Die den armen dat hare onthouden</l>
<l>Of rooven, daer si bi leven souden.</l>
<l>Sinte Lucas scrift ons wel</l>
<l>Dat God ten jonxten daghe spreken sel:</l>
<l n="4265">"Ic hadde honger ende gi</l>
<l>En ghavet niet te etene mi".</l>
<l>Sal hi ten roovers niet mogen spreken:</l>
<l>"Ic qual van honghere ende van breke,</l>
<l>Gi naemt die spise uut minen monde</l>
<l n="4270">Ende ghavet se eten juwen honde?"</l>
<l>Gelike vanden VI andren mede</l>
<l>Tekenen van ontfermichede.</l>
<l>Die ander sake die si ontsien</l>
<l>Wel moghen, die te rovene plien,</l>
<l n="4275"><milestone unit="fol" n="35d"/> Dats die clacht die die armen maken</l>
<l>Te Gode, die te hem valt in wraken,</l>
<l>Want God die armen horende es.</l>
<l>Dus seghet Ecclesiastes:</l>
<l>"Die here veronweert niet gebede</l>
<l n="4280">Van weduwen noch van wesen mede,</l>
<l>Als met versuchtene wert haer sprake,</l>
<l>Want die tranen vander kaken</l>
<l>Climmen te hemele rechte voort,</l>
<l>Ende God, die se gheerne hoort,</l>
<l n="4285">Salt ongewroken niet laten bliven",</l>
<l>Na dat die heilighe lerers scriven.</l>
<l>Dit orcont eene parabole mede,</l>
<l>Die God in sinte Lucas sede,</l>
<l>In welke parabole gescreven staet</l>
<l n="4290">Van eenen manne, die was quaet;</l>
<l>Gode en ontsach hi niet seere</l>
<l>No die werlike onere,</l>
<l>Also ons sinte Lucas orcont.</l>
<l>Eene weduwe hadde langhe stond</l>
<l n="4295">Den rechter haer onrecht geclaghet,</l>
<l>Ende altijd hadde hijt verdaghet,</l>
<l>So dat hi haer gheen recht en dede.</l>
<l>Doe gedachte hi ende sede,</l>
<l>Al waert dat hi Gode niet en ontsaghe.</l>
<l n="4300">"Ende my des nyemant en mochte plaghen,</l>
<l>Ic sal die wedue wreken in dit,</l>
<l>Dies mi dus vriendelike bit,</l>
<l>Want God mochte doen wrake up mien,</l>
<l>Van sine vercoorne, die plien</l>
<l n="4305">Te roepene bi nachte ende bi daghe".</l>
<l>Waert dat elc rover dit an saghe,</l>
<l><milestone unit="fol" n="36a"/> Hi mochter wel af zijn versaghet,</l>
<l>Want si van Gode werden geplaget,</l>
<l>Die quetselic zijn ten armen waert.</l>
</div>
<div type="chapter"><head type="chapter">Rovers moghen wel verveert zijn van Gode omme die mynne die hi heft up die armen. [XLI]</head>
<l n="4310">Ten derden is wel gheopenbaert</l>
<l>Dat God rovers met sulker termine</l>
<l>Plaghen sal met swaere pine</l>
<l>Om die minne, die hi heft</l>
<l>An die armen, so hi uut gheft,</l>
<l n="4315">Daer hi te hem selven rekent gedaen</l>
<l>Dat die armen om hem ontfaen:</l>
<l>"Dat gi den minnesten van hem daet" -</l>
<l>In Mattheus ewangelie so staet -</l>
<l>"Mi selven hebdijt ghedaen".</l>
<l n="4320">David doet ons ooc verstaen</l>
<l>"Dor der benodigher keytivichede</l>
<l>Ende doer der armer zuchten mede</l>
<l>Sal ic upstaen", secht die heere</l>
<l>In Yzaijen, ende sprect dus meere</l>
<l n="4325">In die persone vanden Gods sone,</l>
<l>Die der armoede was gewone,</l>
<l>Die bodeschapte dewangelie</l>
<l>Ten armen volke; so soudi mie.</l>
</div>
<div type="chapter"><head type="chapter">Roof is te verhatene omme die sware maledixie. [XLII]</head>
<l>Tvierde dat roof maect ommare</l>
<l n="4330">Dats die maledixie sware,</l>
<l>Daer rovers in sullen terden</l>
<l><pb n="56"/>Want die armen haer richters werden.</l>
<l>In Jobs boec staet dus gescreven:</l>
<l><milestone unit="fol" n="36b"/> "Dat gerichte sal hi den armen gheven.</l>
<l n="4335">Dus sullen theghen hem upstaen,</l>
<l>Up wien si den roof hebben gedaen".</l>
<l>Der rovers maledixie so scriven</l>
<l>Die heilighe lerers tote viven.</l>
<l>Die eerste is plaghe van armoede;</l>
<l n="4340">Hier up van Salomon den vroede</l>
<l>Staet in Proverbien dus gescreven:</l>
<l>"Enighe deelen haer goet ende gheven,</l>
<l>Ende si verriken altijd nochtan.</l>
<l>Die ander raept waer dat hijt can</l>
<l n="4345">Ghekrighen, dat niet sine ne si,</l>
<l>Ende blijft arm altijd daer bi.</l>
<l>Die ander plaghe is mi bediet,</l>
<l>Dat hem selden die eere geschiet,</l>
<l>Dat enych erfname achter hem blijft,</l>
<l n="4350">Of heft hijt, het selden beclijft.</l>
<l>Hier up heft aldus bescreven</l>
<l>Ecclesiastes: "hare neven</l>
<l>Ne sullent menichvouden niet".</l>
<l>Tgheslechte ooc mede so bediet</l>
<l n="4355">Salomon, die wise man,</l>
<l>Inder vroetschappen boec hier van:</l>
<l>"Bastarden plante ne sullen in gheenre wisen</l>
<l>Toghe gheven die hoghe risen".</l>
<l>Die derde maledixie is groot,</l>
<l n="4360">Dats dat si verhaesten haren doot,</l>
<l>Ende corten haers selves leven.</l>
<l>Hier up heft die prophete gescreven:</l>
<l>"Bloedighe mans ende die loos jaghen</l>
<l>Sullen niet geduren half haer daghen".</l>
<l n="4365">Up haers lijfs ongedurichede</l>
<l><milestone unit="fol" n="36c"/> Salomon in Proverbien sede:</l>
<l>"Die putertiere werden gerooft</l>
<l>Vander eerden, des gelooft".</l>
<l>Dus doen si dickent quaden fijn</l>
<l n="4370">Die quaet theghen die armen sijn.</l>
</div>
<div type="chapter"><head type="chapter">Rovers liden vake swaren ende schofierliken doot. [XLIII]</head>
<l>Die vierde pine ende torment,</l>
<l>Die God den rovers toesent,</l>
<l>Is dat si vake vor tsweert sterven</l>
<l>Of anders schandelike verderven.</l>
<l n="4375">Die duvels roven die ziele daer af,</l>
<l>Ende den lichame gebuert gheen graf.</l>
<l>Van desen rovers sprect dus wel</l>
<l>Die prophete Ezechiel:</l>
<l>"Wee die zijn huus ofte stede</l>
<l n="4380">Niet en sticht in die gerechtichede".</l>
<l>Dan volcht daer na, secht die heere:</l>
<l>"Beweent so ne wert hi niet zeere;</l>
<l>Wee zinen broeder, sijnre suster wee!</l>
<l>Si en begraven hem nemmermee.</l>
<l n="4385">Wee sijnre weduwen, wee sijnre vrouwen!</l>
<l>Men sal sine sepulture schouwen</l>
<l>Alse des ezels die stinct, want hem</l>
<l>Werpt men buten Jherusalem,</l>
<l>Daer beesten ende vogelen sliten</l>
<l n="4390">Tvleesch ende altemale verbiten".</l>
<l>Die Vste plaghe die sal quellen</l>
<l>Rovers, dat is torment der hellen,</l>
<l>Want die duvels comen geleeden</l>
<l>Die zielen, als si van henen scheeden</l>
<l n="4395">Sonder berouwen; hier af dus</l>
<l><milestone unit="fol" n="36d"/> Scrivet sinte Jheronimus:</l>
<l>"Die hier siende rovens plien,</l>
<l>Hier achter so werden si sonder sien</l>
<l>Gerooft met groter zericheden".</l>
<l n="4400">Ecclesiast secht aldus mede:</l>
<l>"Sondere sal niet den rover ontvlien,</l>
<l>In meringhe van pinen sal hem geschien;</l>
<l>Haer roof sal an hem hanghen te malen</l>
<l>Ende se ten gronde der hellen halen".</l>
<l n="4405">Hier af staet inden boec van treni:</l>
<l>"Mine quaetheden zijn omtrent mi</l>
<l>Gewonden ende up mijn hooft geleit".</l>
<l>Des rovers roof is zine quaetheit.</l>
<l>Salomons proverbien dus vertrecken:</l>
<l n="4410">"Roof sal den rover neder trecken</l>
<l>Tote in die ewige pine".</l>
<l>Dus staet roof wel gehaet te zine.</l>
</div>
<div type="chapter"><head type="chapter">Tassement is verboden allen lieden ende meest den edelen. [XLIIII]</head>
<l>   Die derde specie is tassement,</l>
<l>Die in die giericheit is geprent,</l>
<l n="4415"><pb n="57"/> Ende regneert in moghende lieden.</l>
<l>Ic sal ju drie saken bedieden,</l>
<l>Daer tassement te rechte omme soude</l>
<l>Gehaet wesen onder jonge ende oude.</l>
<l>Die eerste is die grote misdaet,</l>
<l n="4420">Waer af in dewangelie staet.</l>
<l>Doe Johan baptiste in die woestine</l>
<l>Was leerende die jonghers sine,</l>
<l>Ridders wouden sijn bevroet,</l>
<l>Hoe hem lieden te levene stoet,</l>
<l n="4425">Dat si vercreghen salichede;</l>
<l><milestone unit="fol" n="37a"/> Sinte Johan antworde ende sede:</l>
<l>"Gi ne sult den minsten verdrucken niet,</l>
<l>Ende ghene onwertschap hem ne biet.</l>
<l>Houd ju vernoeghet ende levet</l>
<l n="4430">Up tghene dat ju u rente ghevet".</l>
<l>Moghende heeren, die haer subditen</l>
<l>Vertassieren ende verbiten,</l>
<l>Houden des duvels heerschapien,</l>
<l>Want so meer te vulkomene plien</l>
<l n="4435">Menschen dat die duvel begheert,</l>
<l>So hi se meest quetst ende deert,</l>
<l>Ende zine liefsten meest hi schent.</l>
</div>
<div type="chapter"><head type="chapter">Tasserers ontfanghen drievout schaden uut haren tassemente. [XLV]</head>
<l>Die ander sake daer tassement</l>
<l>Die machtighen omme souden laten,</l>
<l n="4440">Dats om III schaden ende onbaten,</l>
<l>Die van tassemente comen,</l>
<l>Also ic hier na sal nomen.</l>
<l>Die eerste schade so is dien</l>
<l>Die van weynich goeds zijn vorsien,</l>
<l n="4445">Dat God up hem niet meren en laet,</l>
<l>Want si zijn valsch in haren staet:</l>
<l>Also zi sijn weynich valsch in desen,</l>
<l>Si souden in tmere valsscher wesen,</l>
<l>Want men mach int clene weten</l>
<l n="4450">Hoe tgrote soude sijn beseten.</l>
<l>Die ander schade ende verlies</l>
<l>Die moghenden ontfanghen dies,</l>
<l>Dats dat haer subditen van hem vlien,</l>
<l>Om dat si se tassieren sien,</l>
<l n="4455"><milestone unit="fol" n="37b"/> Ende van elken meer ontfaen</l>
<l>Dan hem met rechte mach bestaen.</l>
<l>Hare late verhusen, dan hebben si min</l>
<l>Dan si eerst hadden int begin.</l>
<l>Die derde schade wort noch mere,</l>
<l n="4460">Als tgherichte sniden sal so zeere</l>
<l>Up hem lieden sonder ontfermicheit,</l>
<l>Want den tasserers wert dan geseit:</l>
<l>"Met sulker mate als gi maet,</l>
<l>Met sulker mate nu loon ontfaet".</l>
<l n="4465">Hem en sal geboeren gheene genade,</l>
<l>Om dat si den armen ghene en daden.</l>
<l>Hier scrivet die wise man</l>
<l>In dat boec der Vroetschepen van</l>
<l>"Cort so wort ju getoghet, conynghen,</l>
<l n="4470">Hart gerichte, ende licht verdinghen</l>
<l>Wert vanden gerechtighen beseven:</l>
<l>Den cleenen wert daer gegeven</l>
<l>Ontfermicheit; die machtich waren</l>
<l>Werden in gedoghen sware</l>
<l n="4475">Boven den anderen daer gewijst".</l>
<l>Dul is hi die des niet afgrijst.</l>
</div>
<div type="chapter"><head type="chapter">Tasseren is zeere schofierlic den edelen ende den groten. [XLVI]</head>
<l>Die derde sake die soude beverden</l>
<l>Dat nyemant vertasseerre soude werden,</l>
<l>Is die grote schofierichede,</l>
<l n="4480">Die die machtighen beiaghen daermede;</l>
<l>Want also gheven is eersame,</l>
<l>So is tasseren so grote blame.</l>
<l>Ooc so vele mynder is die man,</l>
<l>Daer hi tassement doet an,</l>
<l n="4485"><milestone unit="fol" n="37c"/> Ende so hi selve is mere heere,</l>
<l>So het zine schofieringhe is zeere:</l>
<l>Dus soude elc edele tassement vlien,</l>
<l>Ende leven van dien hi is vorsien.</l>
</div>
<div type="chapter"><head type="chapter">Dachwerkers misdoen vake; verstaet hoe. [XLVII]</head>
<l>Die vierde specie inder vracheit</l>
<l n="4490">Is vander woekeraers boosheit.</l>
<l>Salmen die waerheit geheel</l>
<l><pb n="58"/>Scriven, si sijn nu tmeeste deel</l>
<l>Rovers ofte woekeraren,</l>
<l>Also ic hier na sal verclaren.</l>
<l n="4495">Ambachte ende comanschepen</l>
<l>Hout dese specie onder haer begrepen.</l>
<l>Eerst in tween getoghet staet</l>
<l>Der dachwerker misdaet.</l>
<l>Die eerste is, so ic hoor gewaghen:</l>
<l n="4500">Als si sijn gehuert bi daghen,</l>
<l>Si ne roeken, met hoe clene dinghen</l>
<l>Si den dach ten avende bringhen.</l>
<l>Of hebben si besproken ghelt,</l>
<l>Ten zi dat men se tetene stelt,</l>
<l n="4505">Si sullen wercx doen vele te min;</l>
<l>Dese sijn woekeraers hier in,</l>
<l>Dat si haer werc doen te bet,</l>
<l>Om dat men se tetene set,</l>
<l>Want al die bate ende al tprofijt</l>
<l n="4510">Dat si moghen doen die tijd,</l>
<l>Dat is van werken haer huerstal,</l>
<l>Si sijn van rechte schuldich al.</l>
<l>Niet dat si quaet doen, verstaet dit,</l>
<l>Dat si eten, daermense bit,</l>
<l n="4515"><milestone unit="fol" n="37d"/> Mer doen si te min wercx, si doen quaet,</l>
<l>Om dat mense thuus eten laet.</l>
</div>
<div type="chapter"><head type="chapter">Taswerc nemers misdoen vake zwaerlike, verstaet hoe. [XLVIII]</head>
<l>Die ander maniere is, nu merc,</l>
<l>Als dusdaene nemen taswerc,</l>
<l>Hoe wel dat ment waent bespreken,</l>
<l n="4520">Si sullen boven den pale steken,</l>
<l>Ende versubtilen hare maten</l>
<l>Ter liede cost ende te hare baten,</l>
<l>Beter quanzijs dan sijt begonsten!</l>
<l>Dus falgieren si hare consten</l>
<l n="4525">Ende sijn rovers van vorworden,</l>
<l>Die si eerst maecten bi accorden.</l>
<l>Dies meest pleecht ende dicwile</l>
<l>Heet die behendighe ende die subtile.</l>
<l>Des schijnt vulcomen nu ter uren</l>
<l n="4530">Dat vertoghen vander scrifturen,</l>
<l>Daer sinte Johan af doet gewach,</l>
<l>Dat hi in Apocalipsis sach,</l>
<l>Eene beeste groot ende griselike</l>
<l>Ende nyemand en mochte in erdrike</l>
<l n="4535">Copen no vercopen meer no min,</l>
<l>Hi ne hadde met hem der beesten tekin</l>
<l>Ten mynnesten, ofte den name van hare.</l>
<l>Bi deser beesten so is tverstaen clare</l>
<l>Die duvel, wes teken is valschede,</l>
<l n="4540">Ende vader is hi van loghenen mede,</l>
<l>Want hi die eerste was, die looch,</l>
<l>Doe hi dat eerste wijf bedrooch.</l>
<l>Nu is dit teken ende dese name</l>
<l>D . . . . . . . . . ende so gename</l>
<l n="4545"><milestone unit="fol" n="38a"/> Dat nyemand valschede ne spaert:</l>
<l>Elc hout se over subtile aert</l>
<l>Ende pijnt hem die te leeren nare:</l>
<l>Dits groot misval ende sonde sware.</l>
</div>
<div type="chapter"><head type="chapter">Merseners oufenen achte sonden in hare neringhe. [XLVIIII]</head>
<l>Om dat copenschap hevet in</l>
<l n="4550">Nu desen name of dit teekin,</l>
<l>Ende het ooc ant werken si,</l>
<l>Staet het desen capittel bi.</l>
<l>In copenschepen sijn nu vonden</l>
<l>Vloeyende VIII quade sonden.</l>
<l n="4555">Die eerste sonde is vercopen so diere</l>
<l>Alsmen mach in enygher maniere,</l>
<l>Ende te rekenne nyewets weert</l>
<l><pb n="59"/>Dat ghene, dat hi te kopene begheert.</l>
<l>Aldus so bedrieghen si</l>
<l n="4560">Menyghen die hem comt bi.</l>
<l>Die ander quade sonde is lieghen,</l>
<l>Daer coepliede bi bedrieghen,</l>
<l>Ende prisen boven weerde haer goet.</l>
<l>Ecclesiast ons weten doet,</l>
<l n="4565">Dat die dief is beter die steelt met vare,</l>
<l>Dan een gepogelic loghenare.</l>
<l>Die derde sonde, des hem generen</l>
<l>Coepliede, dats int versweren.</l>
<l>Ecclesiast heft dus bediet:</l>
<l n="4570">"Die man, die vele te sweerne pliet,</l>
<l>Sal met quaetheit vervult wesen".</l>
<l>Elc is ooc wel te binnen van desen,</l>
<l>Dat sweren staet verboden in die wet,</l>
<l>Die bi Moijses was geset;</l>
<l n="4575"><milestone unit="fol" n="38b"/> "Noeme niet den name van dynen God</l>
<l>In ydelheden no in spot".</l>
</div>
<div type="chapter"><head type="chapter">Diefte regneert vake in copenschepe. [L]</head>
<l>Die vierde sonde deser quaethede</l>
<l>Die in copenschap is, is mede</l>
<l>Vanden dinghen die biden getale</l>
<l n="4580">Te cope sijn of bider schale;</l>
<l>Die ontellen, ontmeten of ontweghen,</l>
<l>Sijn dieven, al en ist hem niet geteghen.</l>
<l>Hier up is gebod gegeven:</l>
<l>In Levitici boec staet gescreven:</l>
<l n="4585">"Wille niet quaet doen ende onmate</l>
<l>In ju gewichte, in juwe mate;</l>
<l>Ju schale si recht, ju mate si slichte,</l>
<l>Effene ende eens si ju gewichte;</l>
<l>Ju cornmate si ooc recht.</l>
<l n="4590">Ic, ju God ende heere, die secht".</l>
<l>Die vijfte sonde pleecht te sine,</l>
<l>Te vercopene bi termine</l>
<l>Elken na dat hijt ghelden mach:</l>
<l>Dits woeker, alse ic dede eer gewach;</l>
<l n="4595">Ende dedet yement sonder bate</l>
<l>Den armen, dit ware caritate.</l>
<l>Die seste sonde, diemen doet</l>
<l>In copenschape: si toghen een goed</l>
<l>Ende int copen si een ander gheven.</l>
<l n="4600">Copers hebbent vake beseven</l>
<l>Datmen wisselde onder handen;</l>
<l>Alsment bevynt, hets grote schande.</l>
<l>Die VIIste sonde regneert in velen,</l>
<l>Dats dat si die waerheit helen</l>
<l n="4605"><milestone unit="fol" n="38c"/> Als si vercopen enyghe ware,</l>
<l>Die goet schijnt wesen ende vorbare,</l>
<l>Ende enych gebrec hevet bynnen</l>
<l>Dwelk si nyet laten bekinnen:</l>
<l>Si vercopent over dattet schijnt,</l>
<l n="4610">Mer tgebrec toghen si niet en twijnt.</l>
<l>Dus helen die vercopers die waerhede,</l>
<l>Daer si den copere verdullen mede.</l>
<l>Die VIIIste sonde als van desen riesen,</l>
<l>Is dat si donkere stede verkiesen,</l>
<l n="4615">Omme dat hare ware vorbaerre</l>
<l>Schinen soude dan si ware.</l>
<l>Dus toghen si bi haren seden,</l>
<l>Dat si sijn kinderen der duusterheden.</l>
<l>Die vroede man secht ende hets waer:</l>
<l n="4620">"Die quaet doet, heft tlicht onmaer,</l>
<l>Want die waerheit en soect gheen hoec".</l>
<l>Vergramme die wille, my ne roec!</l>
<l>Siet in desen spieghel, siet,</l>
<l>Die copenschap te doene pliet!</l>
<l n="4625">Wildi dese VIII van ju weren,</l>
<l>Gi moghet ju salichlike generen.</l>
</div>
<div type="chapter"><head type="chapter">Ontfanghen gifte is grote vrese. [LI]</head>
<l>Die vijfte maniere mach bestaen</l>
<l>Der giericheit, die ghifte ontfaen:</l>
<l>Dats een werc vul groter oneren,</l>
<l n="4630">Ende dat den menighen brenct in deren.</l>
<l>Ghifte tontfaene soude elk vlien,</l>
<l>Wilde hi merken ende besien</l>
<l>Hoevele sware dinghen</l>
<l>Die ghiften haren ontfangher inbringhen.</l>
<l n="4635">Tote VII staenre hier bescreven,</l>
<l>Die den leken an moghen cleven.</l>
<l><milestone unit="fol" n="38d"/> Wat quade si den geleerden doen,</l>
<l>Des ne make ic gheen sermoen:</l>
<l>Dies herte hevet bevroet te sine,</l>
<l n="4640">Ghaet selve vraghen den latine!</l>
</div>
<div type="chapter"><head type="chapter"><pb n="60"/> <hi rend="italic">Ghifte maect hare ontfanghers stom ende blint</hi>. [LII]</head>
<l>Die eerste twe quade sijn dus bekent:</l>
<l>Ghyfte doet wesen stom ende blent</l>
<l>Den ontfangher; hier af staet so</l>
<l>In die bible, in Exodo:</l>
<l n="4645">"Du ne suls ontfaen ghene ghichte,</l>
<l>Den vroeden so verblinden si lichte;</l>
<l>Ooc mede der gerechter woort</l>
<l>Doen si verkeren", men siet het ende hoort.</l>
<l>Dat ghyfte die liede stom maect, dus</l>
<l n="4650">Bescrijft sinte Gregorius:</l>
<l>"Gestadelic wert hi begrepen niet,</l>
<l>Die ghyfte te ghevene pliet".</l>
<l>Dat derde misval ende quaet,</l>
<l>Dat ghyfte doet hem die se ontfaet,</l>
<l n="4655">Is dat sine schalk doet wesen.</l>
<l>Sinte Pauwel scrijft te desen:</l>
<l>"Alle dinghe sijn georloft myen,</l>
<l>Mer onder nyemants heerschopyen</l>
<l>So ne sal ic setten mi".</l>
<l n="4660">Die apostel meende dat hi</l>
<l>Van nyemande ghyfte woude ontfaen.</l>
<l>Dat vierde quaet, so wilt verstaen,</l>
<l>Dats die maledixie sware,</l>
<l>In diewelke die ghyfte hare</l>
<l n="4665">Ontfanghers brenct ende doet se leven.</l>
<l>In Deutronomie staet gescreven:</l>
<l>"Vermaledijt so werde hi,</l>
<l><milestone unit="fol" n="39a"/> Die ghyfte ontfaet ende daer bi</l>
<l>Die onnosele siele verslaet".</l>
<l n="4670">In Yzayen ooc dus so staet:</l>
<l>"Wee julieden, die richtet so lichte</l>
<l>Die quade lude door haer ghychte".</l>
<l>Alse die gierighe ghiften ontfaen,</l>
<l>Dan draghen si in haren waen,</l>
<l n="4675">Dat hem benedixie geschiet.</l>
<l>Dat vijfte quaet is ons bediet,</l>
<l>Dat ghiften brenghen in groter noot</l>
<l>Haren ontfangher, dats inden doot.</l>
<l>Hier up heft Salomon dus gescreven:</l>
<l n="4680">"Die ghiften haet, hi sal leven";</l>
<l>In contrarie te sprekene dan:</l>
<l>"Die ghifte hem is treckende an,</l>
<l>Sal sterven": hier up so es</l>
<l>Dat seghet Ecclesiastes:</l>
<l n="4685">"Dese hout als zine ziele te cope,</l>
<l>Die ter werelt waerheit wille hopen;</l>
<l>Wie dat ghiften ontfaet van lieden,</l>
<l>Wert dier liede, ja bider mieden".</l>
<l>Tseste quade is, daer ghifte in stelt</l>
<l n="4690">Haren ontfangher, si maecten gehelt</l>
<l>Te elker quaetheit, diemen hem bidt.</l>
<l>Hier toe seghede die prophete David:</l>
<l>"In wien gi quaetheit vinden sult,</l>
<l>Hare rechterhand is met ghiften gevult".</l>
<l n="4695">Dat sevenste quade is ongehier</l>
<l>Die ghiften gheven, dats thelsche vier.</l>
<l>Hier up ist dat Job secht wel</l>
<l>In sijn XVste capittel:</l>
<l>"Hare tabernacule sullen verbernen int vier,</l>
<l n="4700"><milestone unit="fol" n="39b"/> Die ghiften ontfanghen hier".</l>
<l>Dus doen ghiften menych quaet</l>
<l>Ende menych grief hem diese ontfaet.</l>
</div>
<div type="chapter"><head type="chapter">Ontfanghers van ghiften sijn begripelic in drie saken. [LIII]</head>
<l>Begripelic drie dinghen so staen</l>
<l>In die ghene die ghiften ontfaen.</l>
<l n="4705">Eerst als sijt doen al sonder noot,</l>
<l>Dan eist schande ende quaetheit groot.</l>
<l>Hier af sinte Jheronimus</l>
<l>Screef tot eenen paus aldus:</l>
<l>"Clerken, die moghen sijn gevoet</l>
<l n="4710">Up vader ende up moeder goet,</l>
<l>Ontfaen si dat den armen toehoort,</l>
<l>Sacrilegie doen si rechtevoort".</l>
<l>Die ander sake die missit</l>
<l>In ghiften tontfane, is dit</l>
<l n="4715">Dat si se om vele saken ontfaen,</l>
<l>Des hem te rechte niet soude bestaen,</l>
<l>Als richters entie sitten in wetten</l>
<l>Recht verkeren doen of beletten;</l>
<l>Te houdene sijt sweren of beloven,</l>
<l n="4720">Ende vercopent nochtan daer boven.</l>
<l><pb n="61"/>Up diet vercopen secht recht dit</l>
<l>God biden prophete David:</l>
<l>"Als ic tijd sal hebben genomen,</l>
<l>Sal ic die ongerechticheit domen".</l>
<l n="4725">Dat derde missit den armen lieden</l>
<l>Die hant ter caritate bieden,</l>
<l>Dats dat si niet vor die ghone</l>
<l>Bidden die hem sijn gewone</l>
<l>Die hand te biedene te hare noot:</l>
<l n="4730"><milestone unit="fol" n="39c"/> Dits quaet ende sonde groot;</l>
<l>Biddende souden si sijn al voort,</l>
<l>Omme dat se God mynt ende hoort.</l>
</div>
<div type="chapter"><head type="chapter">Symonie doet vake sneven die leeken, dats getoghet. [LIIII]</head>
<l>Die seste specie, die an ghaet</l>
<l>Der gierichede, genoemet staet</l>
<l n="4735">Na onsen dietsche, heet simonie;</l>
<l>Om dat die leeken misdoen in die</l>
<l>Ende willent up die geleerde al steken,</l>
<l>Sal ic daer af een deel hier spreken,</l>
<l>Van dats den leeken mach behoren,</l>
<l n="4710">Bedi alsic seghede te voren</l>
<l>Binnen der prologhen van desen,</l>
<l>Ic en wil gheen begriper wesen</l>
<l>Van hem lieden die tlatijn verstaen:</l>
<l>Doen tghene dat hem dunct wel gedaen!</l>
<l n="4745">Mer om dat die leeken plien</l>
<l>Te snevene dickent in symonien</l>
<l>Ende willent den geleerden tigen,</l>
<l>So ne wil ic daer niet af swighen,</l>
<l>Ic en sal van simonye scriven,</l>
<l n="4750">Na dat se die leeken bedriven.</l>
<l>Simonye is, datmen ghevet</l>
<l>Tgoet, dat die heilighe kerke hevet,</l>
<l>Els yement dan den armen clerken,</l>
<l>Want si sijn erven der heiligher kerken.</l>
<l n="4755">Dese simonie loopt up twe lopen</l>
<l>Dats bi copen ende vercopen:</l>
<l>Vercopen gaet den geleerden an,</l>
<l>Des wil ic niet scriven daer van.</l>
<l>Mer van copene die misdaet,</l>
<l n="4760"><milestone unit="fol" n="39d"/> Also vele alse den leeken an gaet,</l>
<l>Hope ic te verclarene hier in.</l>
<l>Elk doe daer toe also den sin,</l>
<l>Oft hem valt vore simonie,</l>
<l>Dat hijt niet den geleerden tie.</l>
<l n="4765">Want elken sullen volghen an</l>
<l>Sine werke, dat secht sinte Jan.</l>
</div>
<div type="chapter"><head type="chapter">Symonie doen die leken in vier manieren. [LV]</head>
<l>Goet der heiligher kerken copen,</l>
<l>Mach viersins omme lopen.</l>
<l>Die eerste copinghe is om ghelt:</l>
<l n="4770">Dese, also scrifture telt,</l>
<l>Brachte eerst Symon Magus voort,</l>
<l>Als gi vake prediken hoort,</l>
<l>Dat hi an sinte Peter versochte</l>
<l>Met ghelde te copene dat hi mochte</l>
<l n="4775">Doen tekene, so sinte Peter dede.</l>
<l>Sinte Peter antwoorde ende sede:</l>
<l>"Godes goet staet te copene niet".</l>
<l>Ooc werden si vermalediet</l>
<l>Diet copen of vercopen sullen.</l>
<l n="4780">Studere ende les dese bullen:</l>
<l>Bemerc oft enych cloester staet,</l>
<l>Daer men die armen liefst ontfaet,</l>
<l>Ende daer die provenden sijn so gemate,</l>
<l>Datmen daer somtijts wel meer ate.</l>
<l n="4785">Dan vraghe of daer in wille dijn kind:</l>
<l>Neent, up dattet weligher vint.</l>
<l>Nyemand ne rouct der abdyen,</l>
<l>Daer maghere moneke in sijn gesien.</l>
<l>Die sijn kint nu begheven sal,</l>
<l n="4790"><milestone unit="fol" n="40a"/> Hi moet te voren weten al,</l>
<l>Wat zine provende staet te zine,</l>
<l>Beyde van spisen ende van wine.</l>
<l>Dunct hem die provende groot genoech,</l>
<l>So is dat cloester wel sijn ghevoech.</l>
<l n="4795">Also de vleyschouwer up set</l>
<l>Een swijn om te makene vet,</l>
<l>Daer na men siedet ende braet,</l>
<l>Aldus dat kynt te vettene staet</l>
<l>Tes duvels behoef, diet sonder genaden</l>
<l n="4800">In dat helsche vier sal braden.</l>
<l>In dat bediet tkint schone ende vet,</l>
<l>Den vader behaghet so lanc so bet,</l>
<l><pb n="62"/>Ende dan so dunct hem wel besteet</l>
<l>Tgoet dat hi an hem heft geleet.</l>
<l n="4805">Den duvel eist ooc een groot troost:</l>
<l>So vetter vleysch, so vetter roost.</l>
<l>Van dusdane omme gheld copinghe</l>
<l>Staet inden boec vanden Konynghen,</l>
<l>Hoedanewijs Jerobeam</l>
<l n="4810">Van elken, diet hem boot, gheld nam,</l>
<l>Ende maecten pape in die stede</l>
<l>Daermen die afgode anebede;</l>
<l>Omme dat welke cort na das</l>
<l>God sloechene ende al dat sijns was.</l>
<l n="4815">Of God so wrac tgecochte goet</l>
<l>Dwelk den afgoden toebestoet,</l>
<l>Dat hi copers ende vercopers mede</l>
<l>Destrueerde ende al haer stede,</l>
<l>Wat wraken sal hi dan doen lopen</l>
<l n="4820">Up kerstine, die kopen ende verkopen</l>
<l>Sijns soens lichame ende zijn bloet,</l>
<l>Twelke alle daghe men nu doet,</l>
<l><milestone unit="fol" n="40b"/> Wanneer een rike man ontfaet</l>
<l>Tgoet datten armen toebestaet,</l>
<l n="4825">Dats kerclike provende of stede:</l>
<l>Hi rooft die Gods erfachtichede,</l>
<l>Also die heilighen claer bewisen.</l>
<l>Gi riken, laet u des afgrisen:</l>
<l>Al vondi prelaten, diet wouden doen,</l>
<l n="4830">Ne weest daer toe gheen occusoen,</l>
<l>Dat gi ju kind so niet en varst,</l>
<l>Dat gire af maect des duvels harst!</l>
</div>
<div type="chapter"><head type="chapter">Smekers verkrighen dickent beneficien met hare smekerdien, [LVI]</head>
<l>Die ander copinghe der symonien</l>
<l>Is met flatieren ende smekerdien.</l>
<l n="4835">Dese coop is ontsienlic zeere,</l>
<l>Nochtan becomt hi menyghen heere,</l>
<l>Want smeken, plucken vanden stove,</l>
<l>Is nu worden een amt ten hove,</l>
<l>Ende maect vor menighen heere pays.</l>
<l n="4840">So doet ooc vor prelaten, elays!</l>
<l>Met plucken ende streken haer habijt.</l>
<l>Hier up so sprect die prophete Davijt:</l>
<l>"Der sonder olye heft niet besmeert</l>
<l>Mijn hooft". Nu hort hoe smeken deert:</l>
<l n="4845">Flatieringhe is biden prophete</l>
<l>Om hare smeerte olye geheten,</l>
<l>Want si smeert der herten sin,</l>
<l>Ende brenct daer grote valscheit in.</l>
</div>
<div type="chapter"><head type="chapter">Kerclike beneficien verkrighen bi bede is vrese ende sonde. [LVII]</head>
<l>Die derde copinghe is met beden,</l>
<l n="4850">Des pleghet die welgeborenthede:</l>
<l>Ghaet ende soect elke abdie,</l>
<l><milestone unit="fol" n="40c"/> Van vier moneken sijn die drie</l>
<l>Gheboren van groten maghen,</l>
<l>Die se met hare bede daer jaghen,</l>
<l n="4855">Der armer goet al te verteerne.</l>
<l>Dus en roeken die armen niet te leerne:</l>
<l>Si sien datmen met gheenre conste</l>
<l>Nu ne vint der prelaten gonste.</l>
<l>Upt bidden sinte Bernard dus bediet:</l>
<l n="4860">"Het nes te doene georloft nyet</l>
<l>Dat yement over eenen anderen bit,</l>
<l>Als sprect hi daer toe dat of dit".</l>
<l>Exempele liet ons Christus mede,</l>
<l>Datmen omme vleyschelike bede</l>
<l n="4865">Niet soude gheven gheestelic goet,</l>
<l>Als ons sinte Jan maket vroet,</l>
<l>Datter bruloft Archeteklijn</l>
<l>Emmer was, daer gebrac die wijn.</l>
<l>Die salighe moeder dede haer gebede,</l>
<l n="4870">Dat hi sine miracle dede.</l>
<l>Vriendelike so antworde hi:</l>
<l>"Wat bestaets mi, wijf, ende di?"</l>
<l>Christus woude haer toghen clare,</l>
<l>Dat hem ghene macht en quam van hare</l>
<l n="4875">Miracle te doene; daer na hijt dede</l>
<l>Ten love Gods, niet om die bede.</l>
<l>Dat gheestlic goet niet en behoort</l>
<l>Ter ertscher bede, toghet vort</l>
<l>Matheus, ende maect ons vroeder</l>
<l n="4880">Dat Zebedeus kinder ende moeder,</l>
<l>Christus moye, began vermonen</l>
<l>Ende bidden, dat hi hare twe sonen</l>
<l><pb n="63"/>Int rike te settene woude gedinken.</l>
<l>Ende Christus sprac: "moghedi drinken</l>
<l n="4885"><milestone unit="fol" n="40d"/> Den kelic, dien ic sal moeten smaken,</l>
<l>So moghedi te sittene daer geraken".</l>
<l>Merct, mensche, hoe Christus niet en dede</l>
<l>Der moeder no der moyen bede,</l>
<l>Toghende datment gheestlike goet</l>
<l n="4890">Door den mensche niet gheven moet.</l>
<l>                Die vierde copinghe, wilt verstaen,</l>
<l>Sijn die met schalken dyenste omme gaen,</l>
<l>Die zeere vermaert is binnen onlanghe,</l>
<l>Ende prelaten, die gherne ontfanghen</l>
<l n="4895">Schalkelike oedmodichede,</l>
<l>Werden recht gesalvet daer mede,</l>
<l>Gelijc dat si hier voren waren</l>
<l>Metter olyen der sondaren,</l>
<l>Daer die prophete af bescrijft.</l>
<l n="4900">Met desen vier manieren so drijft</l>
<l>Dickent die leeken symonie;</l>
<l>Al wanen sijt tyen der clergie,</l>
<l>Si sijn soekers eerst daer van.</l>
<l>Dus misdoen si voor daer an.</l>
<l n="4905">Al misdoen ander voren daer in,</l>
<l>Des ne comt hem gheen gewin.</l>
</div>
<div type="chapter"><head type="chapter">Provende vercrighen met crachte is grote sonde. [LVIII]</head>
<l>Hier boven is die vijfste sonde,</l>
<l>Kerkelic goet te hebbene mede,</l>
<l>Ende dat met crachte; also wi sien,</l>
<l n="4910">Also een broot te eyschene plien</l>
<l>Sulke, waert datment niet en gave,</l>
<l>Die cloester viele in vede daer ave:</l>
<l>Men moet tbroot gheven om tontsien.</l>
<l>Dit quade gaet boven symonien:</l>
<l n="4915">Si hi ridder ofte landshere,</l>
<l><milestone unit="fol" n="41a"/> Diet doet, hi misdoet swaerlike zeere.</l>
<l>Wi lesen dat God om dese saken</l>
<l>Sende drie manieren van wraken.</l>
<l>Vander eerster vinden wi</l>
<l n="4920">Binnen der bible in Numeri,</l>
<l>Dat een, heet Choree ende XL man,</l>
<l>Die grote dyakene waren nochtan,</l>
<l>Verbrant worden met godliken viere,</l>
<l>Om dat si, moghende ende fiere,</l>
<l n="4925">Ten hoghesten papeschap wouden comen,</l>
<l>Eer si daer toe worden genomen.</l>
<l>Die ander plaghe van dies begerde,</l>
<l>Was verswelghinge der erde.</l>
<l>Dit lesen wi in Numeri van</l>
<l n="4930">Abyron ende Dathan.</l>
<l>Dese twe te Moijses seiden:</l>
<l>Dat die eerste geborentheide</l>
<l>Hem lieden rechte soude toehoren,</l>
<l>Want si van Ruben waren geboren.</l>
<l n="4935">Daer si dit eyscheden in hare hoverde,</l>
<l>Ontdede onder hem lieden derde,</l>
<l>Die se verswalch met lyve ende ziele,</l>
<l>Ende hare tabernaculen vielen;</l>
<l>Levende voeren si ter hellen,</l>
<l n="4940">Na der heiligher scrifturen tellen.</l>
<l>Die derde plaghe die ute dien</l>
<l>God sende, dat was van lazarien.</l>
<l>Der Konynghen boec gewaget das,</l>
<l>Dat die konync Ozias</l>
<l n="4945">Te eenre hogher feesteliker tijd</l>
<l>An hadde gedaen bisscops habijt,</l>
<l>Ende is ten temple ingestreken.</l>
<l>Alse hi wierooc woude ontreken,</l>
<l><milestone unit="fol" n="41b"/> Die eerde began onder hem te beven</l>
<l n="4950">Dat hi verliesen waende tleven,</l>
<l>Ende hem quam aldaer toe gedichte</l>
<l>Die lazarie in sijn ansichte,</l>
<l>Die hem sijn leven lanc geduerde:</l>
<l>Sine hoverde hi dus besuerde.</l>
<l n="4955">Nu merct dan, gi grote lieden,</l>
<l>Of dus sware plaghen geschieden</l>
<l>Om cracht, gedaen der synagoghen,</l>
<l>Swaerre plaghen sullen si gedoghen</l>
<l>Die met crachte kerclic goed</l>
<l n="4960">Besitten ende drincken der armen bloed,</l>
<l>Want kerclic goet den armen toehoert,</l>
<l>Als gi verclaren hebt gehoert.</l>
</div>
<div type="chapter"><head type="chapter">Kinderen ontfanghen in ordenen is grote vrese. [LIX]</head>
<l>Omme dat die liede nu gemene</l>
<l>Hare kinderen so over clene</l>
<l n="4965">Begheven ende in cloester steken,</l>
<l>Sal ic scriven ende hier af spreken,</l>
<l><pb n="64"/>Hoe grote hulpe et is ten snevene</l>
<l>Jonghe kindren te beghevene.</l>
<l>Men doet den kindren antworden: "ja",</l>
<l n="4970">Dat hem vake berout daer na.</l>
<l>Schone redenen vinden wi,</l>
<l>Daert zeere omme tontsiene si.</l>
<l>Eerst omme die vroetschap clene,</l>
<l>Die kinderen hebben al gemene.</l>
<l n="4975">Hier up seghet, so ic las,</l>
<l>Aristoteles, die so zeere vroet was:</l>
<l>"Nyemant sal jonghe beleyders minnen,</l>
<l>Want si ne sijn nyet vroet van sinnen".</l>
<l>Job scrivet hier up mede:</l>
<l n="4980"><milestone unit="fol" n="41c"/> "In den gedaechde is wetenthede,</l>
<l>Ende in die menichte van jaren</l>
<l>So sal vroetschap haer verclaren".</l>
<l>Al vondemen ooc in kindren consten,</l>
<l>Bi dat si tijtlike leeren begonsten,</l>
<l n="4985">Doch en hebben si binnen haren stonden</l>
<l>Niet vele geproeft noch ondervonden,</l>
<l>Dwelk allen richters van node es.</l>
<l>Hier up so seghet Ecclesiastes:</l>
<l>"Die niet studeert al dat hi can,</l>
<l n="4990">Al leert hi vele altijd daer an,</l>
<l>Proeft hijs niet, ten diet een haer".</l>
<l>Voert so secht die lerer claer:</l>
<l>"Die niet en proeft al openbare,</l>
<l>Hoe vreselic ende tontsiene sware</l>
<l n="4995">Dat kindere macht of staet ontfaen,</l>
<l>Want vroetschap is hem niet onderdaen".</l>
</div>
<div type="chapter"><head type="chapter">Jonghe liede te setten in state is grote vrese. [LX]</head>
<l>Ten anderen so ist vrese onmate</l>
<l>Jonghe kinder te settene in state,</l>
<l>Om dat si selden hebben doget in,</l>
<l n="5000">Want hare gedachte ende haren sin</l>
<l>Ter eerscer weelde hem selven voeghet,</l>
<l>Ende soect allene dat haer genoeghet.</l>
<l>Tot den jonghen seght, nu hoort,</l>
<l>Ecclesiasticus dusdaene woort:</l>
<l n="5005">"En soect richter noch heere te sine,</l>
<l>Du en bist metter doget dine</l>
<l>Machtich te wederstaen quaetheit",</l>
<l>Also die glose hier up seit,</l>
<l>Wie dat besitten sal staet hoghe,</l>
<l n="5010">Moet hem houden sonder boghen.</l>
<l><milestone unit="fol" n="41d"/> Om dat die jonghe bughet als riet,</l>
<l>Salmen se heere kiesen niet,</l>
<l>Waer af scrivet Ecclesiastes:</l>
<l>"Wee di, land, wes heere kind es!</l>
<l n="5015">Want prinche jonc ende ongestade</l>
<l>Brengt sijn land in menighen schade".</l>
</div>
<div type="chapter"><head type="chapter">   Jonc prinche of here is te ontsiene zere up aventuren hoe hi hem bekeren sal. [LXI]</head>
<l>Die derde vrese die ic vinde,</l>
<l>Is die ontfanc van elken kinde,</l>
<l>Want nyemand en is bekent</l>
<l n="5020">Hoet sal bekeren in den ent.</l>
<l>Al schinen si in joncheden devoot,</l>
<l>Set men se daer na in staten groot,</l>
<l>Si veranderen in al haer doen.</l>
<l>Hier up sprect die wise Salomoen:</l>
<l n="5025">"Mi sijn harde swaer drie dinghen,</l>
<l>Mer vanden vierden dole ic alinghen:</l>
<l>Swaer is die wech, dien die aren</l>
<l>Boven in die lucht quam gevaren;</l>
<l>So waer hi aze kan gemerken,</l>
<l n="5030">Daer stiert hi hem met zinen vlerken".</l>
<l>Ten anderen so was te kennene quaet</l>
<l>Salomon die wech, dien die slanghe gaet</l>
<l>Upten steen, "wantet ghene maniere</l>
<l>Ne hout, mer et schiet nu daer nu hiere.</l>
<l n="5035">Dat derde sware mi is bediet</l>
<l>Den wech, dien dat schip int water vliet.</l>
<l>Hoe wel die stierman zi geleert,</l>
<l>Dat schip moet keren daer die wint keert".</l>
<l>Dese drie waren Salomone swaer,</l>
<l n="5040">Nochtan kende hi se een deel naer,</l>
<l><milestone unit="fol" n="42a"/> Mer dat vierde, des hi niet verstoet,</l>
<l>Is die wech, dien die jonghelinc doet,</l>
<l>Tote dat hi man bediet:</l>
<l><pb n="65"/>Dien wech konde hi gekennen niet.</l>
<l n="5045">Dus wanen si vroeder dan Salomoen</l>
<l>Wesen, die haer kindren doen</l>
<l>So over jonc in abdyen,</l>
<l>Ende wanen hare terminacie vorsien</l>
<l>Ute dien dat si in hare joghet</l>
<l n="5050">Tekene sien van enygher doghet,</l>
<l>Ant welke luttel te houdene es,</l>
<l>Want dus scrivet Ecclesiastes:</l>
<l>"Erdsche weelde ende ooc kindschede</l>
<l>Is anders niet dan ydelhede".</l>
</div>
<div type="chapter"><head type="chapter">Exemple ontraden ons onsen kinderen last te ghevene. [LXII]</head>
<l n="5055">Ten vierden hebben wi vor oghen</l>
<l>Ware exemple, die ons toghen</l>
<l>Datmen kindren niet soude doen</l>
<l>Te jonc in enych religioen.</l>
<l>Onse eerste exempel is al claer,</l>
<l n="5060">Dat Christus oud was XXX jaer,</l>
<l>Eer dat hi predikens eerst began.</l>
<l>Also vroet was hi nochtan,</l>
<l>Als hi geboren was, alse doe.</l>
<l>Dat ander exempel, dat is daer toe,</l>
<l n="5065">Is vanden prophete Ezechiel,</l>
<l>Wien in sijn XXXste jaer gevel,</l>
<l>Dat hi die visioene sach,</l>
<l>Waer af scrifture doet gewach.</l>
<l>Onse derde exempel wesen sal,</l>
<l n="5070">Dat Christus sinte Peter beval,</l>
<l>Niet sinte Janne, die hem ghinc nare,</l>
<l><milestone unit="fol" n="42b"/> Dat hi sine schape beware,</l>
<l>Want sinte Jan was een jongelinc:</l>
<l>Hier omme sinte Peter dat last ontfinc,</l>
<l n="5075">Dat hi die schape soude voeden,</l>
<l>Dat was: die kinder Gods behoeden.</l>
</div>
<div type="chapter"><head type="chapter">Jonghe moghen hem niet troesten up die van Gode waren vercoren. [LXIII]</head>
<l>Woude hem yemand troesten te dien,</l>
<l>Dat wi lesen van Jheremyen</l>
<l>Dat hi prediken ghinc in sijnre kindschede?</l>
<l n="5080">Van Thimoteus, die ooc mede</l>
<l>Bisschop gemaect was jongelinc,</l>
<l>Ende van David, die ooc ontfinc</l>
<l>Die crone te sijnen XIIsten jaere,</l>
<l>Also die scrifture orcont clare?</l>
<l n="5085">Dese waren van Gode vercoren</l>
<l>Daer toe, als gi hier na sult horen.</l>
<l>Scrifture antworde van Jheremyen!</l>
<l>God sprac in visioene te dien:</l>
<l>"Ic hebbe di gegeven heden</l>
<l n="5090">Als yserne columne der steden".</l>
<l>Of God van eenre wedauwe maecte</l>
<l>Eene columne wel geraecte,</l>
<l>Mochtmen se niet doen ter orbare,</l>
<l>Daer noot van eenre columne waere?</l>
<l n="5095">Of God Jheremyen sande in</l>
<l>Cracht van prediken ende sin,</l>
<l>Wat wonder wast dat hijt dede?</l>
<l>Van Thimotheus, die ooc mede</l>
<l>Jonc teenen bisschop was verheven,</l>
<l n="5100">Heft sinte Bernart wel gescreven,</l>
<l>Dat sinte Jheronimus seghede van dien:</l>
<l>"Eenen anderen Thimotheum so gif mien,</l>
<l><milestone unit="fol" n="42c"/> Up dat icken mach behoeden,</l>
<l>Met balseme drencken, ende met spisen voeden".</l>
<l n="5105">Dit seghedi, want men te dien stonden</l>
<l>Sine gelike niet hadde vonden</l>
<l>Van dogheden, noch van heilicheden,</l>
<l>Ende ic sorghe dat soene daet noch heden.</l>
<l>Van konync Salomon men vint wel</l>
<l n="5110">Dat hi vake in sonden vel,</l>
<l>Omme dat hi so jonc was verheven;</l>
<l>Nochtan so hadde hem gegeven</l>
<l>God so overgaende wijshede,</l>
<l>Mer die weelde ende die rijchede</l>
<l n="5115">Deden hem volghen der temptacie,</l>
<l>Vake, al en schede niet van hem gracie.</l>
<l>Dus ist vrese kinderen te doene</l>
<l>Staet houden, of in religioene.</l>
</div>
<div type="chapter"><head type="chapter"><pb n="66"/> <hi rend="italic">Sacrament ontfaen sonder werdicheit is grote vrese</hi>. [LXIIII]</head>
<l>Die werdelike Gods lichame</l>
<l n="5120">Ontfanghen sal te sijnre vrame,</l>
<l>Hem sijn nootsaken dinghen viere,</l>
<l>Die hier sijn getoghet schiere.</l>
<l>Dat eerste poent, dat hem behoeft,</l>
<l>Is dat die mensche hem selven proeft;</l>
<l n="5125">Hem selven dan so proeft hi,</l>
<l>Die sine krancheit merkende si</l>
<l>Ende bekennende van elker sonde,</l>
<l>Die hi weet binnen sinen gronde.</l>
<l>Dander is, dat te deser sake</l>
<l n="5130">Behoert, dat hi hem suver make</l>
<l>Van allen sonden, soot betame,</l>
<l>Eer hi ontfanghe Gods lichame,</l>
<l>Die heilich is ende sonder smitte.</l>
<l><milestone unit="fol" n="42d"/> Wi sien natuerlike ditte:</l>
<l n="5135">Die wachede van werdicheden</l>
<l>In een vat woude besteden,</l>
<l>Hi soudet besien ende nemen ware,</l>
<l>Oft binnen suver waer ende clare;</l>
<l>Also moet elc hem selven dwaen,</l>
<l n="5140">Eer si ter overster spisen gaen.</l>
<l>Dat derde dat hem van node is bi,</l>
<l>Is dat hi claerlike verlichtet zi</l>
<l>Mids waren gelove, dat hem wise,</l>
<l>Dat daer is dieselve spise,</l>
<l n="5145">Die vander maghet vleesch ontfinc,</l>
<l>Ende genaghelt an dat cruce hinc:</l>
<l>Dit moet hi geloven claer,</l>
<l>Int broet, dwelk hi siet upten altaer,</l>
<l>Sonder twivel of bewaen,</l>
<l n="5150">Sal hi wel ten altare gaen.</l>
<l>Dat vierde, datter van node an cleift,</l>
<l>Is dat die mensche hongher heift</l>
<l>Ja, gheestelike inden herte,</l>
<l>Dats, eene bernende begherte,</l>
<l n="5155">Dat hem wesen moet die spise</l>
<l>Bestuer ende voetsel ten paradise.</l>
<l>Dese hongher moet wesen mede,</l>
<l>Mids overgrote oedmodichede</l>
<l>Beliende sine sware sonden.</l>
<l n="5160">Als hi hem dus hongherich heft vonden,</l>
<l>Is van node tot hem geseit:</l>
<l>"Salich sijn die na gerechticheit</l>
<l>Hongheren ende dorsten, want si</l>
<l>Sullen versaet wesen in mi".</l>
<l n="5165">Bi desen weghe moet hi gaen,</l>
<l>Die dat sacrament wille ontfaen,</l>
<l><milestone unit="fol" n="43a"/> Want diet ontfaet sonder werdichede,</l>
<l>Ontfaet sijns selves ordel daer mede.</l>
</div>
<div type="chapter"><head type="chapter">Sacrament vanden altare salmen aldus bereden. [LXV]</head>
<l>Nu is noot dat elk mensche weet,</l>
<l n="5170">Hoe die spise sal wesen bereet.</l>
<l>Die spise moet bereet sijn so -</l>
<l>Wi vindent betekent in Exodo -</l>
<l>Daer staet verboden, so ic vernam:</l>
<l>Gi en sult niet eten dat paeschlam</l>
<l n="5175">Roe, no int water gesoden met:</l>
<l>Vor dat vier gebraden, hiet die wet.</l>
<l>Dat sacrament roe so ontfaet hi,</l>
<l>Die sonder caritate si,</l>
<l>Want cout verstorven so is die zin,</l>
<l n="5180">Daer ghene caritate is in,</l>
<l>Want alle duechden so sijn niet</l>
<l>Sonder haer, als sinte Pauwel bediet.</l>
<l>Die mensche nuttet gesoden in borne,</l>
<l>In wien niet uphouden van porne</l>
<l n="5185">Die vloeden van desen erdschen dinghen,</l>
<l>Welke swaer belet inbringhen;</l>
<l>Mer diet ontfaet gebraden met viere,</l>
<l>Ende met devocien menighertiere</l>
<l>Die passie in sijn herte prent,</l>
<l n="5190">Waer af figure is dat sacrament;</l>
<l>Des herten gedachte, dat hi daer heft,</l>
<l>Is dat den braden die hitte gheft.</l>
<l>Daer keert die zoetheit vanden braden</l>
<l>Weder den mensche in salighe genaden.</l>
<l n="5195">Leyder! hoe vele sijn, man ende wiven,</l>
<l>Die so grote ernsticheit driven</l>
<l>Om dat bereeden der werliker spisen,</l>
<l><milestone unit="fol" n="43b"/> Ende vermanen ende prisen</l>
<l>Ernst te wesene alden dach,</l>
<l n="5200">So wat datmen gekrighen mach;</l>
<l>Mer om dat bereeden der zielen spisen</l>
<l>Willen si reeden te gheenre wisen</l>
<l><pb n="67"/>Eene wile lanc, soot waer van noden:</l>
<l>Si eten se meest roe of gesoden.</l>
<l n="5205">Dan is tontsiene, dat weynich voet</l>
<l>Die ziele door wien quans datment doet.</l>
<l>Ten anderen die oude wet gebood</l>
<l>Wilde latuke ende gebudelt brood,</l>
<l>Daer ghene clyen in waren geweten:</l>
<l n="5210">Daermede soudmen dat lam Gods eten.</l>
<l>Biden suveren brode wi merken</l>
<l>Dueghden ende goede gewerken,</l>
<l>Als aelmoessen, vasten ende bedinghen,</l>
<l>Die ons ter salicheden bringhen.</l>
<l n="5215">Bider latuke, die bitter es,</l>
<l>Sijn wi vroet gemaket des,</l>
<l>Dat rouwe van sonden ende bitterhede</l>
<l>Moet die mensche in hem hebben mede:</l>
<l n="5220">Hier up sprect dus sinte Augustijn:</l>
<l>"Dit broot is der zielen gesonde,</l>
<l>Dwelke die tranen sijn in elke stonde</l>
<l>Vele zueter maken nochtan;</l>
<l>Wel hem, die also weenen kan</l>
<l n="5225">Met also groter werdichede!"</l>
<l>Hier up sinte Pauwel sede</l>
<l>Ten Chorinten dus al bloot:</l>
<l>"Die onwerdelic nuttet dit broot,</l>
<l>Ende desen kelc onwerdich drinct mede,</l>
<l n="5230">Eet ende drinct zine verdoemthede".</l>
<l><milestone unit="fol" n="43c"/> Ten derden so beteemt dar bi</l>
<l>Een bewachten, dat ernstich si.</l>
<l>Als dat sacrament is ontfaen,</l>
<l>Die mond bewaertet, daert is in gedaen,</l>
<l n="5235">Hi moet suver wesen in alre wisen</l>
<l>Doer dere vander heiligher spisen.</l>
<l>Die wase oft sulke vuulhede</l>
<l>Inden sacramenthuus dede,</l>
<l>Die soude heten een quaet kerstijn;</l>
<l n="5240">Hoe sullen si dan geheten sijn,</l>
<l>Die na des sacraments ontfaen</l>
<l>Weder ten vulen sonden gaen,</l>
<l>Ende ter stond gulshede metten monde</l>
<l>Werken ende spreken valsche orconde,</l>
<l n="5245">Daer dat sacrament in is geleit!</l>
<l>Dits jamerlike verdoemtheit,</l>
<l>Dat si so onwerdelike houden</l>
<l>Dat si te rechte mynnen souden.</l>
</div>
<div type="chapter"><head type="chapter">Moneghen onwerdelike is grote vrese. [LXVI]</head>
<l>Onwerdelike ten altare gaen,</l>
<l n="5250">Als ons scrifture doet verstaen,</l>
<l>Salmen ernstelike vlien</l>
<l>Om dat quade dat comt uut dien.</l>
<l>Eerst so scrijft van desen Gregorius:</l>
<l>"Die deser sonde pleghen dus,</l>
<l n="5255">Christus mach spreken tot den dwase</l>
<l>Dat wort, dwelk hi sprac tot Judase:</l>
<l>"Des ghenen hand, die mi verradende si,</l>
<l>Is hier ter tafelen nu met mi";</l>
<l>Want gelikerwijs dat Judas</l>
<l n="5260">Jhesum den Joden leverende was,</l>
<l>So schijntet dat hi den vianden</l>
<l><milestone unit="fol" n="43d"/> Der hellen Christum gheft in handen,</l>
<l>Als hine ligghen doet in die stede,</l>
<l>Daer die duvel heft mogenthede,</l>
<l n="5265">Dats in dies mond, die qualike leeft,</l>
<l>Want wonheit in hem die duvel heeft.</l>
<l>Merct dan oft niet is sonde swaere</l>
<l>Onwerdelike gaen ten altare.</l>
<l>Die ander redene so leghet</l>
<l n="5270">Up dat verseken, dat dus seghet:</l>
<l>"Si ghaven mi galle binnen mijnre spisen".</l>
<l>Die glose secht in haer bewisen,</l>
<l>Dat meerre sonde is dat hi doet,</l>
<l>Die veronwert in zinen moet</l>
<l n="5275">Cristum sittende in hemelrike</l>
<l>Dan diene cruusten lichamelike,</l>
<l>Also vele alst in hem lieden si.</l>
<l>Redenen van proeven staen hier bi.</l>
<l>Eene redene is, want si dare</l>
<l n="5280">Gaen al vorsienlic ten altare</l>
<l>Besondicht, ende geloven nochtan</l>
<l>Dat Christus is, wien dat cruce claf an,</l>
<l>Dien hi ontfaet daer omme eten.</l>
<l>Hadden die Joden dat geweten,</l>
<l n="5285">Dat Christus hadde gesijn, om root</l>
<l>Goud en hadden sine niet gedoot.</l>
<l>Dus schijnt claer dat si misdoen meer</l>
<l>Dan die Joden deden wilen eer;</l>
<l>Dats grote onweertheit gedaen,</l>
<l n="5290">Mer meer, diet onwerdelike ontfaen.</l>
<l><pb n="68"/>Een ander onweertheit so is groot:</l>
<l>Al brachten die joden Christum ter doot,</l>
<l>Doch hebben sijt mer eens gedaen,</l>
<l>Mer diet onwerdelike ontfaen,</l>
<l n="5295"><milestone unit="fol" n="44a"/> Die so doden hem telken jaere,</l>
<l>Dats als hem muenecht elk sondaere</l>
<l>Sonder zuveren vanden sonden:</l>
<l>Dan schijnt hi Cristum ter doot wonden.</l>
<l>Dese onwertheit toghet ons wel</l>
<l n="5300">In eene epistole Paulus dapostel:</l>
<l>"Brac enych jode sine wet,</l>
<l>Die hem van Moijse was geset,</l>
<l>Men souden doden up die stede</l>
<l>Sonder enyghe ontfermichede,</l>
<l n="5305">Want gheen verdinghen daer an en waere;</l>
<l>So misdoet dan vele swaerre</l>
<l>Kerstene die sondicht theghen der wet,</l>
<l>Die hem van Christus wert geset:</l>
<l>Swaerlike met rechte hi gedoot wert,</l>
<l n="5310">Die Christum onder die voete tert:</l>
<l>Christum tert hi onder voet,</l>
<l>Die met willen sonde doet.</l>
<l>Sinte Pauwel scrijft al bloot:</l>
<l>Die is beschuldich van Christus doot,</l>
<l n="5315">Die dat sacrament ende den kelc mede</l>
<l>Nuttet sonder werdichede".</l>
<l>Die selve anderwoort aldus</l>
<l>Seghet sinte Ambrosius:</l>
<l>"Die Christum onwerdelike ontfaet,</l>
<l n="5320">Doet also vele als die ne verslaet".</l>
<l>Te hem lieden mach gesecht sijn dit</l>
<l>Van Gode, dat woort dwelk secht David:</l>
<l>"Up mi staen der sonderen monden</l>
<l>Ontdaen, als wouden si mi verslonden,</l>
<l n="5325">Dat is, als si mi niet doen ere,</l>
<l>Die ic hebbe gemynd so seere".</l>
</div>
<div type="chapter"><head type="chapter"><milestone unit="fol" n="44b"/> <hi rend="italic">Quaetheiden drie comen uut onweerdighen moneghene</hi>. [XLVII]</head>
<l>Noch volghen hier drie ander onbaten,</l>
<l>Die ons te rechte souden doen laten</l>
<l>Die sware sonde vorseit.</l>
<l n="5330">Die eerste is grote ondanclicheit,</l>
<l>Die dese sonder toghet daer,</l>
<l>Daer die moghentheit Gods inden altaer</l>
<l>Nederdaelt in dat heilighe sacrament,</l>
<l>Om versoeken, die daer omtrent</l>
<l n="5335">Oedmodich ende goedwillich staen.</l>
<l>Dul mensche, hoe dorstu bestaen,</l>
<l>Onwertheit te doene dinen here,</l>
<l>Die daer daelt machtich so zere!</l>
<l>Bidt hem genade ende sprect hem lof!</l>
<l n="5340">Sinte Pauwel scrijft dus hier of:</l>
<l>"Het is ondankelichede groot,</l>
<l>Niet te gedenkene der doot,</l>
<l>Die Christus woude liden doer minnen.</l>
<l>Die onwertheit machmen wel kinnen,</l>
<l n="5345">Als sinte Pauwel doet wel verstaen</l>
<l>Van diet onwerdelic ontfaen,</l>
<l>Want dat sacrament is inden altaer</l>
<l>Figure van Christus passie vorwaer.</l>
<l>Van deser figuren secht Paulus</l>
<l n="5350">Ten Chorinteren aldus:</l>
<l>"Wanneer gi drinct desen kelc ende et dit broot,</l>
<l>Suldi ghedenken des heeren doot".</l>
<l>Die ander sake is, waer bi</l>
<l>Dese sonde te hatene si,</l>
<l n="5355">Dat die nutten onweerdelike</l>
<l>Den kelc ende die spise eerlike,</l>
<l>Dat si onsaligher vele schinen,</l>
<l><milestone unit="fol" n="44c"/> Dan diet hem niet tontfaene pinen,</l>
<l>Want in hem lieden des levens broot</l>
<l n="5360">Verkeert in die ewighe doot;</l>
<l>Dat sacrament van verlossenessen</l>
<l>Nutten si te hare verdoemenessen.</l>
<l>Dat derde, dat dese sonde quaet</l>
<l>Ende werdich is te sine gehaet,</l>
<l n="5365">Is om die menighe swaerhede,</l>
<l>Van welker Paulus aldus sede:</l>
<l>"Hier om ist dat onder u</l>
<l>Vele sijn qualachtich nu,</l>
<l>Levende in menigher siechede".</l>
<l n="5370">Dus schijnt et na der waerhede,</l>
<l><pb n="69"/>Dat sonde alrehande quale,</l>
<l>Toe brengt, so men mach merken wale.</l>
</div>
<div type="chapter"><head type="chapter">Exemple toghen ons heilighe weerdicheit ten sacramente. [LXVIII]</head>
<l>Exemple gheven ons leden,</l>
<l>Dat wi met groter werdicheden</l>
<l n="5375">Trecken moeten ten altare.</l>
<l>Dat eerste exempel schone ende clare</l>
<l>Toghet ons baptiste Jan</l>
<l>Die geheilicht was nochtan</l>
<l>Binnen den lichame der moeder sine,</l>
<l n="5380">Ende hem onthielt in die woestine.</l>
<l>Dese seghede al openbare,</l>
<l>Dat hi niet werdich en ware</l>
<l>Dat hi ontlossen soude of ontdoen</l>
<l>Die riemeken van Christus schoen.</l>
<l n="5385">Daer na als die heere Christus woude</l>
<l>Datten sinte Jan dopen soude,</l>
<l>Waert sinte Jan bevende van vare.</l>
<l><milestone unit="fol" n="44d"/> Wat mach denken die sondare,</l>
<l>Diet sacrament nuttet onwerdelike,</l>
<l n="5390">Dwelk Christus is lichamelike!</l>
<l>Ten anderen sien wi dat Magdalene,</l>
<l>Die gemaect was van sonden reene,</l>
<l>Ende Christum heft so zeere gemynt,</l>
<l>Also scrifture wel doet bekint:</l>
<l n="5395">Christus woude gedoghen niet,</l>
<l>Dat si hem genaecte yet.</l>
<l>Ten derden exemple so steet,</l>
<l>Hoe sinte Marcus sinen duum af sneet,</l>
<l>Om dat hi niet pape soude wesen.</l>
<l n="5400">So zeere was hi daer af in vresen,</l>
<l>Dat hijs werdich niet en ware.</l>
<l>Wat denct, leyder! die sondare</l>
<l>Diet sacrament ontfaen gaet,</l>
<l>Ende hem niet vor van sonden dwaet!</l>
<l n="5405">Dat vierde exempel dat ic las,</l>
<l>Is dat Ozee doot geslaghen was</l>
<l>Van Gode, om dat hi hem des bewant,</l>
<l>Dat hi an die arcke sloech die hant,</l>
<l>Ende hadde bi zinen wive geleghen</l>
<l n="5410">Des nachts; des moste nyemant plegen:</l>
<l>Het was verboden in die wet.</l>
<l>Dat vijfte exempel mach sijn geset,</l>
<l>Hoe vanden Betzamyten waren</l>
<l>Van Gode verslaghen eene schare,</l>
<l n="5415">Om dat si hem selven setten te dien,</l>
<l>Dat si die arcke bloot wouden sien,</l>
<l>Dwelk verboden hem lieden stond,</l>
<l>Also der Konynghe boec orcont.</l>
<l>Van sinte Marien ooc ic las</l>
<l n="5420"><milestone unit="fol" n="45a"/> Van Egypten, daer si was</l>
<l>In die woestine penetencie doende,</l>
<l>Daer si theghen Gode versoende,</l>
<l>Dat si mer eens binnen elken jaere</l>
<l>Dat sacrament ontfinc vanden altaere,</l>
<l n="5425">Van Zozymasse, den heilighen man.</l>
<l>Wi lesen ooc van Matheusse dan,</l>
<l>Centurio hi so bad onsen heere</l>
<l>Over sijn kind, dat qual so zeere:</l>
<l>Cristus seide: "ic salt commen genesen".</l>
<l n="5430">Centurio antworde te desen:</l>
<l>"Ic en soudes, heere, niet werdich sijn,</l>
<l>Dat gi quaemt onder dat dac mijn".</l>
<l>In sinte Lucas lesen wi ooc mede,</l>
<l>Dat Peter tote Christum sede:</l>
<l n="5435">"Ganc van mi, wel lieve heere,</l>
<l>Ic bin een mensche besondicht zeere!"</l>
<l>Die bibel doet ons gewach</l>
<l>Doe Moijses den braembosch bernen sach,</l>
<l>Dat God te hem seghede doe:</l>
<l n="5440">"Doet van dynen voete die schoe,</l>
<l>Die stede is heilich, daer die staes".</l>
<l>Merc, mensche, die ten altare gaes,</l>
<l>Hoe heilich altijd die stede si,</l>
<l>Daer die lichame Gods is bi,</l>
<l n="5445">Also wi en weten in den altaer.</l>
<l>Dus is ons getoghet claer,</l>
<l>Dat elken kerstene is noot</l>
<l>Werdichede te hebbene groot</l>
<l>Ten sacramente, ende mede daer toe</l>
<l n="5450">Alle sonde ende smitte van hem doe.</l>
</div>
<div type="chapter"><head type="chapter"><milestone unit="fol" n="45b"/> <hi rend="italic">Dat sacrament niet willen ontfaen eens des jaers is grote vrese</hi>. [LXIX]</head>
<l>Deser swaeren sonden vorsede</l>
<l>Schinen twe sonden volghen mede:</l>
<l><pb n="70"/>Deen is ten altare niet gegaen;</l>
<l>Dander, als sijt hebben ontfaen -</l>
<l n="5455">Dats eene sware verdoortheit,</l>
<l>Als van dien hier wert geseit -</l>
<l>Dat sijt weder in corten stonden</l>
<l>Weder uutsteken met hooftsonden.</l>
<l>Laet ons vanden eersten verstaen,</l>
<l n="5460">Dats van diet niet willen ontfaen,</l>
<l>Dits eene sware verdoortheit,</l>
<l>Want God inder ewangelie seit:</l>
<l>"Of gi ne eet vleysch vandes menschen sone</l>
<l>Ende dat bloet drinct, des ic vermone,</l>
<l n="5465">Gi en sult in u hebben gheen leven".</l>
<l>Dus hevet sinte Jan bescreven.</l>
<l>Ten anderen moghen wi dat merken,</l>
<l>Dat die seden der heiligher kerken</l>
<l>Toghen ons ende bedieden clare,</l>
<l n="5470">Dat elc die comen is te sinen jaere</l>
<l>Ende tusschenkennen quaet ende goet,</l>
<l>Eene werf des jaers hem biechten moet,</l>
<l>Ende te paesschen mueneghen mede,</l>
<l>Of ten ware dat hem ontsede</l>
<l n="5475">Sijn prochiepape ende ontriede</l>
<l>Bi yet dat misselic geschiede,</l>
<l>Anders en soudemen te rechte desen</l>
<l>Niet binnen der kerken laten wesen,</l>
<l>Noch alse hi storve om ghene have</l>
<l n="5480">Int gewiede en soude menne graven.</l>
<l><milestone unit="fol" n="45c"/> Dus so mach hi droeven sware,</l>
<l>Die niet eens gemonnicht is binden jaere,</l>
<l>Bi vele redenen die wi lesen.</l>
<l>Die eerste redene is te desen,</l>
<l n="5485">Dat si vergrammen Gode den heere</l>
<l>Ende doenne up hem toernen zeere,</l>
<l>Dat si hem ghene herberghe en lenen</l>
<l>Eenewerf des jaers, dien si alteenen</l>
<l>Te rechte herberghen souden,</l>
<l n="5490">Ende verbliden, mochten si ne houden.</l>
<l>Dat God zeer gram is up die,</l>
<l>Scrijft sinte Lucas in dewangelie,</l>
<l>Hoe grote swaerheit hi hem behiet,</l>
<l>Den ghene die sine discipulen niet</l>
<l n="5495">Soude herberghen ende niet ontfaen,</l>
<l>Daer si prediken souden gaen.</l>
<l>Christus sprac dus: "ic segt ju leden:</l>
<l>Den sodomiten wert meer remeden</l>
<l>In den laetsten dach gedaen,</l>
<l n="5500">Dan den ghenen die u niet ontfaen".</l>
<l>Of God sal doen so vele wraken</l>
<l>Up die, die dappostelen verstaken,</l>
<l>Swaerre vele sal hi se uplegghen,</l>
<l>Die hem selven herberghe ontsegghen,</l>
<l n="5505">Ende daer hi comt onder die sine,</l>
<l>So wert te swaerre hare pine.</l>
<l>Die ander sake mach bedieden</l>
<l>Seere te droevene sulke lieden,</l>
<l>Eer si ter onschulden wanen staen.</l>
<l n="5510">Si segghen: "hets beter niet ontfaen</l>
<l>Dan sonder grote werdicheit",</l>
<l>Dats waer, want dewangelie seit:</l>
<l>"Men sal dat broot nemen te ghenen stonden</l>
<l><milestone unit="fol" n="45d"/> Vanden kinderen ende ghevent den honden".</l>
<l n="5515">Dus toghen si hem selven honde wesen,</l>
<l>Die hem niet bereiden te desen;</l>
<l>Ende die kinderen onses heeren mochten</l>
<l>Daer bi wesen, up dat sijs rochten.</l>
<l>Die derde sake van droeven es,</l>
<l n="5520">Want Christus in eenre gedenkenes</l>
<l>Sinen lichame ons in spisen liet,</l>
<l>Omme hem te verghetene niet,</l>
<l>Want Christus sprac selve te dien:</l>
<l>"Dit doet in een gedenken van mien".</l>
<l n="5525">We die niet eens binnen den jaere</l>
<l>Ghedenct van Christus passie sware!</l>
</div>
<div type="chapter"><head type="chapter">Moneghen doet den mensche vele profijts. [LXX]</head>
<l>Ten vierden machmen redene toghen,</l>
<l>Dat si te rechte droeven moghen,</l>
<l>Die niet ten altare en gaen,</l>
<l n="5530">Want scrifture doet ons verstaen:</l>
<l>Monighen zeere den mensche vroemt</l>
<l>Ende ooc te groten profite coomt.</l>
<l>Dat die comst van onsen heere</l>
<l>Christus overzuete is zeere,</l>
<l n="5535">Doet ons dewangelie wel verstaen,</l>
<l>Bi Zacheeuse, die hadde ontfaen</l>
<l>Christum in die herberghe, daer hi toe sede</l>
<l>"Huden is di gemaect salichede".</l>
<l><pb n="71"/>Te desen proeven so is noch me:</l>
<l n="5540">Inden boec staet van Josue,</l>
<l>Hoe dat Raab der plaghen ontginc</l>
<l>Bi dat si den Gods bode ontfinc.</l>
<l>Van eenre weduen so lesen wie</l>
<l>Dat si ontfenc den prophete Helye,</l>
<l n="5545"><milestone unit="fol" n="46a"/> Wien God gracien dede so vele,</l>
<l>Dat haer ontbrac olye no mele.</l>
<l>Of God dede so grote dinghen</l>
<l>Den ghenen die sine boden ontfinghen,</l>
<l>Sal hem lieden niet meer goets geschien,</l>
<l n="5550">Die hem selven te ontfaene plien?</l>
<l>........</l>
<l>........</l>
<l>Dat woort wel te segghene es,</l>
<l>Dwelk ons segghet Ecclesiastes:</l>
<l>"Wee hem lieden die alleene si,</l>
<l>"Want sneeft ofte vallet hi,</l>
<l n="5555">Daer en is nyemand diene up heft,</l>
<l>Of dien dat zeer roect, dat hi beseft.</l>
<l>Dus wie dat Gode niet bi hem heft</l>
<l>Ende hem ghene herberghe gheft,</l>
<l>Vor hem ten lesten sekerlike</l>
<l n="5560">Gesloten wert die poorte van hemelrike.</l>
</div>
<div type="chapter"><head type="chapter">Christum weder uutsteken, nadat hi ontfaen is, is grote vrese. [LXXI]</head>
<l>Die ander sonde is, die comt hier nare,</l>
<l>Van menschen, die met sonden swaere</l>
<l>Christum weder van hem doen gaen,</l>
<l>Dien si hier werdelic ontfaen.</l>
<l n="5565">Dese sonde is swaer ende groot,</l>
<l>Als ic toghen sal al bloot.</l>
<l>Eerst die grote diere quaethede</l>
<l>Is te proevene claer hier mede:</l>
<l>Schande so ist vele meere,</l>
<l n="5570">Alsmen herberget eenen heere</l>
<l>Ende men en weder wech doet gaen,</l>
<l>Dan oft men en hadde niet ontfaen.</l>
</div>
<div type="chapter"><head type="chapter">Keren ten sonden na den ontfane vanden sacramente is grote sonde. [LXXII]</head>
<l><milestone unit="fol" n="46b"/> Die ander proeve toghet die dwase</l>
<l>Gelike hebbende met Judase:</l>
<l n="5575">Als hi met Christum hadde geweest</l>
<l>Ter aventmaeltijd, alsmen leest,</l>
<l>Ter stond vercocht hine ende verriet.</l>
<l>Aldus hem lieden geschiet,</l>
<l>Die Christum ontfaen met werdicheden</l>
<l n="5580">Ende weder uutsteken sonder beden.</l>
<l>Den joden geliken ooc aldusdaene,</l>
<l>Die upten palmdach pijnden tontfaene</l>
<l>Christum, ende cruusten en binnen der weken,</l>
<l>Dien si ontfenghen so weerdeleken.</l>
<l n="5585">Van hem lieden gesecht so es</l>
<l>Een woort, dwelk secht Ecclesiastes:</l>
<l>"Ter tafelen is hi geselle groot,</l>
<l>Mer hi ne blijft niet vrient ter noot".</l>
<l>Men vint wel liede die XL daghen</l>
<l n="5590">Hem eere ende weerdicheit groot draghen,</l>
<l>Alse wi in die vastene sien,</l>
<l>Mer als si hebben ontfanghen dien,</l>
<l>Doen si hem weder schande so groot,</l>
<l>Dat hi rumen moet dor die noot.</l>
<l n="5595">Si vrouwen hem vele ende zeere</l>
<l>Der comst van hem te doene eere,</l>
<l>Ende als si ne hebben, doen si hem ghene.</l>
<l>Up dusdaene lieden gemeene</l>
<l>Verwondert sinte Bernard ende seit:</l>
<l n="5600">"Wanen comt dat si minre werdicheit</l>
<l>Doende sijn teghenwordich den heere,</l>
<l>Dan doe si ne begherden so zeere,</l>
<l>Of wat werdicheit heft min</l>
<l>Die heilighe verrisenisse in,</l>
<l n="5605"><milestone unit="fol" n="46c"/> Dan sine passie oft zinen doot?</l>
<l>Christus was altijd even groot,</l>
<l>Doe hi geboren was van Marien,</l>
<l>Of doe die joden cruusten dien:</l>
<l><pb n="72"/>Almogende God ende mensche mede.</l>
<l n="5610">Wanen comt dan die verminrethede,</l>
<l>Dat wine an roepen alse nu</l>
<l>Ende ter stond weder maken schu,</l>
<l>Als wine verjaghen met onsen sonden",</l>
<l>Alse hier voren is ontbonden.</l>
</div>
<div type="chapter"><head type="chapter">Dobbelen of om ghelt spelen, wat spele het zi, is verboden. [LXXIII]</head>
<l n="5615">Die leste specie, die toehoert</l>
<l>Der ghiericheden, genoemt hier wort,</l>
<l>Dat is spelen met terlinghen</l>
<l>Of met anderen geliken dinghen.</l>
<l>Dits grote sonde ende over sware,</l>
<l n="5620">Also gescreven staet hiernare.</l>
<l>Eerst sal dit boec vertoghen</l>
<l>Die dinghe die den mensche moghen</l>
<l>Alrehande spel doen verleden,</l>
<l>Ende met herten daer af doen scheden;</l>
<l n="5625">Daer na wert hier gesecht van dien,</l>
<l>Die hem met speelres te menghene plien;</l>
<l>Int ende daer gesecht so wert</l>
<l>Van dien die terlinghe upt quekebret</l>
<l>Verhuren, of enighen winkel,</l>
<l n="5630">Om daer in te drivene spel.</l>
</div>
<div type="chapter"><head type="chapter">Dobbelspel te schuwene leeren ons vier saken. [LXXIIII]</head>
<l>Tot vieren vindic der bescreven,</l>
<l>Die den mensche sake gheven</l>
<l>Tontbeerne van speelne omme ghelt.</l>
<l><milestone unit="fol" n="46d"/> Ter eerster redene so is gestelt</l>
<l n="5635">Menichte van sware sonden,</l>
<l>Die int spel sijn bevonden</l>
<l>Also die heilighen vertellen:</l>
<l>Tote XI sal icker hier stellen.</l>
<l>Die eerste sonde is ghierichede,</l>
<l n="5640">Die den speelres is altijd mede.</l>
<l>Dander is die sonde, des geloof,</l>
<l>Die in elken speelre is, dats roof,</l>
<l>Want elken evenkerstijn</l>
<l>Rooft die speelre dat goet sijn.</l>
<l n="5645">Die derde sonde is die schamenisse</l>
<l>Vanden speelre ende die verradenisse,</l>
<l>Als si noden om drinken of eten</l>
<l>Den ghenen, dien si bi ghelde weten,</l>
<l>Ende vake maken si onder hem drien</l>
<l n="5650">Of vieren verbond te rovene dien.</l>
<l>Die vierde sonde ende misdaet,</l>
<l>Die den speelres over gaet,</l>
<l>........</l>
<l>........</l>
<l>Want als si hebben verloren dat hare,</l>
<l>Vinden si eenen leenre dare,</l>
<l n="5655">Die daer tiene leent vor elevene,</l>
<l>Binnen den daghe weder te ghevene.</l>
<l>Die vijfte sonde is groot verlies</l>
<l>Van duechden, die doen mochte elc ries,</l>
<l>Al die tide die hi hem mede</l>
<l n="5660">Verledicht, mids der ledichede.</l>
<l>Die seste sonde is versweren,</l>
<l>Daer si den anderen mede deren,</l>
<l>Want speelres vake wel konnen</l>
<l>Sweren dat sijt hebben gewonnen,</l>
<l n="5665">Daer sijt hem verloren gheven</l>
<l>Vake, die daer sitten neven.</l>
<l><milestone unit="fol" n="47a"/> Die zevenste sonde dats boeshede,</l>
<l>Die den speelres is altijd mede,</l>
<l>Ende deser boesheden sijn vele manieren,</l>
<l n="5670">Also si weten, die spelen hantieren,</l>
<l>Ist van valscheide van terlinghen</l>
<l>Oft in der stene wisselinghe,</l>
<l>Daer si die onnosele roven mede:</l>
<l>Dits des duvels behendichede.</l>
</div>
<div type="chapter"><head type="chapter">Spelen omme ghelt brinct vake gramschap toe. [LXXV]</head>
<l n="5675">Die achtste is vander gramschepe</l>
<l>Daer speelres vake in sijn begrepen,</l>
<l>Ende bider gramschap si vake misdoen,</l>
<l>Waer af dat spel is deerste occusoen,</l>
<l>Want vele vechtens ende vele striden</l>
<l n="5680">Rijst uten spele te vele tiden.</l>
<l>Die IXste sondelike misdaet,</l>
<l><pb n="73"/>Is, die ten spele toe gaet,</l>
<l>Dat si die vierdaghe brekende sijn,</l>
<l>Die vieren moet elk goet kerstijn.</l>
<l n="5685">Speelres spelen des vierdages meest,</l>
<l>Ende dan maken si meest horreest.</l>
<l>Weynich vor oghen so hebben si</l>
<l>Dat daer staet in Numeri</l>
<l>Van eenen, die up den saterdach</l>
<l n="5690">Hout gaderde, dat droghe lach,</l>
<l>Ende God beval also houde,</l>
<l>Dat dien al dat volc steenen soude.</l>
<l>Hets goet te wetene al clare,</l>
<l>Dat die sonde is vele swaerre</l>
<l n="5695">Besich te wesene metten sonden</l>
<l>Des vierdages, die hier sijn ontbonden,</l>
<l>Dan hout te gaderne up saterdaghen,</l>
<l>Om dat men coude woude verjaghen.</l>
<l><milestone unit="fol" n="47b"/> Die tienste sonde, die ic sie</l>
<l n="5700">In speelne, dats eene afgoderie,</l>
<l>Want die speelre mint boven Gode</l>
<l>Sijn spel, dits geproeft ode:</l>
<l>Die dinc oefent meest die man,</l>
<l>Daer hi meest minnen heft an.</l>
<l n="5705">Die terlinc is der dobbelaer god,</l>
<l>Ende si houden al sijn gebod:</l>
<l>Si striken dat hi hem striken heet,</l>
<l>Ontwijst hijt, si ghevent gereet.</l>
<l>Verghave God, dat si den geboden</l>
<l n="5710">Waren so onderdaen van Gode:</l>
<l>Gelijc dat God den devoten liet</l>
<l>Onder XXI letteren dat bediet,</l>
<l>Dat daer alle vroetschap bi is gescreven,</l>
<l>Ende die Gods wille teekine gheven,</l>
<l n="5715">Also gelijc heft in zijn toghen</l>
<l>Die terlinc XXI oghen,</l>
<l>Ende bi dien vertoghet hi</l>
<l>Den dobbelaers, wat zijn wille zi,</l>
<l>Dat hi daer verliest of wint</l>
<l n="5720">Bi dat hi daer an bekint.</l>
</div>
<div type="chapter"><head type="chapter">Speelres om ghelt verbreken meest die tien (l. <hi rend="italic">negen</hi>?) <hi rend="italic">gebode</hi>. [LXXVI]</head>
<l>   Die XIste sonde ende quaethede</l>
<l>Besluut alle die sonden daer mede,</l>
<l>Ende dese is te verclaerne ode</l>
<l>Want speelres breken die IX gebode.</l>
<l n="5725">Sinte Marcus secht int eerste gebod:</l>
<l>"Kies vor my ghenen vremden god":</l>
<l>Wat gode men kiest, machmen sien,</l>
<l>Dats hi dien si te oefene plien.</l>
<l>Besie dat ander gebod, so hi sede:</l>
<l n="5730">"Noeme niet den name Gods in idelhede":</l>
<l><milestone unit="fol" n="47c"/> Merct of speelres den name ons heeren</l>
<l>Vake in haer spel versweren!</l>
<l>Dat derde gebod doet ons gewach:</l>
<l>"Du suls vieren den heilighen dach";</l>
<l>........</l>
<l>........</l>
<l n="5735">Dit souden doen die speelres ode:</l>
<l>Daer sijn verbroken die gebode</l>
<l>Vanden speelres alle gemene</l>
<l>Tot eenen, dat so sprect alleene:</l>
<l>"Du ne suls gheen hoerdom bestaen";</l>
<l n="5740">Merct dan, die te enyghen spele gaen,</l>
<l>Daer men sal winnen of verliesen,</l>
<l>Of si niet jamerlike en riesen,</l>
<l>Want alle leerers of predekaers</l>
<l>Segghen ons wel ende doen in waers,</l>
<l n="5745">Dat elk kersten bi rechter schouden</l>
<l>Ten X geboden is gehouden,</l>
<l>Ende anders en mach nyemant salich wesen.</l>
<l>Besiet of speelres leven in vresen!</l>
<l>Hier boven isser ooc een ander an:</l>
<l n="5750">Dat goed, dat met spele wint die man,</l>
<l>Mach hi niet houden over sine,</l>
<l>Hine vaert daer bi ter helscher pine.</l>
<l>Om die sondelike weghen</l>
<l>Biden welken hijt heft verkreghen:</l>
<l n="5755">Hoe wale elk speelre vor hem siet,</l>
<l>Sonder hooftsonde wint hi niet.</l>
<l>Dus sijn si dul diet ambacht minnen,</l>
<l>Daer saliger verliesen is dan winnen,</l>
<l>Want bi verliese staet menich daer van,</l>
<l n="5760">Mer wie dat wint, hi blijft daer an:</l>
<l>Vreselic is dat ambacht connen,</l>
<l>Daer sondelic mede is gewonnen!</l>
</div>
<div type="chapter"><head type="chapter"><pb n="74"/> <hi rend="italic">Dobbelen of ander spel soudemen schuwen om vijf quade</hi>. [LXXVII]</head>
<l>Die ander sake, die ons leert wel</l>
<l><milestone unit="fol" n="47d"/> Terlinc verhaten ende ander spel,</l>
<l n="5765">Is menich quaet groot ende swaer,</l>
<l>Dwelk den speelres volghet naer.</l>
<l>Eene swaerhede, die men daer ynne merct,</l>
<l>Dats dat hi gram maect ende verwerct</l>
<l>Vader ende moeder, ende die hem bestaen,</l>
<l n="5770">Wies rade hi soude wesen onderdaen.</l>
<l>Dat ander quaet, dat niet is mindre,</l>
<l>Dats gramschap van wive ende kindre,</l>
<l>Die vake daer bi moeten falgieren,</l>
<l>Also hem ontbrect des vaders bestieren.</l>
<l n="5775">Een derde quaet, dat comt bi dien,</l>
<l>Dats vele torns ende vele hatyen,</l>
<l>Menich gevechte ende manslacht,</l>
<l>Dattet spel vake heft toebracht.</l>
<l>Dat vierde is, dat menich keytijf</l>
<l n="5780">Ontervet kinderen ende wijf</l>
<l>Ende maect hem quijt van zinen goede;</l>
<l>Dan comt daer na grote armoede.</l>
<l>Een vijfte quaet is, dat swaer toren</l>
<l>Volcht daer vake, alst is verloren,</l>
<l n="5785">Daer of is verloren quaet:</l>
<l>Dan gaet men soeken anderen raet,</l>
<l>Hoe men ander gekrighen sal;</l>
<l>Dan werpt hi hem in enych misval,</l>
<l>Ende wert mordenare ofte dief:</l>
<l n="5790">Dus volghet hem enych quaet grief.</l>
<l>Dobbelen heft ooc dit toegedreven,</l>
<l>Dat die verlieser hem nam dat leven,</l>
<l>Om dat hi sach gheen vercomen</l>
<l>Van dat hem die terlinc hadde genomen.</l>
<l n="5795">Omme tontvliene dese onbaten,</l>
<l>Soude elk te rechte al spel haten</l>
<l>Beyde met terlingh ende der sonder:</l>
<l>Dats enych mensche roect, dats wonder.</l>
</div>
<div type="chapter"><head type="chapter"><milestone unit="fol" n="48a"/> <hi rend="italic">Dobbelaers zijn ghec, dat is getoghet bi achte saken</hi>. [LXXVIII]</head>
<l>Die derde sake, die ons terlinghen</l>
<l n="5800">Met rechte te schuwene soude bringhen</l>
<l>Is om die vele sotternyen,</l>
<l>Die wi in die speelres sien,</l>
<l>Want VIII sotternyen sware</l>
<l>Vindic in speelres hier ende dare.</l>
<l n="5805">Die eerste sotheit mach sijn malc,</l>
<l>Dat die speelre hem maect schalc,</l>
<l>Als hi hem selven levert al</l>
<l>Te doene dat die terlinc heten sal,</l>
<l>Alse getoghet wert hier na.</l>
<l n="5810">Hier up segt mester Seneca:</l>
<l>"Mensche, sout di niet dunken abuus</l>
<l>Ende spots wert, oft eene mues</l>
<l>Woude hebben heerschopie</l>
<l>Boven twe ander muse of drie?"</l>
<l n="5815">Noch is te bespottene vele mere</l>
<l>Die mensche, die van Gode, onsen heere,</l>
<l>Vroetschap ende sin heft ontfaen,</l>
<l>Dat hi hem selven maect onderdaen</l>
<l>Dien bene van honden of van koen,</l>
<l n="5820">Ende dat hi hare geboden moet doen.</l>
<l>Den terlinc bidden speelres om winnen,</l>
<l>Want si die over gode kinnen;</l>
<l>Alst comt dat si daer winnen mede,</l>
<l>Doen si hem grote weerdichede,</l>
<l n="5825">Ende alst gevalt dat si verliesen,</l>
<l>Dan gaen si se vloeken, die riesen!</l>
<l>Dus nemen si wrake van haren schade,</l>
<l>Also vortijds die heydene daden,</l>
<l><milestone unit="fol" n="48b"/> Die hare gode sloeghen of staken,</l>
<l n="5830">Alse hem misvellen hare saken.</l>
<l>Die ander sotheit der dobbelaren</l>
<l>Is, also ic ju mach verclaren,</l>
<l>Dat hi milder is zijns dinghes</l>
<l>Den gebode des terlinghes</l>
<l n="5835">Dan hier te voren was sinte Mertijn,</l>
<l>Die gaf half den mantel sijn</l>
<l>Dor Gode, want hem bleves een deel:</l>
<l>Een dobbelare ghift vake geheel</l>
<l>Sine clederen ende en spaertse niet</l>
<l n="5840">Dor den terlinc, als hijt gebiet.</l>
<l>Die derde sotheit is, verstaet,</l>
<l>Die den dobbelaers over gaet,</l>
<l><pb n="75"/>Als se die terlinc heft gerooft,</l>
<l>Dat hi hem daer na weder gelooft,</l>
<l n="5845">Hi ne haten eer ewelic ute dien;</l>
<l>Neen hi, mer hi salt Gode antien,</l>
<l>Ende sprekens te hem wert dorperhede,</l>
<l>Die hem nye anders dan wel en dede;</l>
<l>Den terlinc en wil hi niet versteken,</l>
<l n="5850">Mer zinen torn up Gode wreken.</l>
<l>Die vierde sotheit is dat hi</l>
<l>Bi sijns selves wille vri</l>
<l>Te dies rechte staet gereet,</l>
<l>Die gheen recht te wisene en weet,</l>
<l n="5855">Dats die terlinc, die ghelt doet deelen</l>
<l>Na zijn bewisen bi parchelen,</l>
<l>Ende ghevet hem wien et niet betaemt:</l>
<l>Dus is hi recht sottelike genaemt,</l>
<l>Die te rechte wille staen</l>
<l n="5860">Vor sulken richter, ende machs ontgaen.</l>
<l><milestone unit="fol" n="48c"/> Die vijfte sotheit is claer al bloot,</l>
<l>Die becomte ende die genoechte groot</l>
<l>Die dobbelaers sien ende hebben int springhen</l>
<l>Van tween of van drien terlinghen.</l>
<l n="5865">Vor Godes blijsschap becomen hem die!</l>
<l>Dits niet alleene sotternye,</l>
<l>Mer verwoetheit wel die helt,</l>
<l>Dat yemand daer inne genoechte stelt!</l>
<l>Die seste sotheit is dat hi</l>
<l n="5870">Niet rekent, dat hi ledich si,</l>
<l>Daer hi hantiert al ledicheit.</l>
<l>Hier up sinte Bernard dus seit,</l>
<l>"Dat si ledicheit wanen vlien</l>
<l>Die die ydele spelen plien;</l>
<l n="5875">Dus moghen si ledich heten wel:</l>
<l>Ledich is hi die oefent spel".</l>
</div>
<div type="chapter"><head type="chapter">Tijdverlies is spelen om ghelt, secht sinte Bernard. [LXXVIIII]</head>
<l>Die VIIste sotheit is, des seker sijt,</l>
<l>Dat spel den mensche steelt die tijd.</l>
<l>Speelres die tijd zeere minnen,</l>
<l n="5880">Wes edelheit si weynich kinnen.</l>
<l>Boven alle dinc is tijd edel,</l>
<l>Dat orcont dus sinte Bernard wel:</l>
<l>"Eert eene wile geleet vort,</l>
<l>Vlieghet ute di een woort,</l>
<l n="5885">Dwelc onwederroepelic si;</l>
<l>Die tijd ontglidet mede di,</l>
<l>Die tot ju keret nemmermere".</l>
<l>Al dit toelaet ons die heere,</l>
<l>Om te verkrighene gracie ende soene</l>
<l n="5890">Ende omme penitencie te doene;</l>
<l>Om blijsschap te verdienene mede.</l>
<l>Hier up die heere Jhesus Christus sede:</l>
<l><milestone unit="fol" n="48d"/> "Waert dat den huesheere ware cont,</l>
<l>Te welker wile ende te wat stont</l>
<l n="5895">Die dief soude comen, hi soude waken</l>
<l>Laten, up dat hi niet in en brake".</l>
<l>Mer den dobbelaer is so lief</l>
<l>Die comst vanden terlinc, den dief</l>
<l>Die ne rooft ende weder roven sal.</l>
<l n="5900">Dus is zijn doen ontsintheit al.</l>
<l>Die VIIIste sotheit is, nu merc,</l>
<l>Dat hi speelt, hi mochte doen werc,</l>
<l>Dat nuttelic hem selven soude sijn,</l>
<l>Hulpelic ooc zinen evenkerstijn,</l>
<l n="5905">Ende God mochte daer in sijn gheeerd,</l>
<l>Mer dat ambacht, dat si hebben geleert</l>
<l>Ende met welken si weeldich waren,</l>
<l>Moeten si vake laten varen</l>
<l>Om die anhangelicheit vanden spele,</l>
<l n="5910">Dat vake toebrengt pinen vele;</l>
<l>Hem selven in groot verlies si bringhen</l>
<l>Ende in grote schofieringhen,</l>
<l>Ende Gode doen si onwertheit daer mede,</l>
<l>Als ic claer hier voren sede.</l>
<l n="5915">Om dese VIII sware sotternyen</l>
<l>Soude elk den terlinc vlien,</l>
<l>Ende des gelike al ander spel,</l>
<l>Also hier voren verclaert is wel.</l>
</div>
<div type="chapter"><head type="chapter">Dobbelen soude men schuwen om die swaere plaghe die daer af is geschiet. [LXXX]</head>
<l>Die vierde sake, die mach baten</l>
<l n="5920"><pb n="76"/> Den menighen, ende den terlinc doen haten,</l>
<l>Is die wrake, so wi verstaen,</l>
<l>Die God vake heft gedaen</l>
<l>Up die in haers spels sothede</l>
<l>Tot Gode sware blasphemie seden</l>
<l n="5925"><milestone unit="fol" n="49a"/> Of up die vercoerne van hemelrike:</l>
<l>God heft se geplaghet swaerlike.</l>
<l>Van eenen ridder eens ghevel,</l>
<l>Diewelke hantierde dobbelspel,</l>
<l>So dat hi bi Gods oghen swoer</l>
<l n="5930">Om tverlies dat hem ontvoer.</l>
<l>Uut sijns selves hoefde vel rechtevoort</l>
<l>Sijn een oghe, doe hi sprac dat woort:</l>
<l>Upt dobbelbret et neder vel,</l>
<l>Daert die andre speelres saghen wel.</l>
<l n="5935">Van eenen schuttere vinden wi mede,</l>
<l>Die in sijns selves tornychede,</l>
<l>Te spite zinen verliese groot,</l>
<l>Eenen pijl te hemele upwert boot,</l>
<l>Als die hem woude up Gode wreken.</l>
<l n="5940">Des morgens quam hi weder gestreken</l>
<l>Om weder te speelne, so hi plach,</l>
<l>Doe quam die pijl, daer men toesach,</l>
<l>Up dat parc bloedich ghevallen;</l>
<l>Des so wort groot vaer hem allen.</l>
<l n="5945">Vele ander wraken sijn vake geschiet,</l>
<l>Die ic al en kan genoemen niet,</l>
<l>Bi welken God heft getoghet wel,</l>
<l>Dat hem onbequame is elk spel.</l>
</div>
<div type="chapter"><head type="chapter">Spel met ghenoechten sien of daer bi sitten is grote sonde. [LXXXI]</head>
<l>Ooc mede die hem mynghen</l>
<l n="5950">Met oefenaers der terlinghen</l>
<l>Ontfaen daer af grote archeit,</l>
<l>Bedi, also scrifture seit,</l>
<l>Als liede bi eenen viere sitten,</l>
<l>Si verwermen mede ende verhitten:</l>
<l n="5955">Also si biden speelres staen,</l>
<l>So verhitten si ende hette daer af ontfaen.</l>
<l><milestone unit="fol" n="49b"/> Die een zeere te speelne is gestelt</l>
<l>Met lusten, ende die ne heft gheen ghelt:</l>
<l>Die ander staet daer ende helpet wisen</l>
<l n="5960">Recht daer af; den derden sal grisen</l>
<l>Up der terlinghe diversche lopen;</l>
<l>Dus sal dat spel elkes sin nopen,</l>
<l>Die daer sullen geoefent wesen.</l>
<l>Hier up wi van Tobias lesen:</l>
<l n="5965">"Ic en wil mi niet mynghen</l>
<l>Met dien die oefenen terlinghen,</l>
<l>Noch die gaen met ydelheiden</l>
<l>Maectic mi nye deelachtich mede".</l>
<l>Wien twivelt, die na tspel kiken,</l>
<l n="5970">Als si daer eenen ghelt sien striken,</l>
<l>Si ne waren des wasdoms gerne mede,</l>
<l>Weder ment wonne of ontstrede,</l>
<l>Somen vake in spelen pliet,</l>
<l>Dat weet hi die vake spelen siet.</l>
<l n="5975">Andre sijn ooc volghende tspel:</l>
<l>Al spelen si niet, si weten ooc wel</l>
<l>Om niet te drincken, daermen speelt,</l>
<l>Ja ende vake ment beveelt</l>
<l>Vaste drincken ende meer halen:</l>
<l n="5980">Wie dat daer wint, die moet betalen!</l>
<l>Ander bejaghen daer men speelt om ghelt</l>
<l>........</l>
<l>........</l>
<l>Die caritate heft gestelt</l>
<l>Die duvel, want hi daer in is gheert,</l>
<l>Des hi den winre gheven leert.</l>
</div>
<div type="chapter"><head type="chapter">Terlinghen verhuren, winkel of bret, is grote sonde. [LXXXII]</head>
<l n="5985">Nu laet ons ansien, wat verburen</l>
<l>Die ghene die terlinghe verhuren,</l>
<l>Of ander instrumenten of bert,</l>
<l>Want over swaer ten lesten haer ure wert,</l>
<l><milestone unit="fol" n="49c"/> Of die winkel te hure houden,</l>
<l n="5990">Om dat daer speelres in vergaderen souden.</l>
<l>Na der heiligher scrifturen orconden</l>
<l>So sijn die van allen sonden</l>
<l>Deylachtich, die hier sijn vornoomt,</l>
<l><pb n="77"/>Om dat daer wasdom hem af koomt;</l>
<l n="5995">Gelike dat hi vander doot</l>
<l>Beschuldich ware vonden bloot,</l>
<l>Die een sweert verhuerde dien</l>
<l>Om te ghane dodene mien,</l>
<l>Also sijn dese claer occusoen</l>
<l n="6000">Van allen sonden, die speelres doen.</l>
<l>Selden ooc mede so geschiet,</l>
<l>Dat so wie te verhuerne pliet</l>
<l>Winkel of . . . alleene vornoomt,</l>
<l>Si en wedden mede, alst also coomt.</l>
<l n="6005">Een lerer scrijft aldus: "ic sach,</l>
<l>Datmen te verbiedene plach</l>
<l>Dat terlincspel van sheeren weghen;</l>
<l>Nu sie ict meest den heeren pleghen".</l>
<l>Wi sien nu wien men kiest in wetten</l>
<l n="6010">........</l>
<l>Die rechte der wetten, want gesworen</l>
<l>Hebben si ter gemeenre orboren,</l>
<l>Dat si hantieren selven altenen</l>
<l>Dat ghene dat si verbieden den clenen:</l>
<l n="6015">Die meest exempel souden gheven,</l>
<l>Contrarie meest den rechte leven.</l>
<l>Hier af doet Tulius gewach,</l>
<l>Dat hi eenen man leden sach</l>
<l>Te dodene van dieften; doe sprac hie:</l>
<l n="6020">"Wonderlike dinc ic zie:</l>
<l><milestone unit="fol" n="49d"/> Die grote dieven doemen die cleene".</l>
<l>Niet was mester Tulius meene,</l>
<l>Dat die richters te steelne plaghen,</l>
<l>Mer dat si onrecht alle daghe</l>
<l n="6025">Deden ende wrachten mere meskief</l>
<l>Onder dat volc, dan dede die dief.</l>
<l>Ware nu mester Tulius hier</l>
<l>Ende saghe der moghender bestier,</l>
<l>Hi mochte waerlike spreken twoort,</l>
<l n="6030">Dat gi nu hier hebt gehoort:</l>
<l>"Om die quaetheit van hem leden</l>
<l>So ne corrigieren si ghene quaetheden".</l>
<l>Dus meerren sonden alle daghe</l>
<l>Ende naken, dats tontsiene, plaghen.</l>
<l n="6035">"Die quaet laet doen ent weren mach",</l>
<l>Also sinte Pauwel doet gewach,</l>
<l>"Sal vanden quade werden gepant,</l>
<l>Of hijt selve dede metter hant".</l>
</div>
<div type="chapter"><head type="chapter">Vracheit ontfaet occusoen uut achte saken. [LXXXIII]</head>
<l>Der giericheiden specien gesien,</l>
<l n="6040">Laet ons vort leeren van dien,</l>
<l>Die ghevende sijn occusoen</l>
<l>Der vracheiden ende haer wasdom doen.</l>
<l>Tote viven vindicker bescreven,</l>
<l>Soet die vroeden uut hebben gegheven;</l>
<l n="6045">Eerst dat si te wandelne trecken</l>
<l>Metten ghierighen ende metten vrecken,</l>
<l>Daer si horen die nauwe acketten,</l>
<l>Die si omme den pennync setten,</l>
<l>Ende hoe si verwimpelen dat lose,</l>
<l n="6050">Dat recht schijnt wesen in hare glose,</l>
<l><milestone unit="fol" n="50a"/> Om dat die pennync hem niet ontglide.</l>
<l>Die mensche an siet an die eene side</l>
<l>Die werdichede ende dat gegroet,</l>
<l>Dat men al omme den riken doet,</l>
<l n="6055">Ende denct in hem: "och, ware ic rike,</l>
<l>Men soude mi eren des gelike!"</l>
<l>Hi hoert die riken van weelden gewaghen;</l>
<l>Dan hoort hi weder die armen claghen</l>
<l>Van gebreke ende van armoeden,</l>
<l n="6060">Dan peinst hi, dat die rike gevroeden.</l>
<l>Gelike dat gloyende cole dander ontsteken</l>
<l>Die al ute waren gereken,</l>
<l>Also ontstect des menschen moet</l>
<l>Vanden riken, daer hi bi stoet:</l>
<l n="6065">Hem dunct dan, konde hi geleeren</l>
<l>Sulke subtile nauwe keren,</l>
<l>Dat hem menichsins baten mochte.</l>
<l>Dan gaet hi soeken, dat hi niet sochte,</l>
<l>Als hi en weynich ontsteken es.</l>
<l n="6070">Hier up seghet Ecclesiastes:</l>
<l>"Die pic handelt, blijft daer af besmit".</l>
<l>Vort segt die selve lerer dit:</l>
<l>"Die den hovarden vake is mede,</l>
<l>Sal ooc andoen hoverdichede".</l>
<l n="6075">Noch scrijft hi bet achter: "Sekerlike,</l>
<l>Wes niet geselle des vracken rike".</l>
<l>In bewise ooc hier van</l>
<l>Segt Seneca, die wise man:</l>
<l>"In die luxurie ende indie vracheit</l>
<l n="6080">Doet een exempel grote swaerheit,</l>
<l>Want wie eenen riken heft te gebure,</l>
<l><pb n="78"/>Trect in vracheiden telker ure".</l>
<l><milestone unit="fol" n="50b"/> Dat ander dat ghierichede brouwet,</l>
<l>Dats dat die mensche aneschouwet</l>
<l n="6085">Erdsche ghenoechlike dinghen,</l>
<l>Die die rijcheiden toebringhen,</l>
<l>Ende niet weder can gesien</l>
<l>Dat rekenynghe des sal geschien:</l>
<l>Dullike sien si die ghiericheit an.</l>
<l n="6090">Hier up segt dus die wise man:</l>
<l>"Stiere niet die rijcheit dinen oghen,</l>
<l>Die du niet soudes houden moghen".</l>
<l>Hoe si erdsch sien, secht dus</l>
<l>Mijn heere sinte Gregorius:</l>
<l n="6095">"Rijcheit minnen si ute dien</l>
<l>Dat si alleene die saken sien,</l>
<l>Daer hem die rijcheiden omme gelieven;</l>
<l>Niet ansien si die swaere grieven,</l>
<l>Die rijcheit doet hem die se mint",</l>
<l n="6100">Diewelke hier voren sijn bekint.</l>
<l>Die derde sake dats der werelt ere,</l>
<l>Diewelke vele liede begheren zere,</l>
<l>Ende dats alse een schone niet,</l>
<l>Dat welke men cort gliden siet;</l>
<l n="6105">Want ydele glorie en is niet el</l>
<l>Dan een parement vanden duvel,</l>
<l>Die den mensche draghet int gedachte.</l>
<l>Hets een swaer spel ende een onsachte</l>
<l>An te siene alle die dingen,</l>
<l n="6110">Die die werlike genoechten in bringhen.</l>
<l>Die vierde sake hoordic gewaghen,</l>
<l>Die minne, die vader ende moeder draghen</l>
<l>Te haren kindren; dat segghen si,</l>
<l>Ende wanen hem ontschulden daer bi.</l>
<l n="6115"><milestone unit="fol" n="50c"/> Mer scrifture doet ons bekinnen,</l>
<l>Dat si hare kinderen niet en minnen,</l>
<l>Mer haten zeere, die om hem leden</l>
<l>Rijcheit vercrighen met valscheden,</l>
<l>Want si se vorsienlike jaghen</l>
<l n="6120">Achter hem selven ter helscher plaghen.</l>
</div>
<div type="chapter"><head type="chapter">Exempel dat qualike goed winnen ter kinder behoef en bewiset ghene mynne. [LXXXIIII]</head>
<l>Een . . . . . exempel te desen</l>
<l>Vinden wi in scrifturen lesen</l>
<l>Van eenen riken woekerare</l>
<l>Die sonen hadde twe vorware.</l>
<l n="6125">Die eene sone vanden vader schiet:</l>
<l>Hi ne woude up woeker leven niet;</l>
<l>Die ander bleef int quade goet.</l>
<l>Daer na die vader, so elc moet,</l>
<l>Die quam vanden live ter doot.</l>
<l n="6130">Die sone ontfenc die rijcheit groot;</l>
<l>Die ander was wech geterden</l>
<l>Int woud ende woude heremite werden,</l>
<l>Daer hi leede een heilich leven.</l>
<l>Sijn broeder, die int goed was bleven,</l>
<l n="6135">Starf na den vader in corten daghen.</l>
<l>Den anderen was bodeschap gedragen</l>
<l>Dat vader ende broeder waren doot.</l>
<l>Des was hi in vruchten groot,</l>
<l>Dat si beede verdoemt mochten wesen.</l>
<l n="6140">Biddende Gode waert hi na desen,</l>
<l>Dat hi hem woude betoghen</l>
<l>Haren staet, of si hadden doghen.</l>
<l>Die heere God ontfenc sine claghe:</l>
<l><milestone unit="fol" n="50d"/> Hi was opgenomen ende gedraghen</l>
<l n="6145">Binnen die helle, daer hi sach</l>
<l>Groot gekrijsch, groot handgeslach,</l>
<l>Mer die twe, die hi daer sochte,</l>
<l>Nerghent hi daer vinden en mochte.</l>
<l>Ten lesten so waert hi gheware,</l>
<l n="6150">Waer si met vreseliken gebare</l>
<l>Quamen uut eenen diepen pitte</l>
<l>In die vlamme der helscher hitte,</l>
<l>Die vader vor, die sone daer an.</l>
<l>Daer versach die heilighe man,</l>
<l n="6155">Dat si hem lieden te samene vlochten</l>
<l>Ende beten malk anderen dat si mochten,</l>
<l>Gelike twe ontsinde dieren.</l>
<l>Die vader sprac in deser manieren;</l>
<l>"Vermaledijt, sone, so moetstu wesen!</l>
<l n="6160">Doer dinen wille bin ic in desen</l>
<l>Tormente gepijnt aldus sware,</l>
<l>Want doer di so waert ic woekerare".</l>
<l>Ende die sone heft rechtevoort</l>
<l>Contrarie den vader verantwort:</l>
<l n="6165">"Mer du moets vermaledijt, vader,</l>
<l><pb n="79"/>Selve sijn; hadstu niet te gader</l>
<l>Quaet goet gehoopt ende dat mi</l>
<l>Gelaten, so en ware ic niet met di</l>
<l>Verdoemt indat sware torment".</l>
<l n="6170">Merct dan of si sijn zeere verblent</l>
<l>Die hare kinderen wanen minnen,</l>
<l>Alsse quaet goed te haren boef winnen!</l>
<l>Die minne machmen wel noemen hatyen,</l>
<l>Daer si hare kinderen mede vermaledien.</l>
<l n="6175">Al scrivic up woekeraers alleene,</l>
<l><milestone unit="fol" n="51a"/> Het wert so met elken gemene,</l>
<l>Die goet winnen valschelike</l>
<l>Om hare kinderen te makene rike.</l>
<l>Vader ende kind vaert al ten pitte</l>
<l n="6180">Der hellen, scrifture telt wel ditte.</l>
<l>                Die vijfte sake, die ooc mede</l>
<l>Ghift occusoen ter ghierichede,</l>
<l>Is dat riken plien te ghevene</l>
<l>Hem selven troost van langhen levene.</l>
<l n="6185">Van desen belove scrijft also</l>
<l>Salomon in Ecclesiastico:</l>
<l>"Dat quaetste belof hefter vele verloren".</l>
<l>Van deser belovinghe wi horen</l>
<l>Orconde vanden riken man,</l>
<l n="6190">Wien des nachts Gods stemme sprac an:</l>
<l>"O zod, der helscher vianden cracht</l>
<l>Sal dine ziele nemen te nacht;</l>
<l>Wies werden dan die rijcheiden,</l>
<l>Die du gaders met dijnre vracheiden?"</l>
<l n="6195">Dese, als ons scrifture bediet,</l>
<l>Wan eenen pennynck qualike niet,</l>
<l>Mer theghen die armen helt hijt nouwe.</l>
<l>Merct dan oft hem naect swaren rouwe,</l>
<l>Diet krighen met sware sonden,</l>
<l n="6200">Alst hier vor is claer ontbonden.</l>
</div>
<div type="chapter"><head type="chapter">Vracheit heft achte remedien omme se te verdrivene. [LXXXV]</head>
<l>Hier voren sijn die saken bescreven</l>
<l>Die occusoen der vracheit gheven:</l>
<l>Nu laet ons die remedien ansien,</l>
<l>Daer wi die sonde bi moghen vlien.</l>
<l n="6205">Scrifture togheter ons tote achten,</l>
<l><milestone unit="fol" n="51b"/> Die ons daer af leeren wachten.</l>
<l>Die eerste remedie is hulpe groot</l>
<l>Ende een . . . . . . te dencken der doot.</l>
<l>Van deser remedien scrift aldus</l>
<l n="6210">Mijn heere sinte Jheronimus:</l>
<l>"Die altoos peinst dat hi sterven sal,</l>
<l>Veronwert lichte erdsche dinc al".</l>
<l>Van deser remedien is ons gegeven</l>
<l>Bewijs an somighe dieren die leven,</l>
<l n="6215">Voghelen ende visschen mede,</l>
<l>Mids haerre natuerliker sede:</l>
<l>Meryen met haren sterte weren</l>
<l>Vlieghen, die se biten of deren;</l>
<l>Voghelen, vissche hem bestieren</l>
<l n="6220">Metten sterte elk na sijnre manieren;</l>
<l>So mochte elk mensche, had hijs begherte,</l>
<l>Hem selven bestieren metten sterte,</l>
<l>Dats die doot, die nyeman en can</l>
<l>Weren, hi ne cleeft hem an.</l>
<l n="6225">Hier up segt die ghedoochsamich heere:</l>
<l>"Vraecht der merye, si ghevet di leere;</l>
<l>Vraecht den voghel met sinen vloghen</l>
<l>Hi salt di wisen ende toghen,</l>
<l>Dattu niet en moets den stert vergheten,</l>
<l n="6230">Saltu di te bestierne weten".</l>
<l>Nyemant wil upten stert merken;</l>
<l>Elc bestiert hem met den vlerken</l>
<l>Ende metten voeten grijpt dat hi heeft,</l>
<l>Als voghel die up proyen leeft.</l>
<l n="6235">Dese voghel ende desen voet</l>
<l>Is dat valsche dinc, dat menych doet</l>
<l>Mids valscher behendichede,</l>
<l><milestone unit="fol" n="51c"/> Daer si die armen crancken mede,</l>
<l>Ende daer af halen dat se verteert.</l>
<l n="6240">Saghen si achter upten stert,</l>
<l>Dats die doot ende die wrake des heren,</l>
<l>Si souden hem andersins generen.</l>
</div>
<div type="chapter"><head type="chapter">Riken pinen om niet omme dat erdsche goed bi drien saken. [LXXXVI]</head>
<l>Woude die mensche ansien den stert,</l>
<l><pb n="80"/>Diewelke niet mach sijn verwert,</l>
<l n="6245">Hi sal drie ydele arbeide vinden,</l>
<l>Na der heiligher sancten ontbinden.</l>
<l>Die eerste arbeit is van dien</l>
<l>Die erdsche rijcheit te soekene plien . . .</l>
<l>Dander is een arbeit, segghen boeken,</l>
<l n="6250">Van dien die erdsche weelde soeken,</l>
<l>Daer wi met, nerenstigher wise,</l>
<l>Den wormen reeden vette spise.</l>
<l>Een heilich vader hier up sede:</l>
<l>"Hets over grote ontsinthede,</l>
<l n="6255">Dat hem sulk soude schamen daer ave</l>
<l>Coc te wesene van eenen grave,</l>
<l>Mer te sine der worme coc in der eerden</l>
<l>En wil hi niet veronweerden.</l>
<l>Die derde arbeit is der ghone,</l>
<l n="6260">Die hem selven hebben gewone</l>
<l>Te draghene boven anderen gemeene,</l>
<l>Ende Lucifer, die sat alleene</l>
<l>Boven allen inghelen claer,</l>
<l>Waert die lelicste daer naer.</l>
<l n="6265">Of God neder vellede dien,</l>
<l>Hoe waent een ander konnen ontvlien?</l>
<l>Die hem te hoghe heffen hier,</l>
<l><milestone unit="fol" n="51d"/> Sullen neder dalen int helsche vier,</l>
<l>Want vor Gode, so secht scrifture,</l>
<l n="6270">Sal hoverde niet gheduren.</l>
<l>Dus sijn ontsinnet dese vier laburen</l>
<l>Ende sijn ooc die creaturen,</l>
<l>Want daer en volghet gheen wasdom an,</l>
<l>Hoe wereltwijs si die man.</l>
<l n="6275">Dus die niet dencken wil om sterven,</l>
<l>Sal levende hem selven verderven;</l>
<l>Die stert sal en daer neder slaen,</l>
<l>Als hi sekerst sal wanen staen,</l>
<l>Ende sijn goed sal hem helpen dan,</l>
<l n="6280">Also et halp den riken man.</l>
<l>Dus is dat dencken om die doot</l>
<l>Theghen vracheit remedie groot.</l>
</div>
<div type="chapter"><head type="chapter">Christus armoede leert ons schuwen gierichede. [LXXXVII]</head>
<l>Die ander ghiericheide remede</l>
<l>Is met groter oedmoedichede</l>
<l n="6285">Te ghedenkene Christus doghen,</l>
<l>Twelke ons vele lerers toghen.</l>
<l>Sinte Bernard aldus seit:</l>
<l>"Hets alte grote wonderlicheit,</l>
<l>Dat die mensche, worme onweert,</l>
<l n="6290">So rike te wesene begheert,</l>
<l>Dor wien die ghever van allen goede</l>
<l>Woude liden so grote armoede".</l>
<l>Jheremyas secht dese leere</l>
<l>Inden persoen van onsen here:</l>
<l n="6295">"Ghedenct der armoeden van mi</l>
<l>Ende dat ic was gedranct dor di</l>
<l>Met alssene ende met gallen ghemanc".</l>
<l><milestone unit="fol" n="52a"/> Leyder! wie sprectes hem nu danc?</l>
<l>Sine armoede ende zinen doot</l>
<l n="6300">Is zeere vergheten, dats jamer groot;</l>
<l>Sine passie ende sine leden</l>
<l>Roept elk ter valscher orconde heden;</l>
<l>Die doot van Christus ende die wonden,</l>
<l>Die hi ontfenc om onse sonden,</l>
<l n="6305">Heftet volk noch in ghedenckenesse:</l>
<l>Mer dats tes heeren schamenesse,</l>
<l>Want dat volc coopt ende vercoopt daer mede.</l>
<l>Die niet te elker redene sede</l>
<l>Die wonden, naghele of dat bloet,</l>
<l n="6310">Sine redene ware nerghen toe goed.</l>
<l>Die armoede, die Christus leet,</l>
<l>Is hem verweten te elken eed.</l>
<l>Heft die mensche twe of drie daghen</l>
<l>Armoede, vaste so gaet hi claghen,</l>
<l n="6315">Ende Christus woude met vrien moede</l>
<l>Al sijn leven doghen armoede,</l>
<l>Alst wel ghetoghet is al claer</l>
<l>Int capittel volghende hier naer.</l>
</div>
<div type="chapter"><head type="chapter">   Armen souden sijn zeer veronwert, hadse God selve niet an genomen. [LXXXVIII]</head>
<l>Men soude die armen versteken zeere,</l>
<l n="6320">Hadde se niet selve God die heere</l>
<l>Ghemint ende an hem getrect,</l>
<l><pb n="81"/>Also scrifture vake ontdect.</l>
<l>Christus sprac selve te dien:</l>
<l>"Dat gi den minsten doet, dat doedi mien".</l>
<l n="6325">Dat hem die armen bestaen naer,</l>
<l>Toghede hi te sijnre geborten claer,</l>
<l>Want al voren so liet hijt weten</l>
<l><milestone unit="fol" n="52b"/> Den armen heerden, daer bi geseten,</l>
<l>Daer na den drien konynghen van verre</l>
<l n="6330">Ontboot hijt achter na metter sterre;</l>
<l>Si mostent bearbeiden vele mere,</l>
<l>Eer si vonden den jonghen here.</l>
<l>Christus sprac: "den riken is pijnlijc</l>
<l>Te comene in dat hemelrijc".</l>
<l n="6335">Christus armoede laet ons ansien:</l>
<l>Wi sullen lichte die vracheit vlien.</l>
<l>Ten eersten is ons getoghet dat</l>
<l>Sijn moeder lach in een onderlat</l>
<l>Buten der stede onder vremde lieden,</l>
<l n="6340">Sonder knapen of magheden die haer dienden.</l>
<l>Joseph haelder vroede wijfs twee,</l>
<l>Die eene Zebel, dander Salomee;</l>
<l>Eenen wullen luder hadde dat kind</l>
<l>Christus, so ment bescreven vint,</l>
<l n="6345">Daer men dat heilighe kind in want;</l>
<l>Dat hoy, datmen in die cribbe vant,</l>
<l>Dat vor den stommen beesten was bleven,</l>
<l>Moste omtrent hem sijn geheven,</l>
<l>Te bewaerne theghen die coude:</l>
<l n="6350">Hier up elk rike denken soude.</l>
<l>Daer was die coninc der moghentheit</l>
<l>Int hoy ende in die cribbe geleit,</l>
<l>Ende vort met groter armoede</l>
<l>Oefenden die moeder goede.</l>
<l n="6355">Dat overarm was Christus,</l>
<l>Orcont dus sinte Matheus,</l>
<l>Dat Christus quam, sinte Peter mede,</l>
<l>Te Capharneum in die stede,</l>
<l>Daer tins in was gestelt,</l>
<l n="6360"><milestone unit="fol" n="52c"/> Ende haerre gheen ne hadde ghelt.</l>
<l>Christus hiet Peter ter zee ghaen:</l>
<l>Daer vinc Peter eenen visch zaen,</l>
<l>Uut wies monde hi den penninc haelde,</l>
<l>Daer hi den tins mede betaelde.</l>
<l n="6365">Vort so scrijft Matheus mede</l>
<l>Van Christus benoodichede</l>
<l>Dat, doe hi hadde al eenen dach</l>
<l>Gepredict, also hi vake plach,</l>
<l>Dat des avendes te vespertide</l>
<l n="6370">Sach Christus omme an elke side,</l>
<l>Ende nyemant bad te blivene hem:</l>
<l>Hi ghenc des avends buten Jherusalem</l>
<l>Met hem twaleven onghenoot.</l>
<l>Wast niet benauwethede groot,</l>
<l n="6375">Dat nyemand in so riker stad</l>
<l>Christus en nodede noch en bad?</l>
<l>Lichte, hadde Christus bidden gaen,</l>
<l>Yement mochten hebben ontfaen.</l>
</div>
<div type="chapter"><head type="chapter">Christus en bad nye brood no almoessen, hoe wel dat truwanten segghen. [LXXXIX]</head>
<l>Si lieghen alle, die segghen dat</l>
<l n="6380">Dat Christus ye mensche bat.</l>
<l>Christus ghevet ons niet te kinnen . . . .</l>
<l>Dat doe hi sende om die ezelinne,</l>
<l>Up welke hi woude comen gereden,</l>
<l>Hi hiet den jongheren dat si seden,</l>
<l n="6385">Datter die heere hadde noot;</l>
<l>Christus hiet gaen kopen broot;</l>
<l>Scrifture orcont dat ooc mede:</l>
<l>Sinte Peter hi visschen dede</l>
<l>Om te betalene den tribuut,</l>
<l n="6390"><milestone unit="fol" n="52d"/> Also sinte Matheus gheft uut,</l>
<l>Mer hi ne bad nye caritate,</l>
<l><pb n="82"/>Noch up weghe noch up strate,</l>
<l>Mer datmen den discipulen boot,</l>
<l>Ontfenghen si te haerre noot.</l>
<l n="6395">Dewangelie orcont ooc mede,</l>
<l>Dat Christus tote Zacheus sede:</l>
<l>"Daelt haestelic neder, want mi</l>
<l>Behoert te blivene heden met di".</l>
<l>Scrifture toghet nerghen dat</l>
<l n="6400">Christus enyghen mensche bat,</l>
<l>Mer truwanten ende bedelaers</l>
<l>Doen die liede wanen al waers,</l>
<l>Om heilich te hetene daer mede.</l>
<l>Christus was arm; Paulus die sede</l>
<l n="6405">Toten Chorinten in sine leere:</l>
<l>"Weet gi die gracie van onsen heere?</l>
<l>Jhesus Christus, daer hi was rike,</l>
<l>Woude arm werden al eenlike</l>
<l>Om ons te makene met zijnre armoede</l>
<l n="6410">Rike vanden hemelschen goede".</l>
<l>Hier up secht dus sinte Bernaerd,</l>
<l>Also hier vor wel is verclaert:</l>
<l>"Twi die mensche, een worm onweert,</l>
<l>So rike te wesene begheert,</l>
<l n="6415">Doer wien die ghevere van allen goede</l>
<l>Woude doghen so grote armoede!</l>
<l>Int leven had hi armoede groot,</l>
<l>Mer meer in die passie, meest inden doot:</l>
<l>Si roofdene binnen den tormente swaere</l>
<l n="6420">Vanden cledren, die sine waren".</l>
<l>Matheus orcont dese dinc:</l>
<l><milestone unit="fol" n="53a"/> "Daer hi naect ant cruce hinc,</l>
<l>Ne had hi waeran resten sijn hooft".</l>
<l>Ghi, riken! die light in sonden verdooft,</l>
<l n="6425">Woud gi Christus armoede ansien,</l>
<l>Gi moghet vracheit der bi vertien.</l>
</div>
<div type="chapter"><head type="chapter">Ansien die onsekerheit van onsen levene is remedie der vracheit. [XC]</head>
<l>Die derde remede deser sonde</l>
<l>Is datmen merke in elke stonde</l>
<l>Den wankelen staet der werelt levens.</l>
<l n="6430">Want ertrike is eene zee vul snevens.</l>
<l>Hier up wast dat Job dus sede:</l>
<l>"Doe der werelt verstormthede</l>
<l>Over mi vloyede, ic ontsach</l>
<l>Gode, mer ic en mach</l>
<l n="6435">Sine buerdene draghen niet".</l>
<l>Hier up Gregorius dus bediet:</l>
<l>"Als die schipman an siet die vloet</l>
<l>Vander zee commen, als die verwoet,</l>
<l>Ende omme dat hi vrucht dat onweder,</l>
<l n="6440">Werpt hi uut in die zee neder</l>
<l>Dat goed, dat diere was gekocht,</l>
<l>Ende dat hi heft van verren brocht;</l>
<l>Hi werptet liever inder zee baren,</l>
<l>Dan hi daer mede moeste misvaren.</l>
<l n="6445">Dus is die werelt min noch mee</l>
<l>Vul ongheweders eene zee,</l>
<l>Daer menych rike ynne versmort,</l>
<l>Mids dat hi niet werpt over bort</l>
<l>Dat hi gheladen heft te vele,</l>
<l n="6450">Ende wil altijd dat hi vort zele,</l>
<l>Wat rade hem geft die stuerman;</l>
<l><milestone unit="fol" n="53b"/> Hi ne wil niet ontberen daer van,</l>
<l>Dat hi tschip woude lichten een pond, -</l>
<l>Dan zeilde hijt niet al inden grond -</l>
<l n="6455">Ende alle die ten schepe behoren</l>
<l>Bliven alle met hem verloren.</l>
<l>Gheestelike so bediet dit dus</l>
<l>Mijn heere sinte Gregorius</l>
<l>Ende secht: "die dat schip achter waren,</l>
<l n="6460">Dat sijn die goede predicaren";</l>
<l>Des vracken herte, moet ende sin</l>
<l>Dats tschip, dat altijd wil in</l>
<l>Hebben meer goets, hoe vul et zi,</l>
<l>Daer et vake verdervet bi;</l>
<l n="6465">Dat goed te werpene over boort</l>
<l>Dat bediet ons claer, nu hoort,</l>
<l>Den armen som te deylne dat goet,</l>
<l>Eer dat tempeest werpt indie vloet;</l>
<l>Die ander, die ten schepe behoren,</l>
<l n="6470">Ende metten goede ooc sijn verloren,</l>
<l>Dat sijn alle die hem trecken an</l>
<l>Dat goet dat hi qualike wan,</l>
<l>Ende is int helsche torment scharp,</l>
<l>Om dat hi niet over boord en warp.</l>
<l n="6475"><pb n="83"/> Dus is grote remedie dan</l>
<l>Die misvalle te merkene an,</l>
<l>Die in die werelt altijd geschien,</l>
<l>Hem die vrachede wille vlien.</l>
</div>
<div type="chapter"><head type="chapter">Dencken ten arbeide, die rijcheit toe brenct, is remedie der vracheit. [XCI]</head>
<l>Die vierde remedie der vrachede</l>
<l n="6480">Is te merkene die grote arbede</l>
<l><milestone unit="fol" n="53c"/> Ende van menyghen onghevalle,</l>
<l>Die rijchede toebrenct alle,</l>
<l>Also hier voren is geseit,</l>
<l>Daer men sprect, hoe dat rijcheit</l>
<l n="6485">Den mensche quetst ende verswaert.</l>
<l>Een ander word segt sinte Bernaert:</l>
<l>"Hebstu dat herte so di toghen</l>
<l>Dat sal licht van dinen oghen,</l>
<l>So ne saltu die volghen twint,</l>
<l n="6490">Want die ziele wordes gepijnt".</l>
<l>Sinte Matheus ons dus bediet:</l>
<l>"Die groten strijt hem naken siet,</l>
<l>Hi ne sal te rovene niet begheren",</l>
<l>Verladen so en mach hem nyemant deren;</l>
<l n="6495">Ende somme hebben gherooft mede,</l>
<l>Die ment enwech werpen dede,</l>
<l>Om datmen best vecht onverladen.</l>
<l>Dus wille ons sinte Matheus raden,</l>
<l>Dat wi onse herte ende moet</l>
<l n="6500">Niet so vesten ant erdsche goed.</l>
<l>Wi sien dat die viant ons wacht,</l>
<l>Ons te verwinnene dach ende nacht.</l>
<l>Dus sal die mensche bider Gods gracie</l>
<l>Verwinnen moghen des viants temptacie,</l>
<l n="6505">Willewi ansien die vele swaerhede,</l>
<l>Die comen uut der ertscher rijchede.</l>
<l>                Die vijfte remedie is, daer bi</l>
<l>Die mensche staet der vracheit vri,</l>
<l>Is dat hi hem niet vertrecke</l>
<l n="6510">Met ghierighen te wanderen no met vrecke,</l>
<l>Mer make sine wandelinghe</l>
<l>Met die minst achten ertsche dinghe</l>
<l><milestone unit="fol" n="53d"/> David troost ons te desen</l>
<l>Inden souter, daer wi dus lesen:</l>
<l n="6515">"Metten heilighen saltu heilicheit leeren,</l>
<l>Ende metten verkeerden saltu verkeeren".</l>
<l>Daermen vele wandelt mede,</l>
<l>Men wert meest van haren sede.</l>
<l>Exempel van eenen kindekine,</l>
<l n="6520">Dwelk gesoocht was van eenre wulfynne,</l>
<l>Dat anders niet te gaene plach,</l>
<l>Dan alsoot zine voetster gaen sach:</l>
<l>Over voete, over hande;</l>
<l>Het en kende onghemac no schande;</l>
<l n="6525">Van jonges cropet achter hare</l>
<l>Ende hielt die gewoente van hare.</l>
<l>Dus leert hi hem ghiericheit an trecken,</l>
<l>Die vele wandelt metten vrecken,</l>
<l>Ende wilstu ledich staen van dien,</l>
<l n="6530">Der vracker geselschap moetstu vlien.</l>
</div>
<div type="chapter"><head type="chapter">Ansien met herten hemelsche rijcheit is remedie theghen die vracheit. [XCII]</head>
<l>Die seste remedie mach weisen,</l>
<l>Die vracheit achter wert doet deisen,</l>
<l>Datmen ansiet vroedelike</l>
<l>Die hoghe rijcheit van hemelrike.</l>
<l n="6535">Hier toe troost ons aldus</l>
<l>Die leerre sinte Gregorius:</l>
<l>"Erdsche dinghen hi veronwert,</l>
<l>Die hemelsche dinghen beghert".</l>
<l>Van desen hemelschen rijcheden</l>
<l n="6540">Alle tonghen niet geseden,</l>
<l>Want, als ons die heilighen toghen,</l>
<l>Onschouwelic so ist erdschen oghen</l>
<l><milestone unit="fol" n="54a"/> Ende onverstandelic elken oren.</l>
<l>Dat sullen besitten die werden vercoren</l>
<l n="6545"><pb n="84"/> Ende wient die heere bereet heeft,</l>
<l>Die hier in zine mynne leeft.</l>
<l>Mer die mensche moet openbaerlike</l>
<l>Ghepijntheit hebben in ertrike,</l>
<l>Als sinte Johan ewangeliste sede.</l>
<l n="6550">Wel hem die heft verduldichede!</l>
</div>
<div type="chapter"><head type="chapter">Hope in Gode is grote remedie theghen vracheit. [XCIII]</head>
<l>Die VIIste were, daermen mede</l>
<l>Mach wederstaen dese vrachede,</l>
<l>Is dat die mensche setten sal</l>
<l>In Gode allene sijn hope al,</l>
<l n="6555">Dat hi sine noot sal vorsien.</l>
<l>Sinte Matheus troest ons te dien</l>
<l>In dewangelie daer hi bediet,</l>
<l>Dat men Gode mach dienen niet</l>
<l>Ende den erdschen ghelde mede;</l>
<l n="6560">Daer volghet na dat Christus sede:</l>
<l>"Hier omme weest niet sorghvult,</l>
<l>Wat gi eten of drinken sult,</l>
<l>Of wat uwen lichame an draghen sal:</l>
<l>Die heere kent uwe nootdruft al".</l>
</div>
<div type="chapter"><head type="chapter">Almoessen ende bedinghe sijn gracie vercrighende an Gode. [XCIIII]</head>
<l n="6565">Die achtste remedie ende die beste</l>
<l>Teghen vracheit, ende die leste,</l>
<l>Dats almoesse ende bedinghe</l>
<l>Die den mensche in gracien bringhen,</l>
<l>Diewelke gracie is rechte remede</l>
<l n="6570">Teghen die sonde der vrachede;</l>
<l><milestone unit="fol" n="54b"/> Also sinte Matheus vertrect,</l>
<l>Doe Christus den jongheren hadde ontdect,</l>
<l>Dat den riken mensche swaer ware</l>
<l>Te comene in hemelrike hier nare,</l>
<l n="6575">Si murmureerden alle van desen,</l>
<l>Ende segheden: "wie sal dan salich wesen!"</l>
<l>Want si saghen dat des menschen moet</l>
<l>Al omme rike te wesene stoet.</l>
<l>Christus antworde weder dare,</l>
<l n="6580">Dat den mensche onmogelic ware,</l>
<l>Dat hi hem selven soude</l>
<l>Vander ghiericheden onthouden.</l>
<l>Daer gaf hem God te verstaene,</l>
<l>Dat ghiericheit uut te plane</l>
<l n="6585">Niement soude hebben moghenthede,</l>
<l>Het en ware hem Gods gracie mede.</l>
<l>Om dat almoesse ende bedinghe</l>
<l>Den menschen te salicheden moghen bringhen,</l>
<l>Sal ic hier setten een capittel</l>
<l n="6590">Van elken; ic hope datter wel</l>
<l>Staen sal ende ooc stichtich wesen</l>
<l>Ter gracie hem diet sullen lesen,</l>
<l>Bedi dat ic voren hebbe ontbonden</l>
<l>Dat dit si die "speghel van sonden";</l>
<l n="6595">Ende men mach hier ooc duecht in sien,</l>
<l>Des wert hi te beter van dien,</l>
<l>Dat een te volghene ende tander te schuwene,</l>
<l>Om sonden lichter te verduwene,</l>
<l>Ende sonderlinghe ghierichede,</l>
<l n="6600">Daer dese twe duechden af maken remede.</l>
</div>
<div type="chapter"><head type="chapter"><milestone unit="fol" n="54c"/> <hi rend="italic">Almoesse is rechte remedie theghen vracheide</hi>. [XCV]</head>
<l>Die ander, almoesse, laet ons sien;</l>
<l>Omdat bi haer mach geschien</l>
<l>Remedie theghen dese misdaet,</l>
<l>So ware van haer gesweghen quaet.</l>
<l n="6605">Capittelen vier sal ic daer af stellen;</l>
<l>Int eerste sal ic vele vertellen</l>
<l>Scrifturen, ende brenghen vor oghen,</l>
<l>Mids der welker ic sal toghen</l>
<l>Der almoessen weerdichede</l>
<l n="6610">Ende natuerlike toghen mede.</l>
<l>Dat ander sal toghen goede dinghen,</l>
<l>Die almoesse toe can bringhen.</l>
<l>Int derde sal sijn gescreven,</l>
<l>Hoe almoesse moet sijn gegheven,</l>
<l n="6615">Ende weder drie dinghe verclaert achten,</l>
<l>Daer hem die ghever af moet wachten,</l>
<l>Sal almoesse loons wert wesen.</l>
<l>Int vierde so salmen moghen lesen,</l>
<l>Dat alle menschen sijn schuldich te ghevene</l>
<l n="6620">Almoessen binnen desen levene,</l>
<l>Ende ooc nyemand hem daer van</l>
<l>Ontschuldighen mach, wijf no man.</l>
</div>
<div type="chapter"><head type="chapter"><pb n="85"/> <hi rend="italic">Ontfermicheit is ons bewijst van naturen bi stommen beesten</hi>. [XCVI]</head>
<l>Menichte van goeden dinghen</l>
<l>Mach ons ontfermicheit inbringhen,</l>
<l n="6625">Want wie se in dit leven pliet,</l>
<l>Hier na wert si hem ontseghet niet.</l>
<l>Nature bewijst ons ontfermichede.</l>
<l>Hier up Paulus die apostel sede:</l>
<l><milestone unit="fol" n="54d"/> "Eist dat enich menschelic let</l>
<l n="6630">Mids ghedogene is ontset,</l>
<l>Alle des menschen andere leden</l>
<l>Zullen met dien lede arbeden".</l>
<l>In die merye is ooc mede</l>
<l>Van naturen goedertierenhede,</l>
<l n="6635">Dat si een vremt vole sooght,</l>
<l>Wien die eerste moeder is onthoocht.</l>
<l>Die boec vanden stommen dieren</l>
<l>Seght ooc dat van allen manieren</l>
<l>Van beesten is gheenrehande niet,</l>
<l n="6640">Dat sine ghelike te etene pliet,</l>
<l>Mer die mensche-beeste alleene</l>
<l>Et so waer hi mach den cleenen,</l>
<l>Ende daer so werct hi theghen nature,</l>
<l>Ooc theghen den raed der scrifturen,</l>
<l n="6645">Want scrifture ontfermicheit raet.</l>
<l>In Deuteronomi boec so staet:</l>
<l>"Du ne suls die hand te di niet trecken,</l>
<l>Mer ontdoen ende den armen strecken".</l>
<l>Tobias sprac ooc ten sone sijn:</l>
<l n="6650">"Ne wille niet keren dijn anschijn</l>
<l>Van enyghen armen, dat die heere</l>
<l>Sijn anschijn niet van di en kere".</l>
<l>Die wise man scrijft ooc also</l>
<l>Inden boec van Ecclesiastico:</l>
<l n="6655">"Leene dinen evenkerstijn</l>
<l>In die tijt vander nood sijn".</l>
<l>Int selve capittel ic vort vant:</l>
<l>"Biet den armen juwe hand".</l>
<l>Bet achter secht Salomon, nu hoor:</l>
<l n="6660">"Mensche, sette dinen tresoor</l>
<l><milestone unit="fol" n="55a"/> In die geboden vanden here,</l>
<l>Het sal di baten vele mere</l>
<l>Dan enygherhande goud soude doen".</l>
<l>Dus secht ons die wise Salomoen.</l>
<l n="6665">Ecclesiasticus secht ooc mede</l>
<l>In prise der ontfermichede:</l>
<l>"Olye moete gebreken niet</l>
<l>Van dynen hoofde"; hoor, wat bediet:</l>
<l>Die herten moeten wesen vereent</l>
<l n="6770">In caritaten, dats dat hi meent.</l>
<l>Van Christus mond so is ooc mede</l>
<l>Ontfermicheit ooc, so hi sede:</l>
<l>"Weest ontfermich alle gader,</l>
<l>Also is ontfermich onse heere vader",</l>
<l n="6675">Dus scrijft sinte Lucas al claer.</l>
<l>Een weynich staet ooc daer naer</l>
<l>Inder ewangelie gescreven:</l>
<l>"Gheeft ende men sal ju lieden gheven".</l>
<l>Wi vinden ooc in menigher stede,</l>
<l n="6680">Dat God beval ontfermichede</l>
<l>Ende die apostelen ooc daer nare,</l>
<l>Datmi te scrivene ware te sware,</l>
<l>Doch so moet elk wel prijs wert sijn,</l>
<l>Van wien dus sprect sinte Augustijn:</l>
<l n="6685">"Gheen dinc is in al erdrijc,</l>
<l>Dat den mensche maect so minlijc</l>
<l>Te Gode, alse goedertierenhede",</l>
<l>Dats almoesse, als ic eer sede.</l>
<l>Dus omme die grote weerde van hare</l>
<l n="6690">Soude se elk mensche trecken nare.</l>
</div>
<div type="chapter"><head type="chapter">Almoessen wederstaet ende lesschet quade begheerten. [XCVII]</head>
<l><milestone unit="fol" n="55b"/> Lere vort, dies wil sijn vroet,</l>
<l>Waer toe ontfermicheit is goed,</l>
<l>Diewelke ic almoesse meene.</l>
<l>Paulus secht, dat tallen ghemeene</l>
<l n="6695">Dinghen is almoesse vorbare,</l>
<l>Als hier wert getoghet clare.</l>
<l>Hier omme pine hem diet sal lesen,</l>
<l>Dat hi mach deelachtich wesen</l>
<l>Des goeds, dat almoesse can gheven.</l>
<l n="6700">Eerst staet dus van haer gescreven,</l>
<l>Dat also water vier doet uut,</l>
<l>Aldus so heft almoesse virtuut</l>
<l><pb n="86"/>Vanden sonden af te dwaene;</l>
<l>Den viant ooc te wederstaene.</l>
<l n="6705">Scrifture ooc mede wel orcont,</l>
<l>Dat die sonder te menygher stond</l>
<l>In mere sonden soude sneven,</l>
<l>Ne ware sijn almoesse niet gegeven,</l>
<l>Dat den sonder vake bewacht</l>
<l n="6710">Van doene des hi hadde gheacht.</l>
<l>Almoesse ghevet ooc ander gracie,</l>
<l>Dats van penitencien spacie.</l>
<l>Hier af screef dapostel Paulus</l>
<l>Tot zinen discipel Thimotheus:</l>
<l n="6715">"Wie dat ontfermicheit sal toghen,</l>
<l>Al deden des vleysch sonde doghen,</l>
<l>Hi mach daer af wesen gegheselt yet,</l>
<l>Mer verderven so en sal hi niet".</l>
<l>Dit en is in dien niet te verstaene,</l>
<l n="6720">Die hem troesten dat misdoen an te ghaene</l>
<l>Up die almoesse, die si moghen plien.</l>
<l>Sinte Pauwel scrijft dus van dien</l>
<l><milestone unit="fol" n="55c"/> Tot den Romeynen, daer hi sede:</l>
<l>"Weet gi niet dat Gods ontfermichede</l>
<l n="6725">Heft u te penitencien geleet,</l>
<l>Dwelk u geweest hadde onghereet</l>
<l>Na der harthede van juwen herten,</l>
<l>Na juwen idelen begherten".</l>
<l>Dus is der almoessen eerste daet,</l>
<l n="6730">Dat si die sonden wederstaet,</l>
<l>Ende spacie van penitencien gheeft</l>
<l>Te beterne datmen heft gesneeft.</l>
</div>
<div type="chapter"><head type="chapter">Caritate doet erdsche rijcheit niet mynren. [XCVIII]</head>
<l>Dat goed, dat almoesse doet,</l>
<l>Meren doet dat ertsche goet.</l>
<l n="6735">Hier af scrivet sinte Gregorius</l>
<l>In sine dyaloghen aldus,</l>
<l>Dat Bonefacius up eenen dach</l>
<l>Die arme liede carmen sach,</l>
<l>Des so had hi grote ontfermichede</l>
<l n="6740">In sijn herte; hoort wat hi dede:</l>
<l>Een sijn neve, hiet Constantijn,</l>
<l>Hadde vercocht een pert sijn,</l>
<l>Ende twalef guldene daer af ontfaen.</l>
<l>Bonefacius, diet hadde verstaen,</l>
<l n="6745">Ghenc up breken die kiste,</l>
<l>Ende nam dat ghelt, eert yement wiste,</l>
<l>Ende hi deyldet den armen daer.</l>
<l>Die pape, sijn neve, is daer naer</l>
<l>Te hues gekomen, ende als hijt wiste</l>
<l n="6750">Dat tebroken was sine kiste</l>
<l>Ende sine twalef guldene genomen,</l>
<l>Is hi tot den bisschop komen,</l>
<l><milestone unit="fol" n="55d"/> Claghende met grammen moede.</l>
<l>Die heilighe bisschop ende die goede</l>
<l n="6755">Dede hem in die kerke weder:</l>
<l>Up sine knyen vel hi neder,</l>
<l>Ende bad Gode dat Constantijn,</l>
<l>Sijn neve, gepait moste sijn,</l>
<l>So dat sine beroerte moste slaken.</l>
<l n="6760">Daer vertoghedem God die saken,</l>
<l>Dat Bonefacius hadde genomen:</l>
<l>Omme daer mede te doene vromen,</l>
<l>Deylde hijt den armen, cleen ende groot.</l>
<l>Doe quamen ghevallen in sbisscops schoot</l>
<l n="6765">Neder de twalef guldene zaen,</l>
<l>Ende God dede hem daer verstaen</l>
<l>Dat Constantijn was vanden goude</l>
<l>Gaderaer, ende dat hi daer bi soude</l>
<l>Dat bischpdom na hem niet ontfaen.</l>
<l n="6770">Die bisschop is ten pape gegaen,</l>
<l>Constantine, wien hijt ghelt boot</l>
<l>Ende seghede: "wet dat gi na mijnre doot</l>
<l>Gheen bisschop en wert al hier ter stede".</l>
</div>
<div type="chapter"><head type="chapter">Exempel van Bonefacius milthede. [XCVIIII]</head>
<l>Van Bonefacius leestmen mede,</l>
<l n="6775">Doe hi was een jonghelinc,</l>
<l>Te sijnre moeder schure hi ghinc</l>
<l>Ende nam dat koren ende vercochte,</l>
<l>Den armen tghelt hi daer af brochte.</l>
<l>Die dorschers quamen teenen daghe</l>
<l n="6780">Om dorschen ter schure, so si plaghen,</l>
<l>Ende als si dat coren wech vernamen,</l>
<l>Der moeder zijt vertellen quamen.</l>
<l>Si, die fel was onghemaniert,</l>
<l><milestone unit="fol" n="56a"/> Riep: "leyder! hoe is dit bestiert!</l>
<l n="6785">Wie heft mijn coren gerooft aldus?"</l>
<l>Men seghede haer dat Bonefacius,</l>
<l>Haer sone vake ter schuren ghinc,</l>
<l><pb n="87"/>Ende lichte wel wiste vander dinc.</l>
<l>Als die moeder dat hadde verstaen,</l>
<l n="6790">Ghinc si haer kind steken ende slaen</l>
<l>Met haren vuusten in sijn ansichte,</l>
<l>Daer si hem up sloech so bedichte.</l>
<l>So bad hi met herten troost an Gode,</l>
<l>Diene hem hadde gewarent node:</l>
<l n="6795">God maecte corens vul die schure</l>
<l>Ter bede van hem in corter ure,</l>
<l>Ende als die moeder dat verstoet,</l>
<l>Waert haer weder gesacht die moet,</l>
<l>Want si hadde daer meer corens ynne,</l>
<l n="6800">Dan si eerst hadde van beginne.</l>
<l>Doe smeecte si haer kind ende bad,</l>
<l>Dat hi haer woude vergheven dat,</l>
<l>Also gheringhe gheschien soude,</l>
<l>Wat si vort an bidden woude.</l>
</div>
<div type="chapter"><head type="chapter">Caritate doet die rijcheit wassen ende meren der werelt. [C]</head>
<l n="6805">Dat almoessen wassen doet</l>
<l>Des gevers tijdlike goet,</l>
<l>Heft sinte Lucas wel bescreven,</l>
<l>Die seghede: "gheeft ende men sal ju gheven".</l>
<l>Salomon sprect, als ic sede:</l>
<l n="6810">"Enighe delen hare rijchede,</l>
<l>Ende si verriken altijd nochtan,</l>
<l>Een ander nemet, waer hi can</l>
<l>Gekrighen, hoedat niet sine en zi,</l>
<l><milestone unit="fol" n="56b"/> Ende die blijft arm altijd daer bi".</l>
<l n="6815">Der Konynghe boec secht van Helyen,</l>
<l>Om dat die weduwe ontfenc dien,</l>
<l>Ende hem deelde haer olye ende mele,</l>
<l>Dede haer God gracien so vele,</l>
<l>Dat selve, dat haer Helyas liet,</l>
<l n="6820">Ghebrac haer tot den eynde niet;</l>
<l>Ende dese redene is daer bi:</l>
<l>Wat menschen die ontfermich si</l>
<l>Ende gheerne almoessen doet,</l>
<l>Dese is getrouwe in dat goet,</l>
<l n="6825">Dat hem in handen liet die here;</l>
<l>Daer omme wert hi te vele mere</l>
<l>Rijcheiden hier na verheven,</l>
<l>Als sinte Matheus wel heft bescreven.</l>
</div>
<div type="chapter"><head type="chapter">Almoesse is zeere bequame Gode onsen lieven here. [CI]</head>
<l>Ten derden dat almoesse vroemt,</l>
<l n="6830">Is dat si Gode wel becoemt</l>
<l>Ende die se doet, mynt Gode mede.</l>
<l>Hier up in Proverbien sede</l>
<l>Salomon, die wise man:</l>
<l>"Die bedecte ghiften can</l>
<l n="6835">Uut doen gramschape groot,</l>
<l>Ende almoessen inder armer schoot</l>
<l>Can grote onweertheit doen sinken".</l>
<l>Die bible secht in mijn dinken,</l>
<l>Doe Jacob weder te lande quam</l>
<l n="6840">Tot Ezau zinen broeder gram,</l>
<l>Sende hi vor van sijnre rijcheden</l>
<l>Te prosente, ende hi sede:</l>
<l>"Ic sal bekomen den broeder mijn</l>
<l><milestone unit="fol" n="56c"/> Met den ghiften die voren sijn".</l>
<l n="6845">Jacob sende prosenten milde,</l>
<l>Eer dat hi selve comen wilde;</l>
<l>Dats ons in figuren geprent:</l>
<l>Almoesse moet sijn voer gesent</l>
<l>Als eene lanteerne met lichte claer</l>
<l n="6850">Lichtende die haer volghen naer.</l>
<l>Van desen becomene secht aldus</l>
<l>Een lerer, ic wane Gregorius:</l>
<l>"Hets den ghenen omme niet,</l>
<l>Dat hi sine hande te Gode wert biet</l>
<l n="6855">Om genaden van sinen sonden,</l>
<l>Diese te neghenen stonden</l>
<l>Met almoessen strecken dede</l>
<l>Te Gode na sijnre moghendhede".</l>
</div>
<div type="chapter"><head type="chapter">Almoesse vercrijcht wat si bidt. [CII]</head>
<l>Tvierde dat almoesse doet dats dit:</l>
<l n="6860">Si verwerft an Gode wat si bidt</l>
<l>Ter zalicheden; hier up so es</l>
<l>Dat seghet Ecclesiastes:</l>
<l>"Doe so dat die almoessen dijn</l>
<l><pb n="88"/>Inder armer schoot beloken sijn,</l>
<l n="6865">Ende si sullen bidden over di".</l>
<l>Hier up so staet in Ysai:</l>
<l>"Brec dijn broot, die hongherich si",</l>
<l>Dan volght daer na, seghede hi,</l>
<l>"Du suls Gode spreken an,</l>
<l n="6870">Ende hi sal di wel horen dan.</l>
<l>Alstu suls anroepen hem,</l>
<l>God sal segghen: "sich, hier ic bem,</l>
<l>Want dijn God ende dijn here</l>
<l>Is altoes ontfermich zere".</l>
</div>
<div type="chapter"><head type="chapter"><milestone unit="fol" n="56d"/> <hi rend="italic">Almoessen maken den mensche vele vriende, die vor Gode sijn gehoert</hi>. [CIII]</head>
<l n="6875">Eene vijfte nutschap ende groot goet</l>
<l>Dat almoesse den mensche doet,</l>
<l>Is dat si hem vele vrienden maect,</l>
<l>Bi welken men te ghenaden raect,</l>
<l>Want elk arm mensche is ons hier</l>
<l n="6880">Een vorvechter, een soudenier</l>
<l>Teghen den duvel mids hare bede.</l>
<l>Hier up sinte Gregorius sede:</l>
<l>"Men sal ghene onweertheit bieden</l>
<l>Den armen als verstekene lieden,</l>
<l n="6885">Mer als patronen doen werdicheit".</l>
<l>Lucas dewangeliste ons seit:</l>
<l>"Maect u vrienden van juwen goede".</l>
<l>In Proverbien secht dus die vroede:</l>
<l>"Victorie sal hi moghen lichte</l>
<l n="6890">Vercrighen, ende ere, die gheeft ghichte".</l>
</div>
<div type="chapter"><head type="chapter">Almoesse wert des menschen taleman ten lesten gerichte. [CIIII]</head>
<l>Almoesse sal een zeste profijt</l>
<l>Werken indie leste tijd,</l>
<l>Dat wert, alst gherichte wert gedaen,</l>
<l>Daer elk sinen loon dan sal ontfaen:</l>
<l n="6895">Daer sal die almoesse vrien</l>
<l>Den mensche van des duvels pertien.</l>
<l>Hier af ist dat Tobias sede:</l>
<l>"Sone, heb in di ontfermichede,</l>
<l>Want almoesse doet sekerlike</l>
<l n="6900">Vinden dat ewelike rike".</l>
<l>Almoesse int gherichte vele mach.</l>
<l>David die prophete doet ons gewach:</l>
<l><milestone unit="fol" n="57a"/> "In blischappen wert die mensche vereent,</l>
<l>Die ontfermich is ende leent</l>
<l n="6905">Den armen mensche te sijnre noodsake:"</l>
<l>Die ordiniert hier sine sake,</l>
<l>Diene int gerichte vri talen sal,</l>
<l>Want die clachte wert daer al</l>
<l>Upten mensche, omdat hi niet dede</l>
<l n="6910">Te zinen evenkerstijn ontfermichede.</l>
<l>God sal spreken: "my hongherde ende gi</l>
<l>En ghavet niet te etene my",</l>
<l>Also die ewangelie ghewaghet.</l>
<l>Die mensche en wert daer niet beclaget,</l>
<l n="6915">Dat hi ghene misse dede singhen,</l>
<l>Of ghene pelgremagie en ghinghen,</l>
<l>Of dat hi niet vastede ghenoech,</l>
<l>Of ghene harene gordele en droech:</l>
<l>Die claghe sal daer up den genen sijn,</l>
<l n="6920">Die up sinen evenkerstijn</l>
<l>Niet en toghet ontfermicheit.</l>
<l>Daer wert tot hem lieden geseit:</l>
<l>"Ghi vermaledide, gaet van hier</l>
<l>In dat ewighe helsche vier!"</l>
<l n="6925">Mer tot den ghenen, die te hare nood</l>
<l>Den armen breken hare brood,</l>
<l>So sal God toghen dat ansichte blide,</l>
<l>Ende segghen: "comt, gi gebenedide,</l>
<l>Int rike, dwelk is bereit u leden,</l>
<l n="6930">Om dat gi mi met ontfermicheden</l>
<l>Tetene ghavet, alst mi geberste,</l>
<l>Ende te drinckene als mi derste;</l>
<l>Qual ic, gi quaemt mi besien;</l>
<l>Bad ic herberghe, gi ontfenct mien".</l>
<l n="6935"><milestone unit="fol" n="57b"/> Dus sal Gods gerichte uut ghaen,</l>
<l>Na dat die ontfermicheit is ghedaen.</l>
<l>So wat dueghden die mensche doet,</l>
<l>Die weldaet en wert hem nerghen toe goet,</l>
<l>Ja omme te vercrighene salichede,</l>
<l n="6940"><pb n="89"/> Hem en zi caritate mede.</l>
<l>Christus selve secht ons wel:</l>
<l>"Maect juwen trisoer inden hemel".</l>
<l>Aldus scrivet ons wel Matheus,</l>
<l>Ende Thobias secht ooc mede aldus</l>
<l n="6945">Ten ghenen, die almoessen ghaven,</l>
<l>Doe hi se sach die armen laven:</l>
<l>"Dits u voren een goed begin,</l>
<l>Ghi bereit eenen trisoer daer in,</l>
<l>Dien gi vinden sult ter noot".</l>
<l n="6950">Een leerer vraghede al bloot:</l>
<l>"Wat is den armen toghen genaden?</l>
<l>Niet anders dan goet up laden</l>
<l>Den draghers, diet weerdelike</l>
<l>Rechtevoert draghen in hemelrike".</l>
<l n="6955">Die leerer secht, sinte Augustijn,</l>
<l>Dat der armer handen sijn</l>
<l>Christus scrienen ende schapraden;</l>
<l>Dus waent hi den dommen raden,</l>
<l>Die niet sijn goed daer wil besteden,</l>
<l n="6960">Daert hem geduert in ewicheden.</l>
</div>
<div type="chapter"><head type="chapter">Caritate doet dat ertsche rijcheit helpt, die te quetsene pleghet. [CV]</head>
<l>                Die almoesse can toebringhen,</l>
<l>Dat alle ertsche besittinghen,</l>
<l>Die van hem selven te quetsene plien,</l>
<l>Den mensche groot nutscap doen geschien,</l>
<l n="6965"><milestone unit="fol" n="57c"/> In eene maniere, ende dat dus:</l>
<l>Ons secht die lerer Ysidorus:</l>
<l>"Ertsche rijcheit heft in allene,</l>
<l>Dat si up hout die armen, die cleene,</l>
<l>Ende vermaect der keytive leven:</l>
<l n="6970">Daer toe sijn rijcheden gegheven".</l>
<l>Ende menyghe ander bate goed</l>
<l>Die almoesse haren ghever doet,</l>
<l>Ende dat God over haer heft gegeven,</l>
<l>En screvic niet in al mijn leven.</l>
</div>
<div type="chapter"><head type="chapter">Almoesse moet sijn ghedaen met eenen bliden ansichte. [CVI]</head>
<l n="6975">                Noch is goed hier na bescreven,</l>
<l>Hoe men almoessen moet gheven.</l>
<l>Talre eerst, datter behoert te sine,</l>
<l>Dats gheven met eenen bliden anschine,</l>
<l>Want dapostel doet ons bekint,</l>
<l n="6980">Dat God den bliden ghever mint.</l>
<l>God die ansiet meer den moet</l>
<l>Vele, dan dat geghevene goet.</l>
<l>Salomon in Proverbien secht,</l>
<l>Dat God den moet te weghene plecht.</l>
<l n="6985">Gregorius ons ooc dus bediet:</l>
<l>"God weecht die herte, die ghifte niet;</l>
<l>Hi ne siet niet an, hoe goed</l>
<l>Die offerande is, die men doet,</l>
<l>Mer van wien si is gedaen".</l>
<l n="6990">Jheronimus doet ons dus verstaen:</l>
<l>"So wie den armen te offerne pleghen,</l>
<l>Wert niet om sijn gewichte geweghen,</l>
<l>Mer na den wille van hem diet biet;</l>
<l>Dien weghet God ende anesiet".</l>
<l n="6995"><milestone unit="fol" n="57d"/> Dus so moet ter almoesse sijn</l>
<l>Vor getoghet een blide anschijn;</l>
<l>Die anders almoesse ghevet,</l>
<l>Dan dat hi in zinen wille hevet</l>
<l>Den armen te doene, dat hi bad,</l>
<l n="7000">Die ghifte en sal hem helpen plat.</l>
<l>Die riken die gheven om die eersamhede,</l>
<l>Dat quans behoert te hare rijchede,</l>
<l>Ende schamen souden dat sijs achter bleven,</l>
<l>Die verliesen so wat si gheven.</l>
</div>
<div type="chapter"><head type="chapter">Almoesse moet sijn ghedaen met vriendeliker sprake. [CVII]</head>
<l n="7005">                Dat ander, dat der an moet cleven,</l>
<l>Daer almoesse mede moet sijn gegeven,</l>
<l>Dats die armen vriendelic te spreken an.</l>
<l>Hier up secht dus die wise man:</l>
<l>"Laet dalen den armen dine oren</l>
<l n="7010">Al sonder droefheit ofte toren,</l>
<l>Ende antwort hem met zoeter tale".</l>
<l>Een deel bet achter secht hi wale:</l>
<l>"Zone, van dinen walverne saken</l>
<l>En saltu ghene claghe maken,</l>
<l n="7015">Ende in die ghifte, die gi doet,</l>
<l>En toecht ghenen droeven moet".</l>
<l>Hier toe secht oec mede aldus</l>
<l>Mijn here sinte Gregorius:</l>
<l>"Et sijn harde vele lieden,</l>
<l n="7020"><pb n="90"/> Als hem die armen die hande bieden,</l>
<l>Biddende om die nootdruftinghe,</l>
<l>Die sijn bereit met schofiringhen</l>
<l>Van antworden, als die niet</l>
<l>Gheloven dat geclaghede diet".</l>
<l>........</l>
<l>........</l>
<l n="7025"><milestone unit="fol" n="58a"/> Dat hem enych goed helpen mach".</l>
<l>Die glose hier up dus doet gewach:</l>
<l>"Die almoessen hem niet beclivet,</l>
<l>Die altijd in sonden blivet".</l>
<l>Sinte Augustijn heft aldus gescreven:</l>
<l n="7030">"En wanet niet, die in sonden leven,</l>
<l>Wat weldoen si daer mede plien,</l>
<l>Besitten dat rike Gods bedien".</l>
<l>Doch al sijn si in sonden, so doet</l>
<l>Die almoesse hem wel goet:</l>
<l n="7035">Si trecten van meerre archeit,</l>
<l>Also hier vor wel is geseit.</l>
<l>Den mensche ooc ter doghet keren</l>
<l>Bi haren krachten si doet leren.</l>
<l>Vele anders goedes doet si ooc mede,</l>
<l n="7040">So ic int leste capittel sede.</l>
</div>
<div type="chapter"><head type="chapter">Ontschulden mach hem nyemand, die leeft, almoessen te doene. [CVIII]</head>
<l>Nu wil ic scriven ende doen gewach,</l>
<l>Hoe dat hem nyemand ontschulden mach.</l>
<l>Die enghene almoesse gheeft,</l>
<l>Hoe clene rijcheit hi ooc heeft,</l>
<l n="7045">Want elk gheven moet na dien</l>
<l>Dat hi van Gode is vorsien.</l>
<l>Hier up secht Salomon also</l>
<l>In dat boec Ecclesiastico:</l>
<l>"Na der rijcheit, die gi besit,</l>
<l n="7050">Moet gi den armen gheven, dies bit".</l>
<l>In dat selve boec staet gescreven:</l>
<l>"Du suls den alre oversten gheven</l>
<l>Na dat hi heft gegheven die".</l>
<l>Hier toe so raet ons ooc Thobie:</l>
<l n="7055"><milestone unit="fol" n="58b"/> "In elker wijs daer du salt moghen</l>
<l>So moetstu ontfermicheit toghen:</l>
<l>Hevestu vele ende bistu rike,</l>
<l>So saltu gheven mildelike;</l>
<l>"Ende eist ooc dat gi weynich besit,</l>
<l n="7060">. . . . . . . want"; die scrifture orcont dit,</l>
<l>Dat Gode eenen hellinc bet becoomt,</l>
<l>Die vanden milden armen coomt,</l>
<l>Dan een rike hondert ghave</l>
<l>In almoessen van sijnre have,</l>
<l n="7065">Ende hogher wert hijs ooc geloont.</l>
<l>Dul is hi, die daer theghen croont.</l>
<l>Mochte een arme te zinen eessche</l>
<l>Van vissche copen of van vleesche</l>
<l>Om eenen pennync also vele</l>
<l n="7070">Als een rike om hondert schele,</l>
<l>Hi soudet gheerne kopen dicken:</l>
<l>Nochtan sijnt onghedeelde sticken.</l>
<l>In dewangelie scrijft Lucas,</l>
<l>Dat Christus sprac, als ic las,</l>
<l n="7075">Vander weduwen, die als niet mee</l>
<l>Ne hadde dan ondiere penninghe twe,</l>
<l>Die si in des tempels busse leghede;</l>
<l>Christus sprac van haer ende seghede:</l>
<l>"Dese arme weduwe gaf meer alleene,</l>
<l n="7080">Dan ghaven alle die ander ghemeene".</l>
<l>Die glose hout den waeromme gescreven:</l>
<l>Om dat haer niet en was gebleven.</l>
<l>Als di so nauwe staet die dinc,</l>
<l>Datstu niet en heves eenen hellinc,</l>
<l n="7085">Ghif eenen toghe waters drincken</l>
<l>Den armen, God sals ghedincken.</l>
<l><milestone unit="fol" n="58c"/> Heftes die mensche ooc ghene macht,</l>
<l>So si hi te troestene wel bedacht</l>
<l>Den droevighen met zoeter talen:</l>
<l n="7090">Gi vuldoet Gode daer mede wale.</l>
<l>Dus en is so arm nyemand die leeft,</l>
<l>Die segghen mach, dat hi niet en heeft</l>
<l>Te ghevene den armen, dies hem bidt:</l>
<l>Elc mach in hem selven merken dit,</l>
<l n="7095">Dat elc ter almoessen is gehouden,</l>
<l>Ende niemen en mach hem ontschouden.</l>
</div>
<div type="chapter"><head type="chapter"><pb n="91"/> <hi rend="italic">Vander Bedinghe</hi>. [CVIIII]</head>
<l>Nu laet ons gaen ter bedinghen vort,</l>
<l>Die ter lester remedie hort,</l>
<l>Die wi hebben theghen die vracheit.</l>
<l n="7100">Dese lere sal wesen gheleit</l>
<l>In drien clenen capittelen claer.</l>
<l>Dat eerste sal toghen al openbaer</l>
<l>Vele scrifturen ende leringhen</l>
<l>In love van ynnigher bedinghe;</l>
<l n="7105">Dat ander sal u maken vroet</l>
<l>Vander nutticheit, die bedinghe doet;</l>
<l>Int derde sal gehoert sijn dit,</l>
<l>Hoe God niet gheeft al datmen bit,</l>
<l>Ende wat die bidder hebben moet</l>
<l n="7110">Vor oghen, als hi bedinghe doet.</l>
</div>
<div type="chapter"><head type="chapter">Bedinghe is nuttelic den mensche, bewijst scrifture. [CX]</head>
<l>                   Dat bedinghe nutlic is ter cure,</l>
<l>Toghet ons wel die heilige scrifture.</l>
<l>Van haer Ecclesiasticus dus set:</l>
<l>"Du ne moets wesen niet belet</l>
<l n="7115">Van te biddene eenparlike".</l>
<l><milestone unit="fol" n="58d"/> Iheremias scrijft ons ooc claerlike</l>
<l>Inden persoen Gods: "roept te my,</l>
<l>Mensche, ic sal horen di!"</l>
<l>Sinte Lucas heft dus ooc bescreven:</l>
<l n="7120">"Eysschet ende u sal sijn gegeven;</l>
<l>Soect ende gi sult vinden saen;</l>
<l>Clopt ende ju wert upghedaen".</l>
<l>Sinte Augustijn secht oec: "die here</l>
<l>En soude ons troesten niet so zere</l>
<l n="7125">Te eesschene, en waert niet om gheven".</l>
<l>Schamen hem doch, die so traech leven,</l>
<l>Dat si ter bedinghe niet en vaen!</l>
<l>Want meer dan wi moghen verstaen</l>
<l>So wil ons God gheven, die here:</l>
<l n="7130">Ontfermen so wil hi ooc mere</l>
<l>Dan wi roeken der ontfermichede.</l>
<l>Lucas ende Matheus scriven bede:</l>
<l>"Waect ende in die bedinghe staet,</l>
<l>Dat gi niet in becoringhe ghaet".</l>
<l n="7135">Sinte Jacobs epistole dus uut ghevet:</l>
<l>"Die van vroetschepen breke hevet,</l>
<l>Eessche die an Gode, onsen here".</l>
<l>Een weynich achter secht hi noch mere:</l>
<l>"Is yemen bedroeft onder ju leden.</l>
<l n="7140">Die doe hem dan in ynnighe beden".</l>
</div>
<div type="chapter"><head type="chapter">Christus leerde ons selve bedinghe. [CXI]</head>
<l>                Vort troesten ons ter bedinghen zere</l>
<l>Exemplen van Christum, onsen here,</l>
<l>Die selve vake was in bedinghen;</l>
<l>Nochtan vermocht hi selve alle dinghen.</l>
<l n="7145">Die ewangelisten segghen wel dat,</l>
<l>Dat Christus te zinen vader bat</l>
<l><milestone unit="fol" n="59a"/> Des woensdages nachts, oft ware</l>
<l>Moghelic dat lede die kelic dare</l>
<l>Vander passien, die hem naecte,</l>
<l n="7150">Mids welker hi den mensche vrymaecte.</l>
<l>Dit bad Christus te dier stonden,</l>
<l>Also die ewangelisten orconden.</l>
<l>Daer Christus mede ant cruce hinc,</l>
<l>So bad hi den vader dese dinc,</l>
<l n="7155">Dat hi hem lieden woude vergheven,</l>
<l>Die hem namen daer sijn leven,</l>
<l>Want si en kanden hem niet.</l>
<l>Scrifture secht ons claer bediet,</l>
<l>Dat Christus vake der bedinghen plach.</l>
<l n="7160">Te biddene ooc ons brenghen mach</l>
<l>Exemple van anderen heilighen lieden,</l>
<l>Die baden ende te biddene rieden,</l>
<l>Also ons Lucas wel bediet,</l>
<l>Dat Anna niet uten tempel schiet,</l>
<l n="7165">Mer inden dienst van Gode si lach</l>
<l>Eendrachtelike nacht ende dach</l>
<l>Met vastene ende met ynnigher bede.</l>
<l>Int werc der apostolen vindewi mede,</l>
<l>Dat si eendrachtich waren al gader</l>
<l n="7170">Met bedinghen te Gode den vader,</l>
<l>Mids den wiven ooc met Marien,</l>
<l>Der moeder Jhesus, ende ooc met dien</l>
<l>Ander broderen, die daer waren bleven.</l>
<l>Van sinte Peter vindmen bescreven,</l>
<l n="7175">Dat hi int hogheste vanden huys clam,</l>
<l>Ende daer sine bedinghe an nam.</l>
<l><pb n="92"/>Ooc so leestmen in die vite</l>
<l>Van Paulus, den eersten heremite,</l>
<l><milestone unit="fol" n="59b"/> Dat hi dede al biddende sinen ent,</l>
<l n="7180">Want sinte Anthonius doet bekent,</l>
<l>Dat hi Paulus licham al doot</l>
<l>Vant ligghende an eenen boom groot,</l>
<l>Die hande te hemele biedende mede,</l>
<l>Uut welken wonder Anthonius sede:</l>
<l n="7185">"Int leven nerenstlike hi bad,</l>
<l>Ende met stervene ne liet hi dat".</l>
<l>Van sinte Bertholomeus so gewaghen</l>
<l>Die scrifturen, dat hi alle daghen</l>
<l>Hondert werf vor Gode van hemelrike</l>
<l n="7190">Knyelde ende nachts des gelike.</l>
<l>Van eenen sinte Jacob gescreven wi sien</l>
<l>Dat hi an beyde zine knyen</l>
<l>Ontfaen hadde knyels harthede</l>
<l>Uut sijnre eendrachtigher gebede.</l>
<l n="7195">                Ten derden troeste ons, als ic merke,</l>
<l>Christus, die here, te neghenen gewerke</l>
<l>Also zeere als hi te biddene dede.</l>
<l>Een van den apostolen was, die sede:</l>
<l>"Here, so lere ons bidden dan".</l>
<l n="7200">Ende Christus sprac hem lieden an,</l>
<l>Wanneer men bidden sal ende waer,</l>
<l>Hoe ende watmen sal eesschen daer;</l>
<l>Dese vier poenten leerde hi hem al,</l>
<l>Also ic hier na wel toghen sal.</l>
<l n="7205">Van elken so sal ic een deel tellen,</l>
<l>Also dewangelien verspellen,</l>
<l>Ten ende den capittele dat volcht hier na,</l>
<l>Ende dat ten claersten so ict versta.</l>
<l>                Ten vierden drinct ons ter devote</l>
<l n="7210">Bedinghen die werdichede grote</l>
<l><milestone unit="fol" n="59c"/> Vanden inghel, die draget altenen</l>
<l>Vor Gode onse bidden ende onse wenen.</l>
<l>Hier up so lesewi van Thobien,</l>
<l>Dat die inghel sprac te dien:</l>
<l n="7215">"Als du met dinen tranen bades,</l>
<l>Ende die doden ter eerden dades,</l>
<l>So droech ic dine bede vor den heere".</l>
<l>Die mensche en soudem te rechte niet zeere</l>
<l>Schamen, dat ghene te sendene Gode,</l>
<l n="7220">Waer af die inghel gherne is bode.</l>
<l>                Ten vijften mach bedinghe wesen</l>
<l>Geprijst boven vasten ofte lesen.</l>
<l>Dit orcont ons wel Ysidorus,</l>
<l>Als vanden lesene, ende secht aldus:</l>
<l n="7225">"Onderwisen so mach ons dat lesen,</l>
<l>Mer bedinghe doet ons zuver wesen".</l>
<l>Dus is beide harde zere goet,</l>
<l>Mer alsmen ten letsten moet,</l>
<l>So is bedinghe best ghedaen,</l>
<l n="7230">Als ons die lerers doen verstaen.</l>
<l>Ysidorus secht, so ic vant lesen:</l>
<l>"Die met Gode wel wille wesen,</l>
<l>Bidde ende lese al in een,</l>
<l>Want als wi bidden ende vleen,</l>
<l n="7235">Met Gode dan sprekewi,</l>
<l>Ende met ons lieden so sprect hi,</l>
<l>Als wi sine heilighe boeke lesen.</l>
<l>Merc of bedinghe goet mach wesen!</l>
<l>Vasten ende lesen sijn myn no mee</l>
<l n="7240">Als der bedinghe dyenlinghe twee,</l>
<l>Of twe vloghele; waer af dus</l>
<l>Ons seghet sinte Gregorius:</l>
<l><milestone unit="fol" n="59d"/> "Die sine bedinghe wil doen werdelike</l>
<l>Te Gode vlieghen in hemelrike,</l>
<l n="7245">Doe twe vloghele an haer cleven,</l>
<l>Dats vasten ende almoesse gheven".</l>
<l>Hier af Thobias ons dus bevroet</l>
<l>Ende secht: "bedinghe is harde goet,</l>
<l>Met vasten ende almoessen also wel".</l>
</div>
<div type="chapter"><head type="chapter">Bedinghe is des heilighen gheestes voghel, wes vloghele sijn vasten ende almoessen. [CXII]</head>
<l n="7250">Bedinghe is des heilighen gheestes vogel,</l>
<l>Die vrede in brengt den creaturen.</l>
<l>Hier af so hebben wi in figuren,</l>
<l>Die duve, die Noe ter dolouven</l>
<l>Uut vlieghen dede omme prouven,</l>
<l n="7255">Of iewers droghe was enych land,</l>
<l>Diewelke eenen olive boom vant,</l>
<l>Van welken si heft een rijs gepect,</l>
<l>Ende is ter arken weder getrect.</l>
<l>Een teyken van vreden was dat rijs:</l>
<l n="7260">Des was Noe gheringhe wijs.</l>
<l>Also voert die inghel des menschen bede</l>
<l>Te Gode ende brengt weder vrede.</l>
<l><pb n="93"/>Dat seste, dat dringhen mach daer toe</l>
<l>Den mensche, dat hi bedinghe doe,</l>
<l n="7265">Dats des wercs grote lichthede.</l>
<l>Waert datmen tot yemene zede,</l>
<l>Dat hi almoessen gave,</l>
<l>Hi mochte hem lichte ontschulden daer ave</l>
<l>Ende segghen, hi ware al sonder ghelt.</l>
<l n="7270">Of hadde hem yement te vasten gestelt,</l>
<l>Hi mochte hem lichte ontschulden mede</l>
<l><milestone unit="fol" n="60a"/> Omme sijns hovedes grote cranchede:</l>
<l>Mer van biddene mach hem ontschouden</l>
<l>Nyemant: elc is daer toe ghehouden.</l>
<l n="7275">Een stomme, die nye spreken en mochte,</l>
<l>Mach bedinghe doen met gedochte</l>
<l>Te Gode wert; hier af sprect dus</l>
<l>Sinte Johan Crisostomus:</l>
<l>"Die ziele te Gode bedinghe gheeft</l>
<l n="7280">Vanden inaderen, die se heeft,</l>
<l>Als over eenen gheestliken thens;</l>
<l>Mer als anders is dat gepens</l>
<l>Binnen, dan buten die lippen lesen,</l>
<l>So moet die bede onnutte wesen".</l>
</div>
<div type="chapter"><head type="chapter">Bedinghe gheneest des lichamen quale. [CXIII]</head>
<l n="7285">                Laet ons die nutschap nu sien an,</l>
<l>Welke die bedinghe in brenghen can:</l>
<l>Alle en soudse nyemand vertellen,</l>
<l>Mer vive of sesse sal icker stellen,</l>
<l>Die my dunken dat moghen bringhen</l>
<l n="7290">Den mensche in wille van goeden dinghen.</l>
<l>Eerst so slaect devote bede</l>
<l>Des lichams ongesondichede.</l>
<l>Hier af scrijft Salomon also</l>
<l>Inden boec Ecclesiastico:</l>
<l n="7295">"Sone, in dijn lichamelike verdriet</l>
<l>Ne veronwerde di selven niet:</l>
<l>Hi sal di lossen uut allen zere,</l>
<l>Wiltu doen bedinghe tot den heere".</l>
<l>Sinte Jacob scrijft ooc dus te desen:</l>
<l n="7300">"Bede met gelove sal sieken genesen";</l>
<l>Gheestlike quale ganst si mede;</l>
<l>Hier up Jheronimus aldus sede:</l>
<l><milestone unit="fol" n="60b"/> "Metten vastene moghen wi lesen</l>
<l>Des lichamen verdriete genesen,</l>
<l n="7305">Mer bedinghe devote ende goede</l>
<l>Heelt die quale bynnen den moede".</l>
</div>
<div type="chapter"><head type="chapter">Bedinghe verlenghet den mensche sijn lijf. [CXIIII]</head>
<l>                Dat ander, dat bedinghe can gheven,</l>
<l>Is dat si verlenget des menschen leven.</l>
<l>Hier up hebben wi in prophecien,</l>
<l n="7310">Dat God sprac bi Ysayen</l>
<l>Tote Ezechias: "ic hebbe verstaen</l>
<l>Dine bede, ende dine tranen ontfaen:</l>
<l>Boven dine daghe sal ic di gheven</l>
<l>Noch XV jaer, die saltu leven".</l>
<l n="7315">                Ten derden lost bedinghe devoet</l>
<l>Den mensche van schandeliker doot</l>
<l>Ende van vangenessen, so wi merken</l>
<l>Gescreven inder apostolen werken,</l>
<l>Dat der heiligher kerken gebede</l>
<l n="7320">Sinte Peter uut den kerker dede.</l>
<l>Vanden anderen Daniel bescrijft:</l>
<l>Doe men Susannen woude ontlijft</l>
<l>Hebben, die devote bede van hare</l>
<l>Verlosede se vander doot sware.</l>
<l n="7325">                Ten vierden schijnt dat devote bede</l>
<l>Gode hout mids hare mogenthede.</l>
<l>Dit orcont ons die bible so,</l>
<l>Bi Moijses in Exodo,</l>
<l>Daer hi in knyegebede vel</l>
<l n="7330">Over die kinderen van Israhel,</l>
<l>Ende mids sijnre devoter bede</l>
<l>Sprac God te hem ende sede:</l>
<l><milestone unit="fol" n="60c"/> "Laet mi dat ic gram mach werden</l>
<l>Up hem lieden, die over terden".</l>
<l n="7335">Up dit word sprect aldus</l>
<l>Mijn here sinte Gregorius:</l>
<l>"Wat is te seggene anders dat dinc,</l>
<l>Dat God sprac te zinen dienlinc:</l>
<l>"Laet mi", sonder te ghevene stouthede</l>
<l n="7340">Ende troost te eendrachtigher bede;</l>
<l>Als of hi seggen woude dien:</l>
<l>Denc wat du werdich bist vor mien</l>
<l>Ende denc dattu al moghes gecrighen,</l>
<l>Des dine bedinghe niet wille swighen</l>
<l n="7345">Van eysschene over dat volc te mi".</l>
<l>Merc, mensche, of bedinghe moghende si!</l>
</div>
<div type="chapter"><head type="chapter">Bedinghe verwerft an Gode dat den mensche van noeden is. [CXV]</head>
<l>                Ene vijfte bate ende ooc goet</l>
<l><pb n="94"/>Is dat si vercrighen doet</l>
<l>So wat den mensche nootsake mach wesen,</l>
<l n="7350">Also wi in sinte Matheuse lesen.</l>
<l>Christus sprac te zinen discipulen dit:</l>
<l>"Sijt gi twe eens, so wat gi bid</l>
<l>Sal u van minen vader geschien".</l>
<l>Daer nae sprac Christus te dien:</l>
<l n="7355">"So wat gi bidden sult met geloven,</l>
<l>Dat sal ju geschien van boven".</l>
<l>Sinte Lucas heft ooc bescreven:</l>
<l>"Eyscht ende men sal u gheven".</l>
<l>Menich edel priselic goet</l>
<l n="7360">Toghet scrifture dat bedinghe doet,</l>
<l>Die mi swaer te dichtene waren;</l>
<l>Mer een over al so macht verclaren,</l>
<l><milestone unit="fol" n="60d"/> Dat vele heilighen wel orconden,</l>
<l>Dat si remedie is te allen stonden</l>
<l n="7365">Ende gracie groot den mensche toestiert:</l>
<l>Dus is hi wijs die bedinghe hantiert.</l>
</div>
<div type="chapter"><head type="chapter">Bidden moet men eendrachtelike ende meest in tiden van nooden. [CXVI]</head>
<l>                Nu willen wi die vier saken horen</l>
<l>Van biddene, die ic noemde voren,</l>
<l>Dats welctijd, wat, waer ende hoe</l>
<l n="7370">Nootsake is datmen bedinghe doe.</l>
<l>Welke tijd men bidden sel</l>
<l>Toghet Lucas dewangeliste wel:</l>
<l>"Altijd moetmen bedinghe spreken</l>
<l>Ende ghene tide daer af breken".</l>
<l n="7375">Die ridder die strijt vor hem ziet,</l>
<l>Sal sinen schilt achter laten niet.</l>
<l>Dat orloghe vander sonden temptacie</l>
<l>Gheduert al ons levens spacie,</l>
<l>Dies heet ridderschap des menschen leven,</l>
<l n="7380">Also Job wel heft bescreven.</l>
<l>Sware misvalle ende plaghen</l>
<l>Vechten up ons alle daghen,</l>
<l>Des hebben wi alle wile berste</l>
<l>Vander hulpe van Jhesus Kerste.</l>
<l n="7385">Des souden wi met vasten gedochte</l>
<l>Altijd bidden, up dat sijn mochte,</l>
<l>Newaer der werelt belemmerthede</l>
<l>Belet vake devote bede.</l>
<l>Hier omme so screef Jheronimus</l>
<l n="7390">Tote Paulus over aldus:</l>
<l>"In elk werc dattu begons,</l>
<l>Sech so devotelic alstu cons</l>
<l><milestone unit="fol" n="61a"/> Pater Noster, ende maec an dijn</l>
<l>Vorhooft der crucen tekijn,</l>
<l n="7395">Ende ganc ten werke dan vort</l>
<l>Dat te dinen state behoort".</l>
<l>Dus moetmen altijd doen gebede,</l>
<l>Alsmen tijd hevet ende stede.</l>
</div>
<div type="chapter"><head type="chapter">Bidden sullen werlike lude up heilighe daghe ende up hoochtiden. [CXVII]</head>
<l>                Om dat alle gemeene lieden</l>
<l n="7400">Hem altijd niet mogen bieden</l>
<l>Te Gode wert met devoter bedinghe</l>
<l>Dor der werelt bekommeringhen,</l>
<l>Hier omme sijn bedewerdighe daghen,</l>
<l>Also die heilighen wel gewaghen,</l>
<l n="7405">Daer elc mensche up bidden sal.</l>
<l>Die bedewerdichste dach van al</l>
<l>Ende dat bidden an Gode is sienst,</l>
<l>Is die wile, datmen doet den dienst</l>
<l>Des vridaghes, doe hi sterven wilde.</l>
<l n="7410">Up dien dach so was hi milde,</l>
<l>Dat hi zijnre lieve moeder gaf</l>
<l>Johanne, die hoeder was daer af;</l>
<l>Den dief ooc, die ter rechter hand hinc</l>
<l>Gaf hi sijn rike, dats grote dinc;</l>
<l n="7415">Ende sinen licham gaf hi ter doot</l>
<l>Om ons te lossene uut der noot.</l>
<l>Hier omme bit uptien dach alleene</l>
<l>Die heilighe kerke vor die werelt gemene,</l>
<l>Vor kerstenen, vor joden, vor payene:</l>
<l n="7420">Dus staet dan elken biddens te pliene.</l>
<l>Theghen den Ascenciedach so is ooc mede</l>
<l>Nutte ende werdighe dinc bede,</l>
<l><milestone unit="fol" n="61b"/> Doe Christus, der kerken advocaet,</l>
<l>Clam in zinen vulkomenen staet,</l>
<l n="7425">Om zine vriende alle gader</l>
<l>Te prosentierne vorden vader.</l>
<l><pb n="95"/>Ooc mede in elke hoghe feeste</l>
<l>Salmen bidden, meest inden meeste,</l>
<l>Ende altijd, als men is in node,</l>
<l n="7430">Salmen smeken ende bidden Gode.</l>
</div>
<div type="chapter"><head type="chapter">Bedinghe sal sijn geoefent in allen steden. [CXVIII]</head>
<l>                Laet ons ooc ten anderen verstaen:</l>
<l>Dats waer bedinghe best is gedaen.</l>
<l>Men sal doen bedinghe al over al;</l>
<l>Want sinte Pauwel aldus beval:</l>
<l n="7435">"Ic wille dat in elke stede</l>
<l>Die mans oefenen haer gebede,</l>
<l>Biedende zuver handen upwaert".</l>
<l>Niewer scrifture ons verclaert,</l>
<l>Dat orborlicst is in enige stede.</l>
<l n="7440">Hier af die lerer Ysidorus zede:</l>
<l>"Bede in heymeliker stede ghedaen,</l>
<l>Is over nuttelicst ontfaen".</l>
<l>Matheus die ewangeliste zede:</l>
<l>"Alstu te Gode wils doen gebede,</l>
<l n="7445">So saltu ghaen in dinen winkel</l>
<l>Ende dine dore dan luken wel,</l>
<l>Dan saltu bidden anden vader</l>
<l>Dat di orborlicst si algader".</l>
<l>Elke kerke mach heten mede</l>
<l n="7450">Om in te biddene werdighe stede,</l>
<l>Die in Gods ere is gewiet.</l>
<l>Christus sprac, so Matheus bediet:</l>
<l>"Mijn huys sal heten I huys van beden".</l>
<l><milestone unit="fol" n="61c"/> Lucas bescrijft ons dus wel mede:</l>
<l n="7455">"Inden tempel so was die here,</l>
<l>Daghelics ghevende sine lere".</l>
</div>
<div type="chapter"><head type="chapter">Bedinghe moet sijn gemeent met herten. [CXIX]</head>
<l>                Dat derde laet ons sien, dats hoe</l>
<l>Noot is datmen bedinghe doe.</l>
<l>Eerst moet wesen gedaen bede</l>
<l n="7460">Met ernster verstandelichede.</l>
<l>Hier toe voeghet dat woort wel,</l>
<l>Dat Matheus seghede dapostel:</l>
<l>"Biddende en wilt niet vele spreken,</l>
<l>Want vele spreken doet vorsaet breken"</l>
<l n="7465">Der Konynghe boec doet ons gewach</l>
<l>Dat Anna inden tempel lach</l>
<l>Met herten biddende al vort,</l>
<l>Ende nauwe so was haer stemme gehort.</l>
<l>Sinte Lucas raet ons aldus mede:</l>
<l n="7470">"Vele spreken si veer van dijnre bede,</l>
<l>Mer niet en moet di gebreken bedinghe,</l>
<l>Gheachtervolcht met heter menynghe".</l>
<l>Dat ander, dat der bede is noot,</l>
<l>Dats der herten begherte groot,</l>
<l n="7475">Die den here God moet ane cleven.</l>
<l>In Deutronomie staet bescreven:</l>
<l>"Wiltu den here God te soekene plien</l>
<l>Met al dinen herte, so vindstu dien".</l>
<l>Die grootheit der begherten dats twoort,</l>
<l n="7480">Ende dat lude roepen, dat God hoort.</l>
</div>
<div type="chapter"><head type="chapter">Bedinghe sal sijn ghedaen in oedmoede ende in tranen. [CXX]</head>
<l>Ter bedinghe behort ooc zuchten, tranen,</l>
<l>Salmen der mede sonde of planen</l>
<l><milestone unit="fol" n="61d"/> Ende vor Gode verwerven sine bede.</l>
<l>Hier up Ecclesiasticus ons sede:</l>
<l n="7485">"God sal der wesen bedinghe ontfaen,</l>
<l>Ende ten hemele sal clymmen die traen</l>
<l>Der weduwen van haren kaken,</l>
<l>Die Gode brenghende sijn te wraken,</l>
<l>Also ic hier vor inden roof zede.</l>
<l n="7490">Bedinghe moet ghedaen sijn mede</l>
<l>Met oedmoedicheden; up dit</l>
<l>Secht dus inden Souter David:</l>
<l>"Die here beschouwede sonderlinghe</l>
<l>Inder oedmoedigher bedinghe,</l>
<l n="7495">Hare bede ne veronwerde hi niet".</l>
<l>Die wise Salomon dus bediet,</l>
<l>Dat der oedmoedigher gebede</l>
<l><pb n="96"/>Dorvliecht wolken ende hemel mede.</l>
<l>Hier mede verwan die Magdalene</l>
<l n="7500">Den here Jhesum van Nazarene;</l>
<l>Mids hare groter oetmoedicheden</l>
<l>Bleef si eendrachtich in haer gebeden.</l>
<l>Inder apostolen werke ic las,</l>
<l>Dat haer eendrachtighe gebede was</l>
<l n="7505">Verdienende so hoghe dinghen,</l>
<l>Dat si den heilighen gheest ontfinghen.</l>
<l>Dus moet hi dan eendrachtich bliven</l>
<l>In bedinghen, wes bede sal becliven.</l>
</div>
<div type="chapter"><head type="chapter">Bidden om tidelic goed is niet gheorloft sonder bi manieren. [CXXI]</head>
<l>Dat vierde lere ende wes vroet,</l>
<l n="7510">Watmen in bedinghen eysschen moet.</l>
<l>Matheus scrijft ons dus claerlike:</l>
<l>"Alre eerst so soect Godes rike,</l>
<l><milestone unit="fol" n="62a"/> Ende ooc sine gherechtichede".</l>
<l>Du ne moets te Gode doen ghene bede</l>
<l n="7515">Omme tidelike dinghe te di,</l>
<l>Du ne segghes daer mede: up dat si</l>
<l>Nuttelic zi dat moete gheschien;</l>
<l>Want bet so kent die medicien</l>
<l>Wat te helpene of hinderne pleghet</l>
<l n="7520">Den sieken, dan die daer siec leghet.</l>
<l>Sinte Matheus scrijft ons dat</l>
<l>Dat Christus al eens bede driewerf bad</l>
<l>Om ons te bewisene dat wi</l>
<l>Sijn schuldich te bidden dinghen drie:</l>
<l n="7525">Eerst moetmen bidden om genaden</l>
<l>Van vorledene misdaden.</l>
<l>Hier up ist dat Salomon zede:</l>
<l>"Sone mijn, in dine jonchede</l>
<l>Ne veronwerde di selven niet",</l>
<l n="7530">So hier vor is wel bediet.</l>
<l>Dat ander dat wi moeten achten</l>
<l>Te biddene, dat hi di wille wachten</l>
<l>Theghen alle quade vor oghen.</l>
<l>Hier up, na sinte Matheus vertoghen,</l>
<l n="7535">So zeghet die ewangeliste dit:</l>
<l>"Waect onder ju leden ende bit</l>
<l>Dat gi niet in becoringhe coomt".</l>
<l>Dat derde, dat die scrifture noomt,</l>
<l>Te biddene, dats ernste verdochteit</l>
<l n="7540">Theghen die toekomende swaerheit.</l>
<l>Hier up Lucas ewangeliste raet:</l>
<l>"Waect altijd ende in bedinghe staet,</l>
<l>Dat gi werdich moet sijn van dien</l>
<l>Te ontvliene, die hier na zullen geschien".</l>
<l n="7545"><milestone unit="fol" n="62b"/> Ten vierden moghen wi bidden mede</l>
<l>Dwelk Salomon in Proverbien zede,</l>
<l>Dat ons God wachte van occusoene,</l>
<l>Die ons brenghen die sonde te doene.</l>
<l>Up dit Salomon te Gode zede:</l>
<l n="7550">"Here, armoede noch rijchede</l>
<l>Te groot so ne verliene mi,</l>
<l>Mer dat mijns levens nootsake si;</l>
<l>Dat ic uut rijcheden versaet te zeere</l>
<l>Niet loghene di wesen, here;</l>
<l n="7555">Noch dat ic uut groter armoede</l>
<l>Buten mi selven niet verwoede,</l>
<l>Dat ic te mijns selves onvrame</l>
<l>Niet verswere mijns Godes name".</l>
<l>Dus moet altijd des menschen bede</l>
<l n="7560">Te Gode sijn om zine zalichede.</l>
</div>
<div type="chapter"><head type="chapter">Bede vanden sonder en hoort God niet. [CXXII]</head>
<l>Besien wi dan, waer an dat let,</l>
<l>Dat God niet en hoort tghebet,</l>
<l>Want ghecken menschen verwondert dicken</l>
<l>Die bidden om misseliken sticken,</l>
<l n="7565">Waer omme God niet hem lieden gheeft</l>
<l>Dat ghene dat hare bede in heeft.</l>
<l>Des werden hier achte redene geset,</l>
<l>Daer bedinghe vake bi wert belet.</l>
<l>Die eerste waeromme is claer bevonden:</l>
<l n="7570">Om dat die bidder is in zonden.</l>
<l>Hier omme bi Yzayas God zede:</l>
<l>"Als gi liede zult juwe gebede</l>
<l><pb n="97"/>Vermenychvoudighen vor mien,</l>
<l>So ne sal ic niet verstaen te dien,</l>
<l n="7575">Want juwe hande zijn vul van bloede".</l>
<l><milestone unit="fol" n="62c"/> Jheremias secht ooc, die goede</l>
<l>Prophete: "die sonden, die gi doet,</l>
<l>Ververren van u lieden al goet".</l>
<l>Die ander waeromme is vorwaren</l>
<l n="7580">Die twivel vanden bedelaren.</l>
<l>Hier up secht sinte Bernaert:</l>
<l>"Der hemelscher benedictien is hi onwaert,</l>
<l>Die Gode met twivelenden herten bit".</l>
<l>Die derde waeromme die is dit,</l>
<l n="7585">Om dat si Gode in hare bedinghen</l>
<l>Eesschen onbehoerlike dinghen,</l>
<l>Die hem selven hinderlic zijn</l>
<l>Of quetselic haren evenkerstijn.</l>
<l>Hier up sinte Jacob dus bediet:</l>
<l n="7590">"Ghi eesschet, ende gi en ontfanget niet,</l>
<l>Dats om dat gi qualike bit".</l>
<l>Ysidorus secht ons ooc up dit:</l>
<l>"Vele ouder liede en hoort God niet,</l>
<l>Newaer te haren behoef so versiet</l>
<l n="7595">Beter dinc dan hi eysschede ere";</l>
<l>Also schoolkindere, die gaen vor lere,</l>
<l>Bidden Gode omme niet te zine geslegen:</l>
<l>Dese bede soude gaen theghen</l>
<l>Haer profijt ende leringhe;</l>
<l n="7600">Des ne hoort God niet hare bedinghe,</l>
<l>Om dat si bidden haers selfs verlies.</l>
<l>Aldus so bit menych arm oud ries</l>
<l>Om dinc dat hi gherne name,</l>
<l>Dat ware sine onvrame.</l>
<l n="7605">                Die vierde waeromme is, wel verstaet,</l>
<l>Om die sonden ende misdaet</l>
<l>Van dien, over wien datmen bidt.</l>
<l><milestone unit="fol" n="62d"/> Des staet ons in orconden dit,</l>
<l>Dat God te Jeremyen zede:</l>
<l n="7610">"Ne wilt niet doen vor dit volc bede;</l>
<l>Ne doe gheen gebet daer voren,</l>
<l>Want ic en sal se niet horen".</l>
<l>Bet achter sprac God also wel:</l>
<l>"Al stonden beide Moijses ende Samuel</l>
<l n="7615">Met beden vor dat volc te mi,</l>
<l>So ne holpe die bede niet vor mi",</l>
</div>
<div type="chapter"><head type="chapter">Exempel dat bedinghe niet en is gehoort dies onwert is van Gode. [CXXIII]</head>
<l>In Vitas Patrum maect ons vroeder</l>
<l>Een exempel van eenen jonghen broeder,</l>
<l>Die van becoringhe der luxuren</l>
<l n="7620">Was gepijnt te menigher uren.</l>
<l>Vake die jonghe monic ghinc</l>
<l>Te zinen abt, den ouderinc,</l>
<l>Ende bad hem wel vriendelike</l>
<l>Dor Godes wille van hemelrike,</l>
<l n="7625">Dat hi Gode over hem bidden soude,</l>
<l>Dat welke gheerne dede die oude.</l>
<l>Die abt dede groot orisoen,</l>
<l>Mer zine bede konde niet ghedoen,</l>
<l>Dat den jonghen broeder yet doochde,</l>
<l n="7630">So dat God eens nachts vertoochde</l>
<l>Den abt, dat die roekelooshede</l>
<l>Vanden jonghen broeder dat dede,</l>
<l>Dat des abtes bede niet was gehoort.</l>
<l>Van Gode was hem getoghet voort</l>
<l n="7635">Den monic, sittende teenre stede,</l>
<l>Ende die gheest der onsuverhede</l>
<l>Grote feeste theghen hem driven</l>
<l><milestone unit="fol" n="63a"/> Met vele manieren van wiven:</l>
<l>Des vellen hem die becoringhen an.</l>
<l n="7640">Vort sach die abt, die heilighe man,</l>
<l>Eenen inghel up den monic striden,</l>
<l>Die hem vermaende tallen tiden</l>
<l>In bedinghen te vastene tonsen heere,</l>
<l>Mer die ghenoechte helten so zeere</l>
<l n="7645">In dat denken der ydelheden,</l>
<l>Dat hijt verroekeloosde der mede.</l>
<l>Doe wiste die abt, die goede vader,</l>
<l>Dat die roekelooshede alle gader</l>
<l>Vanden jonghen broeder dat dede,</l>
<l n="7650">Dat niet gehoort was zine bede,</l>
<l><pb n="98"/>Die hi te Gode dede over dien.</l>
<l>Noch sien wijt alle daghe geschien</l>
<l>Dat vele liede bidden om anders bede,</l>
<l>Die niet laten hare quaethede,</l>
<l n="7655">Mer troesten hem up anders bidden of lesen.</l>
<l>Die vijfte waeromme mach wesen</l>
<l>Die harthede vanden herten,</l>
<l>Die niet up der armer smerten</l>
<l>Ontfermen ende almoessen doen.</l>
<l n="7660">Van hem so secht dus Salomoen:</l>
<l>"Die theghen die armen stopt zine oren,</l>
<l>Die carmende hem comen voren,</l>
<l>Hier na sal hi ooc roepen zeere,</l>
<l>Ende dan en salne niet horen die heere".</l>
</div>
<div type="chapter"><head type="chapter">Bede ghedaen in hinder den evenkerstijn en hoert God niet. [CXXIII]</head>
<l n="7665">Die seste waeromme is, wel verstaet,</l>
<l>Dat die bidder bit om quaet</l>
<l>Ende om arch te zinen evenkerstine:</l>
<l><milestone unit="fol" n="63b"/> Dan verboert hi gehoort te zine.</l>
<l>Hier up so secht die wise man dit:</l>
<l n="7670">"Een vloect ende een ander bidt:</l>
<l>Wat sal daer van Gode gehoort wesen?"</l>
<l>Scrifture die antwort te desen:</l>
<l>"Die coppelt sonde an zine bede,</l>
<l>Ververret hem selven van Gode daer mede.</l>
<l n="7675">Die bidt om anderen te geschiene quaet,</l>
<l>Vor Gode ondanckelic hi staet".</l>
<l>Die VIIste waeromme is vorwaren</l>
<l>Die crancke begherte der bedelaren.</l>
<l>Hier up so secht sinte Augustijns lere:</l>
<l n="7680">"Te dinen behoef hout somtijd die heere,</l>
<l>Dat hi niet wil geven varync,</l>
<l>Dattu soudes leren grote dinc</l>
<l>Grotelike begheren"; hier af dus</l>
<l>Seghet ons sinte Gregorius:</l>
<l n="7685">"Eysschen wi sprekende dat rike ons heeren</l>
<l>Ende metten herten anders begheren,</l>
<l>So eist roepende gesweghen":</l>
<l>Ic vruchte dats vele menschen pleghen.</l>
<l>Dat achste, dat bede te niete drijft,</l>
<l n="7690">Is dat men daer niet in gedurich blijft,</l>
<l>Want bedinghe moet gedurich zijn.</l>
<l>Hier up so secht sinte Augustijn:</l>
<l>"Vermoyestu niet van dijnre bede,</l>
<l>Wes zeker, so ne sal ontfermichede</l>
<l n="7695">Niet vermoyen tontfane di</l>
<l>Up den dach die toe te komene zi".</l>
</div>
<div type="chapter"><head type="chapter">Gufheit salmen schuwen omme die vele deren, die si den mensche doet. [CXXIIII]</head>
<l>Ghesien der vracheit remede,</l>
<l><milestone unit="fol" n="63c"/> Nu laet ons sien vander gufhede,</l>
<l>Ende dat in capittelen drien.</l>
<l n="7700">Int eerste salmen getoghet sien,</l>
<l>Wat gufheit ende miltheit schillen;</l>
<l>Int ander bin ic te scrivene in willen</l>
<l>Quade, die uut der gufheit komen;</l>
<l>Int derde wane ic die ghecheit nomen,</l>
<l n="7705">Die den guffen over ghaen,</l>
<l>So die lerers ons doen verstaen.</l>
<l>                Eerst, eist dat gijt horen wilt,</l>
<l>So vindic dat die gufheit schilt</l>
<l>In vier saken vander miltheit.</l>
<l n="7710">Die eerste sake is, ic wille gijt weit,</l>
<l>Dat die guffe mensche sijn goet</l>
<l>Niet bi maten over doet,</l>
<l>Mer die wint der ydelhede</l>
<l>Ontjaghet hem bi quader gufhede,</l>
<l n="7715">Ghelijc die coren wannet in den wint</l>
<l>Behout zijns kaves niet en twint:</l>
<l>Dat doet die wint diet al verliest.</l>
<l>In dusdaenre wijs die guffe riest,</l>
<l>Want namaels sijns ondanx hi gemist,</l>
<l n="7720">Dat hi qualike heft verquist.</l>
<l>Dat ander geschil, dat die guffe hevet,</l>
<l>Is dat hi verliest al dat hi gevet.</l>
<l>In vier manieren so verliesen</l>
<l>Dat ghene, dat gheven guffe riesen:</l>
<l n="7725">Eerst, als hi den ghenen gheeft,</l>
<l>Die zijns goedes ghene breke heeft.</l>
<l>Hier up so hevet Prosper gescreven:</l>
<l>"Dat verlies is den hebbende gegheven".</l>
<l>Sinte Luuc secht, dat wi roepen souden</l>
<l n="7730"><milestone unit="fol" n="63d"/> Die armen, als wi werschepe houden,</l>
<l>Doven, crancken, ende ooc die blende:</l>
<l>Dat sal God lonen wel ten ende.</l>
<l><pb n="99"/>Dus is die guffe in dat deel dul,</l>
<l>Dat hijt int vat werpt, dat is vul.</l>
<l n="7735">Die guffe gheeft ende verliest dat,</l>
<l>Want hijt werpt in een ydel vat.</l>
<l>Ydele vate sijn si verstaen,</l>
<l>Die met schalken dienste ommeghaen,</l>
<l>Als speellude, die tavernen hantieren,</l>
<l n="7740">Of gokelen, of valsche rime visieren;</l>
<l>Dit heten onedele liede; hier van</l>
<l>Sprect Salomon die wise man:</l>
<l>"Alstu, sone, wils wel doens plien,</l>
<l>Dan saltu merken, te wien".</l>
<l n="7745">Niet unerlike hier af dus</l>
<l>Seghet die lerer Jheronimus:</l>
<l>"Den speelluden yet gheven in handen,</l>
<l>Ende den duvel doen offerande,</l>
<l>Dits vor Gode even gelike".</l>
<l n="7750">Ten derden verliest die guffe rike,</l>
<l>Want hi ghevet om een niet.</l>
<l>"Om een niet gheven" so bediet</l>
<l>Om ydele glorie up die erde,</l>
<l>Die niet en is, ende vor Gode onwerde.</l>
<l n="7755">Die ewangeliste seghet hier of:</l>
<l>"Ghevic mi selven glorie ende lof,</l>
<l>So is mine glorie een niet",</l>
<l>Dus ist verloren cost, so yet.</l>
<l>Dat derde gheschil is, daer bi</l>
<l n="7760">Dat die guffe te bekennene si,</l>
<l>Dats om dat die miltheit sine</l>
<l><milestone unit="fol" n="64a"/> Bekommeringhe in brengt ende pine,</l>
<l>Ghelijc dat niet mach heten milde</l>
<l>Die voghelaer, die den voghelen wilde</l>
<l n="7765">Werpt vele zaets bynnen den nette,</l>
<l>Om dat hi se de bet mach letten,</l>
<l>Of die in musevallen binnen</l>
<l>Vet vleysch hanct, daert die muus sal vinden,</l>
<l>Die ghevanghen wert daer mede:</l>
<l n="7770">Also is der guffer milthede,</l>
<l>Die den heeren gheven ende schinken,</l>
<l>Om dat si haers souden ghedinken,</l>
<l>Gheviele officie of ander staet:</l>
<l>Wee hem diet ghevet, wee diet ontfaet!</l>
</div>
<div type="chapter"><head type="chapter">Gufheit brenghet toe grote bekommerthede. [CXXV]</head>
<l n="7775">Hoort vort vanden quaden dinghen,</l>
<l>Die gufheit toe kan bringhen.</l>
<l>Dat eerste quaet is bekommerthede,</l>
<l>Als Lucas die ewangeliste zede</l>
<l>Vanden guffen sone, die dat sine</l>
<l n="7780">Verdede ende daer na doghede pine</l>
<l>Van gebreke, so wel bescreven staet.</l>
<l>Een ander quaet, datter uut gaet,</l>
<l>Is als dat rede ghelt is verdaen,</l>
<l>Dat si dan te woeker ghaen,</l>
<l n="7785">Daer si verliesen hare panden:</l>
<l>Dits lelic zeere tot alre schanden.</l>
<l>Uut gufheden ooc hem somen geschiet,</l>
<l>Dat hi daer na rover bediet,</l>
<l>Als hi tsine qualike heft verdaen.</l>
<l n="7790">Gherne sal hi daer na staen</l>
<l>Ander te krighene, hi en roect hoe,</l>
<l><milestone unit="fol" n="64b"/> Omme te verquistene ooc daer toe.</l>
</div>
<div type="chapter"><head type="chapter">Guffe zijn ghec, dats in drien saken wel getoghet. [CXXVI]</head>
<l>Nu sal ic vanden sotheden scriven,</l>
<l>Die guffe in hare miltheit driven.</l>
<l n="7795">Dat eerste is, als segghen die vroeden,</l>
<l>Dat hi sijn deel van zinen goede</l>
<l>Willens misleit, so dat misvaert.</l>
<l>Hier up so vraghet sinte Bernaert:</l>
<l>"Of wi vermalediet dien lesen,</l>
<l n="7800">Die sijn deel arghest doet wesen,</l>
<l>Wat sal sijns wesen, die tsine drijft</l>
<l>Ten ende, so dat hem niet en blijft?"</l>
<l>Die ander sotheit is gescreven,</l>
<l>Dat hi van weynich vele wil gheven,</l>
<l n="7805">Dwelk gheduren niet en mach,</l>
<l>Also Thobias ons doet gewach:</l>
<l>"Van vele salmen vele gheven;</l>
<l>Van weynich salmen bescheidich wesen,</l>
<l>Want die goede wille mach lichte</l>
<l n="7810">Vervullen die cleynheit vander gifte".</l>
<l>Hier up so secht Gregorius wel:</l>
<l>"Hi ne is van ghevene niet ydel,</l>
<l>Wes herte van goeder mynne is vul".</l>
<l>Ten derden so is die guffe dul,</l>
<l n="7815">Want hem sijns goedes niet meer blijft,</l>
<l>Dan die sonden, die hi der in drijft,</l>
<l>Die anderen hebben selven die bate.</l>
<l><pb n="100"/>Dus slacht hi den erdenen vate,</l>
<l>Daermen water in te haelne pliet,</l>
<l n="7820">Dat te sinen behoef en behout niet</l>
<l>Dan drec, die daer ane clevet,</l>
<l><milestone unit="fol" n="64c"/> Mer et schoenste water et anderen ghevet.</l>
<l>Dus ghevet die guffe wech sijn goet,</l>
<l>Ende hem blijft die sonden, die hi doet.</l>
<l n="7825">Die vierde zotheit, die is bekint,</l>
<l>Dat schijnt dat die guffe mynt</l>
<l>Boven hem selven sinen evenkerstijn,</l>
<l>Dien hi doet verteren dat sijn,</l>
<l>Mer claer ist dat hi bede haet,</l>
<l n="7830">Als in scrifturen getoghet staet.</l>
<l>Vroetschap dunct hem sijn gufhede,</l>
<l>Ne ware sinte Bernart die zede:</l>
<l>"Vroet no wijs so ne is hi,</l>
<l>Die te hem selven niet vroet en zi".</l>
<l n="7835">Salomon in Proverbien wel seit:</l>
<l>"Bistu vroet ende hebbes wijsheit,</l>
<l>Doe so dat si di selven baet";</l>
<l>Boven den vracke schijnt die guffe quaet,</l>
<l>Want die vracken sijn theghen den evenkerstijn,</l>
<l n="7840">Daer guffe theghen hem selven sijn.</l>
<l>Hier of so secht wel Ecclesiastes:</l>
<l>"Die quaet theghen hem selven es,</l>
<l>Theghen wien sal hi wesen goet?"</l>
<l>Die selve lerer ons bevroet,</l>
<l n="7845">Dat hi boven alle quade is quaet,</l>
<l>Die ghene die hem selven haet,</l>
<l>Dats die guffe zot geseit:</l>
<l>Hier mede scheidic vander vracheit.</l>
</div>
</div>
<div type="part"><head type="part comment">[IV. Van der traechede.]</head>
<div type="chapter"><head type="chapter comment">[Inleiding]</head>
<l><milestone unit="fol" n="64d"/>                 Ghesecht der vracheit sonden sware,</l>
<l n="7850">Traecheit sal haer volghen nare.</l>
<l>Dat si clevet der vracheit an,</l>
<l>Is bewiset biden riken man,</l>
<l>Van wien sinte Lucas heft bescreven,</l>
<l>Doe sine ackers hadden gegeven</l>
<l n="7855">Grote vruchten, so die costen wel vielen,</l>
<l>So sprac hi tote sijnre zielen:</l>
<l>"Eet ende drinct, ziele mijn!</l>
<l>Rustet ende wilt blide sijn:</l>
<l>Di is verwonnen in vele jaren</l>
<l n="7860">Grote rijcheit te dijnre orbaren".</l>
<l>Dus troeste hi se metter vracheit,</l>
<l>Traech te sine, so et is geseit.</l>
<l>Hier om ist dat die traecheit dan</l>
<l>Deser vracheit volghet an.</l>
</div>
<div type="chapter"><head type="chapter">Traecheiden tractaet wert in vier gedeilt. [I]</head>
<l n="7865">In vier deelen wert gesneden</l>
<l>Dit tractaet vander traecheden:</l>
<l>Dat eerste sal ons dinghen leren,</l>
<l>Die ons traecheit doen afkeren;</l>
<l>Dat ander sal verclaren die leden</l>
<l n="7870">Ende die specien vander traecheden;</l>
<l>Dat derde sal te kennene gheven,</l>
<l>Remedien daer si bi wert verdreven;</l>
<l>Dat vierde wert een capittel clene</l>
<l>Of twe, ende die sullen allene</l>
<l n="7875">Vandien maken mensioen,</l>
<l><milestone unit="fol" n="65a"/> Diet al sonder bescheide doen,</l>
<l>So wat si te doene bestaen,</l>
<l>Ende schijnt theghen die traecheit gaen.</l>
</div>
<div type="chapter"><head type="chapter">Traecheit is te verhatene om VIII zaken. [II]</head>
<l>Ic vinde bewisen tote achten,</l>
<l n="7880">Die ons van traecheit leren wachten.</l>
<l>Dese leringhen moghen wesen</l>
<l>Exemplen, die wi hier toe lesen.</l>
<l>Dat eerste exempel toghet ons van</l>
<l>Der miere Salomon, die wise man,</l>
<l n="7885">Sprekende in deser manieren:</l>
<l>"O du traghe, ghanc ter mieren,</l>
<l>Merc hare weghe ende wijsheit lere:</l>
<l>Si ne heft gebieder, prinche no here,</l>
<l>Nochtan bereit si inden zommer</l>
<l n="7890">Hare spise theghen des winters commer.</l>
<l>Ten oeste met groter ernsticheit</l>
<l>Gadert si dat si te winter eit".</l>
</div>
<div type="chapter"><head type="chapter">Exempel om te vliene traecheit. [III]</head>
<l>   In dat dierken sijn tot viven</l>
<l>Poenten die ons lerers scriven,</l>
<l n="7895">Die ons traecheit leren vlien.</l>
<l>Dat eerste poent is, so wi sien,</l>
<l>Der mieren over grote cleynhede;</l>
<l>Van welker Salomon aldus zede</l>
<l>(Want des menschen mester hi se schalt):</l>
<l n="7900"><pb n="101"/> "Met rechte in groter scheemten valt</l>
<l>Die mensche, hem selven merkende an,</l>
<l>Dat hi so weynich consten can,</l>
<l>Dat hi van so cleynen diere</l>
<l>Mach sijn geleert, als is die miere!"</l>
<l n="7905">Seneca secht ooc dus te desen:</l>
<l><milestone unit="fol" n="65b"/> "Laet ons ten mynnesten dat leet wesen,</l>
<l>Dat wi moeten onse maniere</l>
<l>Trecken van so cleenen diere".</l>
<l>Wel mach hem schamen die mensche allene,</l>
<l n="7910">Dat een dierken so over clene</l>
<l>Bet is gemaniert dan hi:</l>
<l>Elc mach daer hem wel castien bi.</l>
<l>                Dat ander vander mieren wijsheide</l>
<l>Is verstaen in dat Salomon zede:</l>
<l n="7915">"Ende bemerken hare weghen",</l>
<l>Want menichsins si lopens pleghen</l>
<l>Int behael van hare spisen.</l>
<l>Des soude den traghen zeere afgrisen,</l>
<l>Dat hi eens nauwe bynnen der woeken</l>
<l n="7920">Der zielen spise wille soeken,</l>
<l>Ende dat selve so nauwelike hi doet,</l>
<l>Dat commerlic die ziele is ghevoet.</l>
<l>                Die derde wijsheit is die lere:</l>
<l>"Die miere ne heft prinche no here</l>
<l n="7925">Noch mester, die se corrigiert,</l>
<l>Noch leydsman ooc die se bestiert,</l>
<l>Of nyemand die haer exempel ghevet";</l>
<l>Die mensche nochtant al dese hevet:</l>
<l>Ten bestiere heft hi predicaren,</l>
<l n="7930">Die hem dat woord Gods openbaren;</l>
<l>Hi heft ooc Gode teenen here,</l>
<l>Die die zonden sal corrigieren zere,</l>
<l>Ende hi ne roect als niet van desen.</l>
<l>                Die vierde wijsheit is, so wi lesen,</l>
<l n="7935">Dat si niet gadert, ten is fijn,</l>
<l>Daer si mede gevoet sal sijn:</l>
<l>Onsuver zaden nuttet si ghene.</l>
<l><milestone unit="fol" n="65c"/> Hier up siet die mensche cleene,</l>
<l>Hoe qualike dat goet gekreghen si,</l>
<l n="7940">Daer hi den zac mach vullen bi,</l>
<l>Of hoe zondelike et hem toecoomt:</l>
<l>Altijd den riken men goet noomt,</l>
<l>Dwelk den rechte is zeere contrare;</l>
<l>Als dese Spieghel orcont clare</l>
<l n="7945">Inder vracheiden tractaet:</l>
<l>Wanen tcomt, ten dunct den zot niet quaet.</l>
<l>Hier up ons Salomon dus orcont:</l>
<l>"Onvroetschap voet der zotten mond".</l>
<l>                Tvijfte is, dat die miere in heft,</l>
<l n="7950">Dat si den menschen bewijs gheft,</l>
<l>Dat si haer met spisen so laet,</l>
<l>Dat si daer onder bedect gaet:</l>
<l>Dus soude die mensche bedect wesen,</l>
<l>Woude hi dat woort Gods in hem lesen,</l>
<l n="7955">Want et souden vake met gracien</l>
<l>Bewachten ende van quader temptacien.</l>
<l>Ooc pleghet die miere, als wi horen,</l>
<l>Ontwe te bitene hare coren,</l>
<l>Dat niet onder haer schieten soude:</l>
<l n="7960">Des mach hem schamen die traghe oude,</l>
<l>Dat hi dat woord Gods niet en bijt</l>
<l>Ontwe, eert hem al ontglijt</l>
<l>Mids den winde der ydelhede,</l>
<l>Also ic hier te voren zede.</l>
<l n="7965">Dus moet die mensche bider mieren</l>
<l>Wesen geleert in vijf manieren,</l>
<l>Omme traecheit te schuwene daer bi,</l>
<l>Up dat hijs selve in willen si.</l>
<l>Ander exemple so bedieden</l>
<l n="7970"><milestone unit="fol" n="65d"/> Die leres van vele hogher lieden,</l>
<l>Die traecheit moghen verhaten doen.</l>
<l>In Proverbien secht Salomoen</l>
<l>Van eenen vroeden wive, dat</l>
<l>Si nye ledich haer broet at.</l>
<l n="7975">Van hem selven orcont dus mede</l>
<l>Paulus die apostel ende zede:</l>
<l>"Meer dan alle dander heb ic gepijnt".</l>
</div>
<div type="chapter"><head type="chapter">Christus arbeide om ons ende om traecheit af te doene. [IIII]</head>
<l>Van Christus dewangelie ontbint,</l>
<l>Hoe hi pijnde te meniger stede</l>
<l n="7980">Allene om des menschen zalichede,</l>
<l>Waer of sinte Bernard heft gescreven:</l>
<l>"Also langhe als ic sal leven</l>
<l>Wil ic ghedencken in minen moet</l>
<l><pb n="102"/>Der pine die Christus onderstoet,</l>
<l n="7985">Van zijnre vermoeitheit in predicacien,</l>
<l>Ende van zinen vastene in temptacien,</l>
<l>Van zinen wakene int gebede</l>
<l>Ende van sijnre sware passien mede,</l>
<l>Want anders worde mi sine doot</l>
<l n="7990">Verweten te mijnre schanden groot".</l>
</div>
<div type="chapter"><head type="chapter">Exempel om ledicheit te schuwene troest ons Arcenius, een heilich vader. [V]</head>
<l>Van Arcenius men ooc vint,</l>
<l>Die was een over heilich sint,</l>
<l>Hem bad een ander heremite oude,</l>
<l>Dat hi hem berichten soude,</l>
<l n="7995">Waer hi best getroest stond mede.</l>
<l>Arcenius die antworde ende zede:</l>
<l>"Int ghene dat ic die liede vlo,</l>
<l><milestone unit="fol" n="66a"/> Ende mi te swighene sette also,</l>
<l>Beweynende vake mine misdaet,</l>
<l n="8000">Mer meest mijn betrouwen staet,</l>
<l>Dat ic met minen handen hebbe gepijnt".</l>
<l>Van eenre weduwen men ooc vint,</l>
<l>Die, als si laten soude dit leven,</l>
<l>Ontseghede in een hemde gegeven</l>
<l n="8005">Begraven te sine, mer lude riep soe:</l>
<l>"Int hemde men mi ter erden doe,</l>
<l>Dat ic met minen handen wan".</l>
<l>Traech mensche, nem exempel hier an!</l>
</div>
<div type="chapter"><head type="chapter">Traecheit te verhatene leert ons die heilighe scrifture. [VI]</head>
<l>                Die ander sake, die ons mede</l>
<l n="8010">Leert verhaten dese traechede,</l>
<l>Is dat leren der heiligher scrifturen,</l>
<l>Die ons wantroest telker uren</l>
<l>Ledich ende traech te wesen.</l>
<l>Ecclesiasticus die secht te desen:</l>
<l n="8015">"Des vroeden woorde sijn als een gaert".</l>
<l>Hier up die glose dus verclaert,</l>
<l>Dats also ic ga den ezel jaghen</l>
<l>Vorwaert, ende niet late vertraghen,</l>
<l>Also is twoort vanden vroeden</l>
<l n="8020">Verweckende die traghe moeden.</l>
<l>Hier up scrivet Salomon also</l>
<l>Inden boec Ecclesiastico:</l>
<l>"Pijnlic were ne saltu haten niet,</l>
<l>Want God Adame selve hiet</l>
<l n="8025">Int zweet sijns ansichtes nutten tbroot",</l>
<l>Also die bible ons toghet al bloot;</l>
<l>Hier toe accordiert Salomon mede,</l>
<l><milestone unit="fol" n="66b"/> Die in Ecclesiastico dus zede:</l>
<l>"Werc gerechticheit vor dinen doot,</l>
<l n="8030">Want in die helsche noot</l>
<l>En wert gheen voetsel ghevonden",</l>
<l>Alsoo claer wel is ontbonden</l>
<l>In dewangelie vanden riken, die zat</l>
<l>In die vlamme, ende Lazarus bad</l>
<l n="8035">Een droppel waters, te coelne die hitte.</l>
<l>Die glose secht ons wel ditte,</l>
<l>Dat dusent jaren waren leden</l>
<l>Dat die rike man hadde gebeden</l>
<l>Om den dropel, die hem was ontseit.</l>
<l n="8040">Ooc secht up dusdaene traecheit</l>
<l>Ecclesiasticus in dese gelike</l>
<l>Tot die ledich sijn ende rike:</l>
<l>"Werke so wat dine hand vermach,</l>
<l>Ende en verste neghenen dach</l>
<l n="8045">Die du hier leves ende waecs,</l>
<l>Want ter hellen, daer du na haecs,</l>
<l>Ne wert redene no conste mede,</l>
<l>Die inbrenghen mach welhede;</l>
<l>In die helle nes gheen werc te doene:</l>
<l n="8050">Daer is des wercs loon ende die zoene</l>
<l>Van dat int leven is gewrocht;</l>
<l>Daer ne helpt ooc redene gesocht:</l>
<l>Loijke noch ooc philosophien</l>
<l>Ne zullen daer niet connen ontvlien;</l>
<l n="8055">Conste of subtile behendichede</l>
<l>En sullen di niet ontschulden mede,</l>
<l>Mer di wroeghen ende bedraghen",</l>
<l>Also die lerers alle gewaghen.</l>
<l>Ecclesiasticus ons aldus raet:</l>
<l n="8060"><milestone unit="fol" n="66c"/> "Tijdlike so zeye dijn zaet</l>
<l>Ende des avondes en ruste dine hand niet".</l>
<l>Sinte Pauwel ooc dus bediet:</l>
<l>"Die niet wil werken, sal niet eten",</l>
<l>Also ic liet hier voren weten.</l>
<l n="8065">Vort heft dapostel dus bescreven;</l>
<l>"Daer omme so heft God gegeven</l>
<l>Den mensche vele diverse leden,</l>
<l>Omme dat hi in allen steden</l>
<l><pb n="103"/>Gode loven soude ende te dienste staen:</l>
<l n="8070">Die voeten, om dat si souden ghaen</l>
<l>Besoeken noot ende zalichede;</l>
<l>Den mond, om datmen dermede zede</l>
<l>Den lof van Gode soude wesen,</l>
<l>Biechte spreken, bedinghe lesen;</l>
<l n="8075">Die handen, dat si werken souden</l>
<l>Zalich werc omme te sine behouden,</l>
<l>Ende dat herte omme dat soude ancleven</l>
<l>Gode diet al heft gegheven".</l>
<l>So wee den traghen mensche dan,</l>
<l n="8080">Die alle die leden roeren can,</l>
<l>Ende niet ten love Gods orbort,</l>
<l>Alst wel is gesecht hier vort,</l>
<l>Mer oefenen menighe sonde groot,</l>
<l>Omme ledich te nuttene haer broot,</l>
<l n="8085">Als woekeren ende vorcopen mede.</l>
<l>Hier up die prophete wel zede:</l>
<l>"Bepine metten handen dijn</l>
<l>Dat broot, dattu zuls nuttende sijn;</l>
<l>Du bist zalich ghemaect bi dien,</l>
<l n="8090">Ende di sal wel daer af geschien".</l>
</div>
<div type="chapter"><head type="chapter"><milestone unit="fol" n="66d"/> <hi rend="italic">Traecheit mishaghet zere Gode, dat toghet die heilighe scrifture</hi>. [VII]</head>
<l>                Die derde zake, die daer toe staet</l>
<l>Dat traecheit moet sijn gehaet,</l>
<l>Is dat si Gode so mislijct.</l>
<l>Den duvel becomt si, so et blijct,</l>
<l n="8095">Ende den mensche doet si quaet.</l>
<l>Dat si Gode mislijct, dat staet</l>
<l>In Apocalipsis wel verclaert,</l>
<l>Waer af sinte Jan dus openbaert:</l>
<l>Vergave God, dattu waers heit oft cout,</l>
<l n="8100">Want om dattu lauw bliven wout,</l>
<l>Beghin ic di braken met minen mondt".</l>
<l>Die heet is, alse die glose orcondt,</l>
<l>Is die hem ernstlic an Gode hout,</l>
<l>Ende dien so noemt scrifture vercout,</l>
<l n="8105">Die met allen laet dat goede.</l>
<l>Zeker, die mensche is lauw van moede,</l>
<l>Die tusschen tween inden middel blijft;</l>
<l>Mer als hi yet goeds bedrijft,</l>
<l>Ontfaet hi daer uut eene sekerhede</l>
<l n="8110">Te staene in zine ander quaethede.</l>
<l>Dat Gode mislijct traecheit,</l>
<l>Toghet Lucas dewangeliste ende seit:</l>
<l>"Inden hemel is blijsschap mere</l>
<l>Up eenen zonder, die hem bekere,</l>
<l n="8115">Ende hem set penitencie te pleghene,</l>
<l>Dan up negentich ende neghene,</l>
<l>Die der penitencien niet hebben noot,</l>
<l>Ende nye oefenden zonden groot".</l>
</div>
<div type="chapter"><head type="chapter">Traecheit becomt wel den duvel. [VIII]</head>
<l>Dat traecheit becomt den duvel,</l>
<l n="8120">Toghet ons die heilige Job wel.</l>
<l><milestone unit="fol" n="67a"/> In Proverbien is dus gescreven:</l>
<l>"Sone, du en moets nyemen gheven</l>
<l>Dine eersamhede, noch dine jaren</l>
<l>In zonden oefenen ende orbaren".</l>
<l n="8125">Eene ander redene so toghet mede</l>
<l>Van noden, datmen tijd wel bestede,</l>
<l>Bi den creaturen die orboren</l>
<l>Haren tijd bi rechten behoren,</l>
<l>Alse die boom ende dat cruut</l>
<l n="8130">Werken elc na hare virtuut,</l>
<l>Want alse hare tide ghevallen,</l>
<l>Spruten si ende groeyen alle.</l>
<l>Blivet een boom die werctijd stille</l>
<l>Ende niet fruyt draget, die here wille</l>
<l n="8135">Dat hem naket twivoude pine,</l>
<l>Want die staet verbrant te sine.</l>
<l>Die derde redene, daer bi</l>
<l>Die tijd te bewachtene si,</l>
<l>Dats omme die natuerlike tijd,</l>
<l n="8140">Die rasch is ende cort over lijt.</l>
<l>Vander tijd overlidenthede</l>
<l>Lesen wi dat Job dus zede:</l>
<l>"Snelliker so leden mine daghen,</l>
<l>Dan die wever can gedraghen</l>
<l n="8145"><pb n="104"/> Den vadem dwers dor die ketene".</l>
<l>Seneca doet ons dus te wetene,</l>
<l>Dattet kennen der tijd onseker si:</l>
<l>"Nu so leven wi, nu so sterven wi".</l>
<l>Die heilighe Job die secht ons elre:</l>
<l n="8150">"Mine daghe die waren snelre</l>
<l>Dan enych loper dien ic sach".</l>
<l>Dat die tijd niet weder keren mach,</l>
<l><milestone unit="fol" n="67b"/> Orcont ons wel sinte Bernaert,</l>
<l>Die dus scrijft ende openbaert:</l>
<l n="8155">"Wane niet die mensche, dat die tijd,</l>
<l>Die hi ledichlike over lijt,</l>
<l>Ten gerichte bliven sal onvernomen;</l>
<l>Dat woord vliecht sonder weder komen:</l>
<l>Ooc vliecht die tijd, die niet ne went".</l>
<l n="8160">Dits den domme onbekent,</l>
<l>Die niet kan merken, dat verstaet,</l>
<l>Die tijd, die hem ledich ontgaet".</l>
</div>
<div type="chapter"><head type="chapter">Ledicheit salmen vlien om dat si doet verliesen die tijd. [VIIII]</head>
<l>Die vierde redene, daer mede</l>
<l>Is ons bewijst, dat ledichede</l>
<l n="8165">Moet sijn gehaet, is, want si slijt</l>
<l>Ende verslaet al den tijd.</l>
<l>Vander tijd grote edelhede</l>
<l>Sinte Bernard aldus zede:</l>
<l>"Edelre dan die tijd is niet,</l>
<l n="8170">Mer leyder! men nu siet</l>
<l>Dat gheen dinc is gerekent min".</l>
<l>Der tijd edelheit mach in</l>
<l>Vele saken gemerct wesen:</l>
<l>Eerst, also wi vinden lesen,</l>
<l n="8175">Om datmen enighe steden vint</l>
<l>Daermen so zeere in is gepijnt,</l>
<l>Datmen omme eenre uren termijn</l>
<l>Core vor eene werelt guldijn</l>
<l>Omme penitencie te doene,</l>
<l n="8180">Bi te krighene des heeren zoene.</l>
<l>                Dat vijfte, daer getoghet is mede</l>
<l>Vander tijd die grote edelhede,</l>
<l><milestone unit="fol" n="67c"/> Dats merken van den velen schouden,</l>
<l>Daer die mensche in is gehouden.</l>
<l n="8185">Van desen schulden so openbaert</l>
<l>Ende sprect mijn heere sinte Bernaerd:</l>
<l>"O mensche, waerstu des wel wijs,</l>
<l>Hoe over vele du schuldich sijs,</l>
<l>Du mochtes claer sien ende merken,</l>
<l n="8190">Dat al niet zijn dine gewerken.</l>
<l>Merc wattu al bist schuldich dien,</l>
<l>Die di al goet heft vorsien,</l>
<l>Dattu bist ende dattu heves,</l>
<l>Ende bi wies gracie dattu leves".</l>
<l n="8195">                Eene zeste redene weten doet,</l>
<l>Dat die tijd moet sijn behoet,</l>
<l>Want vander tijd, die wi hier leven,</l>
<l>Wert nauwe rekenynghe gegeven</l>
<l>Ten gerichte van onsen here God;</l>
<l n="8200">Wat is die mensche gherekent zod,</l>
<l>Die zondelike zine tijd besteit,</l>
<l>Want also sinte Bernard seit:</l>
<l>"Also vanden hoefde niet een haer</l>
<l>Te niete bliven sal hier naer,</l>
<l n="8205">So ne sal ghene tijd te niete gaen,</l>
<l>Daer ne wert rekenynghe af gedaen".</l>
<l>                Die zevende redene die is te desen,</l>
<l>Dat die tijd bewacht moet wesen,</l>
<l>Want si is als een proper goet.</l>
<l n="8210">Seneca ons ooc weten doet:</l>
<l>"Vremde sijn ons alle gemene</l>
<l>Dinghen, tijd is onse allene",</l>
<l>Die welke wi bi misdoene verliesen,</l>
<l><milestone unit="fol" n="67d"/> Des weynich achten dulle riesen!</l>
</div>
<div type="chapter"><head type="chapter">Traghe ontschulden hare traecheit mids schalker vrese. [X]</head>
<l n="8215">Noch volghen hier vier saken naer,</l>
<l>Die ons toghen al openbaer,</l>
<l>Datmen traecheit schuwen moet.</l>
<l>Dat eerste ons wel te bynnen doet</l>
<l>Eene schalkelike vrese groot,</l>
<l n="8220">Vanden dinghe te vruchtene die noot,</l>
<l>Dat lichte nemmermeer sal geschien,</l>
<l>Ende wanen ontschuldicht zijn bi dien:</l>
<l>Souden si eene vigilie vasten,</l>
<l>Des nachts verloren si hare raste,</l>
<l n="8225">Dat sorghen si, van ydelheiden.</l>
<l>Te wiinghen van heilighen steden</l>
<l>Soudensi barvoet gaen, ne ware</l>
<l>Een doren ware hem al te zware,</l>
<l><pb n="105"/>Up dat hi in hare voete stake;</l>
<l n="8230">Dus van elken goeden zaken</l>
<l>Die si gherne quans souden doen,</l>
<l>Hindert hem enych valsch occusoen,</l>
<l>Mids den vreseliken ontsiene</l>
<l>Des dincs, dat nauwe staet te geschiene.</l>
<l n="8235">Hier up Seneca dus bediet:</l>
<l>"Ic bevele ju dat gi niet</l>
<l>Ne sijt keytive vor die tijd,</l>
<l>Want tquaet daer gi vervaert om zijt,</l>
<l>En sal nemmer geschien bi val".</l>
</div>
<div type="chapter"><head type="chapter">Traghe houden hem selven so gebonden dat si niet goets doen moghen. [XI]</head>
<l n="8240">                Die ander sake daermen bi sal</l>
<l><milestone unit="fol" n="68a"/> Vander traecheit al ontberen,</l>
<l>Dats, als ons die lerers leren,</l>
<l>Die traghen houden hem over ghevaen,</l>
<l>Nochtan en is hem anghedaen</l>
<l n="8245">Ringhen, ketene noch bant,</l>
<l>Die hem hout voeten ofte hant,</l>
<l>Mer van sijns selves quade begherten</l>
<l>Is die wille van zinen herte</l>
<l>Also gespert ende gevaen,</l>
<l n="8250">Dat hi te niet goets can verstaen.</l>
<l>Hi kent hem bynnen des duvels strecken,</l>
<l>Dat en nyeman der uut can trecken.</l>
<l>Hier up scrivet Salomon also</l>
<l>Inden boec Proverbiario:</l>
<l n="8255">"Die wech ten doechden is den traghen</l>
<l>Recht te ghaene als doernene haghen".</l>
<l>Den traghen dunct niet moghen geschien,</l>
<l>Dat hi den viant soude ontvlien.</l>
<l>                Die derde redene is, daer men mede</l>
<l n="8260">Te rechte verhaten sal traechede,</l>
<l>Dat eene doghet traechlike gedaen</l>
<l>Sal weynich ende cleynen loon ontfaen.</l>
<l>Van desen duechden secht aldus</l>
<l>Mijn heere sinte Jheronimus:</l>
<l n="8265">"Ic prise met devocien mee</l>
<l>Eenen salm gelesen ofte twee,</l>
<l>Dan nauwelic eenen souter al uut</l>
<l>Gesecht, want dit cleyne besluut".</l>
</div>
<div type="chapter"><head type="chapter">Traecheit is ene zware ziecheit, wes swaerheit is te ziene in tween zaken. [XII]</head>
<l>                Eene vierde sake is ooc mede,</l>
<l n="8270">Want traecheit is ene zware siechede,</l>
<l><milestone unit="fol" n="68b"/> Wies swaerheit comt bi zaken tween:</l>
<l>Eerst om dat hi kennen wille gheen</l>
<l>Dat en traecheit quellen doet,</l>
<l>Mer rekent ledich sijn over goet,</l>
<l n="8275">Ende missprect ooc den ghonen,</l>
<l>Die te arbeidene sijn gewone.</l>
<l>Salomon, die wise man,</l>
<l>Secht in Proverbien hier van:</l>
<l>"Den traghen dunct altijd dat hi</l>
<l n="8280">Vroeder ende meer prijs werdich si,</l>
<l>Dan VII ander wel sprekende lieden,</l>
<l>Die hem te haren arbeide bieden".</l>
<l>                Die ander sake toghende mede</l>
<l>Deser qualen grote zwaerheide</l>
<l n="8285">Dat is haer overlanghe bliven,</l>
<l>Also ons vele lerers scriven,</l>
<l>Slachts scheden coorts van daghen</l>
<l>Daer hem medicine of versaghen.</l>
<l>Hier up scrivet Salomon also</l>
<l n="8290">Inden boec Ecclesiastico:</l>
<l>"Die overlanghe qualen plien</l>
<l>Te verswaerne die medicien".</l>
<l>Die traghe is also gedaen,</l>
<l>Als werkers beginnen ledich gaen</l>
<l n="8295">Die des arbeides gewone waren,</l>
<l>Dan gaen hem die leden swaren</l>
<l>Ten arbeide, dien si te voren plaghen,</l>
<l>Ende so lanc so meer si traghen,</l>
<l>Dat si eer voort up quaet aes leven,</l>
<l n="8300">Dan si hem meer ten arbeide gheven.</l>
</div>
<div type="chapter"><head type="chapter">Lauheit doet den mensche V grote schaden. [XIII]</head>
<l>                Dit ander deel vander traechede</l>
<l><pb n="106"/><milestone unit="fol" n="68c"/> Toocht die specien, so ic zede,</l>
<l>Die der traecheit toebehoren.</l>
<l>Laeuheit is deerste specie voren,</l>
<l n="8305">Ende noch viere volghen daer naer.</l>
<l>Laeuheit is, soet blijct claer,</l>
<l>Een overcleyne minne ter doghet.</l>
<l>Dus is si, als gi merken moghet,</l>
<l>Als eene wortel van traecheit.</l>
<l n="8310">Laeuheit, als scrifture seit,</l>
<l>Doet den mensche vijf grote schaden,</l>
<l>Die ic hier na sal ontladen.</l>
<l>Si troost den viant ende conforteert,</l>
<l>Dat hi vake den mensche tempteert</l>
<l n="8315">Te zonden, die hi niet soude doen,</l>
<l>Ghave hem laeuheit gheen occusoen.</l>
<l>Den duvel waert ooc ongereet,</l>
<l>Ware die mensche in weldoene heet.</l>
<l>                Dat ander quaet, dat laeuheit doet,</l>
<l n="8320">Is, als ons scrifture bevroet,</l>
<l>Dat si den starken mensche doet sijn</l>
<l>Onmachtich in die leden sijn,</l>
<l>Of hi lam of kropel ware.</l>
<l>Dit vindic in vele menschen clare,</l>
<l n="8325">Die te merene hare neringhe</l>
<l>Vermoghen te doene alle dinghe</l>
<l>Om des wasdoms occusoen,</l>
<l>Mer si ne willen niet ghedoen</l>
<l>Der penitencie tvierendeel,</l>
<l n="8330">Die een cranc wijf doet geheel.</l>
<l>Dit comt al uut der herten laeuheit.</l>
<l>Hier up sinte Bernart wel seit:</l>
<l>"Daer om bi val moghen wijs niet mere,</l>
<l><milestone unit="fol" n="68d"/> Om dat wijt niet begheren zere.</l>
<l n="8335">                Dat derde verdriet is harde quaet,</l>
<l>Dat si niet vercrighen laet</l>
<l>An Gode daer omme datmen bidt.</l>
<l>Sinte Augustijn sprect up dit:</l>
<l>"God wil dine bede niet gerne gheven,</l>
<l n="8340">Om dat an di gebreke sijn beseven".</l>
<l>Datmen so groot priselic goet</l>
<l>Grootlike begheren moet,</l>
<l>Ende bidden mids eenre berrenthede:</l>
<l>Dus en verwerft niet laewe bede.</l>
<l n="8345">                Dat vierde quade is, wiltuut kinnen,</l>
<l>Der laeuheit, si ne laet niet verwinnen</l>
<l>Der sonden misselike temptacien;</l>
<l>Ende sal die mensche komen te gracien,</l>
<l>Die sonden moeten verwonnen wesen.</l>
<l n="8350">Daer scrivet sinte Johan te desen</l>
<l>In Apocalipsis al bloot:</l>
<l>"Ic sal di gheven hemels broot</l>
<l>Bedect den ghenen die sal verwinnen".</l>
<l>Dat vele verwinnen comt uut minnen.</l>
<l n="8355">                Tvijfte quaet, dat doet laeuheit,</l>
<l>Dats, also een lerer seit,</l>
<l>So wat si in haer leven seyt,</l>
<l>Nemmermeer wert dat ghemeyt.</l>
<l>Up dese laeuheit so verclaert</l>
<l n="8360">Die heilighe man, sinte Bernaert:</l>
<l>"O, du mensche, beginstu wat,</l>
<l>Doe vulmaectelike dat:</l>
<l>Al bistu onvulmaect ooc mede,</l>
<l>Doe dat selve met eenre vasthede".</l>
</div>
<div type="chapter"><head type="chapter">Verslapenheit der ziele is zeer vreselic. [XIIII]</head>
<l n="8365"><milestone unit="fol" n="69a"/>                 Die ander specie der quaetheit</l>
<l>Is verslapenheit geseit.</l>
<l>In Proverbien scrijft hier van</l>
<l>Salomon, die wise man:</l>
<l>"Traecheit sent verslapenheit in".</l>
<l n="8370">Dit slapen heft dubbelheit in:</l>
<l>Nader zielen, na den vleesche mede".</l>
<l>Der zielen verslapenhede</l>
<l>Sent traecheit in wijfs ende mans,</l>
<l>Die doer contemplacien me quans</l>
<l n="8375">Hare lijfnere te winnene laten,</l>
<l>Stelen die giften der caritaten.</l>
<l>Hier of staen twe exemple gescreven,</l>
<l>Inder heilighen vadere leven.</l>
</div>
<div type="chapter"><head type="chapter">Exemple dat werken van noden is hem die eten moet. [XV]</head>
<l>Men leest dat pelgermage ginc</l>
<l n="8380">Vormaels een monic, een jongelinc.</l>
<l>Ten abt ten bussche quam hi na,</l>
<l>Die woende ten berghe van Syna;</l>
<l>Hi sach met groter ernstichede</l>
<l><pb n="107"/>Die monyken alle werken ende hi zede:</l>
<l n="8385">"Twi werct gi, dat misvaert altoes?</l>
<l>Maria dat beste deel vercoes".</l>
<l>Doe gaf die abt hem een quayer,</l>
<l>Ende deden gaen inden vergier,</l>
<l>Omme te gebruken sijnre gebeden.</l>
<l n="8390">Als die dach also was leden,</l>
<l>Dat die sonne daelde neder,</l>
<l>Sach die broeder wech ende weder</l>
<l>Of hem yement tetene node.</l>
<l>Gebreke pijnden vanden brode;</l>
<l n="8395"><milestone unit="fol" n="69b"/> Sijns so ne nam nyeman waerde.</l>
<l>So dat hi quam uten boomgaerde,</l>
<l>Als die doer noot woude verstaen,</l>
<l>Of die maeltijd ware gedaen.</l>
<l>Doe antworde die abt wijs:</l>
<l n="8400">"Du, die gheestlic mensche sijs,</l>
<l>Wat node so is van spisen di?</l>
<l>Werlike menschen so sijn wi,</l>
<l>Ende bi node, so wi moeten eten,</l>
<l>Hier omme wi werken, moet gi weten".</l>
<l n="8405">Als die broeder verstont dat woort,</l>
<l>Nam hi penitencie rechte voort</l>
<l>Ende hi lyede sijnre misdaet.</l>
</div>
<div type="chapter"><head type="chapter">Exempel noch vanden selven. [XVI]</head>
<l>                Dat ander exempel, dat daer af staet,</l>
<l>Scrijft Gregorius, ende is van</l>
<l n="8410">Eenen abt, diewelke hiet Johan.</l>
<l>Tote eenen broeder so sprac hi:</l>
<l>"Ic ware gerne so een enghel si,</l>
<l>In sekerheiden al in een</l>
<l>Altijd doende werc negheen,</l>
<l n="8415">Dan sonder uphouden Gode loven".</l>
<l>Dat habijt, dat hi androech boven,</l>
<l>Warp hi of, ende nam die slavine,</l>
<l>Ende trac en wech in eene woestine.</l>
<l>Als hijt VII daghe hadde geheerdt,</l>
<l n="8420">Was hi van honghere so verteert,</l>
<l>Ter cellen weder waert sijn sin:</l>
<l>Daer quam hi vaste cloppen om in.</l>
<l>Sine broeders, die des worden geware,</l>
<l>Vragheden wie dat cloppede daere.</l>
<l n="8425">Dander antworde: "ic bin dabt Johan".</l>
<l><milestone unit="fol" n="69c"/> Die broeders antworden daer van:</l>
<l>"Abt Johan die is enghel bediet;</l>
<l>Hi ne is meer onder die liede niet.</l>
<l>Wanet gi so bedrieghen mi,</l>
<l n="8430">Dat ic in soude laten di</l>
<l>Vor Johanne, die is enghel worden!"</l>
<l>Mettien is hi bynnen ghetorden,</l>
<l>Als die ne buten te latene meent.</l>
<l>Abt Johan, van honghere na verbeent,</l>
<l n="8435">Wert an die celle cloppende meer</l>
<l>Vaster vele dan hi dede eer.</l>
<l>Doe ontsloet die broeder die duere,</l>
<l>Mer et waert den abt te suere:</l>
<l>Die broeder, die ne in liet, zede:</l>
<l n="8440">"Du moets werken om der mede</l>
<l>Te levene, om dattu mensche zijs,</l>
<l>Mer bistu inghel van paradijs,</l>
<l>Wat doestu bynnen der cellen dan?"</l>
<l>Doe nam penitencie Johan,</l>
<l n="8445">Hi ghinc werken ende eten mede</l>
<l>Geliker wijs als sijn broeder dede.</l>
<l>Wat eist te denckene, dat die man</l>
<l>Dat ambacht sal laten, dat hi can,</l>
<l>Of wijf, om ledichlike te levene,</l>
<l n="8450">Ende Gode quansijs te aneclevene?</l>
<l>Sinte Augustijn doet ons verstaen:</l>
<l>"Saligher eist gheven dan ontfaen".</l>
<l>Sinte Pauwel doet ons ooc weten:</l>
<l>"Die niet en pijnt, ne moet niet eten".</l>
</div>
<div type="chapter"><head type="chapter">Slapen te vele is zere lasterlic in allen menschen. [XVII]</head>
<l n="8455">Vanden slape des lichamen</l>
<l><milestone unit="fol" n="69d"/> Elken te leerne, wel betamen</l>
<l>Capittulen drie, die daer toe horen;</l>
<l>Spreken so sal dat eerste voren</l>
<l>Van slapen te vele boven maten;</l>
<l n="8460">Dat ander, als men dien soude laten</l>
<l><pb n="108"/>Te rechte, om anders yet te verstane,</l>
<l>Datmen emmer blijft daer ane;</l>
<l>Ende dat derde, alsmen upstaen moet,</l>
<l>Datment ooc tragelike doet.</l>
<l n="8465">Sinte Augustijn scrivet ons te desen,</l>
<l>Dat slaep te maten moet wesen.</l>
<l>Onbetame eist den kerstijn</l>
<l>Dat hem dat morghensonnenschijn</l>
<l>Up sijn bedde ghevinden can.</l>
<l n="8470">Hier is een ander merkelic an:</l>
<l>Dat die slaep, ende sonder noot,</l>
<l>Is der tijd een verlies groot.</l>
<l>Hier af sinte Bernart wel seit</l>
<l>Aldus in sine auctoriteit:</l>
<l n="8475">"Na dat daghelicsche profijt</l>
<l>Die mensche verliest ghene tijd</l>
<l>Meer vanden levene, dat hi heft,</l>
<l>Dan die, die hem te slape gheft".</l>
<l>                Dat derde, daer menschen omme souden</l>
<l n="8480">Hem van vele slapens onthouden,</l>
<l>Sijn ware exemplen uter scrifturen</l>
<l>Van quaden, die te menigher uren</l>
<l>Bi te vele slaeps toequamen.</l>
<l>Van vieren of viven salic namen</l>
<l n="8485">Ende die historie scriven al bloot,</l>
<l>Wien die slaep brachte ter doot.</l>
</div>
<div type="chapter"><head type="chapter"><milestone unit="fol" n="70a"/> <hi rend="italic">Exempel dat den menyghen slaep heft ghecost zijn lijf</hi>. [XVIII]</head>
<l>                Dat eerste exempel is, nu versta,</l>
<l>Een prinche was, hiet Cysara,</l>
<l>Dien die slaep dede grote swaerheit,</l>
<l n="8490">So dat boec vanden Rechteren seit.</l>
<l>Een orloghe verghenc hem so,</l>
<l>Dat hi vor zine vianden vlo,</l>
<l>Ende waren die van Chanaan:</l>
<l>So vele geluckes hi doe gewan</l>
<l n="8495">Dat hi zine viande onthogede.</l>
<l>So zeere hi hem te lopene poghede,</l>
<l>Dat hi gevlo int huys eens wijfs,</l>
<l>Daer hi waende zeker sijn sijns lijfs</l>
<l>Ende den vianden wesen ontgaen.</l>
<l n="8500">Dat wijf heften vriendelic ontfaen:</l>
<l>Si leyden te haren bedde om ersten;</l>
<l>Doe began hem zeere dersten.</l>
<l>Van pinen, die hi hadde gedreven,</l>
<l>Bad hi haer dat si hem woude gheven</l>
<l n="8505">Water te drinckene door die noot.</l>
<l>Doe liep dat wijf met haesten groot</l>
<l>Te hare melckamer ende brochte</l>
<l>Hem zoete melc, die hi becochte</l>
<l>Zwaerlike, want der melc zoethede</l>
<l n="8510">Den princhen groten vaec hebben dede,</l>
<l>Dat hi in vasten slape vel;</l>
<l>Dat wijf decten met clederen wel.</l>
<l>Cort daer na, als si claer sach</l>
<l>Dat hi in vasten slape lach,</l>
<l n="8515">Eenen groten scarpen naghel si prant,</l>
<l>Ende eenen hamer indie ander hand,</l>
<l>Daer sloech si hem den naghel doer thooft</l>
<l><milestone unit="fol" n="70b"/> Ende hem is zijn lijf gerooft.</l>
<l>Doe liet sijt weten sinen vianden,</l>
<l n="8520">Die blide waren sijnre schanden,</l>
<l>Die welke biden slape quam in.</l>
<l>Had hi gehad wel vroederen sin,</l>
<l>Hi ne hadde des slaeps niet geacht</l>
<l>Emmer bynnen sijnre vianden macht.</l>
</div>
<div type="chapter"><head type="chapter">Exempel dat slaep Sampsone zine starcheit benam. [XVIIII]</head>
<l n="8525">                Een ander exempel volcht hier na</l>
<l>Van Sampson, wien Dalida</l>
<l>Dat haer af schoer, so die bible wel seit,</l>
<l>Ende rovede hem so sine starcheit,</l>
<l>Daer sine vercochte zinen vianden,</l>
<l n="8530">Diene blint maecten te zijnre schanden.</l>
<l>                Een derde exempel ooc up dit</l>
<l>Staet ons gescreven in Judith,</l>
<l>Hoe Olifernus, die ruese groot,</l>
<l>Van eenen wive was gedoot,</l>
<l n="8535"><pb n="109"/> Bi dat si ne slapende vant,</l>
<l>Daer gevriet bi waert dat lant.</l>
<l>                Een vierde exempel is ons bleven</l>
<l>Dat in dewangelie is gescreven,</l>
<l>Dat dapostelen Christum den here</l>
<l n="8540">Verloren, bi dat si sliepen so zere:</l>
<l>Matheus scrivet ooc dat wel</l>
<l>In sijn XXVIste capittel.</l>
<l>                Een vijfte exempel machmen merken</l>
<l>Gescreven inder Apostolen werken</l>
<l n="8545">Van Enchicusse, die Paulum horen woude,</l>
<l>Daer hi disputeren soude:</l>
<l>Hoghe so clam hi omme tghemac</l>
<l><milestone unit="fol" n="70c"/> Van sittene, ende als Paulus sprac,</l>
<l>Quam hem toe een vaec so groot,</l>
<l n="8550">Dat hi ofvel ende vel doet.</l>
</div>
<div type="chapter"><head type="chapter">Slapen te ontide is zeer begripelic ende quetselic. [XX]</head>
<l>                Dat ander, datmen begripen mach</l>
<l>Ant slapen, dats slapen inden dach</l>
<l>Tontiden, alset niet behoert,</l>
<l>Alsmen horen soude Godes woort,</l>
<l n="8555">Of doen profitelike besicheit.</l>
<l>Hier up Ecclesiasticus wel seit:</l>
<l>"Die den ghec vroetschap telt of secht,</l>
<l>Sprect met hem die in slape lecht":</l>
<l>Al hadde die ghec gehad ne ghenen</l>
<l n="8560">Slaep binnen tween daghen of bi eenen,</l>
<l>Sate hi te sermoene of daer men dat woort</l>
<l>Godes sprake, hi sliepe rechte voort.</l>
<l>                Dat derde, dat den slape is quaet,</l>
<l>Dats datmen traechlike upstaet,</l>
<l n="8565">Alset tijt van upstaene es.</l>
<l>Hier toe secht ons Ecclesiastes:</l>
<l>"Ten tide van upstaene moet gi niet droeven:</l>
<l>Die geslapen heft na sijn behoeven</l>
<l>Sal des morghens upstaen gereet,</l>
<l n="8570">Te arbeidene dat ghene dat hi weet".</l>
<l>Exemplen vinden wi ghenoech</l>
<l>Datmen sal upstaen des morghens vroech.</l>
<l>Al vor ist ons gewijst wel</l>
<l>Biden kynderen van Ysrahel,</l>
<l n="8575">Die manna lasen des morghens vro.</l>
<l>Upstaen tijdlike leert ons also</l>
<l>Job, sprekende in deser wijs:</l>
<l><milestone unit="fol" n="70d"/> "Eist dattu bi tide up rijs,</l>
<l>Ende den almachtighen God roepes ane,</l>
<l n="8580">Ghereet om na di te verstaene</l>
<l>Sal hi waken ende die wonynghe dijn</l>
<l>Abel maken ter gracien sijn".</l>
<l>Te Gode scrijft aldus Ysaije:</l>
<l>"Bi tide sal ic waken te die".</l>
</div>
<div type="chapter"><head type="chapter">Die zeker slapen wille, <hi rend="italic">hem is van noeden drie zaken</hi>. [XXI]</head>
<l n="8585">Die slapen sal te waren ghemake,</l>
<l>Hem is van noede drierhande zake:</l>
<l>Eerst dat hi des daghes pine; hier af dus</l>
<l>Seghet ons wel Ecclesiasticus:</l>
<l>"Hem is die slaep zoete ende sachte,</l>
<l n="8590">Die eerst ernstlike wrachte,</l>
<l>Weder hi vele at of littel".</l>
<l>Noch volcht daer na int selve capittel:</l>
<l>"Die ledighe doghet gepijnthede,</l>
<l>Niet slapende allene, mer wak ende mede".</l>
<l n="8595">Dat ander, dwelk hi hebben moet,</l>
<l>Is dat hi soberlike zi ghevoet</l>
<l>Beide van drancke ende van spisen.</l>
<l>Dat derde, dat hi in gheenre wisen</l>
<l>Sine sinnen te zeere verswaert.</l>
<l n="8600">Van desen scrivet ons sinte Bernaert:</l>
<l>"Sobre spise ende sobren sin</l>
<l>Brenghet zoeten sobren slape in".</l>
</div>
<div type="chapter"><head type="chapter">Ledighe zijn onprofitelic ter werelt, toghet die ewangelie. [XXII]</head>
<l>Die derde specie wert genoomt</l>
<l>Ledicheit, die uter traecheit coomt.</l>
<l n="8605">Capittulen drie werden te desen</l>
<l><milestone unit="fol" n="71a"/> Int eerste so sal getoghet wesen,</l>
<l>Dat hi ghec mach zijn bekint,</l>
<l>Die so zere die ledichede mynt</l>
<l>Dander sal redene toghende zijn,</l>
<l n="8610">Dat ledighen wert begripens sijn,</l>
<l>Ooc van groten, ende meest in tiden</l>
<l><pb n="110"/>Van gracien, dat si die laten liden;</l>
<l>Int derde capittel salmen leren</l>
<l>Hoe hem die mensche sal bekeren,</l>
<l n="8615">Bekommeringhe te hebbene metten saken</l>
<l>Des hi hem besich wille maken.</l>
<l>                Dat eerste capittel laet ons ansien,</l>
<l>Ende is vander zotternien</l>
<l>Vanden ledighen mensche; hier van</l>
<l n="8620">Secht Salomon, die wise man,</l>
<l>In sine Proverbien, daer dus staet:</l>
<l>"Die dat lant werct, wert van brode versaet,</l>
<l>Ende die volcht ledicheit</l>
<l>Is alre zotst"; merct wat hi seit:</l>
<l n="8625">"Alre zotst", want hets bedi</l>
<l>Dat die zotheide boven gaende zi,</l>
<l>Also et wert getoghet claer</l>
<l>Indie exposicie hier naer.</l>
<l>Indie ledighen wi zothede vinden</l>
<l n="8630">Tote achten, des hem leken bewinden.</l>
<l>Teerste is: si gheven den duvel stede.</l>
<l>Hier up Paulus die apostel zede:</l>
<l>"Goedes wercs di altijd bewint,</l>
<l>Dat di die duvel bekommert vint".</l>
<l n="8635">Die stede den duvel in hem ghevet,</l>
<l>Scrifture secht, dat hi ghene hevet,</l>
<l>Dan indie helle metten viant.</l>
<l><milestone unit="fol" n="71b"/> Claer doet ons scrifture bekant,</l>
<l>Dat si ten hemele niet werden ontfaen,</l>
<l n="8640">Om dat si gheen werc hebben ghedaen,</l>
<l>Want daer ne wert nyemant gheacht,</l>
<l>Sonder die wel heft gewracht.</l>
<l>Dus so hoortmen Matheus bedieden</l>
<l>In dewangelie: "roept die werclieden,</l>
<l n="8645">Ende ghevet hem lieden haren loon".</l>
<l>Et soude ooc risen groot gecroon,</l>
<l>Waert dat hi ontfaen soude wesen</l>
<l>Int erdsche paradijs; wi lesen</l>
<l>Indie bible ware orconde hier van.</l>
<l n="8650">God satte Adam, den yersten man,</l>
<l>Int paradijs, dat hi werken soude.</l>
<l>Claer ooc ende vast ic houde,</l>
<l>Dat ten vegeviere waert</l>
<l>Gheen ledich mensche na der doot vaert:</l>
<l n="8655">Dit toghet ons claer genoech David</l>
<l>Inden souter, ende secht dit:</l>
<l>"In menschen arbeide ne sijn si twint,</l>
<l>Daer omme ne werden si niet gepijnt</l>
<l>Metten mensche; der menschen pine</l>
<l n="8660">Is ten vegheviere te sine</l>
<l>Der ledigher pine ne wert niet el</l>
<l>Dan die helsche pine metten duvel".</l>
</div>
<div type="chapter"><head type="chapter">Ledighe zijn onprofitelic ter werelt, toghet die ewangelie. [XXIII]</head>
<l>Die ledighe mensche is in erdrijc</l>
<l>Ooc mede zeer onprofitelic,</l>
<l n="8665">Want gheen werc ne brinct hi voort,</l>
<l>Anders dan ten viere behoert,</l>
<l>Also dewangelie ons wel toghet</l>
<l><milestone unit="fol" n="71c"/> Vanden vigheboom verdroghet;</l>
<l>Die heere sprac: "houwet dien up te hant,</l>
<l n="8670">Waer toe bekommert hi dat lant!"</l>
<l>Dus en wert ghene stede vonden</l>
<l>Den ledighen, na scrifturen orconden,</l>
<l>Dan bynnen der hellen si behoren,</l>
<l>Alsoet wel is getoghet hier voren.</l>
<l n="8675">                Die ander zotheit die geschiet</l>
<l>Den ledighen, is daerbi bediet,</l>
<l>Dat si sijn onder stommen dieren.</l>
<l>Elc versta in wat manieren:</l>
<l>Den beesten is gheorloft eten,</l>
<l n="8680">Mer niet den ledighen; dus doet weten</l>
<l>Paulus; ende secht my, wilt merken,</l>
<l>Wat souden si eten? die niet en werken,</l>
<l>Die ne moet niet eten; dus so is vri</l>
<l>Die stomme beeste bet dan hi.</l>
<l n="8685">Die ledighe mensche is als eene doot.</l>
<l>Hier af Seneca ons secht al bloot:</l>
<l>"Ledicheit sonder verstandenes</l>
<l>Niet anders dan eene doot en es,</l>
<l>Ende des levends menschen graf".</l>
<l n="8690">Ecclesiasticus die secht hier af:</l>
<l>"Een levende hont ne bure groot</l>
<l>Is beter dan een liebaert doot".</l>
<l>Tverstaen is biden doden liebaerde</l>
<l>Die rike vracke, want hi van aerde</l>
<l n="8695">Der gans slacht ende den perde mede,</l>
<l>Die vetten in hare ledichede.</l>
</div>
<div type="chapter"><head type="chapter">Ledighe verroekelosen vele groter baten die zi verkrighen mochten. [XXIIII]</head>
<l>Die derde grote zotternye</l>
<l><pb n="111"/><milestone unit="fol" n="71d"/> Die ic inden ledighen zie,</l>
<l>Dats dat si verliesen so hoghe dinghen</l>
<l n="8700">Bi roekeloser gaderinghen.</l>
<l>Wel mocht hi over zot uut ghaen</l>
<l>Die ripen wijngaert liete staen</l>
<l>Sonder lesen, die ware geladen:</l>
<l>Het soude hem komen te groten schaden.</l>
<l n="8705">Die vrucht, die die menschen talre stond</l>
<l>Gaderen moghen uut haren mont,</l>
<l>Mach in brenghen mere rijchede,</l>
<l>Dan al dat goed van eenre stede.</l>
<l>Claer eist, dat hi zeere riest,</l>
<l n="8710">Die ledighe, die zulc goet verliest</l>
<l>Bi roekeloosheiden; hem sprect na</l>
<l>Aldus die mester Seneca:</l>
<l>"Lelikere mussce so ne is niet</l>
<l>Dan die, die roekeloes geschiet",</l>
<l n="8715">Om die grote schofiericheit,</l>
<l>Die in roekeloesheiden leit.</l>
<l>Het ne levet so arm nu ter stond,</l>
<l>Die vrucht van sijns selves mond</l>
<l>Ne doet en riken harde gereet,</l>
<l n="8720">Up dat hi hem wijslike beleet.</l>
<l>Hier up so scrivet die wise man so</l>
<l>In dat boec Proverbiario:</l>
<l>"Elc wert vervult met goeden dinghen</l>
<l>Bi vruchten, die sijn mond in mach bringhen".</l>
</div>
<div type="chapter"><head type="chapter">Vruchten achte so mach die mensche gaderen uut zijns selves mont. [XXV]</head>
<l n="8725">Die mensche mach met zinen mond</l>
<l>Vruchten gaderen telker stond</l>
<l>Achte, na der heiliger scrifturen,</l>
<l><milestone unit="fol" n="72a"/> Daer bi hem zalicheit sal geburen,</l>
<l>Up dat hi se wijslike bestiert,</l>
<l n="8730">Also die heilighe scrifture visiert.</l>
<l>Die eerste vrucht, die die mont ghevet,</l>
<l>Dats Gode te lovene van datmen hevet.</l>
<l>Dat dese vrucht ghevet profijt,</l>
<l>Is wel getoghet te menigher tijd.</l>
<l n="8735">Die ander vrucht is werc van gracien</l>
<l>Troestende den mensche in tribulacien,</l>
<l>Hem te bewisene, die is ontweecht;</l>
<l>Hem te lerene, die lerens pleecht.</l>
<l>Dese vrucht heft grote virtuut,</l>
<l n="8740">Ende uut caritaten si spruut.</l>
<l>Die derde vrucht dat zijn bedinghen,</l>
<l>Die welke die mont in can bringhen;</l>
<l>Dese is groter kostelhede:</l>
<l>Dit is wel geproeft daer mede,</l>
<l n="8745">Dat se die enghelen te hemele draghen,</l>
<l>Also die boeken ons ghewaghen.</l>
<l>Van Thobias lesen wi wel</l>
<l>Dat te hem sprac die enghel Raphael:</l>
<l>"Alstu met dinen tranen bades,</l>
<l n="8750">Ende die doden ter eerden dades,</l>
<l>So droech ic vor Gode dine bede".</l>
<l>Van deser vrucht Gregorius zede:</l>
<l>"Groot is die cracht van devoter bede,</l>
<l>Die gestort is hier beneden,</l>
<l n="8755">Ende inden hemel wert bevonden",</l>
<l>Dit heft geweest te menigher stonden.</l>
<l>Wilstu, mensche, zijn bevroet</l>
<l>Wat profite dese vrucht doet,</l>
<l>Int ........</l>
<l n="8760"><milestone unit="fol" n="72b"/> Daermen vander bedinghe zeit.</l>
<l>Die vierde vrucht, die uut den mont komet,</l>
<l>Die mach biechte sijn ghenomet.</l>
<l>Wat dat dese vrucht doen mach,</l>
<l>Hoert men ter poye alden dach.</l>
<l n="8765">Van deser bevoelde grote dinc</l>
<l>Die dief, die ter rechter hant hinc,</l>
<l>Want also geringhe als hi beliet</l>
<l>Hadde sijn sneven, was hi gevriet.</l>
<l>Die vijfte vrucht dats die maniere</l>
<l n="8770">Datmen bi maten twoort bestiere,</l>
<l>Dwelc men spreken wil; hier van</l>
<l>Scrijft Salomon, die wise man:</l>
<l>"Die alre vroedste man is hi</l>
<l>Die sijn woort ghematende zi".</l>
<l n="8775">Die seste vrucht, die uten mont</l>
<l>Comt, also scrifture orcont,</l>
<l>Is mate van drancke ende van spisen.</l>
<l><pb n="112"/>Dese vrucht na der lerers bewisen</l>
<l>Verlanghet dat menschelike leven.</l>
<l n="8780">In Ecclesiastico staet gescreven:</l>
<l>"Mate verlanghet des menschen lijf".</l>
<l>Hets claer, dat menich guf keytijf</l>
<l>Hem selven ende sijn leven cranct,</l>
<l>Bi dat hi hem te zere bedranct.</l>
<l n="8785">Die zevenste vrucht, die is vul gracien,</l>
<l>Dats stichtinghe van predicacien.</l>
<l>Dese so brochte Christus voort,</l>
<l>Die selve is des vaders woort.</l>
<l>Matheus bescrivet dat hi zede:</l>
<l n="8790">"Ghaen wi in weghen ende in steden,</l>
<l><hi rend="italic">Dat</hi> wi prediken moghen daer:</l>
<l><milestone unit="fol" n="72c"/> Daer toe bin ic gekomen vorwaer".</l>
<l>Wel hem, den predikers der waerheide,</l>
<l>Want groten loon si des verbeiden.</l>
<l n="8795">Die achtste vrucht, die in mach bringhen</l>
<l>Die mont, dats die heilighe weder roepinghe.</l>
<l>Dit ghevalt, als die mensche siet,</l>
<l>Dat met onrechte geschiet</l>
<l>Gode of zinen evenkerstijn,</l>
<l n="8800">Dat hi daer theghen wille sijn</l>
<l>Met waren proeven ende met schonen;</l>
<l>Dit sal God hoghelike lonen.</l>
<l>Dese vrucht is vul van baten</l>
<l>Ende spruten uut levender caritaten.</l>
<l n="8805">Van deser vrucht sprect Salomon so</l>
<l>In sijn boec Proverbiario:</l>
<l>"Ontfermich si te hetene menen,</l>
<l>Mer nauwe vint yemen getrouwe eenen".</l>
<l>In onsen evenkersten wi sien</l>
<l n="8810">Daghelix groot onrecht geschien,</l>
<l>Als ofse waren gesleten van honden.</l>
<l>Leyder! waer is nu een gevonden,</l>
<l>Die hem setten wille daer theghen</l>
<l>Die Gode nu te crucene pleghen</l>
<l n="8815">Met groten eeden, als men hoort;</l>
<l>Beide te lande ende ter poort,</l>
<l>Dwelk is blasphemie der godheit.</l>
<l>Waer is enych die daer thegen seit?</l>
<l>Dese vrucht is al verdroghet:</l>
<l n="8820">Hets verloren datmen daer af toghet.</l>
<l>Dese achte vruchten mach telker stont</l>
<l>Die mensche gaderen uut zinen mont.</l>
<l>........</l>
<l><milestone unit="fol" n="72d"/> Recht eist dan dat hi zot heet,</l>
<l n="8825">Die bi zijnre roekeloosheit</l>
<l>Verliest dese achte vruchten vorseit.</l>
</div>
<div type="chapter"><head type="chapter">Ledighe leveren hem selven in die hande van haren vianden. [XXVI]</head>
<l>                Die vierde zotternye groot</l>
<l>Vanden ledighen claer al bloot,</l>
<l>Is dat si hem selven in die handen</l>
<l n="8830">Leveren van haren vianden,</l>
<l>Sonder beschermenisse daer theghen;</l>
<l>Als een teyken daer schuttere na pleghen</l>
<l>Te schietene, so is die ledighe mensche.</l>
<l>Van allen ziden te wensche</l>
<l n="8835">Mach vanden viant geschoten wesen.</l>
<l>Hier af wi indie bible lesen:</l>
<l>"Sinen boghe so spien hi,</l>
<l>Ende hevet daer toe gesettet mi</l>
<l>Als een teiken daer men na schiet".</l>
<l n="8840">Bekommertheide, als scrifture bediet,</l>
<l>Es een seker schilt, die lichte</l>
<l>Wederstaet des viants geschichte,</l>
<l>Ja doghetlike bekommertheit.</l>
<l>Die poete Ovidius seit:</l>
<l n="8845">"Wiltu ledichede vandi weren,</l>
<l>Der mynnen boghe sal di niet gederen".</l>
<l>Die ledighe mensche is in figuren</l>
<l>Als eene stede sonder muren.</l>
<l>Hier af scrivet Ezechiel</l>
<l n="8850">Dit woort, dwelk sprac die duvel</l>
<l>Vanden mensche vul ledicheden:</l>
<l>"Ic sal up climmen die steden</l>
<l>.............ten ghonen</l>
<l><milestone unit="fol" n="73a"/> Die daer rusten ende seker wonen".</l>
<l n="8855">Die mensche, die sijn broot besuurt,</l>
<l>Is als een casteel vast bemuurt.</l>
<l>Dus doet ons sinte Augustijn verstaen:</l>
<l>"Niet lichte so is hi gevaen</l>
<l>Van der becoringhe, die becommeringhen</l>
<l n="8860">In hem maect van goeden dinghen".</l>
<l><pb n="113"/>Dus staet die ledighe in anxte groot,</l>
<l>Want al omme vint menne bloot.</l>
<l>Tvijfte, daer ledighen in riesen,</l>
<l>Dats dat si hare tijd verliesen,</l>
<l n="8865">Want tijd is des menschen proper goet,</l>
<l>Also ons Seneca wel bevroet.</l>
<l>Hier of is ghenoech ontladen</l>
<l>Int LXVI deser bladen,</l>
<l>Int capittel, dwelk ons bevroet</l>
<l n="8870">Wat quade traecheit den mensche doet.</l>
<l>                Eene seste sake is, daer bi</l>
<l>Dat die ledighe zot gerekent zi,</l>
<l>Dat hi altijd abel staet</l>
<l>In hem tontfanghene sondelike daet.</l>
<l n="8875">Hier up sinte Bernart seit:</l>
<l>"Alle becoringhen der quaetheit</l>
<l>Ende gedachten, die ten sonden behoren,</l>
<l>Bevoelt ledicheit al voren,</l>
<l>Ende bider bevoelinghe trect soe</l>
<l n="8880">Smitten van zonden altijd toe".</l>
<l>Een ander lerer aldus seit:</l>
<l>"Al eist also dat die ledicheit</l>
<l>Alre sonden niet was begin,</l>
<l>Si brengt vele sonden in</l>
<l n="8885">Ende is vake occusoen</l>
<l><milestone unit="fol" n="73b"/> Van vijf sonden, die menschen doen":</l>
</div>
<div type="chapter"><head type="chapter">Ledicheit is dicwile zake van vijf zware zonden. [XXVII]</head>
<l>Vander sonden van luxuren;</l>
<l>Van onderwindene in meniger uren</l>
<l>Der dinghe die hem niet behoert;</l>
<l n="8890">Van vele talen te brenghene voort;</l>
<l>Van menigher loghene, die men seit,</l>
<l>Ende ooc vander hoverdicheit.</l>
<l>                Dat ledicheit toebrengt luxure,</l>
<l>Toghet ons claer ghenoech scrifture,</l>
<l n="8895">Want also langhe als Davijt</l>
<l>Met orloghen leyde zinen tijd,</l>
<l>Bleef hi in gestadicheden,</l>
<l>Ende als zijn orloghe was geleden</l>
<l>Ende voort ledich bleef altoes,</l>
<l n="8900">Doe wast dat hi oncuyscheit coes.</l>
<l>Men vint vanden conync Salomoene,</l>
<l>Doe hi vele hadde te doene</l>
<l>Omme den tempel, dien hi maken dede,</l>
<l>Mids der ....... bekommerthede</l>
<l n="8905">Ne was hi niet versot van sinne</l>
<l>Also zeere up wiven minne,</l>
<l>Als daer na in ledighen stonden.</l>
<l>Proeve van tween anderen sonden,</l>
<l>Dats van sprekene vele woort,</l>
<l n="8910">Ende onderwindene des niet en behoert,</l>
<l>Gheeft ons Paulus dus te verstaene:</l>
<l>"Si laten omtrent dat huys te ghaene,</l>
<l>Niet allene om ledichede,</l>
<l>Mer om vele te sprekene mede,</l>
<l n="8915">Ende ledichlike tonderwindene van</l>
<l><milestone unit="fol" n="73c"/> Dinghen, die hem niet ghaen an".</l>
<l>Dat loghene comt uter ledicheit,</l>
<l>Sinte Bernart ons wel seit:</l>
<l>"Ledicheit is der loghene moeder,</l>
<l n="8920">Ende van allen duechden stiefmoeder".</l>
<l>Ooc ledicheit mede doet</l>
<l>Den mensche vake heffen den moet.</l>
<l>Hier of in dat capittel men vint:</l>
<l>"In menschen arbeide sijn si twint",</l>
<l n="8925">Dan is daer vort toe geseit:</l>
<l>"Want hem hout hoverdicheit".</l>
<l>Noch soudmenre vele vinden, ic wane,</l>
<l>Van die ledich pleghen te ghaene,</l>
<l>Die segghen souden, leghede men hem voren</l>
<l n="8930">Van werkene: "wat soude ons behoren?"</l>
<l>Als of si van Adame niet</l>
<l>Komen waren, wien God werken hiet.</l>
</div>
<div type="chapter"><head type="chapter">Ledighen zijn gec, dat si hare ruste up erdrike hebben willen. [XXVIII]</head>
<l>                Die sevende zotheit is, dat verstaet,</l>
<l>Die den ledighen over gaet,</l>
<l n="8935">Dat hi alle ruste ter werelt soect</l>
<l>Ende te werkene niet en roect,</l>
<l>Mer soect weelde in dit erdsche leven:</l>
<l>Daer omme wert hem die pine gegheven</l>
<l>Ewelike al sonder verghaen,</l>
<l n="8940">Als arbeiders ruste sullen ontfaen.</l>
<l><pb n="114"/>"Die werelt is onse om te pijnne",</l>
<l>Dat secht Job indie woorden sine.</l>
<l>Die mensche is geboren daer toe</l>
<l>Dat hi in erdrike pine doe,</l>
<l n="8945">Als vogelen sijn gemaect om vlieghen.</l>
<l><milestone unit="fol" n="73d"/> Hem selven swaerlike si bedrieghen,</l>
<l>Die hem gheens goets wercs bewinden,</l>
<l>Ende den inganc so wanen vinden</l>
<l>Ter zalen vul eweliker gracien,</l>
<l n="8950">Die vonden moet sijn met tribulacien,</l>
<l>Of met enyghen weldoene,</l>
<l>Des si nye waren gewone.</l>
<l>                Die achtste zotheit, die gheschiet</l>
<l>Hem, die ledicheden pliet,</l>
<l n="8955">Is dat hi boven Gode wil wesen.</l>
<l>Dat schijnt in Genesi, daer wi lesen</l>
<l>Dat God selve zes daghen wrochte,</l>
<l>Den zevenden so ruste hi sochte.</l>
<l>Die ledighe ne werct selves eenen dach,</l>
<l n="8960">Omme dat sine rente vermach</l>
<l>Te gheldene sijns lichamen noot,</l>
<l>Mer als die rente beswijct ter doot,</l>
<l>Waer sal die ziele vercrighen konnen</l>
<l>Hemels voetsel, en zi vorwonnen?</l>
<l n="8965">Die rente is doot, daer es niet gekocht:</l>
<l>Goet loon dochte hier niet gesocht,</l>
<l>Want elc sal rechten loon ontfaen,</l>
<l>Na dien dat hi heft ghedaen.</l>
</div>
<div type="chapter"><head type="chapter">Ledighe zijn te begripene dat si niet wercken willen in tiden van genaden. [XXVIIII]</head>
<l>                Hoert hier redene waer bi</l>
<l n="8970">Die ledighe meest begrijps wert si;</l>
<l>Die niet in tiden van gracien werct,</l>
<l>Verliest, in dewangelie merct,</l>
<l>Daer Matheus dus doet gewach:</l>
<l>"Twi staet gi hier ledich alden dach?"</l>
<l n="8975">Biden daghe so is gegeven</l>
<l><milestone unit="fol" n="74a"/> Beteikent dat gracilike leven,</l>
<l>Dwelk wi metter doepe ontfaen;</l>
<l>Biden ledighen so sijn verstaen</l>
<l>Die schalc sijn in vier saken.</l>
<l n="8980">Die eerste is inder lerers spraken,</l>
<l>Dat Christus uut hem selven ghenc</l>
<l>Ende schalke forme ane venc</l>
<l>Om pinen; hier af Paulus seit:</l>
<l>"Het ware grote hoverdicheit,</l>
<l n="8985">Dat die knape ledicheit plaghe</l>
<l>Ende zinen mester werken zaghe".</l>
<l>Hier up Matheus dus bediet:</l>
<l>"Die discipel en is boven den mester niet,</l>
<l>Noch die knape boven den here".</l>
<l n="8990">Die ander zake is noch mere,</l>
<l>Om dat wi, schalke, sijn gekocht,</l>
<l>Is van ons schuldich te sine gewrocht</l>
<l>Met vele meerre ernsticheit.</l>
<l>Hier af sinte Pauwel wel seit:</l>
<l n="8995">"Ghi zijt gekocht met groten prise".</l>
<l>Een ander sake ic ju wise,</l>
<l>Dat wi werken souden zere:</l>
<l>Onse loon is beter ende mere</l>
<l>Belovet dan hi den joden was.</l>
<l n="9000">Den joden was, als ic las,</l>
<l>Belovet der erden vethede;</l>
<l>Ons is belovet, so Matheus zede,</l>
<l>Dat rike der hemele ons nakende.</l>
<l>Met rechte sijn wi in duechden wakende,</l>
<l n="9005">Wien belovet is so groot goet.</l>
<l>Die vierde sake ons dus bevroet:</l>
<l>Al was den heilighen indie oude wet</l>
<l><milestone unit="fol" n="74b"/> Belof van hemelrike geset,</l>
<l>Ende bewijst in werkeliken figuren,</l>
<l n="9010">Nochtan en mocht hem niet gebueren,</l>
<l>Si ne mostens langhe onbiden,</l>
<l>Ende waren ter hellen toten tiden,</l>
<l>Dat Christus selve die tijd betaelde,</l>
<l>Ende hem lieden uter donkerheit haelde.</l>
<l n="9015">Nu vaert te hemele rechtevoert</l>
<l>Na der doot die ziele, daer si behoert,</l>
<l>Up dat si si gesuvert van</l>
<l>Den sonden, die haer cleven an,</l>
<l>Also die nieuwe wet verclaert.</l>
<l n="9020">Hier omme so sprect sinte Bernaerd:</l>
<l>"Al te male die pine mijn</l>
<l>Mach nauwe van eenre wilen sijn,</l>
<l>Ende om die mynne van Christum den here</l>
<l>Bevoele ic niet, al pijndic mere".</l>
</div>
<div type="chapter"><head type="chapter"><pb n="115"/> <hi rend="italic">Ledicheit die se schuwen wille vorsie hem van drie dinghen</hi>. [XXX]</head>
<l n="9025">                Eene derde lere moghen wi leren;</l>
<l>Die hem te bekommeringhe wille keren</l>
<l>Ende der ledicheit wille ontvlien,</l>
<l>Drie dinghen so moet hi vorsien.</l>
<l>Dat eerste dats, dat die dinc, daer hi</l>
<l n="9030">Hem mede bekommert, dueghentlic si.</l>
<l>Sinte Jheronimus secht hier toe:</l>
<l>"Altijd iet goedes werkes so doe,</l>
<l>Dat di die duvel bekommert vint".</l>
<l>Dat ander, dat hem nyemant so verpijnt</l>
<l n="9035">Bi ghenoechten van werken</l>
<l>Hi ne vorsie dat ende vanden werke,</l>
<l>Dat hi int ende van den bestede,</l>
<l><milestone unit="fol" n="74c"/> Hem selven vint bevreet daer mede.</l>
<l>Dat derde is dat beste in dat belet,</l>
<l n="9040">Dat hi die ziele besich set</l>
<l>Met zaligher goeder besicheit.</l>
<l>Hier up sinte Bernart wel seit:</l>
<l>"Gheestelic besich prise ic vast</l>
<l>Vor al die werlike last,</l>
<l n="9045">Ende moet men werlike dinc bestaen,</l>
<l>So salmen emmer ane vaen</l>
<l>Die naest voeghen der gheestlicheden,</l>
<l>Als scriven ende lesen boeken van zeden".</l>
<l>Ende dit is gesecht up die ghone</l>
<l n="9050">Die gheens ambachts sijn gewone,</l>
<l>Ende up enych vorsien leven,</l>
<l>Want hets verloren ledich bleven.</l>
</div>
<div type="chapter"><head type="chapter">Loyeringhe van bekeren te Gode is zeer anxttlic der zielen. [XXXI]</head>
<l>                Die vierde specie der traecheit</l>
<l>Dats loyeringhe gheseit.</l>
<l n="9055">Ververstinghen twe sijn hier te leerne:</l>
<l>Van biechten ende van bekeerne.</l>
<l>Van bekeerne so eest</l>
<l>Datmen in Ecclesiastico leest:</l>
<l>"Di te bekeerne niet ne traghe</l>
<l n="9060">Noch ne ververste van daghe te daghe</l>
<l>Gods gramschap sal haestelike komen,</l>
<l>Ende di in tiden van wraken domen".</l>
<l>Van deser ververstinghe secht aldus</l>
<l>Tot onsen heere Augustinus:</l>
<l n="9065">"Van daghe te daghe verscheidic mi</l>
<l>Van komene te di, van levene in di,</l>
<l>Mer ic en loyerde nye</l>
<l><milestone unit="fol" n="74d"/> Die doot te spoedene in mie".</l>
<l>Hier of heft Seneca dus bescreven:</l>
<l n="9070">"Enyghe beghinnen domme leven,</l>
<l>Alst tijd van haren gebrekene ware!"</l>
</div>
<div type="chapter"><head type="chapter">God roept den zonder altijd te penitencien. [XXXII]</head>
<l>God staet ter duere vanden zondare,</l>
<l>Ende clopt om in; hier sprect van</l>
<l>In Apocalipsis sinte Johan:</l>
<l n="9075">"Sie, ic sta ter duere altoos,</l>
<l>Ende cloppe; wie dat hoort mine voos,</l>
<l>Sine dore ontdoet ende in laet mien,</l>
<l>Ic sal in ghaen tote dien".</l>
<l>Twe dinghe maken Gode ommare</l>
<l n="9080">Te komene toten zondare:</l>
<l>Dat een is dat zonders droefheit vlien;</l>
<l>Spel ende blijsschap si gherne sien.</l>
<l>Sondaren waren schuldich te sine</l>
<l>Blide theghen doghen ende pine,</l>
<l n="9085">Want et hare salicheit es.</l>
<l>Hier up secht ons Ecclesiastes:</l>
<l>"Der vroeder herten so is dare</l>
<l>Si weten dat is droefheit sware,</l>
<l>Ende waer blijsschap is ende spot,</l>
<l n="9090">Daer is therte vanden zod".</l>
<l>Dat ander, daer Gode in is genomen</l>
<l>Toten zonder dat inkomen,</l>
<l>Dats dat si haer bekeren borghen,</l>
<l>Ende borghent van morghen te morghen.</l>
<l n="9095">Des schijnt die zonder zeere verdooft,</l>
<l>Dat hi hem selven lanc lijf belooft.</l>
<l>Hier af inder Apostelen werken</l>
<l><pb n="116"/>So machmen dus bescreven merken:</l>
<l><milestone unit="fol" n="75a"/> "Tonsen kennene staet niet algader</l>
<l n="9100">Tiden noch wilen, die die vader</l>
<l>Stelde in zine moghenthede".</l>
<l>Van deser ververstinghe so zede</l>
<l>In Proverbien Salomoen</l>
<l>Tote elken, die doer vrient wil doen:</l>
<l n="9105">"Ne sech niet toten vriende dijn:</l>
<l>Ghaet ende keert morghen te mijn;</l>
<l>Du werdes vander giften verhoghet,</l>
<l>Up dat gijt terstond gheven moghet".</l>
</div>
<div type="chapter"><head type="chapter">Bekeren soude elk tijdlike om V zaken. [XXXIII]</head>
<l>                Nu sijn hier geleert V saken,</l>
<l n="9110">Die den zonder souden maken</l>
<l>Willich tote Gode te keerne:</l>
<l>Elk sonder is se schuldich te leerne.</l>
<l>                Die eerste is donsekerheit der doot.</l>
<l>Hier af sprect sinte Lucas al bloot:</l>
<l n="9115">"Weset ghereet ende al vermaent:</l>
<l>Ter wilen dat gi niet en waent,</l>
<l>So sal komen die Gods zone".</l>
<l>Sinte Gregorius scrijft upt ghone:</l>
<l>"Des knapen heere sal komen te dien</l>
<l n="9120">Daghe dat hijs niet wert vorsien,</l>
<l>Ter wilen ooc die hi niet ne kent".</l>
<l>Lucas ooc, dewangeliste, prent</l>
<l>Vanden riken vracken man,</l>
<l>Die zijnre zielen in hem sprac an,</l>
<l n="9125">Dat si vaste eten ende drincken soude.</l>
<l>Hem was aldus gesecht also boude:</l>
<l>"O ghec! die vianden ongehiere</l>
<l>Zullen noch te nacht van hiere</l>
<l>Dine ziele halen; wies wert dan</l>
<l n="9130"><milestone unit="fol" n="75b"/> Dattu heves gegadert an?"</l>
<l>Merc of hi wel die wile wiste,</l>
<l>Datten die doot te pandene ghiste!</l>
<l>Ecclesiastes doet ons dus bekent:</l>
<l>"Die mensche ne weet niet sinen ent;</l>
<l n="9135">Also dat net krighet den visch</l>
<l>Ende ghevaen hout sonder ontwisch;</l>
<l>Also die voghel is gestrect,</l>
<l>So guffelike is die mensche getrect</l>
<l>Vander doet ende ghevaen".</l>
<l n="9140">Hier up doet ons Seneca verstaen:</l>
<l>"Du ne weets te welker stede di</l>
<l>Die doot verbeit, ende bedi</l>
<l>So ontbeit haer in elke stede".</l>
<l>Seneca die scrijft dus mede:</l>
<l n="9145">"Jonghen hebben up den rugge den doot,</l>
<l>Die ouden vor hare oghen bloot".</l>
</div>
<div type="chapter"><head type="chapter">Bekeren tijdlike brenghet in zes goede dinghe. [XXXIIII]</head>
<l>                Dat ander dat ons brengt te spoede</l>
<l>Van bekeerne menichte van goede,</l>
<l>Dat den mensche komt van desen,</l>
<l n="9150">Wi inden boec van Treni lesen:</l>
<l>"Den mensche eist goed, als hi heft gedraghen</l>
<l>Tjoc Gods van sinen kindschen daghen".</l>
<l>Ic vinde zes dinghen harde goet</l>
<l>Comen uter bekeringhe spoet:</l>
<l n="9155">Eerst, dat die duegt diep in ghaet</l>
<l>Der zielen, als mense jonc ontfaet,</l>
<l>Omme des ontfanghers nieuheit.</l>
<l>Men secht in eene auctoriteit:</l>
<l>"Den nieuwen vate blivet langhe</l>
<l n="9160"><milestone unit="fol" n="75c"/> Smac van zinen ersten ontfanghe".</l>
<l>Dat ander goet dats blide leven,</l>
<l>Dat haeste bekeringhe mach gheven.</l>
<l>Hier up die wise man dus bevroet:</l>
<l>"Die wech van levene is harde goet,</l>
<l n="9165">Waer af die ghewoente can</l>
<l>Blide leven doen den man".</l>
<l><pb n="117"/>Leren telden is pine den paerde,</l>
<l>Dat welke draven kan van aerde,</l>
<l>Want men moet die voeten sine</l>
<l n="9170">Van noede binden met eenre line,</l>
<l>Mer alst die ghewoente heft an,</l>
<l>So doet men dan die line daer van,</l>
<l>Ende toten ghanghe het hem keert</l>
<l>Dient van gewoenten heft geleert.</l>
<l n="9175">Somen kinderen eist hart mede</l>
<l>Ter scholen ghaen in hare jonchede.</l>
<l>Die roede moet se daer toe driven;</l>
<l>Als sijt nochtan hantierende bliven,</l>
<l>Werden si blide mids der leringhen,</l>
<l n="9180">Ende daer na derfmen se niet dwingen;</l>
<l>Die blijsschap vander leringhe doet</l>
<l>Vrienden laten, vergheten haer goet,</l>
<l>Te vremden scholen gaen langhe tijd,</l>
<l>Omme meer van konsten te sine verblijt.</l>
<l n="9185">Dus is den mensche dan goet te sine,</l>
<l>Al ist hem te meerre pine.</l>
<l>Bi oefenynghen van langher tijd</l>
<l>Maect en gewoente verblijt.</l>
<l>                Dat derde vanden goeden dinghen</l>
<l n="9190">Dat dit bekeren in mach bringhen,</l>
<l>Dats dat se doet seker leven.</l>
<l><milestone unit="fol" n="75d"/> Hier up so heft Seneca gescreven:</l>
<l>"Hets goed, so eerst leiden die tijd,</l>
<l>Datmen daer na seker ombijt</l>
<l n="9195">Deel te hebbene in die ander stond".</l>
<l>In Proverbien Salomon orcont:</l>
<l>"Tghedachte is dat seker staet,</l>
<l>Als een vroetschap die niet verghaet".</l>
</div>
<div type="chapter"><head type="chapter">Tijdlike bekeren te duechden dats Gode weerde offerande ghedaen [XXXV]</head>
<l>                Dat vierde profijt is ende vrame,</l>
<l n="9200">Dat hi Gode meest is bequame,</l>
<l>Die hem tijdlike ter doeghet keert;</l>
<l>Want also ons scrifture leert:</l>
<l>Gode hi offerande ghevet</l>
<l>Vanden fijnsten, dat hi hevet.</l>
<l n="9205">Die spade te bekeerne plien</l>
<l>Slachten, secht scrifture, dien</l>
<l>Die metter droesemen vanden wyne</l>
<l>Eeren waent den heren sine.</l>
<l>Hier af secht te sinen zone Thobie</l>
<l n="9210">"Sone, oft so staet met die,</l>
<l>Dattu goet hebs in handen,</l>
<l>Doe metten besten dine offerande".</l>
<l>In Numeri staet dus gescreven:</l>
<l>"Alse gi offerande sult gheven,</l>
<l n="9215">Van juwen tiende Gode, so doet</l>
<l>Dat verkoren zi ende goet".</l>
</div>
<div type="chapter"><head type="chapter">Offerande is schuldich te zine ghedaen metten dierbaersten datmen heft. [XXXVI]</head>
<l>Die dat versmade offert Gode,</l>
<l>Mach toten lone komen ode,</l>
<l>Dat Caym ontfenc van sijnre vrucht,</l>
<l n="9220"><milestone unit="fol" n="76a"/> Wies vlamme niet en clam ter lucht,</l>
<l>Mer nederwert ter eerden sloech.</l>
<l>Men vinter, leyder! meer dan genoech,</l>
<l>Die met Caym te offerne plien,</l>
<l>Die die ordinancie niet an sien,</l>
<l n="9225">Daer dofferande om was gestelt.</l>
<l>Een ewangeliste ons vertelt;</l>
<l>Dat die te rechte offeren wille,</l>
<l>Dencke in zijn herte al stille,</l>
<l>Eer hi sine offerande ghevet,</l>
<l n="9230">Ofte hi iet geghaen hevet</l>
<l>Theghen sinen evenkerstijn,</l>
<l>Die te hem beroert mach sijn:</l>
<l>Kere te hem ende zoene dare,</l>
<l>Ende dan ganc offeren ten altare:</l>
<l n="9235">Anders doestu Cayms offerande,</l>
<l>Dien God ontseghede te sijnre schanden.</l>
<l>Dat volc dat nu te offerne pliet,</l>
<l>Die ne offeren anders niet</l>
<l>Dan om der werelt eersamhede,</l>
<l n="9240">Of met doden doer vrienden bede</l>
<l>Den mynnesten hellinc, dien si weten</l>
<l>Over hem, die moet sijn gespleten:</l>
<l>Om Gode si die helfte bieden</l>
<l><pb n="118"/>Enyghen vanden armen lieden;</l>
<l n="9245">Dat ander draghen si ten altare</l>
<l>Met devocien quansijs dare,</l>
<l>Ende vake rekenen te voren</l>
<l>Datmen den pape gheft al verloren;</l>
<l>Si rekenent al den pape gegheven;</l>
<l n="9250">God en is daer niet beseven,</l>
<l>Nochtan en machmen hem niet nare</l>
<l><milestone unit="fol" n="76b"/> Offerande doen dan ten altare.</l>
<l>Diese kan na rechte gheven,</l>
<l>Soet dewangelie hout bescreven.</l>
<l n="9255">Die ooc offerens wille plien,</l>
<l>Volghe der lere van Thobien,</l>
<l>Ende ontbere van al tal:</l>
<l>Ic wane het so goet wesen sal.</l>
</div>
<div type="chapter"><head type="chapter">Bekeren te Gode tijdlike brengt den mensche in hopen ter zalicheit. [XXXVII]</head>
<l>                Dat vijfte vanden goeden dinghen</l>
<l n="9260">Die komen van deser bekeringhen,</l>
<l>Is als hem die doot komt nopen,</l>
<l>Dat hi ter zalicheit mach hopen.</l>
<l>Die int leste van haren levene,</l>
<l>Ter beteringhe beghinnen te ghevene,</l>
<l n="9265">Dat si in groten anxte sijn,</l>
<l>Secht aldus sinte Augustijn:</l>
<l>"Die in haer leste verscheiden</l>
<l>Hem te penitencien bereiden,</l>
<l>Dan so sterven, ic lie dit:</l>
<l n="9270">Wi ne ontsegghen niet dat hi bit,</l>
<l>Mer wine vervanghene ooc niet</l>
<l>Vor Gode; wient also geschiet,</l>
<l>Penitencie so gheven wi,</l>
<l>Mer gheen versekeren daer bi;</l>
<l n="9275">Ic en segghe niet dat hi wert verdoomt,</l>
<l>Noch dat hi quite ooc bekoomt".</l>
<l>Wiltu des twivelens vri staen,</l>
<l>So moetstu penitencie an vaen</l>
<l>Die wile dattu bist ghesont,</l>
<l n="9280">Want Augustijn ons dus orcont:</l>
<l>"Ist dattu niet penitencie toghes,</l>
<l><milestone unit="fol" n="76c"/> Eer du die sonden niet doen en moghes,</l>
<l>So ne laetstu niet die sonden daer bi:</l>
<l>Die sonden hebben ghelaten di".</l>
<l n="9285">                Dat seste goed, dat si in can bringhen,</l>
<l>Dats der pinen mynringhe</l>
<l>Ende meringhe van zalighen lone.</l>
<l>Van alle desen profiten schone</l>
<l>Wert die mensche daer bi verhoghet,</l>
<l n="9290">Die hem tijdlike keert ter doghet.</l>
</div>
<div type="chapter"><head type="chapter">Gewoente van zonden heft menich zwaer verdriet in gebracht. [XXXVIII]</head>
<l>                Eene derde sake doet bevroeden,</l>
<l>Dat hem elc te bekeerne soude spoeden,</l>
<l>Dat is menich swaer verdriet</l>
<l>Dwelk den mensche is gheschiet</l>
<l n="9295">Uut langhen gewoenten van sonden,</l>
<l>Also vele lerers orconden.</l>
<l>Van deser gewoenten in Job wi lesen:</l>
<l>"Hare beenre sullen vervuult wesen</l>
<l>Van schanden te haren misvalle".</l>
<l n="9300">Die sonden vander kindscheit alle</l>
<l>Maken si gewoente inden man:</l>
<l>Si slachten den vestele dan,</l>
<l>Dat is gewortelt tot int been:</l>
<l>Dan kant man genesen gheen,</l>
<l n="9305">Het ne moet gebernet wesen;</l>
<l>Hets te vruchtene ooc van desen,</l>
<l>Die so inden sonden clevet,</l>
<l>Daer hi van jonghes gewoente af hevet.</l>
<l>Hier af scrivet ons Salomon so</l>
<l n="9310">Indat boec Proverbiario:</l>
<l>"Die kindsche is bi zinen weghen,</l>
<l><milestone unit="fol" n="76d"/> Ende als hi is in die oude gesleghen,</l>
<l><pb n="119"/>Scheiden si van hem ooc niet".</l>
<l>Jheremia ons aldus bediet:</l>
<l n="9315">"Mach pardus, die beeste felle,</l>
<l>Die schillinghe waren van haren velle;</l>
<l>Ende die moor zine huut af keren?</l>
<l>So zult gi oude wel doen leren,</l>
<l>Die jonghes geoefent hebben quaetheit!"</l>
<l n="9320">Sinte Johan ewangeliste seit:</l>
<l>"Die indie gewoente licht van sonden,</l>
<l>Slacht Lazaruse, die ghebonden</l>
<l>Lach doot int graf, tansichte gedect",</l>
<l>Also Matheus ons wel vertrect.</l>
</div>
<div type="chapter"><head type="chapter">Gewoente van zonden doet den mensche Lazarus slachten in vier saken. [XXXVIIII]</head>
<l n="9325">Die indie ghewoente van sonden sneeft</l>
<l>Dinghen IIII hi onder hem heeft,</l>
<l>Diewelke in Lazaruse waren,</l>
<l>Die gi horen moocht verclaren;</l>
<l>Hi stanc; hi lach onder eenen steen;</l>
<l n="9330">Hem waren gebonden handen ende been;</l>
<l>Dat ansichte was ooc verdect,</l>
<l>Also sinte Matheus vertrect;</l>
<l>Dese IIII sijn in hem vonden.</l>
<l>Die indie gewoente licht van zonden,</l>
<l n="9335">Die nature van hem so es</l>
<l>Vuul gebrekelic mes,</l>
<l>Want hem dat wel smaken dinct,</l>
<l>Dat sonde is ende vor Gode stinct,</l>
<l>Ende ghene smake so ne vint hi in</l>
<l n="9340">Duechden, die vri maken den zin.</l>
<l>Vor Gode stinct dusdaene zede,</l>
<l><milestone unit="fol" n="77a"/> Ende vor zine enghelen mede,</l>
<l>Als versch vleysch, datmen hout</l>
<l>Langhe ligghende sonder zout,</l>
<l n="9345">Alle vul wormen ende quaet.</l>
<l>Also die mensche te niete ghaet,</l>
<l>Die gheen tijd quaet doen wil vergheten:</l>
<l>Vanden duvel wert hi gesleten</l>
<l>In dat ewelike geween.</l>
<l n="9350">Up desen mensche licht ooc een steen,</l>
<l>Dats eene swaere verharthede</l>
<l>Vanden quaden zede, daer hi mede</l>
<l>Licht geperst in sulker wisen,</l>
<l>Dat hi te duechden niet mach risen.</l>
<l n="9355">Dese is ooc met sulken banden</l>
<l>An voeten gebonden ende an handen,</l>
<l>Dat hi an godliken dienste</l>
<l>Niet pinen mach, al wert hem tsienste.</l>
<l>Hier up sinte Augustijn bediet:</l>
<l n="9360">"Hi was gebonden, dat ne was niet</l>
<l>Met ysere no met stale mede,</l>
<l>Mer met quaetwilligher harthede".</l>
<l>Desen is ooc verdect dat ansichte,</l>
<l>Dats dat hi dat gheestlike lichte</l>
<l n="9365">Hevet verloren, want langhe hi heeft</l>
<l>In donkerheden van sonden gesneeft:</l>
<l>Hi ne kan ghene dinc gesien,</l>
<l>Daer hem bi zalicheit mochte geschien.</l>
</div>
<div type="chapter"><head type="chapter">Oefeninghe van zonden is gelijc der verouder ziechede, die quaet is te ghenesene. [XL]</head>
<l>Langhe gewoente van quaetheden</l>
<l n="9370">Slacht der veroudeder ziecheden,</l>
<l>Die sonder pine niet mach genesen.</l>
<l><milestone unit="fol" n="77b"/> Ecclesiasticus die secht te desen:</l>
<l>"Langhe quale verswaert den medicien".</l>
<l>Bet achter secht hi noch van dien:</l>
<l n="9375">"Nem medicine, eer wast die quale".</l>
<l>Seneca die secht ons ooc wale:</l>
<l>"Vele mynre so is die pine</l>
<l>Den mester met zijnre medicine</l>
<l>Te helene die versche wonden,</l>
<l n="9380">Dan die gheduert heft langhe stonden".</l>
<l>Die grote Baselis doet ons gewach:</l>
<l>"Niet meer dan die mensche mach</l>
<l>Lichte vergheten sijnre moeder tale,</l>
<l>Sone mach die mensche ooc laten wale</l>
<l n="9385">Sine quade gewoenten van sonden".</l>
<l>Men heft ooc vake wel gevonden:</l>
<l>Wat die mensche alden dach</l>
<l>Wakende te doene plach,</l>
<l>Dat hi in slape dat selve dede:</l>
<l n="9390">Merc wat doet verouderde zede.</l>
<l><pb n="120"/>Die heilige Beda secht ons dit:</l>
<l>"So die duvel langher besit</l>
<l>Den mensche, so hi ne noder laet,</l>
<l>Mer droeft dat hi hem ontgaet".</l>
<l n="9395">Ic vinde tote neghen saken,</l>
<l>Die spade bekeringhe sware maken.</l>
<l>Deerste is eene veroudede harthede,</l>
<l>Die comt uut langher quader zede.</l>
<l>Hier af exempel gi nemen moecht</l>
<l n="9400">In kinderen van jongher joecht:</l>
<l>Int ontfaen sijn si licht ende abel,</l>
<l>Up dat si bestiert sijn wel:</l>
<l>So is nature in den ouden</l>
<l><milestone unit="fol" n="77c"/> Hart int verstaen, flau int onthouden.</l>
<l n="9405">Dat roedeken volcht hier ende dare</l>
<l>Alst jonc is, mer daer nare</l>
<l>Alst te bome is bediet,</l>
<l>So ne machment geboeghen niet.</l>
<l>Hier up Ecclesiasticus wel seit:</l>
<l n="9410">"Cromme dijn kind inder joncheit,</l>
<l>Ende slaet die wile het een kind si,</l>
<l>Dat niet verharde so, waer bi</l>
<l>Dattet di te gelovene laet".</l>
<l>Die ander sake is, die daer toe staet,</l>
<l n="9415">Dat si die grootheit haerre naturen</l>
<l>Verderflic maken telker uren,</l>
<l>Want rechte dueghentachticheit,</l>
<l>Die nature gaf haerre kindscheit,</l>
<l>Als zuverheit, onnoselheit ende oedmoet,</l>
<l n="9420">Dwelk der kindscheiden bestoet,</l>
<l>Hebben si verloren. Van dien</l>
<l>So sprect God biden ewangelien:</l>
<l>"Laet die cleynen komen te mi,</l>
<l>Want dat rike der hemelen hare si,</l>
<l n="9425">Ja der gheenre, si wel verstaen,</l>
<l>Die bi gracien dat ontfaen,</l>
<l>Dat kinderen hebben bi naturen,</l>
<l>Soet verclaert is nu ter uren.</l>
<l>Dat derde, daer geproeft is mede</l>
<l n="9430">Des spaden bekerens harthede,</l>
<l>Dats, so die mensche langher staet</l>
<l>In sonden, so hi hem meer verslaet,</l>
<l>Want deene sonde dander trect,</l>
<l>Also scrifture ons wel ontdect.</l>
</div>
<div type="chapter"><head type="chapter"><milestone unit="fol" n="77d"/> <hi rend="italic">Exempel dat gewoente van zonden den mensche zeer verzwaert</hi>. [XLI]</head>
<l n="9435">In Vitas Patrum lesen wi dus,</l>
<l>Dat die heilighe man Arcenius</l>
<l>Was in die woestine van Thicie,</l>
<l>Daer dusdaene visioene sach hie:</l>
<l>Een stemme seghedem: "ganc uut, ghanc!</l>
<l n="9440">Ic sal di toghen eer yet lanc</l>
<l>Die gewerken vanden lieden".</l>
<l>Hi ghenc uut na dien gebieden,</l>
<l>Daer hi vant eenen moor swart,</l>
<l>Die hout hieu, moru ende hart.</l>
<l n="9445">Eenen hoop hadde hijs gebonden,</l>
<l>Ende waendet upboren te dien stonden,</l>
<l>Het was hem te groot van laste.</l>
<l>Doe hieu hijs meer ende bant vaste</l>
<l>An die overlast, die vor hem lach.</l>
<l n="9450">Tote Arcenius, die dit sach,</l>
<l>Sprac die stemme: "siestu den man,</l>
<l>Die dat bont niet verheffen en can,</l>
<l>Ende meer nochtan daer toe bint?</l>
<l>Dats die mensche die hem vint</l>
<l n="9455">Gheladen met swaren sonden,</l>
<l>Ende meer misdoet telken stonden:</l>
<l>Misdaden coppelt hi an misdaden;</l>
<l>Als hi boeghet ende waent ontladen,</l>
<l>So versmoort hi onder die last".</l>
<l n="9460">Te sulken lone is hi vast,</l>
<l>Die penitencie veronweert,</l>
<l>Tot hi van ouder is verteert.</l>
</div>
<div type="chapter"><head type="chapter">Zonden vervremden den mensche van Gode so lanc so meer. [XLII]</head>
<l>                Ten vierden hier toe hulpe gheeft,</l>
<l><milestone unit="fol" n="78a"/> Dat so die mensche langher leeft</l>
<l n="9465">In vuulen sonden, so hi mere</l>
<l>Hem selven ververret van onsen here.</l>
<l>Die L of LX jaer ververt</l>
<l>Van Gode, hem nauwe moghelic wert</l>
<l>Te keerne tot Gode in corten termine,</l>
<l n="9470">Al dede hem siecheit grote pine,</l>
<l>Dat quite worde der zielen quale,</l>
<l>Het ne dede gracie speciale;</l>
<l><pb n="121"/>Ende selden so komt so zalighe tijd,</l>
<l>Want inden souter so secht Davijd:</l>
<l n="9475">"Die hem ververren, here, van di,</l>
<l>Misvaren so sullen si".</l>
<l>Yzayas die secht ooc al claer:</l>
<l>"Roep an hem, als hi is naer".</l>
</div>
<div type="chapter"><head type="chapter">Rouwe, zericheit ende grote sorghe theghen den doot hinderen den mensche dicwile te denckene om die ziele. [XLIII]</head>
<l>                Tvijfte, dat daer hulpe toe gheeft,</l>
<l n="9480">Dat is, dat die mensche heeft</l>
<l>So menych belet theghen die doot,</l>
<l>Als swaren rouwe, siecheit groot,</l>
<l>Of te grote versorghenthede</l>
<l>Om wijf ende om kinderen mede.</l>
<l n="9485">Dusdaen diversch ongeval</l>
<l>Doet den mensche vergheten al</l>
<l>Der zielen noot; waer af dus</l>
<l>Seghet sinte Jheronimus:</l>
<l>"Alstu met ziecheden bist gepijnt,</l>
<l n="9490">Moghestu gevoelen anders twint</l>
<l>Dan dattu bevoels binnen".</l>
<l>Dus doet sinte Augustijn bekinnen:</l>
<l><milestone unit="fol" n="78b"/> "Die doot pijnt, die sonden vervaren,</l>
<l>Dat wijf ende die kinderen verswaren,</l>
<l n="9495">Die hi voren heft gemint";</l>
<l>Dit is vake claer bekint.</l>
<l>                Die zeste redene komt, daer bi</l>
<l>Spade bekeren vreselic zi,</l>
<l>Dats dat hi met rechte groot</l>
<l n="9500">Van Gode versteken wert ter doot,</l>
<l>Dien hi veronwerde in zijn leven.</l>
<l>Hier up heft Yzayas bescreven:</l>
<l>"Wee die veronweert mi, na desen</l>
<l>Saltu selven veronweert wesen!"</l>
<l n="9505">Van desen selven scrivet dus</l>
<l>Sinte Johans Crisostomus:</l>
<l>Weet: gelikerwise maniere,</l>
<l>"Wert geslaghen die quadertiere,</l>
<l>Dat ter doot sijns wert vergheten,</l>
<l n="9510">Die levende Gode niet willen weten".</l>
</div>
<div type="chapter"><head type="chapter">Bitterheit der penitencien doen den zonder weder keren ten zonden. [XLIIII]</head>
<l>                Eene zevende sake helpt hier toe mede</l>
<l>Ende dat is eene bitterhede,</l>
<l>Die die sonder met weldoene vint.</l>
<l>Die ziecheit, diene heft gepijnt</l>
<l n="9515">Met quader ghewoenten langhe,</l>
<l>Houten also in bedwanghe,</l>
<l>Dat hem dat weldoen dunct pine sijn.</l>
<l>Hier up so scrivet sinte Augustijn:</l>
<l>"Den zeren roeste is pijnlic tbroot,</l>
<l n="9520">Den gansen so eist zoetheit groot;</l>
<l>Den zeren oghen die lucht ooc deert,</l>
<l>Die dat ganse oghe niet begheert";</l>
<l><milestone unit="fol" n="78c"/> Als die sonder doen soude</l>
<l>Penitencie, wel boude</l>
<l n="9525">Voelt hi se hart ende laet se wesen:</l>
<l>Der ape slacht hi in desen,</l>
<l>Diewelke der noten kerne begheert,</l>
<l>Mer als hem dat bitter deert</l>
<l>Vander schale, wel ghereit</l>
<l n="9530">Met alle si vander note scheit.</l>
<l>                Die achtste sake is droefheit van zinne</l>
<l>Die den sonder vallet ynne,</l>
<l>Als hi denct omme dat verscheit</l>
<l>Des levens, dat hi heft geleid:</l>
<l n="9535">Dit doet den riken droeve wesen,</l>
<l>Als si denckende sijn te desen,</l>
<l>Dat si ne behouden sullen twint</l>
<l>Den schat, daer si om hebben gepijnt,</l>
<l>Ende hare minne so groot an es.</l>
<l n="9540">Hier up scrivet ons Ecclesiastes:</l>
<l>"O doot, hoe swaer is hem om di</l>
<l>Dat dencken, die ongerechtich si,</l>
<l>Ende om dat verlies van zinen goede,</l>
<l>Dat hi besat met ghierighen moede!"</l>
</div>
<div type="chapter"><head type="chapter">Anxt sonder noot belet dicwijl den zonder van bekeerne. [XLV]</head>
<l n="9545">                Die neghende is van desen saken,</l>
<l>Die spade bekeringhe sware maken:</l>
<l>Eene maniere van quaden vare</l>
<l><pb n="122"/>Wanhope maket inden sondare,</l>
<l>Als dat hi daer toe is geboren,</l>
<l n="9550">Dat hi sal moeten sijn verloren.</l>
<l>Met desen vare blijft menych traghe</l>
<l>In sonden verhart al sine daghe.</l>
<l><milestone unit="fol" n="78d"/> Hier af scrivet Salomon also:</l>
<l>In zinen boec Proverbiario:</l>
<l n="9555">"Dus secht die traghe, die hem vervaert:</l>
<l>Also starc is die liebaert,</l>
<l>Dat hi ten middele der straten</l>
<l>Van hem moet sijn leven laten";</l>
<l>Om dat hi vreest, dat moet geschien,</l>
<l n="9560">Ne pijnt hi hem omme gheen vlien.</l>
<l>Dus verliest menich zondare</l>
<l>Hem selven met valschen vare.</l>
</div>
<div type="chapter"><head type="chapter">Quaet is hi die niet bekeert van zonden, in vier deelen. [XLVI]</head>
<l>                Die vierde redene daer wi</l>
<l>Te rechte souden geleert sijn bi</l>
<l n="9565">Tijdlike ons te keerne van sonden,</l>
<l>Is, also scrifturen orconden,</l>
<l>Dat diet bekeren so langhe laet,</l>
<l>Is gerekent over quaet</l>
<l>In Gode, ende inden enghel sijn,</l>
<l n="9570">Ende ooc in sinen evenkerstijn,</l>
<l>Ende in die nederste creaturen.</l>
<l>Quaet in Gode, nader scrifturen</l>
<l>So heet hi, die sonder bekeren</l>
<l>Blijft al zijn leven; Gods ons heren</l>
<l n="9575">Ontfermicheit, die vul is der genaden,</l>
<l>Trect hi an hem te zinen schaden,</l>
<l>Want hi hoept, dat God ontbiden</l>
<l>Sal na hem so langhe tiden</l>
<l>Als hi misdoen wil; dese hope</l>
<l n="9580">Is hem ten doemesdaghe eene nope.</l>
<l>Hier up Paulus die apostel seit:</l>
<l>"Oftu twifels dat Godes goetheit . . .</l>
<l>........</l>
<l>........</l>
<l><milestone unit="fol" n="79a"/> Ghemeenlike een woort men seit,</l>
<l>Dat hem alles goedes is ontseit,</l>
<l n="9585">Die nachts ter herberghen comt:</l>
<l>Wel mach hi segghen, die is verdoomt,</l>
<l>Dat hi sware herberghe vint,</l>
<l>Daer hi ewelike wert gepijnt.</l>
<l>Dus toghet dese sake wel,</l>
<l n="9590">Dat spade bekeringhe is fel.</l>
</div>
<div type="chapter"><head type="chapter">In vuulen steden langhe bliven - men spoede der uut - hets grote schame. [XLVII]</head>
<l>                Die ander waeromme dat missit</l>
<l>Langhe loyeringhe, dat is dit:</l>
<l>Als yement is in vuulre steden,</l>
<l>Dat hi met groter haesticheden</l>
<l n="9595">Hem selven niet daer uut en spoet.</l>
<l>Scrifture ons te kennen doet,</l>
<l>Dat alle vuulheide, die men vint,</l>
<l>Sijn te rekene niet en twint</l>
<l>Theghen die smitte eenre hooftsonde.</l>
<l n="9600">Hier af so is ons claer orconde</l>
<l>Dat Lucifer, die was so schone,</l>
<l>Ja, die schoenste enghel vanden trone,</l>
<l>Ende eene so zuvere creature,</l>
<l>Waert daer na die lelicste figure,</l>
<l n="9605">Ende is, die onder Gode is vonden,</l>
<l>Wt der smitte van eenre hooftzonden.</l>
<l>Wel soude men houden over dwase,</l>
<l>Die bi misvalle velle indie wase,</l>
<l>Bleve hi ligghende daer in:</l>
<l n="9610">Dwaser vele is hem die zin,</l>
<l>Die altijd ligghende blijft in zonden.</l>
<l>Leyder, nauwe is yemant vonden,</l>
<l><milestone unit="fol" n="79b"/> Die met medelidene siet derwaert!</l>
<l>Hier up so secht sinte Bernaert:</l>
<l n="9615">"Valt een ezel, peert of koe,</l>
<l>Om te helpene loopt elc daer toe,</l>
<l>Mer valt eene ziele of snevet,</l>
<l>Niemant comt, die haer hulpe ghevet".</l>
</div>
<div type="chapter"><head type="chapter">Tijd laten liden ende niet gheorboort te rechte is grote quale. [XLVIII]</head>
<l>                Dat derde, waeromme swaer is biden,</l>
<l n="9620">Dats, als die tiden over liden</l>
<l>Dat dinc, dwelk hoort te zine gedaen.</l>
<l><pb n="123"/>Als bi gelike elc mach verstaen,</l>
<l>Dat die boom, die staet int lant,</l>
<l>Te zijnre tijd moet sijn verplant.</l>
<l n="9625">Vianden te tide wederstaen,</l>
<l>Medicine te tide ontfaen;</l>
<l>Vleysch gesouten, clederen gedweghen,</l>
<l>Ende al dat menschen te doene pleghen,</l>
<l>Moet hebben die tijd die hem toehoort,</l>
<l n="9630">Salt te vullen komen voort.</l>
<l>Aldus eist metter kindscheide:</l>
<l>Is si geplant in goeder stede,</l>
<l>Ende wert wijsliken bewacht,</l>
<l>Si ghevet vrucht van goeder cracht.</l>
<l n="9635">Van groter ghecheide so waert,</l>
<l>Hadde yemant een starc jonc paert,</l>
<l>Ende seide, hi ne woudet niet jonc riden,</l>
<l>Hi soude des perts cracht eer laten liden</l>
<l>Tot zine joncheit ware ghedaen:</l>
<l n="9640">Also mach sijn verstaen</l>
<l>Dat liede hare kinderen sparen</l>
<l>Dueghet te leren in jonghen jaren,</l>
<l><milestone unit="fol" n="79c"/> Als men se lichte bughen soude;</l>
<l>Daer na, als si komen ter oude,</l>
<l n="9645">Sijn si int misdoen verstijt,</l>
<l>Dat die castier tijd verslijt.</l>
<l>Veranderen is den ouden pine:</l>
<l>Dus eyscht elc dinc sijn termine.</l>
</div>
<div type="chapter"><head type="chapter">Biechte vervorsten geschiet in III manieren. [XLVIIII]</head>
<l>                Na den loyerne int bekeren</l>
<l n="9650">So eist nootsake, dat wi leren</l>
<l>Van die laten haer biechte ghaen.</l>
<l>Hier af werden na mijn verstaen</l>
<l>Capittulen tote drien bescreven.</l>
<l>Dat eerste sal claer utegheven</l>
<l n="9655">Die grote domheide vanden ghonen</l>
<l>Die hem te biechtene niet gewonen;</l>
<l>Dat ander sal gewaghen van dien,</l>
<l>Die hem niet te biechtene plien,</l>
<l>Vor si van ziecheiden sterven wanen;</l>
<l n="9660">Dat derde capittel sal vermanen</l>
<l>Van die hare biechte ghaen vertraghen</l>
<l>Alle die heilighe viertich daghen,</l>
<l>Tote die vastene na is uut:</l>
<l>Des ic vruchte dat cleyne besluut.</l>
</div>
<div type="chapter"><head type="chapter">Biechte verloyert ende dicwile vertraget dats harde vreselic. [L]</head>
<l n="9665">                Die grote dulheide van dien</l>
<l>Die node ende selden biechtens plien,</l>
<l>Dats claer getoghet in scrifturen.</l>
<l>Eerst, dat dese creaturen</l>
<l>Slachten willen den eersten vader,</l>
<l n="9670">Die hem decken waende al gader;</l>
<l>Doene God riep nader misdaet</l>
<l><milestone unit="fol" n="79d"/> Sprac hi, also in Genesis staet:</l>
<l>"Ic hoerde dine stemme, here,</l>
<l>Int paradijs ende ic decte mi zeere:</l>
<l n="9675">In dat ic naect was, dectic mi".</l>
<l>Desen Adame slachtet hi</l>
<l>Die sine sonden in hout stille,</l>
<l>Want vor Gode hi se decken wille.</l>
<l>Dit staet in Job gelastert wel,</l>
<l n="9680">Int sestienste capittel:</l>
<l>"Mine schouderen vanden juncturen vallen,</l>
<l>Ende die arme metten beenren alle</l>
<l>Moeten gewreven sijn in sticken,</l>
<l>Of ic in deckene bin in micken</l>
<l n="9685">Gelijc den mensche mine misdaet".</l>
<l>Hier up dus inden souter staet</l>
<l>Vanden prophete David wel bediet:</l>
<l>"Mine ongerechtichede dectic niet".</l>
</div>
<div type="chapter"><head type="chapter">Biechten zelden doet zonden dicwijl vergheten, die noot waren ghesecht. [LI]</head>
<l>                Die ander dulheit, die is ghenoomt</l>
<l n="9690">In misval, dat van heelne coomt,</l>
<l>Dat is grote verghetelheit.</l>
<l>Hier up sinte Bernart wel seit:</l>
<l>"Langhe verversten rekenynghe,</l>
<l><pb n="124"/>Doen vergheten zeer die dinghe;</l>
<l n="9695">Al verghet een zine misdaet,</l>
<l>Bi dat hi zelden te biechte gaet,</l>
<l>Die duvel sal se te wroeghene weten,</l>
<l>Ende en sal se ooc niet vergheten".</l>
<l>                Die derde dulheit machmen kinnen,</l>
<l n="9700">In dat dusdaene hebben meer minnen</l>
<l>An hare leersen, an hare schoen,</l>
<l><milestone unit="fol" n="80a"/> Dan si an hem selven doen.</l>
<l>Want weten si vuulheit daer an,</l>
<l>Si roepen diese zuveren can,</l>
<l n="9705">Dat vuule niet daer an verdroeght,</l>
<l>Mer an hem selven hi ghedoeght</l>
<l>Die smitte clevende van sonden</l>
<l>Vake eens halven jaers stonden.</l>
<l>Dat stal van zinen peerde of coen</l>
<l n="9710">Sal hi van messe zuveren doen,</l>
<l>Ist te maenden of te woeken,</l>
<l>Mer binnen den jaer sal hi niet roeken</l>
<l>Sine consciencie te dwaene,</l>
<l>Omme Gode daer in tontfaene.</l>
</div>
<div type="chapter"><head type="chapter">Biechte brenghet in vijf goede dinghen hem die se dicwijl pliet. [LII]</head>
<l n="9715">                Tvierde daer dese mensche in riest,</l>
<l>Dats harde swaer, want hi verliest</l>
<l>Alle gader die goede dinghen,</l>
<l>Die welke biechte in can bringhen:</l>
<l>Tote viven is der bescreven,</l>
<l n="9720">Die die lerers ute gheven.</l>
<l>Dat eerste goet is ende ghewin,</l>
<l>Dat die duvel vele te min</l>
<l>Den mensche om becoren spiet,</l>
<l>Die vake te biechtene pliet.</l>
<l n="9725">Hi merct dat vake te biechten ghaen</l>
<l>Te nieten maect wat hi heft misdaen.</l>
<l>Dat dit waer is, orcont dus</l>
<l>Mijn here sinte Jeronimus:</l>
<l>"Des verraders cracht ende moghenthede</l>
<l n="9730">Sijn te nyete ghedaen daer mede,</l>
<l>Als haer verradenisse openbaert;</l>
<l><milestone unit="fol" n="80b"/> Aldus so is der duvelen aert:</l>
<l>Als si hem geschofiert sien,</l>
<l>Andie so vake biechtens plien,</l>
<l n="9735">Vlien si den mensche metter spoet".</l>
<l>Dat ander goet is, dat biechte doet,</l>
<l>Dat zonden hatelic zijn daer bi</l>
<l>Den mensche, want die schaemte, die hi</l>
<l>Vor den pape heft int ontdecken,</l>
<l n="9740">Doet hem te meer van zonden trecken.</l>
<l>Dat derde goet, dat daer uut ghaet,</l>
<l>Dats des papen wise raet,</l>
<l>Ende binnen der misse haer orisoen,</l>
<l>Want in Proverbien secht Salomoen:</l>
<l n="9745">"So waer vele raets is mede,</l>
<l>Daer sal werden zalichede".</l>
<l>Dat vierde goet is, dat die pine,</l>
<l>Vele mynre staet te sine,</l>
<l>Die men vor die sonden sal doghen</l>
<l n="9750">Om die schamenisse int toghen;</l>
<l>Te mere scheemte biechte in heft,</l>
<l>Te meren vele loon si gheft.</l>
<l>Dat vijfte goet dat biechte in hout,</l>
<l>Is dat si gracie menichfout</l>
<l n="9755">Ghevet daer niet was eerst,</l>
<l>Ende daer si was, dat si die meerst.</l>
<l>                Die vijfte dulheit is van dien,</l>
<l>Die node biechtens willen plien,</l>
<l>Dat si die duere besloten houden,</l>
<l n="9760">Daer si Gode in laten souden,</l>
<l>Ende die noch slot no slotel en heft,</l>
<l>Als scrifture wel ute gheft:</l>
<l>Den mont men bider duere verstaet,</l>
<l><milestone unit="fol" n="80c"/> Die oedmoedich te biechten ghaet</l>
<l n="9765">Ende van sinen sonden ontdoet die duer e</l>
<l>Daer God is voren telker ure,</l>
<l>Want als der zonden smitte scheit</l>
<l>Vanden herte, God is daer in ghereit.</l>
</div>
<div type="chapter"><head type="chapter">Biechte verversten tot men sterven waent, is grote vrese. [LIII]</head>
<l>                Dat ander capittel, so ic eer zede,</l>
<l n="9770"><pb n="125"/> Is vandes menschen grote dulhede,</l>
<l>Die niet te biechte willen ghaen</l>
<l>Vor si met ziecten sijn bestaen.</l>
<l>Eerst blijct hare dulheit in dien,</l>
<l>Dat si den gheestliken medicien</l>
<l n="9775">Niet ontbieden om haer zeer te toghen,</l>
<l>Dan als si des rades niet vermoghen,</l>
<l>Diewelke die medicine ghevet,</l>
<l>Want die in groter qualen leghet,</l>
<l>Onmachtich der penitencien hi es.</l>
<l n="9780">Hier omme so secht Ecclesiastes:</l>
<l>"Biechte di int gesonde leven,</l>
<l>So saltu Gode dan lof gheven,</l>
<l>Ende wert glorificeert daer mede</l>
<l>In zine grote ontfermichede".</l>
<l n="9785">Ter ander dulheit so is ghetoghet,</l>
<l>Dat sulke biechte weynich doghet,</l>
<l>Ende slacht der biechte vanden dief,</l>
<l>Die om sijnre tormenten grief</l>
<l>Te cortene, van zinen misdaden liet,</l>
<l n="9790">Omdat hi den doot vor hem siet.</l>
<l>Ter derder dulheit is die sake,</l>
<l>Dat hem vake gebreket sprake,</l>
<l>Die niet ter biechten hebben geploen,</l>
<l><milestone unit="fol" n="80d"/> Eersi den pape komen doen.</l>
<l n="9795">Die vierde is van deser dulheden,</l>
<l>Menichte van besorchtheden</l>
<l>Vander herberghen ontset,</l>
<l>Die vake clare biechte belet</l>
<l>Ende vremde gedachten daertoe drijft,</l>
<l n="9800">Dat biechte vake onderblijft,</l>
<l>Ende bekommert so den gront.</l>
<l>Hier omme so eist in alre stond</l>
<l>Biechten vake goet geploen.</l>
<l>Wel hem die se te rechte doen!</l>
</div>
<div type="chapter"><head type="chapter">Biechte verversten tot int eynde vander vastene is grote vrese. [LIIII]</head>
<l n="9805">                Dat derde capittel sprect up die gone</l>
<l>Die niet te biechtene sijn ghewone,</l>
<l>Vor die vastene na is leden.</l>
<l>Vele saken van dulheden</l>
<l>Sijn claer vonden in dusdaene,</l>
<l n="9810">Also scrifture ghevet te verstaene,</l>
<l>Want si willen achter doen,</l>
<l>Dat God vor wil hebben geploen.</l>
<l>Die hem dienen willen komen,</l>
<l>Moeten an biechten eerst beghonnen.</l>
<l n="9815">Hier up secht Salomon also</l>
<l>In sinen boec Proverbiario:</l>
<l>"Die gherechtighe mensche sal</l>
<l>Hem selven ten eersten wroeghen al".</l>
<l>Wel heten dusdaene grote riesen</l>
<l n="9820">Dat si hare weldaet verliesen,</l>
<l>Want eene dueghet allene gedaen</l>
<l>Na biechte met oflate ontfaen,</l>
<l>Is beter dan al die viertich daghen</l>
<l><milestone unit="fol" n="81a"/> Ghevast, van die in zonden laghen.</l>
<l n="9825">Si slachten hem die die kanne sijn</l>
<l>Spoelen wille als daer in is wijn;</l>
<l>Of dat vat en zi gezuvert te voren,</l>
<l>Datmen daer in doet is bi na verloren.</l>
<l>Dus eist harde quaet ghedaen</l>
<l n="9830">Langhe ververst dat biechten ghaen.</l>
</div>
<div type="chapter"><head type="chapter">Roekeloosheit verhaten leren ons V zaken. [LV]</head>
<l>Vander traecheit sal sijn altoos</l>
<l>Die vijfte specie roekeloos,</l>
<l>Die der ernsticheit is contrare,</l>
<l>Van welker Salomon raet al clare</l>
<l n="9835">Inden Proverbiaris sijn:</l>
<l>"Ernstlike oefene den acker dijn".</l>
<l>Tote vijf saken staen hier gescreven</l>
<l>Die ons bewijs ende lere gheven</l>
<l>Te verhatene roekeloosheit.</l>
<l n="9840">                Ter eerster sake mach sijn gheseit</l>
<l>Die maledictie, die up die</l>
<l>So scrijft die prophete Jheremie:</l>
<l>"Vermaledijt so sijn die ghone,</l>
<l>Die roekeloselike sijn gewone</l>
<l n="9845">Haer werc te makene of loos".</l>
<l><pb n="126"/>                Een ander sake die ons altoos</l>
<l>Roekelooshede bewijst te vliene,</l>
<l>Dat sijn die ernstlike engiene</l>
<l>Die stomme creaturen toghen</l>
<l n="9850">Int werc doende, daer si toe doghen.</l>
<l>Merct die henne, die kiekene broet,</l>
<l>Hoe grote ernsticheit si doet</l>
<l>Tote dat si hare jonghen up brinct,</l>
<l>Daer se allene nature toe dwinct.</l>
<l n="9855"><milestone unit="fol" n="81b"/> Merc ende anschouwe die bie,</l>
<l>Met hoe groter nernsticheit die</l>
<l>Haer honych haelt in die bloume,</l>
<l>Varende ende kerende zeer geloume.</l>
<l>Vele ander manieren van dieren,</l>
<l n="9860">Die werken na hare manieren,</l>
<l>Wanneer so latet enych staen</l>
<l>Sijn werken, hi ne heft vuldaen</l>
<l>Dat eynde, daer hijt toe began;</l>
<l>Of hem ne valle belet an,</l>
<l n="9865">Dat nature werct haren aert!</l>
<l>Ghanc ende besie inden boomgaert:</l>
<l>Waer vinstu ledich enyghe ente,</l>
<l>Si ne is besich omme hare rente</l>
<l>Te leverne van haren frute,</l>
<l n="9870">Dwelk haer behoert te brenghene ute,</l>
<l>Of haer ne belet een ander weder,</l>
<l>Dat hare macht werpt daer neder:</l>
<l>Dan quelt si als die zieke man,</l>
<l>Wien gheen werken dan staet an.</l>
<l n="9875">Eene derde sake, die ons mede</l>
<l>Leert schuwen dese roekelooshede,</l>
<l>In allen dueghetliken werken,</l>
<l>Dat sijn die nerensticheden, die wi merken</l>
<l>Tallen dien saken, die bequame</l>
<l n="9880">Sijn ter ghenoechte vanden lichame</l>
<l>Of der uterliker moyerdien.</l>
<l>Men vint die groten erenst plien</l>
<l>Om te vorderne hare quaetheit,</l>
<l>Also sinte Matheus wel seit</l>
<l n="9885">Van Herodes in dewangelie.</l>
<l>Nerenstlike so leerde hie</l>
<l><milestone unit="fol" n="81c"/> An hem beiden die tijd der sterren;</l>
<l>Daer na staet ne bure verre,</l>
<l>Dat hi dus sprac ten conyngen rike:</l>
<l n="9890">"Ghaet ende vraghet nerenstlike</l>
<l>Na den kinde, waer dat si",</l>
<l>Dat te dodene dachte hi.</l>
<l>                Die vierde sake, die ons mach wecken,</l>
<l>Dat wi nerensticheit souden antrecken</l>
<l n="9895">Ten selven weldoene dat wi plien,</l>
<l>Dats die overhoocheit vandien</l>
<l>Vor wien roekeloosheit geschiet,</l>
<l>Dats God, also scrifture bediet.</l>
<l>Grote nerensticheit behoert te wesene</l>
<l n="9900">Beide in biddene ende in lesene</l>
<l>Vor Gode ende zine enghelen mede.</l>
<l>Van hem die prophete dus zede:</l>
<l>"Want God is alder werelt conync".</l>
<l>Salomon scrijft ooc dese dinc:</l>
<l n="9905">"So die nerensticheit is mere,</l>
<l>Omme te bekomene den here,</l>
<l>So hi meerre is int verstaen,</l>
<l>Te wies becomte si is gedaen".</l>
</div>
<div type="chapter"><head type="chapter">Nerensticheit soude elk te rechte volghen om die nutschap, die daer af comt. [LVI]</head>
<l>                Ter vijfter sake mach sijn genoomt</l>
<l n="9910">Nutschap, die uut den nerenste comt</l>
<l>Inden dienst vor Gode ghedaen.</l>
<l>Scrifture doet ons claer verstaen</l>
<l>Dat eene allene cleyne orisoen,</l>
<l>Diewelke men sal te Gode doen</l>
<l n="9915">Met wel groter nerensticheit,</l>
<l>Meer werket dan dusent, geseit</l>
<l><milestone unit="fol" n="81d"/> Roekeloselike ende ondevoet.</l>
<l>Scrifture toghet claer ende bloot,</l>
<l>Dat een vastendach gehouden</l>
<l n="9920">Devotelike na rechten schouden</l>
<l>Der zielen meer baten sal draghen</l>
<l>Dan zeven werf die XL daghen</l>
<l>Ghevast al sonder drinken of eten,</l>
<l>Daer devocie ware vergheten.</l>
<l n="9925">Die nerenstlike die doeghet hantiert,</l>
<l>God is in dien glorificiert,</l>
<l><pb n="127"/>So vander crone is verscoent</l>
<l>Die conync die daer mede is gecroent.</l>
<l>Hier up scrijft Salomon also</l>
<l n="9930">In sinen boec Proverbiario:</l>
<l>"Dat wijf, die haren man sonder hone</l>
<l>Mint, hem is si eene crone".</l>
<l>Vor den brudegom Jhesus</l>
<l>Eist metter devoter ziele aldus:</l>
<l n="9935">Si is als eene crone den here,</l>
<l>Want met haer verchiert hi hem zere.</l>
</div>
<div type="chapter"><head type="chapter">Roekeloeshede heft twee remedien. [LVII]</head>
<l>Teghen dese roekelooshede</l>
<l>So is seker twivoude remede.</l>
<l>Die eerste godlike vrese es.</l>
<l n="9940">Hier up secht ons Ecclesiastes:</l>
<l>"Die Gode waerlike ontsiet,</l>
<l>Hi ne verroekeloost en altijd niet".</l>
<l>Die ander remede is die Gods minne.</l>
<l>Claer so eist elken te kinne:</l>
<l n="9945">Die vulmaectelike mynt Gode,</l>
<l>Dat hi roekeloselike node</l>
<l>Hem te dienene soude plien,</l>
<l><milestone unit="fol" n="82a"/> Want die mynt sal altijd spien,</l>
<l>Hoe dat hi best sal genoeghen</l>
<l n="9950">Den ghenen, wien hi hem wille voeghen.</l>
<l>Dus doet Gode ontsien of minnen</l>
<l>Der roekeloesheide sonde verwinnen.</l>
</div>
<div type="chapter"><head type="chapter">Onvuldaen laten, datmen beghint, bi traecheden, dats grote vrese. [LVIII]</head>
<l>                Die seste specie, die betaemt</l>
<l>Toter traecheit, wert genaemt</l>
<l n="9955">Onvuldoenynghe; van desen</l>
<l>Heet die mensche besmit wesen,</l>
<l>Die ten beghinne een werc bestaet,</l>
<l>Dat welke hi onvulmaect laet.</l>
<l>Dese sonde souden wi vlien.</l>
<l n="9960">Christus ghevet ons bewijs van dien:</l>
<l>In sinte Johanne daer staet, les:</l>
<l>"Mine spise die so es</l>
<l>Dat ic den wille doe van minen vader,</l>
<l>Die mi heft ghesent algader,</l>
<l n="9965">Ende dat ic sijn werc vuldoe".</l>
<l>In Detronomi lest men hier toe,</l>
<l>Dat Gods gewerken sijn vuldaen;</l>
<l>Elk wert geloont na sijn verstaen.</l>
<l>Eene ander redene is, waer bi</l>
<l n="9970">Dat dese sonde te schuwene si,</l>
<l>Om dat si deert den mensche zeere,</l>
<l>Want nader scrifturen lere:</l>
<l>Al dat voer wel si gewrocht,</l>
<l>Daer ne si goet ende an geknocht,</l>
<l n="9975">Hets gepijnt meest om niet.</l>
<l>Also men waerlike siet,</l>
<l>Dat wande geplaestert van erden</l>
<l><milestone unit="fol" n="82b"/> Souden bliven van cleynre werden,</l>
<l>Waren si niet verdecket boven:</l>
<l n="9980">Also ne sal men geen werc loven,</l>
<l>Daer vulmaectheit an gebrect.</l>
<l>Hier up sinte Lucas dus sprect:</l>
<l>Onbequeme elc dier levet,</l>
<l>Dat ne ghenen stert en hevet,</l>
<l n="9985">Also die ape, die welke sassame</l>
<l>Is int schouwen ende onbequame.</l>
</div>
<div type="chapter"><head type="chapter">Vuldoen datmen beghint is zeer priselic, up dattet werc niet en zi zondelic. [LVIIII]</head>
<l>Die derde waeromme vanden saken,</l>
<l>Dat quaet is die dinghe niet vulmaken,</l>
<l>Dats om dat al blijft verloren,</l>
<l n="9990">Datter is gewracht te voren,</l>
<l>Als vulmaectheit niet ghevalle.</l>
<l>Hier up so segghen die lerers alle:</l>
<l>"Hadde een mensche wel ter cure</l>
<l>Ghelevet al sijn leven dure,</l>
<l n="9995">Is hi ten laetsten daghe quaet</l>
<l>Ende so sterft, dat gheen raet</l>
<l>Der zielen om behouden sal wesen".</l>
<l>Dus soude hem elk wachten van desen</l>
<l>Te prisene elke vulkomenheit.</l>
<l n="10000"><pb n="128"/> Van haer ons sinte Bernard seit:</l>
<l>"Vulkomenheit die is gelike</l>
<l>Der dochter des konyncs van hemelrike;</l>
<l>Erfname allene so is soe</l>
<l>Der ewigher glorien daer toe".</l>
</div>
<div type="chapter"><head type="chapter">Van die niet arbeiden willen om die noot. [LX]</head>
<l n="10005">                Die sevende specie, als ic versta,</l>
<l>Heet in latine ignavia.</l>
<l><milestone unit="fol" n="82c"/> In dese specie heten si sneven,</l>
<l>Die liever keytivelike leven</l>
<l>Ende met armoeden gheladen,</l>
<l n="10010">Dan si enighen arbeit daden,</l>
<l>Daer si mede winnen die noot.</l>
<l>Ghecheiden swaer ende groot</l>
<l>Vindic tote tween in deser sonden.</l>
<l>Die eerste is, nader scrifturen orconden,</l>
<l n="10015">Dat dese sijns selves vleysch eet.</l>
<l>Hierup Ecclesiastes wel zeet:</l>
<l>"Die ghec te hem wert sine handen boocht;</l>
<l>Sijns selves vleysch hi eten poocht",</l>
<l>Ende secht daer toe, dat beter is vele</l>
<l n="10020">Rustelike een morseel met spele,</l>
<l>Dan te hantierne pine sware,</l>
<l>Om te hebbene dat van noeden ware.</l>
</div>
<div type="chapter"><head type="chapter">Armoede verkiesen om ledich te zine ende niet willen arbeiden om die noot, is grote vrese. [LXI]</head>
<l>   Wel et die mensche sijn vleisch anschine,</l>
<l>Die liever ontbeert van doene pine,</l>
<l n="10025">Ende in armoeden sijn vleysch te teerne,</l>
<l>Dan hem met pinen te gheneerne.</l>
<l>Die ander gecheit van desen</l>
<l>Mach indien ghemerct wesen:</l>
<l>God wil den mensche gheven bede</l>
<l n="10030">Goed van gracien ende glorie mede,</l>
<l>Ende uut traecheiden dat tontfane,</l>
<l>Kiest hi van fauten van beden schame.</l>
<l>Ecclesiasticus heft dus bescreven:</l>
<l>"Voor den mensche is doot ende leven,</l>
<l n="10035">Ghoet ende quaet, so welk van desen</l>
<l>Hi kiest, sal hem gegeven wesen".</l>
<l><milestone unit="fol" n="82d"/> Mester Seneca ons ooc wiset,</l>
<l>"Nyemant uter ghecheiden riset,</l>
<l>Sonder die die handen sine</l>
<l n="10040">Voeghen wille ter noot pine".</l>
</div>
<div type="chapter"><head type="chapter">Droefheit in den dienst Gods getoghet is grote vrese. [LXII]</head>
<l>                Die achtste specie der traecheit</l>
<l>Mach droefheide sijn geseit.</l>
<l>Droefheit inden dienst ons heren</l>
<l>Is vreselic nader heilighen leren.</l>
<l n="10045">Dit doet ons Paulus dus bekint:</l>
<l>"Den bliden ghevere God mynt".</l>
<l>Droevelike ghedient den here</l>
<l>Dats gelike min no mere</l>
<l>Als alsene ghedaen in des konynx spise,</l>
<l n="10050">Wes bitterheit elken mach afgrisen.</l>
<l>Die spise Gods sijn goede gewerken,</l>
<l>Na orconde der heiligher kerken.</l>
<l>Droefheit, na der heilighen leren,</l>
<l>Mach den mensche driesins deren:</l>
<l n="10055">Pine brenct si hem vake an.</l>
<l>Hier up so secht die wise man:</l>
<l>"Ghelike dat die motten den clede</l>
<l>Ende die worme den houte doen lede,</l>
<l>Also brenghet droefheit an</l>
<l n="10060">Dere den herte vanden man".</l>
<l>Dat ander, daer droefheit in noost</l>
<l>Den mensche, is dat si ne troost</l>
<l>Te menygherhande zonde quaet.</l>
<l>Hier af in Vitas Patrum staet:</l>
<l n="10065">"Als banden, an die voeten ghedaen,</l>
<l>Weren den loper al sijn ghaen,</l>
<l><milestone unit="fol" n="83a"/> So is droefheit, na haren doene,</l>
<l>Belet van godliken visioene.</l>
<l>Ten derden doet droefheit quaet,</l>
<l n="10070">Dat si gheestlike verslaet,</l>
<l>Want si is vake occusoen</l>
<l>Van andren zonden, die menschen doen.</l>
<l>Hier up scrivet Salomon also</l>
<l>In sinen boec Proverbiario:</l>
<l n="10075">"Droefheit verre verstec van di,</l>
<l>Want menych is daer verslaghen bi".</l>
</div>
<div type="chapter"><head type="chapter"><pb n="129"/> <hi rend="italic">Verdriet des lives in den mensche dats over grote zonde ende anxtlic</hi>. [LXIII]</head>
<l>                Die neghende specie die heet</l>
<l>Tedium vite, also ict weet.</l>
<l>In dese sonde die menschen sneven,</l>
<l n="10080">Dien verdriet sijns selves leven.</l>
<l>Om vier saken comt si toe,</l>
<l>Verstaet na der scrifturen, hoe</l>
<l>Dit verdriet mach sijn beseven.</l>
<l>Ute te begheerne ewelic leven</l>
<l n="10085">In heilighe het geschiet aldus,</l>
<l>Want hier af scrivet Gregorius:</l>
<l>"Die heilighen vake swaerlike gedoghen</l>
<l>Dat welke si niet bevoelen vor oghen,</l>
<l>Om dat daer si toe hebben minne".</l>
<l n="10090">Dat ander, dat dit verdriet brengt inne,</l>
<l>Dats te merken tot allen quaetheden,</l>
<l>Des die werelt vul is heden.</l>
<l>Up dese verdrietinghe so es</l>
<l>Dat ons bewijst Ecclesiastes:</l>
<l n="10095">"Mijn leven so verdriet mie,</l>
<l>Want ic alle dinghen sie,</l>
<l><milestone unit="fol" n="83b"/> Die onder die sonne sijn, quaet wesen.</l>
<l>Alle begheerten zie ic gheresen</l>
<l>In groter ydelheiden meest,</l>
<l n="10100">Ende in pinen vanden gheest".</l>
<l>Ten derden menschen dit verdriet toghen</l>
<l>Van haren levene om doghen,</l>
<l>Dat hem enichsins comt an.</l>
<l>Van deser sprac Job, die goede man:</l>
<l n="10105">"Mine ziele so rouwet mijn leven".</l>
<l>Van Paulus is ooc dus gescreven:</l>
<l>"Boven maten sijn wi zeere teblouwen</l>
<l>So dat ons dat leven soude rouwen".</l>
<l>Ten vierden so comt dit verdriet mede</l>
<l n="10110">Uut eenre verslapender traechede.</l>
<l>Van desen verdriete so lesen wie</l>
<l>Inder Konynghe boec van Helie,</l>
<l>Die iesch sijnre zielen sijns levens ent,</l>
<l>Ende warp hem onder een serpent,</l>
<l n="10115">Daer hi ooc in slape vel,</l>
<l>Tote hem taste Gods enghel".</l>
</div>
<div type="chapter"><head type="chapter">Wanhope is anxtlic boven allen anderen zonden. [LXIIII]</head>
<l>                Die tiende specie der traecheit,</l>
<l>Sal wanhope sijn geseit,</l>
<l>Ende spruut meest uut droefheit groot.</l>
<l n="10120">Dus scrivet ons Salomon al bloot:</l>
<l>"In groter droefheit des moets sal meest</l>
<l>Uut geworpen wesen die gheest,</l>
<l>Dats in die diepheit der wanhopen".</l>
<l>In Proverbien so staet dus open:</l>
<l n="10125">"Die droeve gheest die beenre verdroocht".</l>
<l>Claerlike ons dit scrifture toocht,</l>
<l><milestone unit="fol" n="83c"/> Dat droefheide den starken moet</l>
<l>Van gracien verdroghen doet.</l>
<l>Van deser wanhope scrivet dus</l>
<l n="10130">Mijn here sinte Jheronimus,</l>
<l>Dat Judas meer vergramde Gode,</l>
<l>Dat hi wanhopich hem selven dode,</l>
<l>Dan dat hi verriet den here.</l>
<l>Wanhope deert den mensche zeere,</l>
<l n="10135">Want si roeft hem zine starchede.</l>
<l>Hier up dus Yzayas zede:</l>
<l>"Die hopende zijn in Gode den here</l>
<l>Verstiven hare starcheit zere".</l>
<l>Vander hope so secht God dit</l>
<l n="10140">Selve biden prophete David:</l>
<l>Ic sal telivereren dien,</l>
<l>Om dat hi hopende was in myen".</l>
</div>
<div type="chapter"><head type="chapter">Vanden remedien der wanhopen. [LXV]</head>
<l>Theghen der wanhopen zonde</l>
<l>Is vijfvoude remedie vonden.</l>
<l n="10145">Die eerste remedie ende die mere</l>
<l>Is die passie van Christum den here</l>
<l>Te gedenckene, ende so te kinnen</l>
<l>Dat gracie sprute uut sijnre minnen.</l>
<l>Die ander remedie is dat bemerken</l>
<l n="10150">Des goets dat penitencie can sterken:</l>
<l>Si is medicine van sulker cracht,</l>
<l>Dat gheestlike quale ghene macht</l>
<l>Hevet, dat si vor haer ghedure.</l>
<l>Dit orcont vake die scrifture.</l>
<l n="10155">Die derde remedie, die is schone,</l>
<l><pb n="130"/>Dat anmerken van menyghen persone,</l>
<l>Van wien Gode ontfermt hevet,</l>
<l><milestone unit="fol" n="83d"/> Die langhe in zonden hadden gesnevet;</l>
<l>Waer af sinte Bernart dus seit:</l>
<l n="10160">"Die grote goedertierenheit,</l>
<l>Die gepredict is wesen in di,</l>
<l>Der moghentheit gheloven wi,</l>
<l>Here Ihesus! als wi horen dat bediet,</l>
<l>Dat gi den armen veronwert niet,</l>
<l n="10165">Dat gi den dief ten cruce mede</l>
<l>Niet ontseghet ontfermichede,</l>
<l>Noch der besondichder Marie</l>
<l>Noch Peter, die loochghende die,</l>
<l>Noch den wive, die u was brocht,</l>
<l n="10170">Om dat si hoerdom hadde gewrocht:</l>
<l>Rechtevort gi verghavet hare.</l>
<l>Bi dusdaene exemplaren</l>
<l>Lopen wi ter roken der zoetichede</l>
<l>Van der hopen der ontfermichede".</l>
<l n="10175">Theghen deser wanhopen zonde</l>
<l>Is die vierde remedie vonden,</l>
<l>Dat sinte Lucas bewijst wel:</l>
<l>"Blijsschap groot is inden hemel</l>
<l>Up eenen zonder, die daer toe</l>
<l n="10180">Keert, dat hi penitencie doe".</l>
<l>Eene vijfte remedie so eest</l>
<l>Dat men in dewangelie leest</l>
<l>Vanden verloornen guffen zone,</l>
<l>Als hi verdaen hadde al dat ghone</l>
<l n="10185">Sondelike, dat hi hadde ontfaen,</l>
<l>Ende om genaden quam geghaen,</l>
<l>Die vader, die ne van verren sach,</l>
<l>Liep hem te ghemoete al dat hi mach;</l>
<l>Beroert met groter ontfermichede</l>
<l n="10190"><milestone unit="fol" n="84a"/> Vel hi up sinen hals ende custen mede.</l>
</div>
<div type="chapter"><head type="chapter">Traechheit heft vele schoonre remedien ende sonderlinge achte. [LXVI]</head>
<l>Vanden remedien laet ons spreken</l>
<l>Die ons traecheit doen versteken.</l>
<l>Tote zevenen volghen hier naer.</l>
<l>Die eerste remedie, die is vorwaer</l>
<l n="10195">Menychte van bekommertheden,</l>
<l>Ja niet van zondeliken zeden.</l>
<l>In Vitas Patrum leestmen dus</l>
<l>Van den heilighen Anthonius:</l>
<l>Die gheest van traecheiden dede hem pine</l>
<l n="10200">Daer hi was indie woestine;</l>
<l>Doe riep hi te Gode wert: "here,</l>
<l>Behouden te sine begheric zere,</l>
<l>Mer die gedachten der ydelheden</l>
<l>Laten mi geduren te ghenen steden;</l>
<l n="10205">Toocht mi hoe ic mach komen ter gracien,</l>
<l>In rusten ende sonder tribulacien".</l>
<l>Als dus zine bede was ghedaen,</l>
<l>Sach hi eenen anderen bi hem staen,</l>
<l>Die hem gelike scheen herde wale,</l>
<l n="10210">Ende makede van eenen venecoelstale</l>
<l>Ghelijc oft eene roede ware.</l>
<l>Anthonise sloech hi mede dare</l>
<l>Onder sijn angesichte daer mede.</l>
<l>Anthonius emmer sijn ghebet zede;</l>
<l n="10215">Daer sprac hem an Gods enghel dus:</l>
<l>"Aldus doende, Anthonius,</l>
<l>Saltu moghen behouden wesen".</l>
</div>
<div type="chapter"><head type="chapter">Dencken om der hellen pine is grote remedie der traecheit. [LXVII]</head>
<l>   <milestone unit="fol" n="84b"/> Die ander remedie is, als wi lesen,</l>
<l>Denken om der hellen pine,</l>
<l n="10220">Daer den verdoemden in staet te sine.</l>
<l>Van desen remedien lesen wie</l>
<l>Int beghinsel van Jheremie:</l>
<l>"Eene stemme van boven vraechde: "wat</l>
<l>Siestu?" hi antworde up dat:</l>
<l n="10225">"Ic sie eene roede, die mi wect."".</l>
<l>Na dat die glose hier up vertrect:</l>
<l>Die roede, weckende van traecheden,</l>
<l><pb n="131"/>Is ghedencken der hellen zericheden.</l>
<l>Die derde remedie die is schone,</l>
<l n="10230">Dats dencken met hopen ten hoghen lone.</l>
<l>Hier toe so is gesecht dus van Augustine:</l>
<l>"Bistu verveert van dijnre pine,</l>
<l>Merc ooc den loon, ghereit te di".</l>
<l>Hier up staet ooc in Genesi</l>
<l n="10235">Van Abrahame dus bediet:</l>
<l>"God sprac: "Abraham, nontsiet ju niet,</l>
<l>Dijn behoeder werde ic, ende dijn</l>
<l>Loon sal harde groot sijn".</l>
<l>Ter vierder remedie wi bedieden</l>
<l n="10240">Dat gheselschap van goeden lieden,</l>
<l>Die hem met duechden besich maken.</l>
<l>David secht dus te desen saken:</l>
<l>"Metten heilighen saltu heilicheit leren,</l>
<l>Ende metten verkeerden saltu verkeren,</l>
<l n="10245">Ende metten onnoselen man mede</l>
<l>So wercstu indie onnoselhede".</l>
<l>Ter vijfter remedie is ons ghegeven</l>
<l>In waren exemplen Christus leven,</l>
<l>Die met eendrachtigher nerenstichede</l>
<l n="10250"><milestone unit="fol" n="84c"/> Den wille van zinen vader dede,</l>
<l>Tot den cruce al sonder traecheit.</l>
<l>Hier up Paulus dapostel seit:</l>
<l>"Denct tot hem die onderstoet</l>
<l>So grote pine om onse goet".</l>
<l n="10255">Ter zester remedie mach ons gelieven</l>
<l>Te merken die menichte van grieven,</l>
<l>Die den mensche toekomen moghen,</l>
<l>Levende in dit erdsche doghen;</l>
<l>Daer omme so scrijft Matheus dit:</l>
<l n="10260">"Waect, gi liede, ende bit,</l>
<l>Dat gi niet en ghaet in temptacien".</l>
</div>
<div type="chapter"><head type="chapter">Drie dinghe wecken den slapenden haestelike. [LXVIII]</head>
<l>Drie manieren van tribulacien</l>
<l>Wecken den slapenden ghereet:</l>
<l>Dieven, water ende vier heet.</l>
<l n="10265">Daer een van desen is gehoort,</l>
<l>Men ontwaect daer rechtevoort.</l>
<l>Wie sal geleven eenen dach,</l>
<l>Dat hi waerlike segghen mach,</l>
<l>Dat van quaden ghedachten die vloet</l>
<l n="10270">Hem ne gheen vermaen en doet?</l>
<l>Of dat vier van quaden begheerne</l>
<l>Ne roert die consciencie te deerne?</l>
<l>Die dieven ooc, die altoos poghen</l>
<l>Ons te rovene, dat sijn die oghen.</l>
<l n="10275">Dus so seght Jheremias: "gelooft,</l>
<l>Mine oghen hebben mine ziele gerooft".</l>
<l>Die zevende remedie prisic noch mere,</l>
<l>Dats die gracie van onsen here,</l>
<l>Die elk met bedinghen verkrighen moet,</l>
<l n="10280">Als hem traecheit nope doet,</l>
<l><milestone unit="fol" n="84d"/> Ende spreken tot Gode oedmoedelike,</l>
<l>Also die bruut secht in Cantike:</l>
<l>"Trec mi achter di, o here!"</l>
<l>Up dit woord so seghet die leerre</l>
<l n="10285">Sinte Bernard in des persone</l>
<l>Die der traecheit is gewone:</l>
<l>"Ghetrect te wesene is hem noot,</l>
<l>In wien dat vier van minnen is doot".</l>
<l>Vort weet, dat alle leringhe mede</l>
<l n="10290">Remedie is theghen traechede,</l>
<l>Die gheleert sijn in haer verhaten</l>
<l>Voren; daer omme willict laten,</l>
<l>Van meer remedien te scrivene voort.</l>
<l>Ghelike dat gi hebt gehoort,</l>
<l n="10295">Dat ant capittel vander vracheit</l>
<l>Vander gufheit was geseit,</l>
<l>Dwelk twe zonden sijn contrare,</l>
<l>Also sal hier der traecheit nare</l>
<l>Die sonde volghen van quader haest,</l>
<l n="10300">So ict kan gevoeghen naest.</l>
</div>
<div type="chapter"><head type="chapter">Alte grote haeste is zeer lasterlic. [LXVIIII]</head>
<l>Alte grote haestichede</l>
<l>Is eene lasterlike zede;</l>
<l>Paulus dapostel secht te desen:</l>
<l>"Redelic so moet ju dienst wesen".</l>
</div>
<div type="chapter"><head type="chapter">Quade haeste is zeer lasterlic ende grote zonde. [LXX]</head>
<l n="10305">Redenen twe vindic daer toe:</l>
<l>Met rechte eist dat die mensche doe</l>
<l>Manierlike den dienst ons heren.</l>
<l>Die eerste is, so die lerers leren,</l>
<l><pb n="132"/>Die over grote hoocheit van dien,</l>
<l n="10310"><milestone unit="fol" n="85a"/> Voor wien dienst sal gheschien,</l>
<l>Dat is vor Gode, also gi weet.</l>
<l>Hier up die prophete aldus zeet:</l>
<l>"Die heere des konynx gherichte mynt</l>
<l>In discrecien gehint".</l>
<l n="10315">Eene ander remedie na der scrifture,</l>
<l>Dats die menschelike nature,</l>
<l>Want God hevet den mensche ghemaect</l>
<l>Boven den dieren van redene naect,</l>
<l>Daer omme hi redelike werken moet.</l>
<l n="10320">Die philosophe ons bevroet:</l>
<l>"Die mensche is schuldich in alle zine zeden</l>
<l>Vroetschap torborne meer dan starchede,</l>
<l>Want starcheit in gheenre wisen</l>
<l>Niet mach boven wijsheit risen;</l>
<l n="10325">Men prijst ooc meer in allen werken</l>
<l>Den vroeden man dan den sterken.</l>
<l>Quade haeste soude men vlien,</l>
<l>Want vele quaets comt ute dien,</l>
<l>Vanden welken dus verclaert</l>
<l n="10330">Die heilighe man, sinte Bernaert:</l>
<l>"Die haestelike onghemaniert</l>
<l>Vastens of wakens vele hantiert,</l>
<l>Of ander penitencie, wat het si,</l>
<l>Hi ne doet anders niet dan hi</l>
<l n="10335">Den lichame rooft sine starchede</l>
<l>Van weldoene, den gheest mede</l>
<l>Ontrect hi dat goede begheren sijn;</l>
<l>Exempel ooc den evenkerstijn,</l>
<l>Ende Gode ontrect hi die ere".</l>
<l n="10340">Dus is quade haest te lasterne zeere,</l>
<l>Die contrarie is der traechede,</l>
<l><milestone unit="fol" n="85b"/> Vander welker ic scheide hier mede.</l>
</div>
</div>
<div type="part"><head type="part comment">[V. Van der Hoverden].</head>
<div type="chapter"><head type="chapter comment"><pb n="133"/> [Inleiding]</head>
<l>Nu wil ic ter hoverden ghaen,</l>
<l>Ende ju die redene doen verstaen,</l>
<l n="10345">Waromme die vier zonden gheseit</l>
<l>Sijn vor die hoverdicheit,</l>
<l>Ende na haer gramschap ende nijt.</l>
<l>Sinte Augustijn sette in sijn gestrijt:</l>
<l>"Doghet dat is gheordeneerde minne",</l>
<l n="10350">Ende bi contrarien te kinne,</l>
<l>Is ongheordineerde minne misdaet".</l>
<l>Dese ongheordineerde minne staet</l>
<l>In tween deelen te kennene al bloot,</l>
<l>Als zi te cleyne is ende te groot,</l>
<l n="10355">Te cleyne ter doghet, te groot ter zonden.</l>
<l>Dat mach lichte elc ghegronden.</l>
<l>Nu om dat die zonden vorseit,</l>
<l>Gulsheit, luxure, vracheit, traecheit</l>
<l>Te ongheordineerder minnen</l>
<l n="10360">Streckende is in ons selven bynnen,</l>
<l>Ende in die drie, die hier na sijn,</l>
<l>Strect si inden evenkerstijn;</l>
<l>Want die hoverdighe mint al</l>
<l>Sijns selves clymmen, eens anders val.</l>
<l n="10365">Ooc strect haer gramschap, so doet ooc nijt,</l>
<l>Dat ander des gi bynnen sijt.</l>
<l>Ooc mede sijn die eerste sonden viere</l>
<l>Als menschelic na hare maniere,</l>
<l><milestone unit="fol" n="85c"/> Want si vleyschroeringhe doen risen;</l>
<l n="10370">Die ander en zijn niet van deser wisen,</l>
<l>Mer . . . . . . . . . . schinen si al claer,</l>
<l>Also ic toghen sal hier naer.</l>
<l>Dus sijn si met rechte vor gheseit,</l>
<l>Die naest staen der menschelicheit,</l>
<l n="10375">Ende in ons selven allene keren.</l>
<l>Nu laet ons vander hoverden leren</l>
<l>Eerst, want die ander twe risen</l>
<l>Uut hare in menigher wisen.</l>
<l>Leringhen drie werden in hare,</l>
<l n="10380">Die eerste sal toghen al clare</l>
<l>Menich bewisen, daermen mede</l>
<l>Verhaten sal hoverdichede;</l>
<l>Die ander leringhe sal bewisen</l>
<l>Die specien, die uut hare risen;</l>
<l n="10385">Die derde sal remedien gheven,</l>
<l>Daer hoverde bi wert verdreven.</l>
<l>Die eerste partie van desen drien,</l>
<l>Die welke hoverde leert vertien,</l>
<l>Hevet zeven capittelen in,</l>
<l n="10390">Die daer af trecken moghen den sin.</l>
</div>
<div type="chapter"><head type="chapter"><pb n="133"/> <hi rend="italic">Hoverde heet konynginne ende prinche boven allen anderen zonden om IIII zaken</hi>. [I]</head>
<l>                Dat eerste capittel uteghevet</l>
<l>Hoe dat die hoverdicheit hevet</l>
<l>Haer tallen anderen zonden waert.</l>
<l>Dat geschrifte menichsins verclaert,</l>
<l n="10395">Dat si is alder zonden konync.</l>
<l>Men scrijft se boven inden rinc</l>
<l>Ende met ere crone mede,</l>
<l>Van welker dat Ysayas zede:</l>
<l><milestone unit="fol" n="85d"/> "Wee der crone vander hoverde,</l>
<l n="10400">Want si valt diepst int onwerde!"</l>
<l>Konynginne heet si bedi</l>
<l>Om dat si nerghent allene si;</l>
<l>Ghelijc dat die prinche hevet</l>
<l>Volc altijd dat an hem clevet,</l>
<l n="10405">Also volghen vele zonden mede</l>
<l>Altijd na der hoverdichede.</l>
<l>Hier up Ecclesiasticus seit:</l>
<l>"Beginsel so is hoverdicheit</l>
<l>Van elker zonde; die se in hout,</l>
<l n="10410">Wert vervult menichfout</l>
<l>Vanden zonden"; dit verclaert</l>
<l>Mijn here sinte Bernaert:</l>
<l>"Hoverde is beghin alre quaethede</l>
<l>Ende van allen verliese mede.</l>
<l n="10415">Wiltu pinen om zalich sijn,</l>
<l>Theghen dese teykene vor dat hovet dijn</l>
<l>Mids den teikene Christus verdriet,</l>
<l>Dat hoverde in di clymme niet".</l>
<l>                Eene ander redene is te kinne</l>
<l n="10420">Twi si van zonden heet konynginne,</l>
<l>Om dat si na princhen manieren</l>
<l>Meest costen doet ende goets wastieren;</l>
<l>Wat si hevet, te cleyne et haer es.</l>
<l>Hier toe so secht wel Ecclesiastes:</l>
<l n="10425">"Die welighe herberghe die sal</l>
<l>Ghaen met hoverden te nieten al;</l>
<l>Ofdunkelic is hoemen heden</l>
<l>Goet quist dor hoverdicheden.</l>
<l>Dat volc maect nu sijn habijt</l>
<l n="10430">Alte nauwe of alte wijt,</l>
<l><milestone unit="fol" n="86a"/> Of ontstelt bi rechter maten:</l>
<l>Dit eyscht hoverde te haren state.</l>
<l>In een ander so heft hoverdichede</l>
<l>Boven anderen zonden moghenthede,</l>
<l n="10435">Dats so waer si heerschapie draghet,</l>
<l>Selden of niet wert si veriaghet.</l>
<l>Ghelike den prinche, die so besit</l>
<l>Sijn casteel, ne laet niet dit</l>
<l>Gherne onbeschermet bliven,</l>
<l n="10440">Alsoudemen andere zonden verdriven</l>
<l>Uut den mensche, is si ghemene</l>
<l>Daer mede, si salt weren allene.</l>
<l>Dit orcont wel die woekerare,</l>
<l>Die gherne dat woekeren liete, ne ware</l>
<l n="10445">Datmen nyemant ere nu doet,</l>
<l>Dan die hevet erdsche goet,</l>
<l>Ende meest die tqualike winnen of houden;</l>
<l>Met deser hoverde si hem ontschouden,</l>
<l>Want so wie om vorstaen prijcht</l>
<l n="10450">Ne roect niet hoe hi goet gecrijcht.</l>
</div>
<div type="chapter"><head type="chapter">Hoverde is een teiken bi welken die duvel best kent die zine. [II]</head>
<l>                Dat ander capittel ons wel verclaert</l>
<l>Hoe hoverde heft des duvels aert.</l>
<l>Hier toe die lerers segghende sijn,</l>
<l>Dat hoverde is dat rechte tekijn,</l>
<l n="10455">Daer die duvel bi al voren</l>
<l>Tusschenkent die hem toebehoren.</l>
<l>In Job eist dus gheorcont wel:</l>
<l>"Conync ende prinche is die duvel</l>
<l>Boven alle die zonden der hoverden".</l>
<l n="10460">Gregorius secht, die lerer werde:</l>
<l><milestone unit="fol" n="86b"/> "Dat overste teiken, daer quaden mede</l>
<l>Sijn bekent, dats hoverdichede",</l>
<l><pb n="134"/>Ooc met van die vercoren sijn;</l>
<l>Ghelijc den schiltknape diet teikijn</l>
<l n="10465">Voert, bi welken men weet rechtevoert</l>
<l>Onder wat princhen hi behoert.</l>
</div>
<div type="chapter"><head type="chapter">Hoverde doet den evenkersten vele pinen in menygher manieren. [III]</head>
<l>                Hier na ons getoghet sal sijn,</l>
<l>Hoe si haer hevet ten evenkerstijn:</l>
<l>Met herten sine veronwert voren;</l>
<l n="10470">Vake ooc si beraet hem toren</l>
<l>Beide in woorden ende in daden.</l>
<l>Vander onwertheit heft ontladen</l>
<l>Die mester Ecclesiastes:</l>
<l>"Ghelijc dat den hoverdighen es</l>
<l n="10475">Onmenschelic bughen ofte wiken,</l>
<l>Also is armoede den riken".</l>
<l>Dat hine ooc met woorden verswaert,</l>
<l>Orcont ons wel sinte Bernaert:</l>
<l>"Hoverde den evenmensche doet arbeit,</l>
<l n="10480">Also si hem versmaetheit seit".</l>
<l>In Proverbien secht ooc hier van</l>
<l>Salomon, die wise man:</l>
<l>"So waer dat wert hoverdichede,</l>
<l>Daer so wert schofieringhe mede".</l>
<l n="10485">Dat hoverde den evenmensche pijnt,</l>
<l>In daden alle daghe scijnt,</l>
<l>Eist inden licham, eist int goet.</l>
<l>Hier af dus Davit bevroet:</l>
<l>"Als hem verhoverdighet een fel,</l>
<l n="10490">Dat ghevoelt die arme wel".</l>
<l><milestone unit="fol" n="86c"/> Dat werc vander hoverdicheit</l>
<l>Toghet die prophete wel, die seit:</l>
<l>"Die hoverdighen altijd qualike wrachten".</l>
<l>Der hoverden weynich zonden slachten:</l>
<l n="10495">Die woekeren of keefsdom hantieren</l>
<l>Of vele zonden van anderen manieren,</l>
<l>Si decken se, so waer si moghen,</l>
<l>Mer hoverde wil haer emmer toghen;</l>
<l>Altijd si haer voren biet,</l>
<l n="10500">Des en schaemt si hare niet:</l>
<l>Haer ne roect wie datter misvaert,</l>
<l>Dus heft si haren evenkersten waert!</l>
</div>
<div type="chapter"><head type="chapter">Hoverde veronwert Gode den here. [IIII]</head>
<l>                Dit vierde capittel ute ghevet</l>
<l>Hoe hoverde haer te Gode hevet.</l>
<l n="10505">Bi Lucifer ist gethoghet wel,</l>
<l>Diewelke om zine hoverde vel;</l>
<l>Hi woude Gode wesen gelike,</l>
<l>Doe worpene God uut sinen rike.</l>
<l>Hier up dus in Tobien staet:</l>
<l n="10510">"Hoverde nemmermeer ne laet</l>
<l>Herschapie hebben in uwe woort".</l>
<l>Hovaerde waende rechtevoort</l>
<l>Gode vanden hemele vellen,</l>
<l>Des zit zi nu int nederste der hellen.</l>
<l n="10515">Noch toghet hoverde haren aert</l>
<l>Alle daghe te Gode waert,</l>
<l>In elke stede, in elke tijd;</l>
<l>Ghene wile si haer vermijt,</l>
<l>Noch heilighen dach noch heilighe steden,</l>
<l n="10520">Ghelijc dat doen die ander quaetheden;</l>
<l>Mer dan salmense alre meest driven:</l>
<l><milestone unit="fol" n="86d"/> Up hoghe daghen tomen hem die wiven</l>
<l>Meest, ende doen haer hoorne staen</l>
<l>Ten hoghesten, als si ten toghe ghaen.</l>
<l n="10525">Wat holpt ooc vanden mans gesweghen,</l>
<l>Die ter kerken te komene pleghen:</l>
<l>Dat cleet, daer si mede sijn verchiert,</l>
<l>Heft hoverde onghemaniert:</l>
<l>Devocie wert daer mede ghenomen;</l>
<l n="10530">Vele, die simpel ter kerken komen,</l>
<l>Sien met ghenoechten dat moye abuus,</l>
<l>Ende vergheten dat naecte cruus,</l>
<l>Ghebeeld na hem, die niet ne haet</l>
<l>Zeerre dan der hoverden staet.</l>
<l n="10535">Ander zonden, na lerers bedieden,</l>
<l>Trecken van Gode arme lieden,</l>
<l>Mer hoverde trect moghendelike</l>
<l>Van Gode die moghenden ende die rike.</l>
<l>Inden boeken vanden Konynghen</l>
<l n="10540">Vindic orconde van desen dinghen,</l>
<l>Dat Absolon versleghen was</l>
<l>Om hoverde, ende ooc Jonatas</l>
<l>Int geberchte van Gelboe,</l>
<l><pb n="135"/>Ende andere moghende vele mee.</l>
<l n="10545">Dat hoverde veronwert Gode,</l>
<l>Dats omdat si bughet node:</l>
<l>Men mach er indie kerke sien,</l>
<l>Die niet gebughen moghen die knyen</l>
<l>Vor dat heilighe sacrament.</l>
<l n="10550">Sijn si gheervet of gherent,</l>
<l>Gode ne sullen sijt niet antien,</l>
<l>Hare const doet et ende haer engien:</l>
<l>Als alle zonden van Gode pleghen</l>
<l><milestone unit="fol" n="87a"/> Te vliene, hoverde er jeghen.</l>
</div>
<div type="chapter"><head type="chapter">Hoverde haet God boven allen anderen zonden, dits getoghet bi scrifturen. [V]</head>
<l n="10555">                Int vijfte capittel scrifture gewaecht</l>
<l>Hoe God hem ter hoverde wert draecht,</l>
<l>Vanden welken ons scrivet dus</l>
<l>Mijn here sinte Gregorius:</l>
<l>"So hem die hoverdighen bieden</l>
<l n="10560">Heerliker . . . . vor den lieden,</l>
<l>So si in meerre onwerdichede</l>
<l>Vor Gode sijn ende vor den enghelen mede.</l>
<l>Dat God haet alre hoverdicheit doen,</l>
<l>Secht in Proverbien dus Salomoen:</l>
<l n="10565">"Zes dinghen sijn, die Jhesus haet,</l>
<l>Mer dat zevende is so vervaet,</l>
<l>Dat zine ziele niet mach ghedoghen,</l>
<l>Dats hoverde van menschen oghen.</l>
<l>Dat si Gode hatelic es</l>
<l n="10570">Scrijft ons wel Ecclesiastes:</l>
<l>"Hatelic so is hoverdichede</l>
<l>Vor Gode ende ooc vor den lieden mede".</l>
<l>Dat se God haet, dats wel te gelovene,</l>
<l>Want si staet na hem te rovene</l>
<l n="10575">Sijn proper, dat is here te zine,</l>
<l>Want bughen is den hoverdighen pine.</l>
<l>Wel moet hoverde wesen zeer quaet,</l>
<l>Dat si haers selves gelike haet:</l>
<l>Elc mint natuerlic zijn ghenoot,</l>
<l n="10580">Die hoverde hatet hem toter doot.</l>
<l>Die oedmoedighen onderminnen bedi</l>
<l>Elk kent, dat hi die nederste zi.</l>
<l>Vele proeven vinden wi lesen,</l>
<l><milestone unit="fol" n="87b"/> Daer ons bi bewijst mach wesen,</l>
<l n="10585">Dat God zeer haet hoverdicheit,</l>
<l>Want hi den hoverdighen so vergheit</l>
<l>Dat hine al te nieten drijft.</l>
<l>Hier up Ecclesiast ons bescrijft:</l>
<l>"Tghedenken vanden hoverdighen lieden</l>
<l n="10590">Heft God vergheten"; voort bedieden</l>
<l>Die woorde, die daer volghen wel,</l>
<l>"God hevet verdroeghet die wortel</l>
<l>Der menschen, die hoverdich leven".</l>
<l>Hier up heft die prophete gescreven:</l>
<l n="10595">"Ic sach geclommen den quadertieren</l>
<l>Boven den cedren in alre manieren;</l>
<l>Gheringhe quam ic hem bet naer,</l>
<l>Ende doe so ne was hi niet daer".</l>
<l>Vander groter hoverdicheit</l>
<l n="10600">Sinte Gregorius dus wel seit:</l>
<l>"Om der hoverdighe grote misdaet</l>
<l>Nam God an so oedmoedighen staet".</l>
<l>God sprac ter hoverde in Joels feeste</l>
<l>"Ic segghe di, berch van tempeeste,</l>
<l n="10605">Die corrumperende bist alt land,</l>
<l>Daer omme sal ic strecken mine hant".</l>
<l>Dan staet daer na aldus gescreven:</l>
<l>"Al waerstu als die aren verheven,</l>
<l>Ende dijn nest boven den sterren ware,</l>
<l n="10610">Ic sal di neder werpen van dare</l>
<l>Ende di af steken", secht die here.</l>
<l>Gheestelike haetse God dus zere.</l>
</div>
<div type="chapter"><head type="chapter"><pb n="136"/> <hi rend="italic">Exemplen vele so vinden wi vander groter wrake, die God gheworpen heft up die hoverdighen</hi>. [VI]</head>
<l><milestone unit="fol" n="87c"/> Vele exemplen vindewi lesen,</l>
<l>Dat God verstoert heft gewesen</l>
<l n="10615">Van beghinne up die hoverde:</l>
<l>Hi warp eerst Lucifer onwerde</l>
<l>Vanden hemele omme die</l>
<l>Hoverde; hier up scrijft Yzaije:</l>
<l>"Lucifer, hoe velstu beneden,</l>
<l n="10620">Die tijdlike uprees in claerheden!"</l>
<l>Sinte Lucas scrijft aldus callen:</l>
<l>"Ic sach Lucifer nedervallen</l>
<l>Als eene blixeme; die was enghel,</l>
<l>Om sijnre hoverde ghemaect duvel".</l>
<l n="10625">Een ander exempel is van Adame,</l>
<l>Die den appel at te sijnre onvrame.</l>
<l>Dat derde was van Saule mede</l>
<l>Die omme sine oedmoedichede</l>
<l>Conync waert boven Israhel,</l>
<l n="10630">Ende om zine hoverde neder vel.</l>
<l>Ten vierden exemple ic vernam,</l>
<l>Dat Salomons zone Roboam</l>
<l>Uut groter hoverdicheden,</l>
<l>Leestmen van hem, dat hi zede:</l>
<l n="10635">"Mijn minneste vingher es algader</l>
<l>Meerre dan die ric mijns vader".</l>
<l>Dusdaene exemplen sonder ghetal</l>
<l>Vindewi in scrifturen al,</l>
<l>Dat God vake wrake dede</l>
<l n="10640">Sware om die hoverdichede.</l>
<l>Willen wi der hoverde ontvlien,</l>
<l>So laet ons merken ende ansien</l>
<l>Onse armoede ende keytivichede,</l>
<l>Ende wederslaen se eer daer mede.</l>
<l n="10645"><milestone unit="fol" n="87d"/> Aldus in Ecclesiasticus staet:</l>
<l>"Drie dinghen heft mine ziele haet:</l>
<l>Den armen hoverdighen man,</l>
<l>Den riken, die wel lieghen can,</l>
<l>Den ouden man ghec ende sonder zin".</l>
</div>
<div type="chapter"><head type="chapter">Ansien onse crancheit ghevet ons hulpe van hoverden te wachtene. [VII]</head>
<l n="10650">Dat den mensche hoverde is in,</l>
<l>Theghen natuerlic recht et es.</l>
<l>Dit bewijst ons wel Ecclesiastes:</l>
<l>"Hoverde en is inden mensche niet</l>
<l>Gheschapen"; Jheronimus ooc bediet,</l>
<l n="10655">"Hoe comt dan dat hi hem verheft,</l>
<l>Die sijn edelste lit beseft,</l>
<l>Dats dat herte, hanghende up dat mes,</l>
<l>Dat vuul binnen zinen lichame es?"</l>
<l>Al sit hoverde in allen lieden</l>
<l n="10660">Qualike, so die lerers bedieden,</l>
<l>Arghest so is si inden kerstijn,</l>
<l>Want int ontfaen der doepe zijn</l>
<l>Hi lochent van haer ende vanden duvel:</l>
<l>Dat "abrenuncio" bediedet dat wel.</l>
<l n="10665">Christus, der kerstene mester ende here,</l>
<l>Hem selven veroedmoedighede so zeere,</l>
<l>Dat hi hem warp in schalkernyen,</l>
<l>Omdat hi sijn volc soude vrien,</l>
<l>Ende verzoenen vorden vader,</l>
<l n="10670">Dat hoverde hadde verboert algader.</l>
<l>So wee hem die hoverde drijft!</l>
<l>Want sinte Lucas aldus bescrijft:</l>
<l>"Dat onder dat volc verheven is zeere,</l>
<l>Walghelic is dat vor Gode den here".</l>
</div>
<div type="chapter"><head type="chapter"><milestone unit="fol" n="88a"/> <hi rend="italic">Hoverde doet vele quaets hem diese bynnen draecht, orconde scrifturen</hi>. [VIII]</head>
<l n="10675">                Dat seste capittel ons bevroet,</l>
<l>Wat hoverde haren diener doet,</l>
<l>Dats den mensche, die ze draghet:</l>
<l>Si doet, also scrifture ghewaghet,</l>
<l>Den mensche zwellen gheestelike.</l>
<l n="10680">Hier up heft Salomon die rike</l>
<l>Ons dus ghelaten in scrifturen:</l>
<l>"Die tezwelne sal die heere schuren".</l>
<l>Paulus scrijft dus, dapostel,</l>
<l>"Vroetschap die maect gezwel,</l>
<l n="10685">Ende caritate die maect wonynghe".</l>
<l>Hoverde maect boven alle dinghe</l>
<l>Den mensche ontrouwe te Gode waert:</l>
<l>Hoe wale hem die zake vaert,</l>
<l>Dat trect hi zijnre grootheit an;</l>
<l n="10690">Gode ne danct hi niet daer van;</l>
<l>Upt welvaren hi verheft hem dus.</l>
<l><pb n="137"/>Hier up scrijft sinte Jheronimus:</l>
<l>"Vanden viant, die hem verwan,</l>
<l>Stervet die hoverdighe man,</l>
<l n="10695">Die hem verheft in zinen moet</l>
<l>Up die quaetheide die hi doet".</l>
<l>Twe zware saken scrifture ontbint,</l>
<l>Daer hoverde bi den mensche pijnt:</l>
<l>Dat eerste is; zi bedriechten dicken.</l>
<l n="10700">Augustijn scrijft te desen sticken:</l>
<l>"Herezie, bedrieginghe ooc mede,</l>
<l>Sprutet uter hoverdichede".</l>
<l>Hier up so scrijft ons Jheremie:</l>
<l>"Die verwaentheit van die</l>
<l n="10705">Ende dine hoverdicheit heft di bedroghen".</l>
<l><milestone unit="fol" n="88b"/> Hier up die glosen der scrifturen toghen:</l>
<l>"Verwanich is elc heresien,</l>
<l>Want hoverdicheit maect dien,</l>
<l>Niet te bedrieghe van beghinne".</l>
<l n="10710">Dat ander quaet is, dat si brenct inne,</l>
<l>Dat zi den mensche ghec doet wesen.</l>
<l>Sinte Bernaert scrijft dus te desen:</l>
<l>"God is alle ontfermichede".</l>
<l>Sinte Pauwel die secht ooc mede:</l>
<l n="10715">"Die hem selven wel gheraect</l>
<l>Ende vroet heten, zijn ghec ghemaect".</l>
<l>Hier toe so overdreghet aldus</l>
<l>Mijn here sinte Jheronimus:</l>
<l>"Die hem selven becomt wel,</l>
<l n="10720">Becomt den ghec ende nyemant el".</l>
<l>Jheronimus doet ons dus gewach:</l>
<l>"Hoverde darf meer dan si vermach".</l>
<l>Dat hoverdicheit ghec zi,</l>
<l>Is proevelic ghenoech bedi</l>
<l n="10725">Dat hi hem selven niet ne kent</l>
<l>Mensche wesen, van eerden geprent,</l>
<l>Te welker zi weder keert.</l>
<l>Hier up die prophete dus leert:</l>
<l>"Bevoelen doch, dats die raet mijn,</l>
<l n="10730">Die lieden, dat zi menschen zijn!"</l>
<l>Tote die hem verheffen dus</l>
<l>Scrijft die apostel Gods Paulus:</l>
<l>"Die yet waent wesen ende niet zi,</l>
<l>Hem selven so bedrieghet hi".</l>
</div>
<div type="chapter"><head type="chapter">Hoverde die doet den mensche ghec wesen in drie manieren. [VIIII]</head>
<l n="10735">Ghecheiden drie vindic hier naer</l>
<l>Inden hoverdighen openbaer.</l>
<l><milestone unit="fol" n="88c"/> Die eerste is wel bekent,</l>
<l>Dat hi waent sonder fundament</l>
<l>Stichten hoghe ende vaste wonynghen.</l>
<l n="10740">Wel troest hi hem up ghecke dynghen,</l>
<l>Daer rechte oedmoet is bekent</l>
<l>Van allen duechden fundament.</l>
<l>Of si dan dat niet voren maken,</l>
<l>Hoe wanen si te hemele gheraken?</l>
<l n="10745">Van deser ghecheide so secht dus</l>
<l>Mijn here sinte Gregorius:</l>
<l>"Hoe hoghe hi muert, hets theghen spoet,</l>
<l>Die dat fundament van rechter oedmoed</l>
<l>Niet en leghet te zinen beginne,</l>
<l n="10750">Wat hi muert, het schijnt al ynne".</l>
<l>Hier up so secht sinte Augustijn:</l>
<l>"Wiltu hoghe van moede zijn,</l>
<l>Dats upclymmen van goeden zeden,</l>
<l>Fundiere in dieper oedmoedicheden:</l>
<l n="10755">Altijd ter hoghesten metselrien</l>
<l>Dat diepste fundament wi sien".</l>
<l>Die ander ghechede is, dat hi</l>
<l>Begheert dat hi verheven si</l>
<l>Om te valne vele zeerre.</l>
<l n="10760">Die duvel doet no min no mere</l>
<l>Met hem lieden, also die kreye pliet:</l>
<l>Als zi die not so starke siet,</l>
<l>Dat si om die harthede der schellen</l>
<l>Niet mach komen ter cornellen,</l>
<l n="10765">Si draecht se hoghe, dan breken alle</l>
<l>Die schellen metten nedervalle;</l>
<l>Dan daelt si na ende vint se wel;</l>
<l>Aldus gelike so doet die duvel:</l>
<l><milestone unit="fol" n="88d"/> Als hi den mensche verwinnen niet</l>
<l n="10770">Ne mach, want hine oedmoedich ziet,</l>
<l><pb n="138"/>So doet hine heffen in eenen staet,</l>
<l>Daer hi hem ter stond up verlaet,</l>
<l>Ende als hi merct, dat hi wert here,</l>
<l>Verheft hi hem so lanc so mere;</l>
<l n="10775">Dan velt hine in eenre haestichede,</l>
<l>Daer schoert hi, so die notte dede.</l>
<l>Up dit vallen so verclaert</l>
<l>Ons aldus sinte Bernaert:</l>
<l>"Sprec nu den hoverdighen an,</l>
<l n="10780">Die van eersten clymmen beghan</l>
<l>Bi trappen; of hi is so gedaelt?</l>
<l>Neen hi, mer rasch af gehaelt,</l>
<l>Als eene blixeme geslaghen neder".</l>
<l>Ten hoverdighen sprect hi noch weder:</l>
<l n="10785">"Keytivich mensche, wien volghet gi?</l>
<l>Twi ne siestu niet an, hoe sathan zi</l>
<l>Geworpen in duterste donkerheit?"</l>
<l>Hier up sinte Augustijn seit:</l>
<l>"Hoverde den enghel werden dede</l>
<l n="10790">Duvel, ende oedmodichede</l>
<l>Heft Gode mensche ghedaen wesen".</l>
<l>Die derde ghechede van desen</l>
<l>Hoverdighen is, dat si al voort,</l>
<l>Weder et hem behoort of niet behoort,</l>
<l n="10795">Omme verheven te zine haken,</l>
<l>Ende si ne gevoelen noch en smaken</l>
<l>Oft hem goed ware ofte quaet,</l>
<l>Want menych int verheffen staet,</l>
<l>Die te vruchtene is, qualike levet</l>
<l n="10800">In die regule, die sijn staet in hevet,</l>
<l><milestone unit="fol" n="89a"/> Ende ontbeidet na meer wraken,</l>
<l>Also die leres ons cond maken.</l>
<l>Inder Vroetschappen boec hier van</l>
<l>Scrivet Salomon, die wise man:</l>
<l n="10805">"Die moghenden sullen inden ent</l>
<l>Doghen moeten groot torment".</l>
</div>
<div type="chapter"><head type="chapter">Hoverde is eene zware quale ende quaet weder te ghenesene. [X]</head>
<l>                Dat sevende capittel toocht ons wale,</l>
<l>Dat hoverde is een sware quale,</l>
<l>Want lichte is si int herte gheresen,</l>
<l n="10810">Mer lichte en wert si niet ghenesen,</l>
<l>Ende al is si ghevelt daer neder,</l>
<l>Harde lichte upriset si weder</l>
<l>Omme die overvele saken,</l>
<l>Die hoverde moghen maken,</l>
<l n="10815">Want uut elken goeden dinghe</l>
<l>So mach hoverdichede springhen.</l>
<l>Dat hoverde vul ziecheden es</l>
<l>Seghet ons wel Ecclesiastes:</l>
<l>"Ter synagoghe vander hoverde</l>
<l n="10820">Sal ghene gesondichede werden".</l>
<l>Proevelic is, so duncket mi,</l>
<l>Dat hoverde swaer te ghenesene si,</l>
<l>Want wie dat besmit is daer mede,</l>
<l>Die ne kent niet zine ziechede.</l>
<l n="10825">Sinte Augustijn scrijft ons te desen:</l>
<l>"Nyemand is verre te zine ghenesen,</l>
<l>Dan hem die wesen schijnt ghesont".</l>
<l>Boecius ons dus orcont:</l>
<l>"Wiltu der medicinen vrame,</l>
<l n="10830">Du moets ontdecken dine misquame,</l>
<l><milestone unit="fol" n="89b"/> Eer die ziechede up di verswaert".</l>
<l>Hier toe secht ons sinte Bernaert:</l>
<l>"Ic weet wel dat dat zieke let</l>
<l>Van ghenesene verre is ontset,</l>
<l n="10835">Dwelk bevoelende is ghene ziecheit".</l>
<l>Hier up sinte Ambrosius seit:</l>
<l>"Wiltu niet kennen dattu does quaet,</l>
<l>Vele de meerre is dine misdaet,</l>
<l>Want der zalicheden beghin</l>
<l n="10840">Komt met kennesse der sonden in".</l>
<l>Hoverdich mensche, den roke gi slacht,</l>
<l>Die up climt met zijnre cracht</l>
<l>Ende clymmende den mensche ontoocht.</l>
<l>Hier up ons David wale toocht:</l>
<l n="10845">"Terstond als die viande des heeren</l>
<l>Verheven zaten ende in eren,</l>
<l>So quam hem een gebreken an,</l>
<l>Ende als een roec so schieden si dan".</l>
</div>
<div type="chapter"><head type="chapter">Hoverde verstac God ende nam te zinen dienste ghecke oneedele zieke lieden. [XI]</head>
<l>Ten laetsten om hoverde tontvliene</l>
<l n="10850"><pb n="139"/> Is ons van noeden an te siene,</l>
<l>Dat se God hatende is altoos,</l>
<l>Want liever hi hem te dienene coos</l>
<l>Gecke onedele zieke sondaren;</l>
<l>Alle die niet hoverdich waren</l>
<l n="10855">Woude hi te zinen dienste wel.</l>
<l>Paulus scrijft dus, die apostel:</l>
<l>"Die ter werelt waren zod</l>
<l>Die coos te zinen dienste God".</l>
<l>Al die apostelen, als wi horen,</l>
<l n="10860">Waren van onvroeden vercoren,</l>
<l><milestone unit="fol" n="89c"/> Om dat die vroeden souden daer mede</l>
<l>Beschaemt werden in hare wijshede.</l>
<l>Scrifture secht: "God gehenghede wel</l>
<l>Dat David in hooftsonden vel,</l>
<l n="10865">Ende sinte Peter dapostel mede,</l>
<l>Om dat si in meerre oedmoedichede</l>
<l>Leven souden altijd daer nare".</l>
<l>Judas liet hi ooc misvaren,</l>
<l>Die een was onder den apostelen zine,</l>
<l n="10870">Omdat nyemand, in wat ordine</l>
<l>Si waren, verhoverden souden,</l>
<l>Mer oedmoedelike haren staet houden.</l>
<l>Scrifture waerlike wel seit,</l>
<l>Dat alle die pine ende arbeit,</l>
<l n="10875">Die den heilighen menschen geschien,</l>
<l>Dat verhenghet God te dien,</l>
<l>Dat si vlien souden hoverdicheit.</l>
<l>Paulus dus van hem selven seit:</l>
<l>"Om dat die hoocheit na tontdecken</l>
<l n="10880">Mi niet ter hoverden soude trecken,</l>
<l>Is mi gegeven mijn vleys te pine</l>
<l>Sathan metter temptacien sine".</l>
<l>Gregorius worden dus orconden:</l>
<l>"Als ons becorende zijn die sonden</l>
<l>........</l>
<l>........</l>
<l n="10885">Duechden, die in elker tijd</l>
<l>In ons werkende zijn profijt,</l>
<l>Ende maken in ons oedmodichede".</l>
<l>Sinte Augustijn die secht ooc mede:</l>
<l>"Der hoverdighen venijn</l>
<l n="10890">Mach anders niet gebetert zijn</l>
<l>Dan metten venine der temptacien".</l>
<l>Die ghevere van alre gracien</l>
<l><milestone unit="fol" n="89d"/> Christus in sinte Lucas zede</l>
<l>Theghen dese hoverdichede:</l>
<l n="10895">"Altijd ter nedersten stede so zit".</l>
<l>In Matheus secht Christus dit:</l>
<l>"Ten zi dat ghi te bekeerne pijnt</l>
<l>Ende werdet als een cleyne kint,</l>
<l>Int rike der hemele ne comdi niet".</l>
<l n="10900">Daer na staet daer dus bediet:</l>
<l>"Die hem oedmoedicht kinds gelike,</l>
<l>Die is die meeste in hemelrike".</l>
</div>
<div type="chapter"><head type="chapter">Christus leerde ons oedmoet, als hi mensche waert. [XII]</head>
<l>Wel leerde ons Christus oedmoedichede,</l>
<l>Doe hi menschen forme an dede,</l>
<l n="10905">Ende wiesch zinen jongheren die voet,</l>
<l>Also ons sinte Johan bevroet.</l>
<l>Om die hoverde te velne allene,</l>
<l>So woude Christus werden clene,</l>
<l>Daer hi hem selven ute ghenc</l>
<l n="10910">Ende schalkelike forme ontfenc;</l>
<l>Ooc starf hi om te velne hare:</l>
<l>Wel schijnt, dat hise heft onmare.</l>
</div>
<div type="chapter"><head type="chapter">Vanden manieren der hoverden. [XIII]</head>
<l>                Die ander partie van deser misdaet,</l>
<l>Wert, alsoot vorseghet staet,</l>
<l n="10915">Van manyeren der hoverdicheden,</l>
<l>Ende zijn gedeilt in vier leden:</l>
<l>In hoverde van bynnen ende van buten.</l>
<l>Dinderste salmen eerst ontsluten,</l>
<l>Dats int verstaen ende int begheren.</l>
<l n="10920">Dese, na der heilighen leeren,</l>
<l>Hout vier manyeren onder hare:</l>
<l><milestone unit="fol" n="90a"/> In deerste maniere misdoet hi sware,</l>
<l>Die waent, dat goed dat hem God gheeft,</l>
<l>Dat hijt van hem selven heeft;</l>
<l n="10925">In dander wil hi wel verstaen,</l>
<l>Dat hijt van Gode heft ontfaen,</l>
<l>Mer dattet om zine verdiente zi;</l>
<l>In die derde maniere schijnt hi</l>
<l>Die waent hebben, dat hi niet heeft,</l>
<l n="10930">Ende in die vierde die mensche sneeft,</l>
<l><pb n="140"/>Die hem selven verheffet ende doet</l>
<l>Ere upt geleende goet.</l>
</div>
<div type="chapter"><head type="chapter">Ghec zijn si die van hem selven hebben wanen dat si besitten. [XIIII]</head>
<l>Laet ons deerste maniere ansien,</l>
<l>Van hem lieden, die niet willen lien,</l>
<l n="10935">Dat si van Gode haer goet ontfaen.</l>
<l>Hier up doet sinte Bernard verstaen:</l>
<l>"Wie is so ontzinnet dat hi</l>
<l>Waent dat hem anders komen si</l>
<l>Dan van Gode, dat hi bezit".</l>
<l n="10940">Corts daer na secht hi wel dit:</l>
<l>"Wine hebben niet, ten kome vanden heere,</l>
<l>Daer omme lovic den ghever zeere".</l>
<l>Teykene zesse so vinden wi,</l>
<l>Daer hijt claer mach kennen bi,</l>
<l n="10945">Die in dese hoverde snevet,</l>
<l>Up dat hijs herte te beterne hevet.</l>
<l>Dat eerste is, dat hi hem glorificiert</l>
<l>Upt goet, dat hem God toestiert.</l>
<l>Hier up doet ons dapostel verstaen:</l>
<l n="10950">"Wat hefstu, dune hefstet ontfaen?</l>
<l>Twi verblidestu in dat,</l>
<l><milestone unit="fol" n="90b"/> Alsof gijt niet ontfanghen en hat?"</l>
<l>Dat ander teyken, wie diet beseft,</l>
<l>Dats dat hi hem daer up verheft,</l>
<l n="10955">Want dese hem selven den lof ghevet,</l>
<l>Des goets, dwelk hi ontfanghen hevet.</l>
<l>Hier up dus in Job ic vant:</l>
<l>"Of ic cussende byn mine hant,</l>
<l>So moeten mine schouderen met allen</l>
<l n="10960">Metten beenren vanden leden vallen".</l>
<l>Biden handen so verstaen wi</l>
<l>Den arbeit daer hi waent leven bi,</l>
<l>Ende biden cussene vanden mont</l>
<l>Is dat prisen vandien gheorcont.</l>
<l n="10965">Dus cussede zine hant die ghone</l>
<l>Die zine wercken is ghewone</l>
<l>Te hantierne, als hi verrijct of wint,</l>
<l>Want Godes ghiften hi niet en kint,</l>
<l>Ende die ghenade, die hem God ghan,</l>
<l n="10970">Trect hi hem selven te love an.</l>
<l>Dat derde teyken, dat desen toocht</l>
<l>Die van hem selven waent zijn verhoocht,</l>
<l>Dats dat hi ghenen lof ne ghevet</l>
<l>Gode des hi ontfanghen hevet:</l>
<l n="10975">Gode hi nauwe benediet,</l>
<l>Want hi hem selven die ghenade antiet;</l>
<l>Al sprect hi met den monde "goddanc",</l>
<l>Bynnen so is die ynnycheit cranc.</l>
</div>
<div type="chapter"><head type="chapter">Arme veronwerden is grote zonde, om dat si niet rike en zijn. [XV]</head>
<l>Dat vierde teyken daer hi hem bi</l>
<l n="10980">Kennen mach, die dusdaen si,</l>
<l>Dats dat hi die ghene versmaet</l>
<l><milestone unit="fol" n="90c"/> Die nederre sitten, dan is zijn staet,</l>
<l>Ende dat goet niet hebben dat hi hevet.</l>
<l>Hier up sinte Bernard ute ghevet,</l>
<l n="10985">Want toten hoverdighen secht hi:</l>
<l>"Dat onrecht up die armen blaesdi,</l>
<l>Die niet hevet, dattu hebs, dach</l>
<l>Hevet hijs niet ontfanghen, hijt mach,</l>
<l>Ghelike dattuut hevest ontfaen".</l>
<l n="10990">Dat vijfte teyken mach hi verstaen,</l>
<l>Die van hem selven waent zijn bevert,</l>
<l>Dats dat hi Gode veronwert</l>
<l>Te dienene, ten ware met boeser tale.</l>
<l>Dusdaene so toghen wale,</l>
<l n="10995">Dat si bi Gode niet wanen leven,</l>
<l>Die ghenen dienst hem weder gheven.</l>
<l>Dusdaene machmen vele mercken:</l>
<l>Men siet er ghenoech in kercken,</l>
<l>Die niet en achten te boghene knyen,</l>
<l n="11000">Als men dat sacrament laet sien:</l>
<l>Si roepen wel: "ghenaden, here!"</l>
<l>Mer dese boerderen so min noch mere</l>
<l>Met Gode, also scrifture verclaert,</l>
<l>Ghelike den ghenen die zinen boomgaert</l>
<l n="11005"><pb n="141"/> Met dieren froyte hevet geladen,</l>
<l>Ende biedet zinen heere die bladen.</l>
<l>Dat zeste teiken mach zijn verstaen,</l>
<l>Dat hi die vele hevet ontfaen</l>
<l>Van Gode, hem niet weder gheeft:</l>
<l n="11010">Want dat die armen, die vor hem beeft,</l>
<l>Om Gode eyscheden te hare noot,</l>
<l>Dit ontsecht hi hem al bloot.</l>
<l>Vake up die armen si toe gebaren,</l>
<l><milestone unit="fol" n="90d"/> Of si hem niet schuldich waren:</l>
<l n="11015">Ja si, vele! Dit orcont dus</l>
<l>Mijn heere sinte Gregorius:</l>
<l>"Ghedenc, dattu bi gracien heves,</l>
<l>Dattuut den armen weder gheves:</l>
<l>Wilstu of en wils, gehouden</l>
<l n="11020">Bistu daer toe bi rechten schouden".</l>
<l>Sinte Augustijn secht dus te di:</l>
<l>"Christus secht tote di: "ghif mi</l>
<l>Van dien dat ic ierst gaf di;</l>
<l>Ic eysche ende du en ghevest niet mi"".</l>
</div>
<div type="chapter"><head type="chapter">Hoverdighe wanen an Gode verdienen dat hi hem verleent. [XVI]</head>
<l n="11025">Die ander hoverde van bynnen</l>
<l>Draecht hi, die wel wil kinnen,</l>
<l>Dat hi van Gode heft zijn goet,</l>
<l>Mer dat dat zijn verdienen doet.</l>
<l>Om dese ghecke hoverde te vliene</l>
<l n="11030">Staet di wel eerst an te siene,</l>
<l>Dat ware theghen die genade des heeren,</l>
<l>Also die heilighe sancten leeren:</l>
<l>Of God zine ghiften gheeft</l>
<l>Den mensche om dat hijs verdient heeft,</l>
<l n="11035">Waer sal stede hebben gracie dan?</l>
<l>Of God gelike den huysman,</l>
<l>Die in zijn huys wercliede heeft,</l>
<l>Ende elken zine verdiente gheeft,</l>
<l>Wan comt menighen dan dat goet,</l>
<l n="11040">Die te Gode wert niet en doet</l>
<l>Binnen den jaere dat loons weert si?</l>
<l>Eene ander redene is daer bi:</l>
<l>Si wanen Gode tien an,</l>
<l><milestone unit="fol" n="91a"/> Die ghever is, dat hi is een man</l>
<l n="11045">Die te vercopene hout zijn goet!</l>
<l>Coepman was hi, doe hi zijn bloet</l>
<l>Om ons te copene ute liet,</l>
<l>Mer vercoper so ne is hi niet.</l>
<l>Schofieringhe si Gode doen,</l>
<l n="11050">Diet houden in haer opinioen!</l>
<l>Eene derde redene deser quaethede</l>
<l>Ghaet theghen Gods ontfermichede,</l>
<l>Want waert dat die ghifte stoede</l>
<l>Na verdiente vanden Gods goede,</l>
<l n="11055">God mochte segghen te dusdanen,</l>
<l>Die met verdienten copen wanen,</l>
<l>Also sinte Matheus ons leden</l>
<l>Scrijft, dat die vroede magheden zeden,</l>
<l>Die hem van olye hadden vorsien:</l>
<l n="11060">"Ghaet tot die se vercopens plien</l>
<l>Ende coopt an hem lieden u ghevoech,</l>
<l>Des olyes hebben wi weynich ghenoech".</l>
</div>
<div type="chapter"><head type="chapter">Hoverdighen moghen wel ghec heten omme vijf redenen ghetoghet. [XVII]</head>
<l>Eene vierde redene is ghetoget mede</l>
<l>Te vliene dese hoverdichede,</l>
<l n="11065">Want si is ghechede alte groot.</l>
<l>Also scrifture toghet al bloot,</l>
<l>Dat vijf ghecheden zijn in desen,</l>
<l>Die bi verdienten vorsien waent wesen.</l>
<l>Eerst, hoe zeere dat hem een ghevet</l>
<l n="11070">Te Godes dienste, hoe langhe hi levet,</l>
<l>Hi ne mach vulgelden niet die schouden,</l>
<l>Daer hi te Gode in is gehouden.</l>
<l>Dit doet ons sinte Bernard te kinne</l>
<l><milestone unit="fol" n="91b"/> Int boec vander Godes minne:</l>
<l n="11075">"Of ic mi selven al schuldich bem</l>
<l>Gode, om dat ic was van hem</l>
<l>Gemaect, wat sal ic doen te dien,</l>
<l>Om dat hi heft vermaket mien!"</l>
<l>Al dinc te makene nadat behoort,</l>
<l n="11080">Dat en was den heere mer een woort.</l>
<l>Dit laet ons David verstaen:</l>
<l>"Hi seghede, ende si waren gedaen;</l>
<l><pb n="142"/>Hi geboot, ende geschapen si waren".</l>
<l>Mer dat vermaken der sondaren</l>
<l n="11085">Was Christus niet te doene so lichte:</l>
<l>Daer toe sprac hi wale ende ghedichte;</l>
<l>Doe hi predicte die waerhede,</l>
<l>Menighe smaheit verdroech hi mede,</l>
<l>Sware passie ende verdriet groot,</l>
<l n="11090">Ende gaf hem selven inden doot,</l>
<l>Daer wi mede vermaket waren,</l>
<l>Also die heilighen wel verclaren.</l>
<l>Wat sullen wi hem gheven dan,</l>
<l>Die ons eerst maecte, nu weder? Hier van</l>
<l n="11095">Scrijft sinte Bernart: "Al ghave ic mien</l>
<l>Dusentwerf, wat soude te dien</l>
<l>Antworden, die God is ende heere!"</l>
<l>Merct of hi dan dwelet zeere,</l>
<l>Die bi verdienten waent ontfaen</l>
<l n="11100">Dat goet, dat hem God hevet gedaen,</l>
<l>Die nie geghelden en mochte die schouden,</l>
<l>Daer hi te voren in was gehouden!</l>
<l>                Die ander ghecheit is van dien,</l>
<l>Die bi verdienten waent zijn versien,</l>
<l n="11105">Dat hi niet siet ende merct,</l>
<l><milestone unit="fol" n="91c"/> Dat zine bate is, dat hi wel werct:</l>
<l>God ne heft wat doen met onser doeghet.</l>
<l>Hier up sinte Lucas dus toeghet:</l>
<l>"Als gi alle dinghe hebt ghedaen,</l>
<l n="11110">Die indie geboden zijn gestaen,</l>
<l>Secht: "wi zijn onnutte ghersoene,</l>
<l>Want wijt schuldich waren te doene"".</l>
<l>Die wel doet te zijns selves orbore,</l>
<l>Wat lone wil hi anders daer vore,</l>
<l n="11115">Daer hi selve den wasdom heeft?</l>
</div>
<div type="chapter"><head type="chapter">Die hoverdighe rekent zine daet groot, die cleyne is vor Gode. [XVIII]</head>
<l>                Dat derde is, daer hi in sneeft,</l>
<l>Dat hi enych werc, dat hi doet,</l>
<l>Rekent wesen over goet,</l>
<l>Dat weynich goed is vor den Heere.</l>
<l n="11120">Hier up secht Job in zine leere</l>
<l>Een woort dat ic dus ontlade:</l>
<l>"Si die mi dienen, zijn ongestade,</l>
<l>Ende in zine enghelen vant hi quaet",</l>
<l>Lichter valt in ons misdaet.</l>
<l n="11125">Yzaias die sprect hier bi:</l>
<l>"Alle onsuver so zijn wi,</l>
<l>Ende onse gerechticheit besmuedert</l>
<l>Geliket eenen clede bemuedert".</l>
<l>Up dat wi wanen wel doen dus</l>
<l n="11130">Seghet ons sinte Gregorius:</l>
<l>"Vake onse gherechticheit,</l>
<l>Als si ter proeve is geleit</l>
<l>Vor den godliken gegronde,</l>
<l>Is si al onrecht ende sonde".</l>
<l n="11135">Dat werc is vake vor Gode den heere</l>
<l>Vuul ende onbequamelic zeere,</l>
<l><milestone unit="fol" n="91d"/> Dat harde schone ende harde goet,</l>
<l>Dunct den ghenen zijn, diet doet.</l>
<l>Sinte Bernard hier up seit:</l>
<l n="11140">"Gods des heeren ontfermherticheit</l>
<l>Dat is al dat verdienen mijn,</l>
<l>Anders en mach gheen verdienen zijn".</l>
<l>Van deser groter ontfermicheit</l>
<l>David inden souter seit:</l>
<l n="11145">"Die ghenadichede van di,</l>
<l>Here God, is harde groot in mi".</l>
</div>
<div type="chapter"><head type="chapter">Verwanynghe is harde grote zonde ende onbekendhede. [XVIIII]</head>
<l>                Die derde maniere is die verheffen</l>
<l>Up hare valsche wanen beseffen</l>
<l>Van consten, daer si nye af saghen,</l>
<l n="11150">Up dwelk si hem hoverdich draghen,</l>
<l>Ende verwanen al omme. Up die</l>
<l>So seghet die prophete Yzaije:</l>
<l>"Wee ju, die in u selves oghen</l>
<l>Vroet zijt, ende in dat vertoghen</l>
<l n="11155">Alle dinc ooc ju selven trect an".</l>
<l>Hier up soo secht ooc die wise man:</l>
<l>"Saghestu den man, die waende vroet</l>
<l>Schinen in zijns selves moet?</l>
<l>Die ghec hadde hopen boven dien",</l>
<l n="11160"><pb n="143"/> Want den hoverdighen mach ghene geschien.</l>
<l>Verwaende die hem selven prisen,</l>
<l>Dat zijn si, die in elker wisen</l>
<l>Smekers hem zijn treckende na.</l>
<l>Hier up secht mester Seneca:</l>
<l n="11165">"Van allen vrienden is een pleghen</l>
<l>Dats dat si smekende alle weghen</l>
<l>Elken bedrieghen die se hoort".</l>
<l><milestone unit="fol" n="92a"/> Mester Seneca die secht voort,</l>
<l>Dat smekers den hoverden doen,</l>
<l n="11170">Als die kindre hebben geploen</l>
<l>Metter blase driven spel,</l>
<l>Die si met winde vullen wel;</l>
<l>Een kind een weynich vore blaest,</l>
<l>Die die blase met winde haest,</l>
<l n="11175">Dan blaest een ander vul die blase;</l>
<l>Ende dus met hare visevase</l>
<l>So blasen smekers woorden in</l>
<l>Den hoverdighen, daer haren zin</l>
<l>Bi vult van zondigher ydelhede.</l>
<l n="11180">Die hoverdighe ne roect ghene bede</l>
<l>Te doene, dat hem God gracie gheeft,</l>
<l>Want hi waent seker dat hi se heeft.</l>
<l>Hier up Seneca dus bediet:</l>
<l>"Daer omme ne willen wijs dancken niet,</l>
<l n="11185">Om dat ons dunct dattet ons betame</l>
<l>Is, al waert dat ons meer quame".</l>
<l>God niet gherne gracie sent</l>
<l>Den ghenen die levet onbekent,</l>
<l>Dat daer gheen dancken quame na.</l>
<l n="11190">Hier up so secht mester Seneca:</l>
<l>"Het is verloren datmen biet</l>
<l>Ghifte, die niet te danckene pliet".</l>
<l>Up hoverdighe, die ghenoechte ontfaen</l>
<l>In dat hem smekers doen verstaen,</l>
<l n="11195">Mester Seneca dus sprect:</l>
<l>"Ic sal spreken, wat hem gebrect</l>
<l>Die al besittet hier ende daer:</l>
<l>Dats yement die hem seghet waer".</l>
<l>Die wise Salomon die secht voort:</l>
<l n="11200"><milestone unit="fol" n="92b"/> "Die prinche, die gherne loghene hoort,</l>
<l>Heft onghenadighe lieden".</l>
<l>Jheronimus woorde dus bedieden:</l>
<l>"Nyemant vertelt gherne woort,</l>
<l>Daer si tondancke zijn gehoort".</l>
</div>
<div type="chapter"><head type="chapter">Verwanynghe prijst hem selven ende al haer doen. [XX]</head>
<l n="11205">                Die vierde maniere is, nu wilt horen,</l>
<l>Van die hem selven setten voren</l>
<l>Vor alle andre ende prisen mede:</l>
<l>Dits over grote dorperhede.</l>
<l>Si willen, die in die misdaet sneven,</l>
<l n="11210">Gerichte van hem selven gheven!</l>
<l>Sinte Bernard secht: "minne ende nijt</l>
<l>Die ne konnen te gheenre tijd</l>
<l>Recht ordel ute gheven:</l>
<l>Deen of dander moet sneven,</l>
<l n="11215">Want eist, dat dijns vrients misdaet</l>
<l>Te dinen gherichte alleene staet,</l>
<l>Du sulst die cleynen ende smalen</l>
<l>Of bedecken alte male:</l>
<l>Hoe sal dan enych beneden der zonnen</l>
<l n="11220">Te rechte wel gherichten connen?"</l>
<l>Up die hem selven in elker wisen</l>
<l>Vor andere setten ende prisen</l>
<l>Sinte Augustijn ons aldus calt:</l>
<l>"Hets goet den hoverdighen, dat hi valt,</l>
<l n="11225">Dat hi niet verwaent bediet".</l>
<l>Sinte Petre ne halp niet</l>
<l>Also zeere, dat hi den roem sprac groot,</l>
<l>Met Christus te ghane bet inden doot,</l>
<l>Als tsturten dede van menyghen trane,</l>
<l n="11230"><milestone unit="fol" n="92c"/> Om die loeghene af te dwane.</l>
<l>Theghen dese verwaentheit</l>
<l>Eist dat sinte Bernard seit:</l>
<l>"Die vulmaectelike ansiet</l>
<l>Sijns selves misdaet, hine sal niet</l>
<l n="11235">Eens anders sonden willen doen schinen</l>
<l>Mere noch quaet ghelijc den zinen".</l>
</div>
<div type="chapter"><head type="chapter">Verheventheit begheren is grote vrese. [XXI]</head>
<l>                Die vijfte maniere is gescreven</l>
<l><pb n="144"/>Van die begheren te zine verheven.</l>
<l>Van dusdaenre verwanicheit</l>
<l n="11240">Die minre sinte Augustijn seit:</l>
<l>"Ic dar wel over recht orconden,</l>
<l>Dat die verwanighe valt in zonden,</l>
<l>Daer hi hem bi mach kennen wel,</l>
<l>Wien so ghenoechde dat hi vel".</l>
<l n="11245">Leringhen vele so vinden wi</l>
<l>Daer hi ghec mach heten bi,</l>
<l>Die erghent up heft verwanicheit,</l>
<l>Want Paulus die apostel seit</l>
<l>"Machtich genoech ne zijn wi niet</l>
<l n="11250">Van ons selven te denkene yet".</l>
<l>Of een niet goeds gedencken can,</l>
<l>Hoe sal hijt moghen werken dan?</l>
<l>Bi hem selven die mensche quaet doet,</l>
<l>Mer bi hem selven werct hi gheen goet,</l>
<l n="11255">Gelike der erden, die distelen voren</l>
<l>Draecht van haer selven, mer gheen coren.</l>
<l>Van dusdaenre verwanicheit</l>
<l>Mijn heere sinte Gregorius seit:</l>
<l>"Nyemand en mach hem verheffen wel,</l>
<l n="11260">Na dat Peter die apostel vel".</l>
<l><milestone unit="fol" n="92d"/> Vele wi in die scrifture lesen</l>
<l>Bi deser misdaet bedroghen wesen:</l>
<l>Van konync David, van Salomoene,</l>
<l>Van vele anderen van heilighen doene;</l>
<l n="11265">Dus moet dese zonde tontsiene zijn.</l>
<l>Hier up secht sinte Augustijn:</l>
<l>"Wel is die mensche in frenesien,</l>
<l>Die daer ghaet, daer hi mach sien</l>
<l>Vele andere sneven ende misvaeren",</l>
<l n="11270">Also die lerers wel verclaren.</l>
</div>
<div type="chapter"><head type="chapter">Heerschapie begheren is grote zonde ende over grote vrese. [XXII]</head>
<l>                Die seste maniere is in die</l>
<l>Die staen na der heerschapie,</l>
<l>Om boven den volke te zine; dus</l>
<l>Scrivet te desen Gregorius:</l>
<l n="11275">"Heerschapie is niet gegeven</l>
<l>Om dat een mensche soude leven</l>
<l>Boven alle andere als een meeste,</l>
<l>Mer boven visch, voghele ende beeste</l>
<l>Is des menschen heerschapie gestelt",</l>
<l n="11280">Alsoot in Genesi is getelt.</l>
<l>Dat sprac die ghevere der ewigher weelde:</l>
<l>"Maken wi den menschen tonsen beelde".</l>
<l>Of God gelike hem maecte den man,</l>
<l>Wanen comt den mensche heerschapie dan,</l>
<l n="11285">Dat hi hem hoverdich wille draghen?</l>
<l>Jheronimus woorden dus gewaghen:</l>
<l>"Wacht vander eeren, die niet geploen</l>
<l>Mach wesen sonder groot misdoen".</l>
<l>In Salomons Proverbien staet:</l>
<l n="11290">"Als die quade heerschapie ontfaet,</l>
<l><milestone unit="fol" n="93a"/> Mach dat cleyne volc wel vruchten zeere,</l>
<l>Dat wonen moet onder dien heere".</l>
<l>Van sinte Augustine leest men also,</l>
<l>Dat hi uut elker stede ontvlo</l>
<l n="11295">Daer gheen bisschop bynnen was,</l>
<l>Om dat hi hem vruchte das,</l>
<l>Datmen hem mochte hebben gekoren.</l>
<l>In die meeste vruchte vele te voren</l>
<l>Is hi, die die hogeste stede besit.</l>
<l n="11300">Hier af scrivet Jheronimus dit:</l>
<l>"Die ere trect na hem misval,</l>
<l>Mogenthede verghaet al;</l>
<l>Die hem daer in meest verhief,</l>
<l>Die valt dan int meeste grief".</l>
<l n="11305">Sinte Jheronimus die secht dat</l>
<l>Die inden oversten graet zat,</l>
<l>Hem wert die meeste pine dan.</l>
<l>In Apocalipsis secht sinte Jan,</l>
<l>Dat indie uterste donkerheit</l>
<l n="11310">Ten verdoemden wert geseit:</l>
<l>"Na dat hi hem glorificierde</l>
<l>Ende na der weelde die hi hantierde,</l>
<l>Ghif hem droefheit ende torment".</l>
<l>Leyder, dat nyemand dit in hem prent!</l>
<l n="11315">Elk clymt, die mach, up desen dach,</l>
<l>Kome datter af komen mach.</l>
<l>Hier af een exempel hoor.</l>
</div>
<div type="chapter"><head type="chapter"><pb n="145"/> <hi rend="italic">Exempel dattet grote vrese is herschapie begheren</hi>. [XXIII]</head>
<l>   Te Cleriaeus was een prioor,</l>
<l>Die ghenaemt was Godefroot,</l>
<l n="11320">Hi was om zine doeghet groot</l>
<l><milestone unit="fol" n="93b"/> Teenen bisschop gekoren; doe</l>
<l>Sijn abt hem dwinghen woude daer toe,</l>
<l>Vel hi an cruus plat ter erden</l>
<l>Vor diene gekoren hadden bi werden,</l>
<l n="11325">Ende sprac: "ic sal eer kiesen te zine</l>
<l>Vluchtich monic in verre woestine,</l>
<l>Mer bisschop ne werdic nemmermere".</l>
<l>Verlaten bleef hi doe der eere.</l>
<l>Daer na als dese te stervene lach,</l>
<l n="11330">Een ander monic dede hem gewach,</l>
<l>Dat hi hem, woudet God gehingen,</l>
<l>Sinen staet woude weder bringhen.</l>
<l>Godefroot starf cort daer naer;</l>
<l>Daer die ander stont vorden altaer,</l>
<l n="11335">Vertoghede hem in een visioen</l>
<l>Godefroot, ende in dit doen</l>
<l>Ten monic sprac hi goedertiere:</l>
<l>"Ic, Godefroot, dijn broeder, bin hiere".</l>
<l>Die ander vraghede hoet met hem ware.</l>
<l n="11340">Hi seghede: "wel, mer mi is clare</l>
<l>Vertoghet vander drievoudichede,</l>
<l>Had ic ghenomen bisschops stede,</l>
<l>Ic hadde gesijn van den getale</l>
<l>Die behoren ter helscher quale".</l>
<l n="11345">Merct dan wat is besitten staet!</l>
<l>Elk nemes hem ware, diene ontfaet.</l>
</div>
<div type="chapter"><head type="chapter">Hoverdich zijn in ghewaden is zere mispriselic. [XXIIII]</head>
<l>                Ter zevender maniere wilic scriven</l>
<l>Die hoverde, die menschen driven</l>
<l>Van clederen ende van gewaden.</l>
<l n="11350">Hier af tontbeerne ons raden</l>
<l><milestone unit="fol" n="93c"/> Vele leringhen in scrifturen.</l>
<l>Hets tontsiene dat nu ter uren</l>
<l>Up bracht is menighe moyhede,</l>
<l>Om zielen te vanghene daer mede.</l>
<l n="11355">Deser hoverde te ontvliene,</l>
<l>Is ons van noeden an te siene</l>
<l>Uter scrifturen some leringhen,</l>
<l>Die moghen helpen te sulken dinghen.</l>
<l>Mester Seneca seghet voren:</l>
<l n="11360">"Gheen mensche ne is rike geboren;</l>
<l>Heft hi dat hem dect een cleet</l>
<l>Ende spise, also elk wel weet,</l>
<l>Van welker hi is ghevoet,</l>
<l>Hi ne eysche gheen ander goet;</l>
<l n="11365">Upt moye, upt schone hi weynich acht,</l>
<l>Mach hi van couden zijn bewacht".</l>
<l>Sinte Jheronimus die seit:</l>
<l>"Moyheit ende vuulicheit</l>
<l>Moeten eens geschuwet wesen".</l>
<l n="11370">Die apostel Paulus scrijft te desen:</l>
<l>"Ic en wille niet dat wive gomen,</l>
<l>Met wat gewaden si hem tomen:</l>
<l>Tomen hem met schonen zeden,</l>
<l>Met zuverheden ende met schemelheden!"</l>
<l n="11375">Ecclesiasticus ons dus bediet:</l>
<l>"In dine gewade verblide niet".</l>
<l>Wie is die nu yet nieuwes andoet,</l>
<l>Hem en verandert des zijn moet!</l>
<l>Die bible ghift ons wel te kinne,</l>
<l n="11380">Dat Ester die konynginne</l>
<l>Haer sieren liet om ghene dinc</l>
<l>Dan als si moste vor den konync,</l>
<l><milestone unit="fol" n="93d"/> Ende hijt woude haer vertoghen:</l>
<l>Dan so woude sijt ghedoghen,</l>
<l n="11385">Dat si eerlike was verchiert.</l>
<l><pb n="146"/>Menych wijf nu visiert</l>
<l>Diere moyheden te hanghene an,</l>
<l>Die niet daer in meent haren man,</l>
<l>Mer onder tfolc, dat men se siet;</l>
<l n="11390">Vor hare mans si ne achtens niet.</l>
<l>Die te beradene zijn ooc mede</l>
<l>Volghen der hoverden zede</l>
<l>In hare ghewaden also wel,</l>
<l>Nochtan secht Paulus die apostel,</l>
<l n="11395">Dat hem magheden souden voeghen</l>
<l>Dat si Gode souden ghenoeghen.</l>
<l>Dat wijf moet sorghe nemen an</l>
<l>Te dien dat toe hoort haren man:</l>
<l>Die man moet besorghen mede</l>
<l n="11400">Dat behoort tes wijfs tamelichede.</l>
</div>
<div type="chapter"><head type="chapter">Die nader moyheide staen zijn ghec in vijf manieren. [XXV]</head>
<l>                Dat ander, dat ons hier af mach trecken,</l>
<l>Ende te simplen habite wecken,</l>
<l>Dat zijn vijf grote sotternyen,</l>
<l>Die wi indie tomeden sien;</l>
<l n="11405">Wilen plaghens allene wiven,</l>
<l>Nu machment vanden mans wel scriven,</l>
<l>Want daer si hem verchieren met,</l>
<l>Dats boven mate zeere ontset,</l>
<l>Dat spots wert is, daer mense siet!</l>
<l n="11410">Die eerste ghecheit is bediet,</l>
<l>Dat si haer habijt willen bequame</l>
<l>Maken boven haren lichame,</l>
<l><milestone unit="fol" n="94a"/> Ja, boven der zielen, die daer is bynnen.</l>
<l>Dese die slachten in allen zinnen</l>
<l n="11415">Den ghenen, die sappels schelle mint</l>
<l>Boven die kerne, die hi daer in vint,</l>
<l>Om dat si schone is ende roet:</l>
<l>Dits openbare ghecheit groot.</l>
<l>Die ander ghecheit die mach wesen,</l>
<l n="11420">Dat die menschen ute lesen</l>
<l>So costelike moyerdien</l>
<l>Ten lichame, ende niet besien</l>
<l>Waer mede die ziele wert gecleet,</l>
<l>Als si vander werelt scheet,</l>
<l n="11425">Welker schoenst gecleet te zine behoort.</l>
<l>Sinte Bernart die sprect dit woort:</l>
<l>"Alte groot abusioen</l>
<l>Is te siene in des menschen doen,</l>
<l>Dat joncwive vrouwen werden,</l>
<l n="11430">Die die vrouwe neder terden.</l>
<l>Dit doet hi die schoenheit maect</l>
<l>Den vleysche, ende die ziele houdt naect.</l>
<l>Die derde ghecheit is, si poghen</l>
<l>Met groten costen omme die oghen</l>
<l n="11435">Te voedene, die hem sien na.</l>
<l>Hier up so secht mester Seneca:</l>
<l>"Ten mach die liede niet versaden,</l>
<l>Dat si haren evenmensche schaden</l>
<l>Metten monde, metten buke mede,</l>
<l n="11440">Si ne willen met hare moyhede</l>
<l>Der lieder oghen halen te hem waert!</l>
<l>Die doer enyghe stede vaert,</l>
<l>Hi sal mere wercliede sien,</l>
<l>Die maken sullen divers engien</l>
<l n="11445"><milestone unit="fol" n="94b"/> Vremde oghen te voedene met,</l>
<l>Danden buke noch gheen ander let".</l>
<l>Hier up sinte Bernart dus ontbint:</l>
<l>"Die hoverdighe mensche wel vint</l>
<l>Dat ghene, daer hi up houdet mede</l>
<l n="11450">Genoechte van zijnre hoverdichede:</l>
<l>Een ander arm mensche keytijf</l>
<l>Vint niet up te houdene dat lijf!"</l>
<l>Die vierde ghechede van desen</l>
<l>Mach in dat claer gesien wesen,</l>
<l n="11455">Dat si alle uterlike dinghen</l>
<l>Suver ende schone voort bringhen,</l>
<l>Ende selven vuul ende onsuver zijn.</l>
<l>Hier up secht sinte Augustijn:</l>
<l>"Ic zie zuveren ende verchieren</l>
<l n="11460">Al dinc omtrent den putertieren,</l>
<l>Ende selve blijft hi vuul ende besmit";</l>
<l>In vele menschen gevalt dit.</l>
<l>Exempel hoor up dese dinc.</l>
</div>
<div type="chapter"><head type="chapter">Exempel dat quaet is buten schone ghemaect ende niet bynnen. [XXVI]</head>
<l>Wi lesen dus van eenen konync,</l>
<l n="11465">Die soude festeren zine maghen:</l>
<l><pb n="147"/>Teenen van zinen vercorenen daghen</l>
<l>So moy dreef hi zijn atoer,</l>
<l>Dat hi solre, want ende vloer</l>
<l>Verdecken dede vander zale</l>
<l n="11470">Met pellen, purpere ende met sindale.</l>
<l>So dat ter tafele vanden konync</l>
<l>Een groot philosophus ghinc,</l>
<l>Die dit mercte ende in las.</l>
<l>Alst welna gegeten was,</l>
<l n="11475"><milestone unit="fol" n="94c"/> Quam den mester an eenen hoeste,</l>
<l>Dat hi emmer spien moeste,</l>
<l>Ende speech den konync int ansichte.</l>
<l>Die knapen spronghen up gedichte,</l>
<l>Om den mester te doene ter doot,</l>
<l n="11480">Mer doch die konync dat verboot,</l>
<l>Ende hiet datment liete staen.</l>
<l>Die konync vraghede twi hi ghedaen</l>
<l>Hadde te hem wert die dorperhede.</l>
<l>Die mester antworde ende zede:</l>
<l n="11485">"Konync, ic sach dat ic moeste</l>
<l>Spien van bedwange des hoeste;</l>
<l>Doe sach ic alle die steden</l>
<l>Gevult met sulker costelheden,</l>
<l>Ic en wiste spien werwaert;</l>
<l n="11490">Doe speech ic, konync, in juwen baert,</l>
<l>Dien ic sach van diere spisen vet;</l>
<l>Ic en sach gheen stede besmet</l>
<l>Daer ic mi zuveren mochte, konync".</l>
<l>Die konync mercte dese dinc,</l>
<l n="11495">Dat die mester waer hadde geseit,</l>
<l>Ende keerde hem ter oedmoedicheit.</l>
</div>
<div type="chapter"><head type="chapter">Cledere bewisen ons schaemte der zonden. [XXVII]</head>
<l>                Die vijfte ghecheit is, des zeker zijt,</l>
<l>Datmen in die clederen verblijt,</l>
<l>Des wi te rechte ons schamen souden,</l>
<l n="11500">Also die heilighe scrifturen houden,</l>
<l>Dat Adam hem decte niet,</l>
<l>Eer hem die sonde was geschiet,</l>
<l>Daer hem schaemte af quam toe:</l>
<l>Hi decte hem met bladen doe.</l>
<l n="11505">Die cledere zijn orconden</l>
<l><milestone unit="fol" n="94d"/> Dat wi ons decken vor die zonden,</l>
<l>Want eer Adam zonde dede</l>
<l>Genoeghede hem so die schoonhede,</l>
<l>Dat hi gheens deckens ne rochte,</l>
<l n="11510">Mer na den zonden hi decsel sochte.</l>
<l>Niet meer dan zonne ofte mane</l>
<l>Decken hare schone ghedane,</l>
<l>Of die bloeme, die upten acker staet,</l>
<l>Decte hem Adam vor die misdaet.</l>
<l n="11515">Die hem so tomen met clederen rike,</l>
<l>Die zijn recht den grave gelike,</l>
<l>Daer wi doden in sien sluten,</l>
<l>Die schone zijn bescreven buten,</l>
<l>Bynnen zijn si vul vuulicheden</l>
<l n="11520">Van wormen, van beenen der menschen leden.</l>
<l>Sinte Augustijn secht hier toe clare,</l>
<l>Dat die licham vanden zondare</l>
<l>Is der doder zielen graf.</l>
<l>Sinte Matheus die secht hier af:</l>
<l n="11525">"Wee scriben ende phariseen, wee</l>
<l>Ju lieden, die zijn no min no mee</l>
<l>Gelike den grave, dat buten es</l>
<l>Bescreven, bynnen stinckende mes!"</l>
</div>
<div type="chapter"><head type="chapter">Overmate van kostelen clederen te hebbene is zeer zondelic. [XXVIII]</head>
<l>                Dat derde, dat ons mach helpen mede</l>
<l n="11530">Te hatene uterlike moyhede,</l>
<l>Dats die grote overmate,</l>
<l>Die die moyheit heft te haren state.</l>
<l>Ten eersten vander costelheit,</l>
<l>Van welker sinte Gregorius seit:</l>
<l n="11535">"Nyemand costel cleder soect</l>
<l><milestone unit="fol" n="95a"/> Dan die der ydelre glorien roect,</l>
<l>Want nyemand ne roect der tomerien</l>
<l>Te draghene, daer men hem niet sal sien".</l>
<l>Sinte Gregorius die secht ooc mede:</l>
<l n="11540">"Nyemand en wane dat costelhede</l>
<l><pb n="148"/>Van clederen staet sonder misdoen,</l>
<l>Na dat Christus in zijn sermoen</l>
<l>Sinte Johan Baptisten wijsde</l>
<l>Scharp gecleet, ende dat prijsde".</l>
<l n="11545">Des eersten menschen cledere waren</l>
<l>Velle van beesten metten haren.</l>
<l>Der biblen woorde ons dus vertellen:</l>
<l>God maecte van tween schaepsvellen</l>
<l>Twe rocke Adame ende Yeven.</l>
<l n="11550">Daer na so begonde gelieven</l>
<l>Den mensche, dat hi die huut af dede,</l>
<l>Ende droech die wulle om lichtichede.</l>
<l>Ten derden wert in hem gegeven</l>
<l>Dat si schurtsen van cruden wreven</l>
<l n="11555">Ende cledent, dat noch sachter was,</l>
<l>Dat noch heet hanep ende vlas;</l>
<l>Ziden vantmen van wormen dat mes,</l>
<l>Dats zide, die noch edelst es,</l>
<l>Ende nu eist worden al gemene</l>
<l n="11560">Goud, silver, costele stene,</l>
<l>Daer hem menschen verchieren mede</l>
<l>Te dancke der hoverdichede.</l>
</div>
<div type="chapter"><head type="chapter">Riemen of gordele met zilver beslaghen zijn onbetamelic den menschen te bindene mede. [XXVIIII]</head>
<l>Alle gemene menschen draghen</l>
<l>Hare gordele met silver beslagen,</l>
<l n="11565"><milestone unit="fol" n="95b"/> Soot wel te siene is openbare,</l>
<l>Dwelk is overmate sware,</l>
<l>Om dat die buuc een vuul sac es,</l>
<l>Vuulhede in hebbende ende mes</l>
<l>Boven allen anderen leden,</l>
<l n="11570">Ende men doet hem meest werdicheden!</l>
<l>Een vat, dat in hout clareit ofte wijn,</l>
<l>Sal met houte gebonden zijn,</l>
<l>Ende die mensche gevult met zonden,</l>
<l>Moet met silvere zijn gebonden!</l>
<l n="11575">Van deser groter ontemelicheit</l>
<l>David die prophete wel seit:</l>
<l>"Hare dochteren zijn geprent</l>
<l>Met kostelheiden al omtrent</l>
<l>Eenen heilighen tempel gelike";</l>
<l n="11580">Nu pleghen des arm ende rike.</l>
</div>
<div type="chapter"><head type="chapter">Clederen vele te hebbene meer dan men te orborne heft is zeere vreselic. [XXX]</head>
<l>                Die ander sake van overmaten,</l>
<l>Die die hoverde niet willen laten,</l>
<l>Is dat si clederen vele paer</l>
<l>Maken ende si ne weten welnaer</l>
<l n="11585">Welke andoen, dat si hem toghen</l>
<l>Te bewisene inder liede oghen,</l>
<l>Want daer om eist al dat die wiven</l>
<l>So hoverdighe voere driven</l>
<l>Van cledren, ende menych man,</l>
<l n="11590">Ende die arme so vele ne can</l>
<l>Met ontfermighe claghe ghedoen,</l>
<l>Datmen hem gheeft hosen of schoen;</l>
<l>Al ne moghen si niet zijn versleten,</l>
<l>Si laten se liever den motten eten,</l>
<l n="11595"><milestone unit="fol" n="95c"/> Dan si se gheven den armen an.</l>
<l>Hier up scrivet dus sinte Johan:</l>
<l>"Ghi riken, weent nu ende huult mede</l>
<l>Indie grote keytivichede,</l>
<l>Die tot ju comt sonder ghenaden:</l>
<l n="11600">Juwe rijcheden zijn verrot, juwe gewaden</l>
<l>Sijn vanden motten al doergheten".</l>
<l>Dus doet ons sinte Bernard weten:</l>
<l>"Die armen roepen, die hongherigen claghen:</l>
<l>""Van couden, van breke wi vertraghen"";</l>
<l n="11605">Wat helpt ju rike moye habijt,</l>
<l>Of gi niet ontfermich zijt?"</l>
<l>Die derde overmate is mede</l>
<l>Inder cleder grote vremthede,</l>
<l>So men nu mencselen visiert,</l>
<l n="11610">Daer hoverde mede is verchiert.</l>
<l><pb n="149"/>Elk zoect om vremde ghedane</l>
<l>Te zinen clederen: nyemand ne wane,</l>
<l>Dat dat sonder misdaet zi.</l>
<l>Van eenre maghet so lesen wi,</l>
<l n="11615">Die in haer selven hadde gewroech</l>
<l>Van consciencien, om dat si droech</l>
<l>Cledre van andertiere tincture,</l>
<l>Dan also se gaf nature;</l>
<l>Haer selven si begreep ende zede:</l>
<l n="11620">"Een schaep, dat nye zonde dede,</l>
<l>Hout hem wel te vreden das,</l>
<l>Dattet wulle draecht, so si was;</l>
<l>Ende du zoecst kostele ghedane,</l>
<l>Wien vele zonden cleven ane!"</l>
</div>
<div type="chapter"><head type="chapter">Mencsel verweent ende vremde verwe is nyemand schuldich te begherne. [XXXI]</head>
<l n="11625"><milestone unit="fol" n="95d"/>                 Een ander redene is daer toe mede,</l>
<l>Dat nyemant zoeken soude vremthede</l>
<l>Van varuwen in zine gewaden,</l>
<l>Om dat die heere vul van genaden</l>
<l>Die wulle upt schaep wel hadde gemenget,</l>
<l n="11630">Die nu wit of swart vort brenghet,</l>
<l>Also hi hevet die bloeme ghemaect</l>
<l>Van schonen varwen wel gheraect,</l>
<l>Mer hi woude den mensche toghen,</l>
<l>Dat hi twe weghe heft vor oghen;</l>
<l n="11635">Dien hi woude, mochte hi kiesen,</l>
<l>Hem selven behouden of verliesen:</l>
<l>Den wech van levene sonder smitte</l>
<l>Van hooftzonden bediet die witte;</l>
<l>Die swarte bediet zondelic leven,</l>
<l n="11640">Dat ewelic die ziele doet sneven.</l>
<l>Dus so werden ter lester uren</l>
<l>Wit of swart der zielen paruren</l>
<l>Na den weghe, dien si ghenghen.</l>
</div>
<div type="chapter"><head type="chapter">Hoeftcledere gheel zijn zeere te schuwene. [XXXII]</head>
<l>Vorwaer, dat die wive vort brenghen,</l>
<l n="11645">Ghele varuwe an haer hooftcleet</l>
<l>Te misprisene zere ict weet.</l>
<l>Scrifture secht, die wille, gelooft:</l>
<l>"Dat wijf draghe gedect dat hooft,</l>
<l>Want onder den man behoert haer te zine,</l>
<l n="11650">Ende si brachte vort die eerste pine,</l>
<l>Bi dat si eerst den appel at.</l>
<l>Scrifture secht ooc al plat:</l>
<l>"Thooftcleet soude twijf schamen doen,</l>
<l>Nu eist al ter hoverden geploen".</l>
<l n="11655">Oft gheel so becomt den wiven,</l>
<l><milestone unit="fol" n="96a"/> Hoe comt dat si niet bescriven</l>
<l>Haer ansichte metten safferane?</l>
<l>Scrifture gheft claer te verstane,</l>
<l>Dat Gode ende zinen enghelen mede</l>
<l n="11660">Van varuwen becomt withede.</l>
<l>In Cantiken staet dus al bloot:</l>
<l>"Mijn gheminde is blickende ende root".</l>
<l>Dat blickende zuverheit betekent,</l>
<l>Dat rode zijnre passien torment.</l>
</div>
<div type="chapter"><head type="chapter">Hooftcleder wit bekomen Gode, ende die enghele zijn ooc wit ghecleet. [XXXIII]</head>
<l n="11665">Die zelighe bruut beroemde niet das,</l>
<l>Dat haer gheminde ghelu was.</l>
<l>Sinte Matheus orcont wel dus,</l>
<l>Doe hem transfigureerde Jhesus,</l>
<l>Worden zine cledre ghemaect wit.</l>
<l n="11670">In vele steden lesen wi dit,</l>
<l>Dat Gods enghele waren gesien</l>
<l>In witten stolen; wat lust dien,</l>
<l>Die haer hooftcleder ghelu maken,</l>
<l>Daer wi dus vele leringhen smaken</l>
<l n="11675">Dat witte varuwe becomt bet</l>
<l>Gode ende zinen enghelen met!</l>
<l>Sinte Johan doet ons ghewach,</l>
<l>Dat die Machdalene sach</l>
<l>Twe enghelen biden grave sitten,</l>
<l n="11680">Die waren gecleet met witten.</l>
</div>
<div type="chapter"><head type="chapter">Ansichte besmeren of vremt haer legghen ant hovet is grote zonde. [XXXIIII]</head>
<l>                Ten vierden dovermate wi scriven</l>
<l>Vander tomynghe vanden wiven:</l>
<l>Enyghe smeren haer anschijn</l>
<l><milestone unit="fol" n="96b"/> Om dat si de schoonre souden zijn;</l>
<l n="11685"><pb n="150"/> Andere vlechten vremde haer</l>
<l>Int hare, als quansijs et was daer.</l>
<l>Van die hem selven vermaken dus</l>
<l>Bescrijft ons sinte Jheronimus:</l>
<l>"Uut wat betrouwene so geschiet</l>
<l n="11690">Dat hi tansichte te hemele biet,</l>
<l>Dwelk die schepper niet bekent?</l>
<l>Want selve so heft hiet verprent".</l>
<l>Te desen die te schofierne Gode</l>
<l>Menen, is te proevene ode:</l>
<l n="11695">Toornen so mach eenen wercman,</l>
<l>Dat een, die niet theghen hem en can,</l>
<l>Bewinden soude van zinen daden.</l>
<l>God schoep den menschen uut ghenaden</l>
<l>Nader drievoudicheit gebeelde</l>
<l n="11700">Als ervelinc vander ewigher weelde;</l>
<l>Mer als hi hem selven vermaect,</l>
<l>Ghevalt wel dat hi weder ontraect.</l>
<l>                Ter vijfter overmate is te kinne</l>
<l>Die ongheordineerde minne,</l>
<l n="11705">Die ter schoonheide hebben wiven,</l>
<l>Om twelke si al haer toomsel driven.</l>
<l>Dits bedriech swaer ende ydelheit.</l>
<l>Salomon, die wise man, seit:</l>
<l>"Bedriegelike gracie ende ydel mede</l>
<l n="11710">Is des lichames schoonhede;</l>
<l>Dat wijf, die den heere God ontsiet,</l>
<l>Die wert geprijst, die schoonheit niet".</l>
<l>Dat allene niet is die schoonheit,</l>
<l>Die prophete Yzaijas wel seit:</l>
<l n="11715">"Schoonheit slacht der bloeme, die staet,</l>
<l><milestone unit="fol" n="96c"/> Wies schoenheit geringhe verghaet".</l>
<l>Cleyne is si gemynt daer bi,</l>
<l>Dat si so onghedurich zi.</l>
<l>Die ander waeromme so wilt kinnen,</l>
<l n="11720">Dat dulheit zeere is schoonheit minnen,</l>
<l>Om dat si vake zeere deert.</l>
<l>"Wives schoonheit is een vierijn sweert",</l>
<l>Bescrijft ons sinte Jheronimus.</l>
<l>Ten schonen bouden wive aldus</l>
<l n="11725">Ezechiel die prophete seit:</l>
<l>"Walgelike maect gi uwe schoonheit".</l>
<l>Die wise Salomon dus bediet,</l>
<l>Dat vander schoonheiden geschiet</l>
<l>Geliker wijs dat jonghe kind pliet,</l>
<l n="11730">Om dattet tsweert zeer claer siet,</l>
<l>So slaet het gherne die hand daer an,</l>
<l>Ende alst hem gesneden voelt, dan</l>
<l>Wilt hem toghen teiken van rouwen.</l>
<l>Dus laect hi die an wille schouwen</l>
<l n="11735">Met zotter minnen wijfs schoonheit,</l>
<l>Die welke is, so Salomon seit,</l>
<l>Tsweert, dat an beiden ziden snit,</l>
<l>Want si ziele ende lijf verslit.</l>
</div>
<div type="chapter"><head type="chapter">Exempel dat wijfs ansichte lichte vanghet den man met hare schoenheit. [XXXV]</head>
<l>                Dat zeere tontsiene is wijfs schoonheit</l>
<l n="11740">Is ons in exemple gheleit,</l>
<l>Dat men van Balaam vint</l>
<l>Den coninc, dat hi hadde een kint</l>
<l>Van denwelken seghede zijn medicien,</l>
<l>Dattet blint soude bedien,</l>
<l n="11745">Waert dat quame zonne te ziene,</l>
<l><milestone unit="fol" n="96d"/> Eer dat out ware der jaren tiene.</l>
<l>Doe hiet die coninc Balaam schiere</l>
<l>Dat kint sluten in eene duwiere,</l>
<l><pb n="151"/>Daer gheen gevoel was van claerheden.</l>
<l n="11750">Als die tien jaeren waren leden,</l>
<l>Ende men dat kint brachte vor oghen,</l>
<l>Ghinc men hem menighe chierheit toghen,</l>
<l>Goud, silver ende ander rike dinc,</l>
<l>Ende doe vraghede die jonghelinc</l>
<l n="11755">Van elken dinghe hoe dat hiet,</l>
<l>Ende men heftet hem bediet.</l>
<l>Doe sach hi schone wiven dare,</l>
<l>Ende hi vraghede wat dat ware:</l>
<l>Een heft hem in spele gheantwort,</l>
<l n="11760">Dattet duvele waren, die rechtevort</l>
<l>Konnen verleiden elken man.</l>
<l>Alsmen dat kind leyde van dan</l>
<l>Vor zinen vader den konync,</l>
<l>So vraghede hi den jonghelinc,</l>
<l n="11765">Wat dinghen hi begherde zeerst</l>
<l>Van al dat hi gesien hadde eerst;</l>
<l>Dat kind gaf antworde ghereet:</l>
<l>"Den duvel, die die mans verleet",</l>
<l>Des Balaam zeere was vervaert,</l>
<l n="11770">Tote dien dat hem was verclaert,</l>
<l>Wat dat kind meende daer mede:</l>
<l>Dat jonghe wijf ende hare schoonhede.</l>
</div>
<div type="chapter"><head type="chapter">Zuverheit staet in groter vrese int schone ghetrouwe wijf. [XXXVI]</head>
<l>                Die derde redene is, waer bi</l>
<l>Schoonheit niet te begherene si,</l>
<l n="11775">Dat si der zuverheit vake deert,</l>
<l><milestone unit="fol" n="97a"/> Want dat schone wijf is meest begheert.</l>
<l>Hier up een poete seit:</l>
<l>"Altijd eist vander schoonheit</l>
<l>Een strijt ter zuverheide waert".</l>
<l n="11780">Met rechte is si altijd vervaert,</l>
<l>Dat zuvere schone wijf, om datte</l>
<l>Si is ghelijc den groten schatte,</l>
<l>Dien men draecht ondect te weghen,</l>
<l>Dien men gherne te rovene pleghen.</l>
<l n="11785">Dus moet si haer houden simpel ende stille,</l>
<l>Die schone, die zuver bliven wille.</l>
<l>Sinte Gregorius ons dus gewaghet:</l>
<l>"Die schat te weghe ontdect draghet,</l>
<l>Hi begheert berooft te zine".</l>
</div>
<div type="chapter"><head type="chapter">Lelike wijfs wanen hem met tomene schone maken, mer si missen. [XXXVII]</head>
<l n="11790">Somighe wijfs doen grote pine</l>
<l>Om te verschonene haer figure,</l>
<l>Die lelic ghemaect zijn van nature.</l>
<l>Si wanen hem selven schone maken</l>
<l>Met tomene, mer si ontraken.</l>
<l n="11795">Pijnden si so zeere om wesen goet,</l>
<l>God soude hem daer toe verlenen spoet,</l>
<l>Mer schone ne moghen si werden niet,</l>
<l>Na dattet nature eerst achter liet.</l>
</div>
<div type="chapter"><head type="chapter">Tomerie brenghet te vele deren beide wijfs ende ooc mans. [XXXVIII]</head>
<l>Nu laet ons die deren anesien,</l>
<l n="11800">Die komen uter tomerien.</l>
<l>Die eerste dere is, dat vele wiven</l>
<l>Vele schoonre souden bliven,</l>
<l>Toometse haer so die simple plien,</l>
<l><milestone unit="fol" n="97b"/> Dan met menigerhande tomerien.</l>
<l n="11805">Een ander quaet, dat volcht hier an,</l>
<l>Dats dat si maect tusschen wijf ende man</l>
<l>Vake menych swaer discoort,</l>
<l>Als dat een wijf ziet ende hoort,</l>
<l>Dat die ander heft nieuwe habijt,</l>
<l n="11810">So doet si haren man verwijt,</l>
<l>Dat hijt haer niet gelijc doet draghen.</l>
<l>Ontsecht hijt haer, dan sal si jaghen</l>
<l>Om kennesse te hebbene an eenen</l>
<l>Andren, die haer ghelt sal leenen:</l>
<l n="11815">Dit brouwet die hoverdicheit al.</l>
<l>Een ander man ooc laten sal</l>
<l>Sijn wijf ende keren zinen appetijt</l>
<l>Upt vremde wijf om haer habijt,</l>
<l><pb n="152"/>Leliker nochtan dan zijn wijf:</l>
<l n="11820">Hier af doet tomerie dat bedrijf.</l>
</div>
<div type="chapter"><head type="chapter">Toomsel dat rooft den wiven hare bedinghe die si doen wanen. [XXXVIIII]</head>
<l>Een derde quaet dats, wilt verstaen,</l>
<l>Dat si verliesen haer monster gaen,</l>
<l>Want si komen Gode schofieren</l>
<l>Ende zine enghelen inder manieren,</l>
<l n="11825">Dat si brenghen die figuren</l>
<l>Met toomsel ontmaect, die nature</l>
<l>Hem gaf ten wille vanden here.</l>
<l>Hier in schofieren si Gode zere;</l>
<l>Toomsel rovet hem hare gebede,</l>
<l n="11830">Want God hoort niet hoverdichede.</l>
<l>Dat vierde quaet, dat in mach bringhen</l>
<l>Toomsel, is na den menynghen</l>
<l>Om die welke hem wive tomen.</l>
<l><milestone unit="fol" n="97c"/> So wat wive der tomynghe gomen</l>
<l n="11835">Om ander mans te enygher stonde</l>
<l>Te vulkomen, doen hooftzonde,</l>
<l>Al ne woude si ooc niet met hem sneven.</l>
<l>Sinte Augustijn heft ons bescreven:</l>
<l>Niet allene en is dat begheren,</l>
<l n="11840">Dat der zielen mach gederen,</l>
<l>Mer ooc willen begheert te zine</l>
<l>Is hooftzonde na sinte Augustine.</l>
<l>Ander wive tomen hem heden</l>
<l>Om boven ghaen in hoverdicheden,</l>
<l n="11845">Ende andere hanghen hem toomsel an,</l>
<l>Om te behaghene haren man,</l>
<l>Om hem te wachtene van anderen wiven.</l>
<l>Dese moeten te mate driven</l>
<l>Haer toomsel, of si misdoen daer inne,</l>
<l n="11850">Brenghen si se te zeere te minne.</l>
<l>Sinte Ambrosius doet ons bekint:</l>
<l>"Die alte zeere zijn wijf mint,</l>
<l>Is hoerier, dits getoghet ode,</l>
<l>Want die minne schijnt theghen Gode",</l>
<l n="11855">Ende daer omme heft si hooftzonde.</l>
<l>Hier omme soude in alre stonde</l>
<l>Elk man zijn wijf tomen doen,</l>
<l>Dat si hem niet ware occusoen</l>
<l>Ten zonden; in Genesi staet gescreven:</l>
<l n="11860">"Dat wijf was den man gegeven</l>
<l>In helpen", dits nu so verkiert</l>
<l>Dat si den man ter hellen stiert,</l>
<l>Bi dat si hem staet inden moet</l>
<l>Sondelike winnen dat goet,</l>
<l n="11865">Daer si hoverde bi mach driven,</l>
<l><milestone unit="fol" n="97d"/> Die niet achter ne moet bliven.</l>
<l>Ende die mans volghen hem ooc mede,</l>
<l>Den wiven, van hare hoverdichede.</l>
<l>Dus leydsi malkanderen inden pit:</l>
<l n="11870">Sware echschappe so zijn dit!</l>
<l>Dese echschappe zijn min no mee</l>
<l>Gelike den scharpen doornen twee</l>
<l>Ondervlochten daer ende hier,</l>
<l>Die men te gader werpt int vier,</l>
<l n="11875">Om dat si niet moghen verscheden.</l>
<l>Aldus verdoemensi hem beden:</l>
<l>Al eist dat dat goet beghint teghaen,</l>
<l>Vander hoverde si node afstaen;</l>
<l>Eten ende drinken si eer minken,</l>
<l n="11880">Dan si hoverde laten zinken!</l>
</div>
<div type="chapter"><head type="chapter">Hoverde heft noch drie ander manieren sonder die vorsegheden. [XL]</head>
<l>Van anderen manieren, die behoren</l>
<l>Ter hoverden, so wilt horen,</l>
<l>Die ic som overliden wane,</l>
<l>Ende vander edelheit te vermane.</l>
<l n="11885">Om dat hier voren is geseit,</l>
<l>Daert sprect vander verwaentheit</l>
<l>Van dien die wille sijn verheven</l>
<l>Up gracie, die hem is gegeven,</l>
<l>Dat hi starc is of schone van leden,</l>
<l n="11890">Of snel of vul gesondicheden,</l>
<l>Of edel na den lichame si</l>
<l>(Dits vor al geseit), hier bi</l>
<l>Ne doe ics hier gheen verclaer,</l>
<l>Mer ghi sult vinden hier naer</l>
<l n="11895"><pb n="153"/> Vander hoverden van maeltiden,</l>
<l><milestone unit="fol" n="98a"/> Daer die riken haer gaste mede verbliden;</l>
<l>Hier na suldi horen bedieden</l>
<l>Vander hoverde van dienstlieden,</l>
<l>Die so groot nu zijn geresen,</l>
<l n="11900">Dat si verzweghen moeten wesen</l>
<l>Van die dese besorghen ende voeden,</l>
<l>Ende hier na suldi moghen gevroeden</l>
<l>Die teykene van rechter edelheit.</l>
</div>
<div type="chapter"><head type="chapter">Werschepe houden om rike te voeden, ende armen te verghetene is grote zonde. [XLI]</head>
<l>Nu so ware goet geseit</l>
<l n="11905">Van die reden maeltiden groot,</l>
<l>Om hem die hebben ghene noot,</l>
<l>Dwelk der hoverden al behoeft.</l>
<l>Dit mach in viven zijn gheproeft:</l>
<l>Dat eerste is, dat hi is groot</l>
<l n="11910">Ende rike, die daer is ghenoot,</l>
<l>Wien ghene spise mach gebreken,</l>
<l>Ende die armen zijn achter gesteken,</l>
<l>Wien men tetene soude gheven;</l>
<l>Want sinte Lucas hout bescreven:</l>
<l n="11915">"Alstu doest die maeltijd dijn,</l>
<l>Roep die arm ende cranc zijn,</l>
<l>Cropelen, doven ende blende,</l>
<l>Du suls zalich zijn int ende".</l>
<l>Die ander saken se verclaren</l>
<l n="11920">In vele dienres, die si bewaren.</l>
<l>Sod is hi die hem daer in verhoget,</l>
<l>Want Lucas die ewangeliste toget,</l>
<l>Hoe die rike Lazarus bad,</l>
<l>Die in Abrahams schoot sat,</l>
<l n="11925">Dat hi hem ghave een dropel verschede,</l>
<l><milestone unit="fol" n="98b"/> Omme zine tonghe te coelne mede.</l>
<l>Die derde hoverde is, na dat bewisen,</l>
<l>In die menichte van spisen,</l>
<l>Bereit bi vulre vorsienichede,</l>
<l n="11930">Ydele glorie te voedene mede.</l>
<l>Hier up mester Seneca seit:</l>
<l>"Niet hongher, mer hoverdicheit</l>
<l>Eyscht gerichte menigherande".</l>
<l>Als die buuc, mont ende tande</l>
<l n="11935">Zat zijn van dat ter tafelen staet,</l>
<l>Die oghen ne zijn noch niet versaet.</l>
<l>Die vierde sake is bekent</l>
<l>Int silverne facelment,</l>
<l>Daer die tafele mede is verchiert</l>
<l n="11940">Ende ydele glorie menteniert,</l>
<l>Ende menich boven zinen state stelt,</l>
<l>Die bat orboerde dat ghelt.</l>
<l>Die vijfte hoverde, die heeren plien,</l>
<l>Dats vanden menistraudien,</l>
<l n="11945">Die si hebben te haren maeltiden,</l>
<l>Hare gasten daer mede te verbliden.</l>
<l>Hier up in Job so lesen wi:</l>
<l>"Trompen, nacaren so houden si,</l>
<l>Ende verbliden in orgelen ende in snaren,</l>
<l n="11950">In rijcheden leyden si hare jaren,</l>
<l>Ende eer dat een point ghelijt,</l>
<l>So dalen si int helsche subijt.</l>
<l>Yzaijas woorden aldus zijn:</l>
<l>"Harpen, nakaren, trompen ende wijn</l>
<l n="11955">Hebdi in juwe werschepen al,</l>
<l>Ende ghi ne siet niet, wat God sal</l>
<l>Werken inden doemesdaghe:</l>
<l><milestone unit="fol" n="98c"/> Tgherichte dat nyemand sal verdraghen".</l>
</div>
<div type="chapter"><head type="chapter">Dienlinghen hoverdich zijn is zeere te misprisene. [XLII]</head>
<l>Nu volcht hier na te ansiene</l>
<l n="11960">Der gheenre hoverde, die met dienne</l>
<l>Verkrigen moeten, daer si bi leven.</l>
<l>Dese zijn nu also verheven</l>
<l>Beide met toomsele ende int cleet,</l>
<l>So datmen in vele husen ne weet</l>
<l n="11965">Welk die vrouwe is of die maghet.</l>
<l>Haerre hoverdie, die se draghet,</l>
<l>Is ghenoech te kennene gegeven</l>
<l>Int capittel hier vor screven,</l>
<l>Ende vanden knapen mede</l>
<l n="11970">Die al volghen haers heeren zede.</l>
</div>
<div type="chapter"><head type="chapter"><pb n="154"/> <hi rend="italic">Ontrouwe of smekerdie maken nu die dienlinghen rike</hi>. [XLIII]</head>
<l>Mer van tween dinghen hebic verstaen,</l>
<l>Daer dienstliede mede omme gaen</l>
<l>Ende daer si meest verriken mede,</l>
<l>Dats smeken ende ontrouwehede.</l>
<l n="11975">Van die ongetrouwicheit doen</l>
<l>Scrijft aldus die wise Salomoen:</l>
<l>"Die onghetrouwe dienlinc sal</l>
<l>Des konynghes toren draghen al".</l>
<l>Sinte Matheus bescrijft mede:</l>
<l n="11980">"Die heere van zinen knape zede,</l>
<l>Die qualike hadde den penninc besteit:</l>
<l>"Werpen indie uterste donkerheit"".</l>
<l>Vanden dienstlieden, die plien</l>
<l>Omme te ghane met smekerdien,</l>
<l n="11985">Matheus woorde dus uutghaven:</l>
<l>"Laet den doden den doden begraven".</l>
<l><milestone unit="fol" n="98d"/> Van desen begravene so secht dus</l>
<l>Mijn here sinte Gregorius:</l>
<l>"Dat die dode den doden begraeft,</l>
<l n="11990">Is als deene zonder den anderen laeft</l>
<l>Met smekerdien, dat hi ne schent".</l>
<l>Wel leven die riken zeere verblent,</l>
<l>Die hare dienres te verre geloven,</l>
<l>Die se met loghenen verdoven.</l>
<l n="11995">"Die smekers hem trecken na,</l>
<l>Slachten", secht mester Seneca,</l>
<l>"Hem die honych draghen woude,</l>
<l>Om dat hem groot hoop volghen soude</l>
<l>Van vlieghen, diene souden biten".</l>
<l n="12000">Aldus die riken dat goet versliten,</l>
<l>Dat si den smekers pleghen te ghevene,</l>
<l>Die se leyden ten helschen levene;</l>
<l>Die vlieghe, na hare maniere,</l>
<l>Volcht den honych, den coorne die miere,</l>
<l n="12005">Der beesten volcht die wulf ghereet,</l>
<l>Alle soeken si, so elk wel weet,</l>
<l>Den roof, om te hebbene daer van;</l>
<l>So doet die smeker den riken man</l>
<l>Omme tghelt, dat hem zoete smaect,</l>
<l n="12010">Ende vake hi daer an gheraect.</l>
</div>
<div type="chapter"><head type="chapter">Edelheit van lichame mach nyemand sake zijn van verheffene. [XLIIII]</head>
<l>Hier vor so is wel geseit,</l>
<l>Dat hem nyemand up edelheit</l>
<l>Van lichame soude verwanen;</l>
<l>Ende om een seker vermanen</l>
<l n="12015">Werden hier vijf redenen geseit,</l>
<l>Om te toghene, dat hi dulheit</l>
<l><milestone unit="fol" n="99a"/> Doet die hem daer up vergroot.</l>
<l>Die eerste redene is al bloot</l>
<l>Om dat die edelheit vanden vleysche</l>
<l n="12020">So vake quetst met haren eysche</l>
<l>Dat edelste deel, dat is die moet,</l>
<l>Als si ne verhoverden doet.</l>
<l>Hier up die wise Salomon seit:</l>
<l>"Nyemand en mach up die edelheit</l>
<l n="12025">Van geborenissen verbliden".</l>
<l>Die schalc is vander edelster siden.</l>
<l>Die ander redene is, wilt horen,</l>
<l>Om dat wi alle quamen voren</l>
<l>Van eenre moeder, van eenen vader,</l>
<l n="12030">Ende schoep ons niet een God algader?</l>
<l>Hoe veronwerdet gi talre tijd</l>
<l>Malkanderen, die broeders zijt?</l>
<l>Die derde redene, waermen mede</l>
<l>Verspien soude erdsche edelhede,</l>
<l n="12035">Omme dat vuul is int verstaen</l>
<l>Die materie, die wi ontfaen</l>
<l>Van vader, van moeder, daer wi af komen,</l>
<l>Ende onse wesen hebben genomen,</l>
<l>Dwelk is grote onmerkelicheit.</l>
<l n="12040">Want die heilighe Job dus seit:</l>
<l>"Toter vuulheiden ic seide:</l>
<l>Du bist mijn vader, mijn moeder mede,</l>
<l><pb n="155"/>Ende mijn suster ooc die wormen".</l>
<l>Nyemand en is so schone van formen,</l>
<l n="12045">Hi ne comt in desen vuulen staet</l>
<l>So gheringhe als hem die gheest ontgaet:</l>
<l>Dus is des vleysches edelheit.</l>
<l>Mester Seneca hier toe seit:</l>
<l><milestone unit="fol" n="99b"/> "Nyemant en can ic edelre gesien</l>
<l n="12050">Dan hem, die heft traechste engien,</l>
<l>Ende die ten goeden consten is abel".</l>
<l>Bet achter secht Seneca also wel:</l>
<l>"Edelheit is niet anders heden,</l>
<l>Dan besitten een deel rijcheden".</l>
<l n="12055">Teenre ander stede hi dus bediet:</l>
<l>"Wie is hi, dien nu geschiet,</l>
<l>Dat hi wert vri of schalc knecht,</l>
<l>Het ne doet hoverde of onrecht?"</l>
</div>
<div type="chapter"><head type="chapter">Nyemand is edel om zine ghebornisse, wies werke oneedel zijn. [XLV]</head>
<l>   Ghenoech redenen so vinden wi</l>
<l n="12060">Dat nyemand edel is bedi</l>
<l>Dat hi van edelen is geboren.</l>
<l>Exempel van dat wi sien ende horen:</l>
<l>Hoe semele ende bloemen zijn verscheiden</l>
<l>Van edelheiden onder hem beyden;</l>
<l n="12065">Uut eenre wortel si komen zijn.</l>
<l>Metter semele voetmen swijn,</l>
<l>Ende vander bloeme ooc edele spise.</l>
<l>Van crude ooc in geliker wise:</l>
<l>Exempel vanden egelentiere,</l>
<l n="12070">Die rosen draecht na zijnre maniere,</l>
<l>Van zoeten roeke zeere rike,</l>
<l>Den welken hi gheeft mildelike</l>
<l>Elken die hem comt nare,</l>
<l>Ende die doornen die met hare</l>
<l n="12075">Wassen, die zijn onedel daer bi,</l>
<l>Want elken menschen quetsen si,</l>
<l>Die hem komen wil te nare.</l>
<l>Aldus so eist te verstaene clare,</l>
<l><milestone unit="fol" n="99c"/> Dat uut eenen vader ende moeder</l>
<l n="12080">Werden geboren twe gebroeder:</l>
<l>Deen wert onedel, dander vri.</l>
<l>Der rosen gelikende si</l>
<l>Deen, die zinen nabuers al</l>
<l>Vrientschap ende duecht doen sal:</l>
<l n="12085">Dese sal edel heten moghen;</l>
<l>Dander sal altijd poghen</l>
<l>Te makene zinen naburen toren:</l>
<l>Die wert onedel gelike den doren.</l>
<l>Gelike so moghedi merken an bomen</l>
<l n="12090">Die vrucht draghen, wildijs gomen,</l>
<l>Een appel wert vulmaect van formen,</l>
<l>Een ander die is al vul wormen;</l>
<l>Dus is een edel, dander niet.</l>
<l>                Ter vierder redene so is bediet,</l>
<l n="12095">Dat edelheit van lichame</l>
<l>Waer schuldich te zine onbequame,</l>
<l>Om die costen, die staen te dien,</l>
<l>Want an die edele wi sien,</l>
<l>Ja an gemene, ende niet som,</l>
<l n="12100">Een greefschap of een bischopdom</l>
<l>Is hem te cleyne omme mede</l>
<l>Te vervolghene hare edelhede:</l>
<l>Hem dunct toe, dat van noden ware</l>
<l>Dat hemelrike ooc ware hare,</l>
<l n="12105">Ende sijt ooc vercopen souden,</l>
<l>Souden si hare edelheit behouden.</l>
<l>Die vijfte sake is, daer mede</l>
<l>Des lichamen edelhede</l>
<l>Is te verhatene in elker stond,</l>
<l n="12110">Om dat die edelheit vanden hond</l>
<l><milestone unit="fol" n="99d"/> Schijnt boven die edelheit vanden man,</l>
<l>In dat hi teyken draghet an,</l>
<l>Die daer af kennesse voort biet.</l>
<l>So vele en heft die mensche niet</l>
<l n="12115">Te toghene, daer men hem bi</l>
<l>Mach kennen of hi edel si,</l>
<l>Anders dan doeghet ende arbeit,</l>
<l>Alsoot nu hier is geseit.</l>
<l>Van deser edelheit aldus</l>
<l n="12120">So scrivet mester Tullius:</l>
<l>"Die is schuldich te hetene vri,</l>
<l>Die ghene vuulheit drivende si".</l>
<l>Sinte Bernard secht: "schalc is hie</l>
<l><pb n="156"/>In wien quaetheit heft herschappie".</l>
<l n="12125">Sinte Bernard scrijft ons dus mede:</l>
<l>"Die heere God tot Helyas sede:</l>
<l>""Die veronwerden sullen mie,</l>
<l>Onedel so werden die"".</l>
</div>
<div type="chapter"><head type="chapter">Edele hebben in hem zes teikene van rechter edelheiden. [XLVI]</head>
<l>Nu is te wetene hier naer,</l>
<l n="12130">Dat zes teykene zijn claer</l>
<l>Van warachtigher edelheit.</l>
<l>Dat eerste is vriheide geseit:</l>
<l>Die edelste entie vrieste, die leeft,</l>
<l>Dat is God, die al goet gheeft,</l>
<l n="12135">Ende die hem selven heft gegeven</l>
<l>In brode, dat ewelike doet leven,</l>
<l>Niet zinen vrienden allene,</l>
<l>Mer goeden ende quaden gemene.</l>
<l>Van hem Matheus aldus seit,</l>
<l n="12140">Dat hi uut zijnre vriheit</l>
<l><milestone unit="fol" n="100a"/> Alle dinghe ghemaket heeft,</l>
<l>Den menschen te ghevene, die om hem gheeft;</l>
<l>Dus is gheven rechte vriheit,</l>
<l>Also sinte Matheus seit,</l>
<l n="12145">Gelijc dat geven vriheit is boven</l>
<l>Alre vriheit, so is roven</l>
<l>Boven alre dorperheit gestaen.</l>
<l>Des hebben si onrechten name ontfaen</l>
<l>Van edelheiden, die die armen scheren,</l>
<l n="12150">Om dat si hem niet moghen verweren.</l>
<l>Dat ander teyken, daermen mede</l>
<l>Bekennen mach rechte edelhede,</l>
<l>Dats datmen te danckene pliet</l>
<l>Dien van wien hem goet geschiet:</l>
<l n="12155">Men vinter vele, die edel heten,</l>
<l>Die hare ondersaten, die bezweten</l>
<l>Den thins, dien si hem thuus bringhen,</l>
<l>Veronrechten toe ende dwinghen,</l>
<l>Nochtans so moeten si winnen dat broot,</l>
<l n="12160">Dat die edelen eten; dats dorperheit groot:</l>
<l>Si waren se schuldich te hebbene lief,</l>
<l>Ende metten zweerde te werene haer grief!</l>
<l>Om dat die arbeiders souden leven</l>
<l>In vreden, so is dat zweert gegeven.</l>
<l n="12165">Dat derde rechte teiken van desen</l>
<l>Sal ontfermichede wesen:</l>
<l>Dit behoort proper talle dien,</l>
<l>Die zijn besittende heerschapien.</l>
<l>Hier af so hebben wi in figuren</l>
<l n="12170">Vander bye, die bi natueren</l>
<l>Haer honych haelt ende zeere bepijnt;</l>
<l>Vertoort vliecht si, soot schijnt,</l>
<l><milestone unit="fol" n="100b"/> Ende wien si wondet, bynnen den wonden</l>
<l>Laet si den strael, dits vake vonden;</l>
<l n="12175">Ende sonder strael is haer konync,</l>
<l>Daer bi beteikent is dat dinc,</l>
<l>Dat hi is schuldich in allen saken</l>
<l>Ghenadich te zine, ende zine wraken</l>
<l>Altijd te doene sonder felheden.</l>
<l n="12180">Dus souden wesen princhen zeden.</l>
<l>Dat vierde teiken dats coenheit,</l>
<l>Dwelk manlichede is geseit,</l>
<l>Daer hi bi weren moet ende vellen,</l>
<l>Die ghene die theghen hem stellen;</l>
<l n="12185">Daer toe hebben si dat zweert ontfaen,</l>
<l>Om dat si souden wederstaen</l>
<l>Dat onrecht, dat onder hem soude geschien.</l>
<l>Nu sijn sijt, die meest onrechts plien!</l>
<l>Dat vijfte teiken wert geseit,</l>
<l n="12190">Dat si vlien alle schalcheit</l>
<l>Ende alle dorperlike zede:</l>
<l>Dits doen van rechter edelhede.</l>
<l>An hem lieden ziet men nu ten stonden,</l>
<l>Dat si hantieren meer vulre zonden</l>
<l n="12195">Ende hebben des ghenoechte mede,</l>
<l>Dan die ghemeynen; dits dorperhede.</l>
<l>Dat seste teyken, als ic ghevroede,</l>
<l>Dat is grootheide van moede,</l>
<l>Dat hi na groten dinghen staet,</l>
<l n="12200">Ende cleyne dinghe varen laet,</l>
<l>Daer hi bi mynren mochte zijn eere:</l>
<l>Na den groten haken zi alle zeere,</l>
<l>Mer si ne willen nu vanden cleynen</l>
<l>Niet laten gebruken den gemeynen;</l>
<l n="12205"><milestone unit="fol" n="100c"/> Si rapen dat grote ende cleyne mede:</l>
<l>Dits overgrote dorperhede.</l>
</div>
<div type="chapter"><head type="chapter"><pb n="157"/> <hi rend="italic">Dwelen in dat den ghelove toe behoort is grote onzalichede</hi>. [XLVII]</head>
<l>Nu wilic die zonden ontsluten,</l>
<l>Die uut der hoverden spruten.</l>
<l>Na der heilighen bescriven</l>
<l n="12210">So vindic der tote viven.</l>
<l>Dat eerste quaet dat si mach bringhen,</l>
<l>Dats drie manieren van dwelinghen.</l>
<l>Deerste entie hardeste is van dien,</l>
<l>Die int ghelove te dwelene plien,</l>
<l n="12215">Ende met proeven wil vort reken</l>
<l>Des geloven proeve; ic rade den leken</l>
<l>Dat si des ledich willen staen:</l>
<l>Also die heilighe kerke ontfaen</l>
<l>Dat gelove heft van Christus doot,</l>
<l n="12220">Gelovent so, hets hare noot,</l>
<l>Sonder te versoekene ander verclaer.</l>
</div>
<div type="chapter"><head type="chapter">Raden bi aventuren om dat geschiet of geschien sal, is grote vrese. [XLVIII]</head>
<l>                Die ander dwelinghe is vorwaer</l>
<l>Radinghe, des vele liede plien.</l>
<l>Scriven sal ic der tote drien.</l>
<l n="12225">Die eerste radinghe is, alsmen siet,</l>
<l>Dat in een huys yet nieuwes geschiet,</l>
<l>Als extren of kreyen comen gevloghen,</l>
<l>Dan segghen wijfs, si willen yet toghen.</l>
<l>Ander, als si vor hem sien staen</l>
<l n="12230">Enych wijf, die een kint heft ontfaen,</l>
<l>Segghen, wat si baersen sal:</l>
<l>Dits valsche raderie al.</l>
<l><milestone unit="fol" n="100d"/> Die ander radinghe is van dien</l>
<l>Die haren dromen te gelovene plien,</l>
<l n="12235">Dwelk men vake loghene ziet.</l>
<l>Sulke nachts te dromene pliet</l>
<l>Dat hi zat et van dat wel smaect,</l>
<l>Die hongher heft, als hi ontwaect.</l>
<l>Van desen dromene so es</l>
<l n="12240">Dat ons secht Ecclesiastes:</l>
<l>"Daer vele drooms is, daer is mede</l>
<l>Menigherhande ydelhede".</l>
<l>Ende weynich gracien sal dien geschien,</l>
<l>Die drome te volghene plien.</l>
<l n="12245">Die derde radinghe is inden ghone</l>
<l>Die te verkiesene zijn gewone</l>
<l>Daghe of wilen, om dat dan</l>
<l>Hare saken souden best comen an,</l>
<l>Ende setten een valsch gelove up dit.</l>
<l n="12250">Van hem lieden scrijft aldus David:</l>
<l>"Wilt mi boedschappen ende vort bringhen</l>
<l>Die erste entie leste dinghen,</l>
<l>Ende ic sal seggen, dat gi zijt Gode".</l>
<l>Ghemeynlike so is verboden</l>
<l n="12255">Alle manieren van raderien.</l>
<l>Vele scrifturen vermaledien</l>
<l>Die ghene die daer geloven an,</l>
<l>Ende daer na levet, eist wijf of man.</l>
<l>Mer die hem voort biet als medicien,</l>
<l n="12260">Die moeten om die daghen sien,</l>
<l>Dat medicine nemen is goet,</l>
<l>Els si wrochten theghen spoet,</l>
<l>Want somtijd is verboden laten,</l>
<l>Ende somtijt doetet vele baten</l>
<l n="12265"><milestone unit="fol" n="101a"/> Also die lope der naturen</l>
<l>Die dinghe veranderen telker uren,</l>
<l>Also moet die medicien</l>
<l>Dat veranderen vander tijd ansien.</l>
</div>
<div type="chapter"><head type="chapter">Toverie is verboden van Gode ende die daer bi werken zijn vermaledijt. [XLVIII]</head>
<l>                Die derde dwelinghe is van dien</l>
<l n="12270">Die werken bi enyghen toverien,</l>
<l>Somtijt den evenkersten in deren,</l>
<l>Om dat si mans minne begheren;</l>
<l>Of dat si diefte willen doen,</l>
<l>Also enighe vremden coen</l>
<l n="12275">Haer melc meest hebben gestolen,</l>
<l>Dat zeere den ghenen dede dolen,</l>
<l><pb n="158"/>Die daer bi verloren dat hare;</l>
<l>Also ict hebbe geweten clare,</l>
<l>Dat ammen stelen anderre zoch:</l>
<l n="12280">Vake sien wi dat noch;</l>
<l>Dit is al duvelike sake.</l>
<l>Dus sprect die bibele vander wrake:</l>
<l>"Die ziele die an die toverye</l>
<l>Leven, sal betrouwen in die,</l>
<l n="12285">Mijn ansichte sal ic theghen hem stellen,</l>
<l>Verslaense ende daer neder vellen".</l>
<l>Verwaten zijn si alle, diet doen,</l>
<l>Vanden paus int grote conoen:</l>
<l>Laten sijt doer tverwaten niet,</l>
<l n="12290">So wiset decreet ende verbiet</l>
<l>Te ghevene een habundament</l>
<l>Den leken heeren, dat hi se schent</l>
<l>Ende dode: het is die maniere,</l>
<l>Dat mense alle dode met viere.</l>
</div>
<div type="chapter"><head type="chapter"><milestone unit="fol" n="101b"/> <hi rend="italic">Onwertheit is grote dorpernye ende zware sonde</hi>. [L]</head>
<l n="12295">                Die ander quade zonde, die comt</l>
<l>Uter hoverden vorgenoomt,</l>
<l>Dats onwerdicheit genaemt,</l>
<l>Waeromme te wetene betaemt</l>
<l>Wat dese onwerdicheit bediet;</l>
<l n="12300">Ende dese is, als die mensche niet</l>
<l>Weerdicheit ne biedet dare,</l>
<l>Daer hi se te rechte schuldich ware.</l>
<l>Ten eersten so wert hier geseit,</l>
<l>Wien men is schuldich werdicheit.</l>
<l n="12305">Daer na wert hier geleert al</l>
<l>Hoe men die moghenden eeren sal,</l>
<l>Beide van leken ende van clerken,</l>
<l>Ende waeromme, wilt gijt merken.</l>
<l>Men sal hem vieren werdichede bieden:</l>
<l n="12310">Gode, den enghelen, der kerke, den lieden.</l>
</div>
<div type="chapter"><head type="chapter">Werdicheit moet elk doen hem vieren bi rechte. [LI]</head>
<l>Te Gode wert sijn wi gehouden,</l>
<l>Dat wi te sijnre werdicheit souden</l>
<l>Ons van allen misdoene schamen,</l>
<l>Sodat wi wel doende hem bequamen.</l>
<l n="12315">Hier up so secht Boecius al bloot:</l>
<l>"Van vroetschappen so is ons grote noot,</l>
<l>Na dien dat al onse werc geschiet</l>
<l>Vor zinen oghen, die alle dinc ziet".</l>
<l>Vander werdicheit ten enghel</l>
<l n="12320">So secht ons sinte Bernart wel:</l>
<l>"Te dinen enghel hebbe werdichede</l>
<l>In elcken winckel, in elke stede,</l>
<l><milestone unit="fol" n="101c"/> Ende ne doe gheen dinc vor dien,</l>
<l>Ghi ne soudet dorren doen vor mien".</l>
<l n="12325">Men is ooc schuldich werdichede</l>
<l>Der kercken ende elker gewieder stede.</l>
<l>Dat dese stede te eerene si,</l>
<l>Secht die bible in Genesi;</l>
<l>Jacob die patriarche die zede:</l>
<l n="12330">"Hoe verveerlic is dese stede,</l>
<l>Hier en is niet dan des hemels poorte</l>
<l>Ende Gods huys". Na rechter behoorte</l>
<l>Der kerke is grote ere betame,</l>
<l>Om dat daer rust Gods lichame,</l>
<l n="12335">Ende der heilighen beelde daer bi,</l>
<l>In wies eere si gewiet si.</l>
</div>
<div type="chapter"><head type="chapter">Werdicheit so is men schuldich te doene allen lieden. [LII]</head>
<l>Men sal ooc werdichede bieden</l>
<l>Ende eeren alrehande lieden.</l>
<l>Hier up doet Peter dus verstaen:</l>
<l n="12340">"Weest om Gode onderdaen</l>
<l><pb n="159"/>Elker menschliker creature".</l>
<l>Dus secht hier toe Paulus scrifture:</l>
<l>"Vorcomt malkanderen met eeren".</l>
<l>Vele redenen ons ooc leeren</l>
<l n="12345">Den mensche te doene werdicheit,</l>
<l>Want hi is, so die bible seit,</l>
<l>Geformiert na Gods gelike,</l>
<l>Erfname vanden hemelschen rike.</l>
<l>Of wi eeren een beelde, gehouwen</l>
<l n="12350">Van houte of steene, van onser vrouwen,</l>
<l>Om dat na haer is gesneden,</l>
<l>So zijn wi schuldich met werdicheden</l>
<l><milestone unit="fol" n="101d"/> Dat beelde te eeren der godheit".</l>
<l>Hier up sinte Bernart seit:</l>
<l n="12355">"Du moets emmer schuldich zijn</l>
<l>Eere der consciencie dijn,</l>
<l>Vor wien du schaemst te doene zonden".</l>
<l>Vele lerers die orconden</l>
<l>Dat die mensche te eerene is wel,</l>
<l n="12360">Om die heilicheit vanden enghel,</l>
<l>Die hem te wachtene is gegeven".</l>
<l>Hier up heft sinte Matheus bescreven:</l>
<l>"Besiet also dat gi niet eenen</l>
<l>Veronwerdet van desen clenen:</l>
<l n="12365">Hare enghele altijd schouwende zijn</l>
<l>Inden hemel mijns vader anschijn".</l>
<l>Datmen dienres sal eeren dus,</l>
<l>Secht een lerer Cyprianus:</l>
<l>Hoedaen dattu begheers dat si</l>
<l n="12370">Dijn heere dijn mester theghen di,</l>
<l>Sodaen moetstu zijn theghen</l>
<l>Die dinen dienst te doene pleghen".</l>
<l>Seneca heft dus bescreven:</l>
<l>"Met die onder di is wille leven,</l>
<l n="12375">Also du wils no min no mere</l>
<l>Dat met di leve dijn overheere".</l>
<l>Hier up Paulus dapostel seit:</l>
<l>"Ghi heeren, dat gi kend ende weet</l>
<l>Dat recht is, juwen dienres doet,</l>
<l n="12380">Want gi hebbet, des zijt vroet,</l>
<l>Inden hemel eenen heere,</l>
<l>Die moghende is ende gherechtich zeere".</l>
<l>Dat die wel dienende te eerene es,</l>
<l>Seghet ons wel Ecclesiastes:</l>
<l n="12385"><milestone unit="fol" n="102a"/> "Een knape, die ghetrouwe si,</l>
<l>Si als dine ziele met di,</l>
<l>Ende so of hi dijn broeder ware".</l>
<l>Al is die mensche ooc zondare,</l>
<l>Men moeten veronwerden niet,</l>
<l n="12390">Want in die bible God dus verbiet:</l>
<l>"Ghene onweertheit en gheeft</l>
<l>Den mensche, die in zonden sneeft,</l>
<l>Want het is die broeder dijn".</l>
<l>Ende die goed van levene zijn</l>
<l n="12395">Na onse bekennen, die moeten wi</l>
<l>Weerdicheit ooc doen daer bi.</l>
<l>Devote bestaen Jhesum nare,</l>
<l>Die bi Matheus dus secht clare:</l>
<l>"So wie den wille van minen vader</l>
<l n="12400">Die inden hemel is, doet algader,</l>
<l>Die is mijn broeder, mijn suster, mijn moeder".</l>
<l>Sinte Lucas maect ons des vroeder,</l>
<l>Dat Christus te zinen jongheren sede:</l>
<l>"Die ju veronwert, doetet mi mede".</l>
<l n="12405">Men sal ooc met den armen lieden</l>
<l>Eere ende weerdichede bieden.</l>
<l>Hier up sinte Gregorius ons bediet:</l>
<l>"Arme liede ne zijn niet</l>
<l>Te veronwerdene noch te bescheerne</l>
<l n="12410">Mer als patronen zijn si te eerne,</l>
<l>Want scrifture maect ons wel vroet:</l>
<l>So watmen den armen lieden doet,</l>
<l>Rekent God hem selven ghedaen,</l>
<l>Ende des salmen ooc loon ontfaen.</l>
</div>
<div type="chapter"><head type="chapter">Werdicheit moet zijn ghedaen meer den eenen mensche dan den anderen. [LIII]</head>
<l n="12415"><milestone unit="fol" n="102b"/> Al eist so datmen allen lieden</l>
<l>Eere ende werdicheit sal bieden,</l>
<l>Men sal vele meest eeren gheven</l>
<l>Den ghenen die zijn in state verheven,</l>
<l><pb n="160"/>Dan men sal gemenen lieden.</l>
<l n="12420">Sinte Pauwels woorden dus bedieden:</l>
<l>"Elke ziele zi onderdaen</l>
<l>Den ghenen die moghentheit heft ontfaen".</l>
<l>Die dienres zijn schuldich mede</l>
<l>Groten oedmoet ende werdichede</l>
<l n="12425">Heren ende vrouwen bi wien si leven;</l>
<l>Waer af Paulus dus heft bescreven:</l>
<l>"Weest onderdaen, gi dienlinghen,</l>
<l>Juwen heere in allen dinghen".</l>
<l>Sinte Peter doet ons verstaen:</l>
<l n="12430">"Ghi knapen, weest onderdaen</l>
<l>In alre vruchte juwen heere".</l>
<l>Dit rechte siet men zeer verkeren!</l>
<l>Der biblen woort doet ons verclaer,</l>
<l>Dat ghesecht was tote Agaer:</l>
<l n="12435">"Wilt weder te dijnre vrouwen gaen,</l>
<l>Ende haren arm wes onderdaen".</l>
<l>Die jonghe sijn ooc schuldich teerne</l>
<l>Die ouden, na sinte Peters leerne.</l>
<l>Hier up sinte Pauwel ooc bediet:</l>
<l n="12440">"Den ouden en versmadet niet,</l>
<l>Mer doet hem recht als uwen vader".</l>
<l>Hier up overdreghet alle gader</l>
<l>Dat mester Seneca secht: "wi souden</l>
<l>Gespaerlike doen metten ouden".</l>
<l n="12445">Dat wijf is schuldich te doene mede</l>
<l>Haren man grote werdichede;</l>
<l><milestone unit="fol" n="102c"/> Onderdaen moet si hem ooc wesen.</l>
<l>Sinte Peter scrijft van desen</l>
<l>Ende van dat die mans ooc mede</l>
<l n="12450">Den wijfs zijn schuldich werdichede,</l>
<l>Mer dat hijt hooft emmer moet bliven.</l>
<l>Hier omme, nader bible scriven,</l>
<l>Wilde God maken dat wijf van</l>
<l>Den middel ribbe vanden man,</l>
<l n="12455">In teikene dat hi se niet soude moeten</l>
<l>Versmaen, noch treden onder voeten.</l>
<l>Om dat die man thooft wesen moet,</l>
<l>So maecte die heere vroet</l>
<l>Den mensche een hooft ende niet mee:</l>
<l n="12460">So waer datmen siet hoofden twee</l>
<l>In een huys, altijd si schillen;</l>
<l>Twee hoofde zijn verstaen twe willen.</l>
<l>Met rechte so is dat hooft die man,</l>
<l>Want dat wijf was gemaect der van.</l>
</div>
<div type="chapter"><head type="chapter">Eere ende werdicheit is men schuldich vader ende moeder. [LIIII]</head>
<l n="12465">Men is schuldich werdichede</l>
<l>Vader ende ooc moeder mede</l>
<l>Beide, die ons ter werelt wonnen,</l>
<l>Ende die zalicheit wisen connen.</l>
<l>Van gheestlichede vader es</l>
<l n="12470">Dat secht ons wel Ecclesiastes:</l>
<l>"Doet den priesters eersamhede".</l>
<l>Sinte Pauwel seghet mede:</l>
<l>"Onderdaen juwen prelate zijt,</l>
<l>Want si moeten in alre tijd</l>
<l n="12475">Over u waken ghelike dien,</l>
<l>Die over u sullen moeten plien</l>
<l><milestone unit="fol" n="102d"/> Ten ordele rekenynghe te ghevene</l>
<l>Van uwer zielen, van uwen levene".</l>
<l>Merct oftet niet anxtelic en staet,</l>
<l n="12480">Te zine kerspelpape of prelaet,</l>
<l>Also menigher zielen pine tontfane,</l>
<l>Als hi verliesen sal prochiane,</l>
<l>Bi gebreke van zinen predicacien,</l>
<l>Die hi mocht hebben gebracht te gracien!</l>
<l n="12485">Al zijn ooc papen van levene quaet,</l>
<l>Nochtan ons die te eerene staet,</l>
<l>Om datmen hem almachtich kent,</l>
<l>Diese tot ons hevet gesent.</l>
<l>Datmen vleyschlike moeder ende vader</l>
<l n="12490">Eeren soude, beveelt algader</l>
<l>Die heere God selve in Exodo,</l>
<l>Een boec der bible; hi secht also:</l>
<l>"Eere dinen vader ende dine moeder".</l>
<l>Christus, onser menscheit broeder,</l>
<l n="12495">Dorwont ant cruce over zeere,</l>
<l>Dede zijnre moeder eere,</l>
<l>Dat hi se sinte Johanne beval,</l>
<l>Die haer bi bleef die tijd al.</l>
<l>Jheronimus weet ons te leerne,</l>
<l n="12500">Dat vader ende moeder teerne</l>
<l>Is niet, datmense met woorden groet,</l>
<l><pb n="161"/>Mer datmen hare nootdruft doet,</l>
<l>Want dit heft hi dus bediet:</l>
<l>"Eere en is te bevoelene niet</l>
<l n="12505">Int groeten, als schone woort,</l>
<l>Mer als die hant vulbrenghet voort".</l>
<l>Sinte Pauwel dus uut gheeft:</l>
<l>"Wie dat ghene sorghe ne heeft</l>
<l><milestone unit="fol" n="103a"/> Om die te zinen huse behoren,</l>
<l n="12510">Die loochent zine trouwe versworen".</l>
</div>
<div type="chapter"><head type="chapter">Exempel dat kranen vader ende moeder eeren. [LV]</head>
<l>Dieren ende vogelen ons leeren</l>
<l>Vader ende moeder eeren,</l>
<l>Want vanden cranen staet gescreven,</l>
<l>Dat si somtijd so langhe leven,</l>
<l n="12515">Dat haer gepluemte al ontvest,</l>
<l>Ende bliven naect daer int nest</l>
<l>Vander coutheden bedwonghen;</l>
<l>Dan halen hem eten hare jonghen,</l>
<l>Seghet der naturen boec al bloot,</l>
<l n="12520">Tot dat si zijn verpluemt of doot.</l>
<l>Een ander redene toghet mede</l>
<l>Die schout van groter werdichede</l>
<l>Te vader ende te moeder waert,</l>
<l>Om dat si vor hebben bewaert</l>
<l n="12525">Die kinder cleyne, ende ware namen</l>
<l>Van hem lieden, dat si up quamen,</l>
<l>Dat si van rechte weder doen souden,</l>
<l>Als vader ende moeder quamen ter ouden.</l>
<l>Hier up Paulus bescreven heeft:</l>
<l n="12530">"Kindere, siet dat gi weder gheeft</l>
<l>Vader ende moeder, dat si ghedaen</l>
<l>Ju hebben: dat wert van Gode ontfaen".</l>
<l>Die theghen vader ende moeder zijn fel,</l>
<l>Het mochte daer na ghevallen wel,</l>
<l n="12535">Als si quamen te crancker oude,</l>
<l>Dat hem dat selve geschien soude.</l>
</div>
<div type="chapter"><head type="chapter">Exempel dat vader ende moeder onwertheit doen ontbeit na wraken. [LVI]</head>
<l>In historien lesen wi van</l>
<l><milestone unit="fol" n="103b"/> Eenen riken ouden man,</l>
<l>Die zinen soene hilicken dede</l>
<l n="12540">Grootlike na zijnre rijchede,</l>
<l>Ende droech hem up al zijn erve</l>
<l>Jamerlic te zijnre onbederve.</l>
<l>Die soene ende zijn wijf ten beghinne</l>
<l>Droeghen ten vader grote minne,</l>
<l n="12545">Dwelk ghedurende bleef onlanghe,</l>
<l>Want die joncfrouw waert so wranghe,</l>
<l>Dat haer misquam al dat hi sprac,</l>
<l>So datmen ne uter camer stac.</l>
<l>Elkerlijc waert zijns onwegher;</l>
<l n="12550">Men dede hem legghen onder een stegher,</l>
<l>Daer hi lach als een arm man,</l>
<l>So dat des winters coude quam an,</l>
<l>So dat te bevene waert die oude</l>
<l>Ende te claghene grote coude</l>
<l n="12555">Theghen eenen cleynen jonghelinc,</l>
<l>Des soens kind, dat achter huyse ghinc;</l>
<l>Tot hem so riep die groothere,</l>
<l>Ende bad ten kindekine zeere,</l>
<l>Dattet te zinen vader woude ghaen</l>
<l n="12560">Ende zine armoede hem doen verstaen,</l>
<l>Ende dat hi hem vaste bidden soude</l>
<l>Yet om te deckene theghen die coude.</l>
<l>Dat kind liep met groter haestichede</l>
<l>Te zinen vader doen die bede.</l>
<l n="12565">Die vader dede metter vaert</l>
<l>Vor hem brenghen eenen flassaert,</l>
<l>Den welken hi sneet in stucken tween:</l>
<l>Den vader sende hi dat een.</l>
<l>Dat kindeken sach hoe men zeere</l>
<l n="12570"><milestone unit="fol" n="103c"/> Veronwerde zinen groothere.</l>
<l><pb n="162"/>Doe waert hi weynende ende zede,</l>
<l>Dat hi dander helft woude hebben mede.</l>
<l>Die vader mocht niet weynen zien,</l>
<l>Ende gaft den kinde; recht mettien</l>
<l n="12575">Doe vraghede hi den kinde, waer toe.</l>
<l>Dat jonghe kind antworde doe:</l>
<l>"Ic salt bewaren wel ghevouden,</l>
<l>Tot gi comt te juwer ouden,</l>
<l>So nu is comen mijn groothere:</l>
<l n="12580">Dan sal ic ju doen min no mere</l>
<l>Also gi nu doet juwen vader".</l>
<l>Doe bedachte hem die soene algader,</l>
<l>Dattet hem zijn vader al hadde gegeven,</l>
<l>Ende dede hem vortan sachte leven</l>
<l n="12585">Van allen saken te zijnre noot,</l>
<l>Tot dien dat hi nam den doot.</l>
<l>Scrifture toghet ons menighe lere</l>
<l>Dat wi werdicheit groot ende ere</l>
<l>Vader ende moeder souden bieden:</l>
<l n="12590">Des troesten ons die heilighe lieden.</l>
<l>Ecclesiastes ons aldus raet:</l>
<l>"Sone, dijns vader ouder ontfaet;</l>
<l>Vergrammet en niet in zijn leven,</l>
<l>Ende of hem zine synne begheven,</l>
<l n="12595">Ontfermt zijns, ende doet en wachten;</l>
<l>Versmaet en niet met dijnre crachten".</l>
<l>Anders die selve mester leert:</l>
<l>"Die vader ende moeder eert</l>
<l>Is als die ghene die gadert schat".</l>
<l n="12600">Noch scrijft Ecclesiasticus dat:</l>
<l>"Die vader ende moeder doet doghet,</l>
<l><milestone unit="fol" n="103d"/> In zine kinderen wert hi verhoghet,</l>
<l>Ende inden dach van zijnre gebede</l>
<l>Wert hi verhueghet ende gehoort mede".</l>
<l n="12605">Salomon in Proverbien ontbint:</l>
<l>"Die ghene die zinen vader pijnt,</l>
<l>Sine moeder vreest of verjaghet,</l>
<l>Met malediccien wert hi geplaget".</l>
<l>Anders Salemon dus ontdect:</l>
<l n="12610">"Die vader ende moeder yet ontrect,</l>
<l>In eenen deele manslachtich is".</l>
<l>In Exodo gescreven is,</l>
<l>Wie dat vader ende moeder sloech,</l>
<l>Datmen hem van dodene niet verdroech.</l>
<l n="12615">Sinte Pauwel doet ooc verstaen:</l>
<l>"Lieve kinderen, weest onderdaen</l>
<l>Vader ende moeder"; de heresien,</l>
<l>Secht sinte Pauwel dats niet ne plien.</l>
</div>
<div type="chapter"><head type="chapter">Tiende onthouden of qualike betalen is grote zonde. [LVII]</head>
<l>Hier na hoort claer ontdecken</l>
<l n="12620">Vele leringhen, die ons verwecken</l>
<l>Wel te gheldene alrehande</l>
<l>Tiende ende ooc offerande</l>
<l>Den ghenen die bedienen die kerke,</l>
<l>Want daer af comt, also ic merke</l>
<l n="12625">Ende vander scrifture bin ic bevroet,</l>
<l>In wederlone viervoude goet;</l>
<l>Hem wert daer vele meer over gegeven:</l>
<l>Het sal en ooc gesont doen leven;</l>
<l>Verlaet doet em ontfaen van zonden,</l>
<l n="12630">Ende hemelrike ten laetsten stonden.</l>
<l>Dat eerste goet is, so gi verstaet,</l>
<l><milestone unit="fol" n="104a"/> Datmens meer weder ontfaet</l>
<l>Vanden heere; hier up es</l>
<l>Dat ons zeghet Ecclesiastes:</l>
<l n="12635">"Gheft den oversten na dien</l>
<l>Dat hi di hevet vorsien,</l>
<l>Ende in bedectheden so poghes,</l>
<l>Dattu dine handen vinden moghes,</l>
<l>Want weder ghevende so is die heere:</l>
<l n="12640">Du suls ontfaen zevenwerf mere".</l>
<l>Vanden anderen sinte Augustijn orcont,</l>
<l>Dat is: "die tiende maect gesont;</l>
<l>Siet dat gi wel uwen tiende ghelt;</l>
<l>Niet allene wert u gestelt</l>
<l n="12645">Rijcheden in wederlone, mer mede</l>
<l>Des lichamen gesondichede".</l>
<l>Vanden anderen tween so doet</l>
<l>Ons sinte Augustijn bevroet:</l>
<l>"Die loon wil copen ende ghenaden</l>
<l n="12650">Verdienen van zinen misdaden,</l>
<l>Betale wel die tienden zine,</l>
<l>Ende vanden IX delen hem pine</l>
<l>Dat si den armen werde gegeven".</l>
<l>Malachias heft dus bescreven:</l>
<l n="12655">"Brenct al die tienden in mine schuren,</l>
<l><pb n="163"/>Dat er te werdene mach geburen</l>
<l>In mijn huys spise emmermere,</l>
<l>Ende proeft mi daer up, secht die heere,</l>
<l>Of ic niet ontdoen sal weder</l>
<l n="12660">Des hemels slotel ende sturten neder</l>
<l>Up ju lieden benediccie al,</l>
<l>So dat si overvloyen sal".</l>
<l>Sinte Augustijn heft ons bescreven:</l>
<l><milestone unit="fol" n="104b"/> "Du moghes met wel tiende gheven</l>
<l n="12665">Hemelschen loon ende erdschen mede</l>
<l>Verdienen, ende myds der vrachede,</l>
<l>Die den tiende onthouden doet,</l>
<l>Rovestu di selven dit dubbel goet".</l>
<l>Die ander redene is dus bescreven,</l>
<l n="12670">Datmen tiende wel moet gheven</l>
<l>Den ghenen, die ter kerken zijn,</l>
<l>Om dat so edel is ende fijn</l>
<l>Die dienst, dien si doen nacht ende dach,</l>
<l>Boven al datmen hem gheven mach,</l>
<l n="12675">Dat niet te vertelne ware.</l>
</div>
<div type="chapter"><head type="chapter">   Tiende ontfaen papen om dat si daer voer souden arbeiden ter zalicheit vanden ghever. [LVIII]</head>
<l>Hier up so secht Paulus clare:</l>
<l>"Of wi daer zeyen int gemene</l>
<l>Gheestlike dinghe, eist niet clene</l>
<l>Dat wi vleyschlike dinghe oesten?"</l>
<l n="12680">Die leken niet an sien ne moesten,</l>
<l>Hoe dat orboren die personen</l>
<l>Vander kerken, want hi salt lonen,</l>
<l>Die ten eersten te ghevene beval.</l>
<l>Eene derde redene, daermen om sal</l>
<l n="12685">Tiende wel ghelden telken stonden,</l>
<l>Dats die grootheid vanden zonden</l>
<l>Van hem die se onthoudende zijn.</l>
<l>Hier up sprect dus Sinte Augustijn:</l>
<l>"Uut rechter schout tiende men haelt;</l>
<l n="12690">Die ghene die se niet betaelt</l>
<l>Is besittende vremde goet,</l>
<l>Dwelk men emmer wederkeren moet".</l>
<l>Dat zeere quaet is, scrivet dus</l>
<l><milestone unit="fol" n="104c"/> Mijn here sinte Jeronimus:</l>
<l n="12695">"Diefte eist den vriend yet stelen,</l>
<l>Mer die kerke, eist in weynich of velen,</l>
<l>Verbosen, moet sacrilegie wesen".</l>
<l>Eene vierde redene es te desen:</l>
<l>Dat wi offeren ende tiende gheven,</l>
<l n="12700">Dat is ons al van Gode bleven:</l>
<l>Ghelijc eenen cenchier wi sijn.</l>
<l>Hier of orcont sinte Augustijn:</l>
<l>Inden persoen Gods sprect hi:</l>
<l>"Vandien dat ic di gaf, ghef mi;</l>
<l n="12705">Als eenen ghevere hadstu mi,</l>
<l>Als eenen ceinchier moetic hebben di".</l>
<l>Salomon dus gescreven hevet</l>
<l>"Tonsen heere hi thens ghevet,</l>
<l>Die vanden armen ontfermich si".</l>
<l n="12710">Te verstaene is wel hier bi,</l>
<l>Dat recht is datmen thiende ghevet</l>
<l>Vanden besten datmen hevet,</l>
<l>Noch tachterste, noch dat middelbare.</l>
<l>Ecclesiasticus secht ons clare:</l>
<l n="12715">"En offert ghene ghiften quaet,</l>
<l>Want God die heere die niet ontfaet".</l>
<l>Indie bible so vintmen wel,</l>
<l>Hoe offerden Cayn ende Abel:</l>
<l>Deen was ontfangelic, dander niet,</l>
<l n="12720">Also noch alle daghe geschiet.</l>
<l>Vander offeranden also</l>
<l>Secht die bible in Exodo:</l>
<l>"Die bose moet zijn vermaledijt,</l>
<l>Die bynnen den croppe heft die tijd</l>
<l n="12725"><pb n="164"/> . . . . . . . . . . sal die heere,</l>
<l><milestone unit="fol" n="104d"/> Dat cranc is ende magher zeere".</l>
<l>Van desen tiende hout in hem dus</l>
<l>Dat boec Ecclesiasticus:</l>
<l>"Van dinen vruchten hem haer deel gheeft,</l>
<l n="12730">Gelijc dat tgebod in heeft".</l>
<l>Paulus heft ons aldus bescreven,</l>
<l>Dat elc zinen thiende sal gheven</l>
<l>Blidelike, want men ghiftet Gode,</l>
<l>Hoe datse ontfa der kerken bode.</l>
<l n="12735">Alsoot vor wel is bekint:</l>
<l>Den bliden ghever God mint.</l>
</div>
<div type="chapter"><head type="chapter">Tiende moet elk gheven na zinen state. [LVIIII]</head>
<l>Elc soude gheven na sinen state:</l>
<l>Daer comt af grote bate.</l>
<l>Armen souden ooc gherne geven,</l>
<l n="12740">Om datter waerlike staet bescreven,</l>
<l>Dat si moghen meere dinc</l>
<l>Verdienen met eenen hellinc,</l>
<l>Dan een rike met hondert schele:</l>
<l>Al gheft hi vele, hem bliftes vele.</l>
<l n="12745">Tobias te zinen soene zede:</l>
<l>"Altijd na dijnre mogenthede</l>
<l>Saltu, soene, ontfermicheit plien;</l>
<l>Hefstu vele, wes milde van dien;</l>
<l>Es ooc weynich die rijcheit dine,</l>
<l n="12750">Pine di van zom ghever te zine,</l>
<l>So salstuus groten loon ontfaen".</l>
<l>Sinte Lucas doet ons verstaen</l>
<l>Vanden armen weduwekine,</l>
<l>Dat gaf ter offerande sine</l>
<l n="12755">Cleyne copperine pennynghe twee,</l>
<l>Want si ne hadde gheldes mee.</l>
<l><milestone unit="fol" n="105a"/> "Waerlike ic segghe ju leden,</l>
<l>Dese arme weduwe heft meer heden</l>
<l>Gegeven dan alle die anderen daden".</l>
<l n="12760">Merct of groot zijn des heeren genaden:</l>
<l>Die ghifte so rekende hi groot,</l>
<l>Om dat bet hadde gezijn die noot</l>
<l>Dat sijt verteert hadde ende gegeten.</l>
<l>Hoe cleyne, wilt menich weten,</l>
<l n="12765">Die ten altare offeren gaet,</l>
<l>Wat groter lone daer toe staet,</l>
<l>Dit is claer ghenoech geseit</l>
<l>Int tractaet vander traecheit</l>
<l>Ten capittele, daert sprect van dien</l>
<l n="12770">Die spade te bekeerne plien.</l>
</div>
<div type="chapter"><head type="chapter">Overhoricheit is eene zware zonde, uut welke vele anderen spruten. [LX]</head>
<l>Die derde quade zonde, die coomt</l>
<l>Uut hoverden, is ghenoomt</l>
<l>Overhoricheit int gemene.</l>
<l>Hier in sneven grote ende clene.</l>
<l n="12775">Vele redenen ons horen doet</l>
<l>Scrifture om af te treckene den moet</l>
<l>Vander quader overhoricheit.</l>
<l>Al vor indie bible is geseit</l>
<l>Dat bi deser sonde toequam,</l>
<l n="12780">Dat Eva ende ooc mede Adam</l>
<l>Rumen mosten dat paradijs;</l>
<l>Ooc so maect ons die bible wijs,</l>
<l>Hoe God Lots wijf verkeren dede</l>
<l>In eenen steen om die quaethede.</l>
<l n="12785">Saul mede, die was conync,</l>
<l>Waert ontset bi dese dinc.</l>
<l><milestone unit="fol" n="105b"/> Vele andere exemplen ware</l>
<l>Toghet ons scrifture al clare,</l>
<l>Die overhoricheit dede geschien.</l>
<l n="12790">Dat ander, dat ons soude doen vlien</l>
<l>Der overhorichede zonden,</l>
<l>Dats dat wi souden ondergronden,</l>
<l>Hoe groot ende hoe quaet si si;</l>
<l>Dit moghewi kennen: bi</l>
<l n="12795">Der medicine, die daer toe staet,</l>
<l>Soude dese zijn verhaet:</l>
<l>Cristus moste onderdaen werden</l>
<l>Toter doot, soude hi onder terden</l>
<l><pb n="165"/>Die zonde der overhoricheit.</l>
<l n="12800">Hier up sinte Bernart seit:</l>
<l>"Uut der remedien merken wi al,</l>
<l>Hoe groot dat was eerst onse misval".</l>
<l>Eene derde redene hebben wi mede</l>
<l>Om te schuwene overhorichede,</l>
<l n="12805">Om dat alle zonden welnare</l>
<l>Spruten ende komen uut hare.</l>
<l>Datmen Gods geboden niet hout,</l>
<l>Dat is overhoricheide schout.</l>
<l>Hier up Salomon aldus telt:</l>
<l n="12810">"Die sine oren neder helt,</l>
<l>Om niet te verstane die wet,</l>
<l>Sine bedinghe wert ontset,</l>
<l>Dat si niet en wert ontfaen.</l>
<l>Sinte Augustijn doet ons verstaen:</l>
<l n="12815">"Die hem keert van Gods gebode,</l>
<l>Dat hi in bedinghen eyscht an Gode,</l>
<l>Dat en sal hi niet ontfaen;</l>
<l>Waren wi Gode onderdaen,</l>
<l><milestone unit="fol" n="105c"/> God soude ons weder onderdaen sijn".</l>
<l n="12820">Dit seghet ons wel sinte Augustijn:</l>
<l>"Hoe vele quaets dat dese quaetheit</l>
<l>Te doene pliet, onderhoricheit</l>
<l>Doet also vele goets ende mee".</l>
<l>Wi lesen, omme dat Josue</l>
<l n="12825">Gods geboden so wel helt al,</l>
<l>Dat hi die zonne te staene beval,</l>
<l>Tot hi hadde met zinen handen</l>
<l>Wrake genomen van zinen vianden.</l>
<l>Wel is te wetene hier an</l>
<l n="12830">Dat waer is dat secht sinte Johan:</l>
<l>"Eist dat wi onse herte niet gebouwen,</l>
<l>In Gode hebben wi goet betrouwen,</l>
<l>Dat wi alle eyschen ontfaen van Gode,</l>
<l>Dat wi zijn onderdaen Gods gebode".</l>
<l n="12835">Wast niet wonder overghaende,</l>
<l>Dat die zonne bleef stille staende</l>
<l>Doer dat bevelen van eenen man?</l>
<l>Scrifture toghet ons ooc van</l>
<l>Beesten, die waren sonder verstaen,</l>
<l n="12840">Dat si worden onderdaen</l>
<l>Ende deden al dat men hem hiet".</l>
</div>
<div type="chapter"><head type="chapter">Exempel dat onderhoricheit heft grote moghentheit. [LXI]</head>
<l>Exempel hier af is ons bediet</l>
<l>Van eenen abt, hiet Paulus, dat hi</l>
<l>Teenen discipel, die hem was bi,</l>
<l n="12845">Seghede: "ganc, hale mi ghender mes</l>
<l>Van dattu kenst dat best es".</l>
<l>Die discipel ten abte zede:</l>
<l>"Daer dat mes is, indie selve stede</l>
<l><milestone unit="fol" n="105d"/> Pleecht te wesene een serpent;</l>
<l n="12850">Nyemand dar hem comen gehent".</l>
<l>Die abt sprac ten broeder, hiet Johan:</l>
<l>"Oft up di wille, so tret hem an</l>
<l>Ende bindt ende brenghet tote mien".</l>
<l>Die discipel ghenc en wech mettien</l>
<l n="12855">Ter stede wert, daer dat mes lach.</l>
<l>Als hi daer quam, dat serpent hi sach,</l>
<l>Dwelk waert gapende te hem waert.</l>
<l>Hi trat hem nare metter vaert:</l>
<l>Anxtelike so quamt al doe;</l>
<l n="12860">Die broeder ghenc nare ende het vlo,</l>
<l>Johan ghenc achter ende sprac te dien:</l>
<l>"Mijn abt Paulus beval mien,</l>
<l>Dat ic di soude brenghen gebonden".</l>
<l>Doe stont tserpent in corten stonden</l>
<l n="12865">Vredelic ende die broeder bant</l>
<l>Met zinen gordele; bider hant</l>
<l>So brachte hijt vorden abt geleit,</l>
<l>Die hietet ontbinden wel ghereit</l>
<l>Ende lietet ghaen te zijnre stede.</l>
<l n="12870">Toten broeder die abt zede:</l>
<l>Onbevoelich so waerstu,</l>
<l>Ende so was die beeste nu,</l>
<l>Dat si haer binden liet van di".</l>
<l>Dit seghede die abt om dat hi</l>
<l n="12875">Niet woude, dat die broeder mede</l>
<l>Gedachte hadde ter hoverdichede,</l>
<l>Uut dat hem daer was geschiet.</l>
</div>
<div type="chapter"><head type="chapter"><pb n="166"/> <hi rend="italic">Overhoricheit verdrijft Gode uut den mensche</hi>. [LXII]</head>
<l>Ter vierder redene is ons bediet</l>
<l>Te schuwene overhorich leven,</l>
<l n="12880"><milestone unit="fol" n="106a"/> Want God is daer bi verdreven.</l>
<l>Die overhorighen zijn onderdaen</l>
<l>Den dinghen die ter werelt staen.</l>
<l>Ecclesiasticus hier up vertelt:</l>
<l>"Alle dinghe bughen vor dat ghelt;</l>
<l n="12885">Menschen zijn onderdaen den vleysche</l>
<l>Ende maken geboden te haren eysche".</l>
<l>Den vianden zijn si ooc onderdaen</l>
<l>Mids dat si ter hoverden staen,</l>
<l>Ende vor Gode ne willen si niet</l>
<l n="12890">Bughen noch doen dat hi gebiet.</l>
<l>Hier up heft ons sinte Bernaert</l>
<l>Inden persoen van Gode verclaert:</l>
<l>"Wat saken, mensche, mach daer toe sijn,</l>
<l>Dattu liever dienst den viant dijn</l>
<l n="12895">Ende den minen, dan gi mi doet?</l>
<l>Hi nes niet die ju heft gevoet</l>
<l>Ende die ju schoep, mer ic allene,</l>
<l>Ende ju te danckene dits te clene!</l>
<l>So verlosede ic ju algader</l>
<l n="12900">Ende verzoende theghen minen vader;</l>
<l>Met goude, met silvere cocht ic ju niet,</l>
<l>Mer metten bloede dat uut mi liep,</l>
<l>Doer ju lieden te menygher stede,</l>
<l>Al dat die viant nye ne dede".</l>
<l n="12905">Sinte Johan toghet ons claer,</l>
<l>Dat Gods geboden niet zijn swaer.</l>
<l>Christus sprac, des gelovet vast:</l>
<l>"Mijn juc is zachte ende licht mijn last".</l>
<l>Hier up sinte Augustijns worde inbringhen:</l>
<l n="12910">"God beveelt ons lichte dinghen,</l>
<l>Als dat wi ewelic souden leven,</l>
<l><milestone unit="fol" n="106b"/> Mer roekeloos wi alle begheven.</l>
</div>
<div type="chapter"><head type="chapter">Overhoricheit heft nyemand in hem sonder die duvel ende die quade mensche. [LXIII]</head>
<l>Onder alle creaturen</l>
<l>Die God schoep te enyger uren</l>
<l n="12915">So nes daer mer twe manieren,</l>
<l>Die hem te Gode wert verfieren:</l>
<l>Die quade mensche ende die viant.</l>
<l>Voghelen inder lucht, beesten upt lant,</l>
<l>Ende int water die vissche mede</l>
<l n="12920">Doen te Gode onderhorichede;</l>
<l>Elementen, sterren ende planeten</l>
<l>Die vulkomen al Gods beheten.</l>
<l>Mer een quaet mensche ende die viant</l>
<l>Sijn in hoverden so verplant,</l>
<l n="12925">Dat hem oedmoet is onmare;</l>
<l>Dits hier vor getoghet clare.</l>
<l>Twe exemplen moghen ons mede</l>
<l>Brenghen te onderhorichede.</l>
</div>
<div type="chapter"><head type="chapter">Onderhorich te zine wijst ons God ende zijn enghel. [LXIIII]</head>
<l>Dat eerste exempel ons Christus leert,</l>
<l n="12930">Want hi hem ter oedmoedicheit keert,</l>
<l>Also ons sinte Johan bediet:</l>
<l>"Ic en daelde vanden hemele niet</l>
<l>Om minen wille te doene algader,</l>
<l>Mer den wille van minen vader".</l>
<l n="12935">Dat ander exempel wisen ons mede</l>
<l>Die enghele met hare onderdanichede,</l>
<l>Die ons te bewarene zijn gegeven,</l>
<l>Bliven met ons al onse leven,</l>
<l>Want die prophete orcondet al:</l>
<l n="12940"><milestone unit="fol" n="106c"/> "Van di God zinen enghel beval,</l>
<l>Dat hi dijns wachtens soude pleghen</l>
<l>In alte gader dinen weghen".</l>
<l>Al werct die mensche bi zonden quaet,</l>
<l>Daer omme die enghel hem niet laet,</l>
<l n="12945">Om dat hi ne wille bringhen</l>
<l>Weder te dueghetliken dinghen.</l>
<l>Met rechte so soude ooc brenghen mede</l>
<l><pb n="167"/>Den mensche zine grote cranchede,</l>
<l>Dat hi oedmoedich soude werden;</l>
<l n="12950">Waer up mach hi hem verhoverden,</l>
<l>Die anders niet van hem selven heeft,</l>
<l>Dan dat hi misdoet of sneeft?</l>
</div>
<div type="chapter"><head type="chapter">Heilighe daghen zijn te vierene met IIII zaken, die hier getoghet zijn. [LXV]</head>
<l>Laet ons ter overhoricheit sien</l>
<l>Vanden ghenen, die niet ne plien</l>
<l n="12955">Wel te vierne die heilighe daghen.</l>
<l>Van vier dinghen wert hier gewaghen,</l>
<l>Die die mensche moet doen al</l>
<l>Die die heilighe daghe vieren sal.</l>
<l>Dat eerste is, als ic bin vroet,</l>
<l n="12960">Dat hi zijn ambocht laten moet.</l>
<l>Dit secht ons die bible so</l>
<l>Indat boec van Exodo:</l>
<l>"Ses daghe saltu besich zijn,</l>
<l>Doende alle die werken dijn,</l>
<l n="12965">Die zevende dach, die daer na ghaet,</l>
<l>Dats dijns heeren dijns Gods sabbaet:</l>
<l>Dien dach wilt niet te werkene bieden</l>
<l>Zonen, dochteren noch dienstlieden.</l>
<l>Gelijc ooc dat daer is gewaghen</l>
<l n="12970"><milestone unit="fol" n="106d"/> Van te vierne die heilighe daghen,</l>
<l>Dat werc latende van buten,</l>
<l>Also moetmen den moet sluten</l>
<l>Theghe gedachte der erdscher besicheit.</l>
<l>Hier up Ezechiel die prophete seit:</l>
<l n="12975">"Die van werkene maect vrede,</l>
<l>Ruste hem ooc van moede mede".</l>
<l>Dat ander is, dat hi moet bestaen</l>
<l>Dat hi hem sal van zonden dwaen.</l>
<l>Hier up ons Jeremias zeghet:</l>
<l n="12980">"Ne wilt niet draghen dat zeere weget</l>
<l>Inden dach vanden sabbaet".</l>
<l>Daer toe die vigilie staet</l>
<l>Geset vorden heilighen dach,</l>
<l>Dat hem die mensche zuveren mach</l>
<l n="12985">Van zonden, zeghet sinte Bernaert,</l>
<l>Die eendrachtich vechten te ons waert.</l>
<l>Dat derde is datmen wachten sal</l>
<l>Van zonden upten heilighen dach al,</l>
<l>Ende tvierde is oefenen goede gewerken,</l>
<l n="12990">Want daer omme gaetmen ter kerken.</l>
</div>
<div type="chapter"><head type="chapter">Vierdach moet zijn gheorboert met vier zaken, sal hi wel zijn gheviert. [LXVI]</head>
<l>Vanden dinghen wilic gewaghen</l>
<l>Die men op hoochtidelike daghen</l>
<l>Moet oefenen nader lerers scriven,</l>
<l>Van welken ic vinde tote viven.</l>
<l n="12995">Dat eerste, datmen moet anevaen</l>
<l>Al vor, is ten love Gods verstaen,</l>
<l>Die ghenen thens anders van ons heeft</l>
<l>Vor al dat goet, dat hi ons gheeft.</l>
<l>Gelike dat inden hemel boven</l>
<l n="13000"><milestone unit="fol" n="107a"/> Eendrachtich werc is Gode loven,</l>
<l>So moeten wi Gode lof gewaghen</l>
<l>In die hoochtidelike daghen:</l>
<l>El is die dach qualike besteit.</l>
<l>Hier up sinte Bernaerd seit:</l>
<l n="13005">Gheen dinc so ne wint mere,</l>
<l>Om stede te hebbene vorden heere,</l>
<l>Dan bernendelike Gode loven:</l>
<l>Sonder middel het clemt daer boven.</l>
<l>Dat ander, dat daer toe behoort,</l>
<l n="13010">Dats horen ende spreken godlike woort.</l>
<l>Hier up Ecclesiastes wel zede:</l>
<l>"In tiden van dijnre ledichede</l>
<l>Scrijf vroetschap; wien ontmynren sal</l>
<l>Sijn werc, sal die vernemen al;</l>
<l n="13015">Wat mensche die hem met vele saken</l>
<l>Bekommert hout, sal niet gheraken</l>
<l><pb n="168"/>Te verstane, wat vroetschap es".</l>
<l>Hier omme so secht Ecclesiastes:</l>
<l>"Soene, die gewerken dijn</l>
<l n="13020">Moeten niet in vele dinghen zijn".</l>
<l>Die derde sake, die wi doen souden,</l>
<l>Soudenwi wel die vierdaghe houden,</l>
<l>Dats staen in devoten pensinghen</l>
<l>Eendrachtich van duechtliken dinghen.</l>
<l n="13025">Hier up mester Seneca seit:</l>
<l>"Laet staen belettende besicheit,</l>
<l>Ende hebbe te dien goet gedochte,</l>
<l>Daer nye mensche komen mochte,</l>
<l>Die in ydelre bekommeringhe stoet".</l>
<l n="13030">Te vier dinghen men dencken moet,</l>
<l>Also scrifture wel verclaert.</l>
</div>
<div type="chapter"><head type="chapter"><milestone unit="fol" n="107b"/> <hi rend="italic">Feestlike daghe zijn gheset omme vier dinghen te oefenen</hi>. [LXVII]</head>
<l>Eerst moetmen dencken te Gode waert,</l>
<l>Wat goede hi ons heft ghedaen,</l>
<l>Ende wat hem over is geghaen</l>
<l n="13035">Te onser zalicheiden al.</l>
<l>Ten anderen men dencken sal</l>
<l>Up der hoochtijd werdicheit,</l>
<l>Die welke figure is ons geleit</l>
<l>Der ewigher vroude van daer boven,</l>
<l n="13040">Daer die enghelen Gode loven.</l>
<l>Vander groter feeste secht dus</l>
<l>Mijn here sinte Gregorius:</l>
<l>"Wat helpt houden der liede feeste</l>
<l>Of daer bi gebrect die meeste,</l>
<l n="13045">Daer die enghelen feeste houden?"</l>
<l>Te desen wi ooc dencken souden,</l>
<l>In wat sorghen dat wi leven</l>
<l>Dat wi ons so ter dueghet gheven,</l>
<l>Dat wi hopen moghen daer bi.</l>
<l n="13050">Hier up staet in Genesi,</l>
<l>Dat God sprac: "waer bistu, Adam?"</l>
<l>Om dat noot was dat hi merc nam,</l>
<l>Dat hi in crancheden was getorden</l>
<l>In dat hi hoverdich was worden.</l>
<l n="13055">Ten derden, so die scrifture verclaert,</l>
<l>Sullen wi dencken ten heilighen waert,</l>
<l>Wes feeste men hout te dier stede,</l>
<l>Ende sal hem eysschen zine gebede.</l>
<l>Sinte Bernaert scrijft te dien:</l>
<l n="13060">"Omme zijn hulpe sullen wi spien,</l>
<l>Want die levende mochte wel</l>
<l><milestone unit="fol" n="107c"/> Bidden, mach meer inden hemel,</l>
<l>Vor dat ansichte van onsen heere;</l>
<l>Die levende over ons bad zeere,</l>
<l n="13065">Bidt vaster nu, want claer hi kent</l>
<l>Onse armoede ende onse ellent".</l>
<l>Dat vierde is datmen pensen moet,</l>
<l>Sal die leringhe wesen goet,</l>
<l>Suvere bedinghe ende devoot.</l>
<l n="13070">Hier af te scrivene en is gheen noot,</l>
<l>Want daer ghenoech af is geseit</l>
<l>Bynnen der remedie der vracheit.</l>
</div>
<div type="chapter"><head type="chapter">Karitate moet hi doen, die wel sal vieren die feestlike daghen. [LXVIII]</head>
<l>Dat vijfte, datter moet sijn bedreven,</l>
<l>Dats datmen almoessen moet gheven,</l>
<l n="13075">Sal wel gheviert zijn die heilighe dach.</l>
<l>Hier af is ghedaen ghewach,</l>
<l>Bynnen der remedie vander vrachede,</l>
<l>Vor dat capittel vander bede.</l>
<l>Dese vijf saken moet hi hantieren</l>
<l n="13080">Die gerechtlike sal vieren,</l>
<l>Want beter waert dat liede wrochten,</l>
<l>Dan si zonde te oefenen sochten.</l>
<l>Het en was niet geboden te vieren</l>
<l>Van werken, om datmen soude hantieren</l>
<l n="13085">Gulsicheit, luxurie of spelen om ghelt.</l>
</div>
<div type="chapter"><head type="chapter">Feestlike daghen sijn gheordiniert om Gode te biddene. [LXVIIII]</head>
<l>Heilighe daghe waren daer toe gestelt</l>
<l>Datmen ghenaden soude bejaghen</l>
<l>Vandat misdaen is bynnen den VI daghen,</l>
<l>Mids den vijf poenten vorleert.</l>
<l n="13090"><milestone unit="fol" n="107d"/> Die anders hem te vierne keert,</l>
<l>Dat is te zijnre onzalichede.</l>
<l>Hier up God bi den prophete zede</l>
<l>Yzaijas: "juwe heilige daghen</l>
<l><pb n="169"/>Heft mine ziele gehaet, verdraghen</l>
<l n="13095">Die so is in groter pinen",</l>
<l>Want si zijn die quetsinghen mine</l>
<l>Van die sondaghes werc begheven,</l>
<l>Ende dan der gulsheit ane cleven.</l>
<l>Sinte Pauwel dus bediet:</l>
<l n="13100">"Dat zijn die ghene die niet</l>
<l>Gode des heilighen daghes dienen, maer</l>
<l>Haren buke", dits al claer.</l>
<l>Van desen vieren secht aldus</l>
<l>Mijn here sinte Jheronimus:</l>
<l n="13105">"Hets grote ghecheit, den lichame</l>
<l>Met gulsheiden maken bequame</l>
<l>Gode, wien soberheit so becomt".</l>
<l>Dat boec Levitici ons dus noomt:</l>
<l>"Sabbaet heet in rusten te zine,</l>
<l n="13110">Dan suldi uwer ziele doen pine".</l>
<l>Wat is dese pine te verstaen</l>
<l>Dan penitencie ghedaen?</l>
<l>Van die hantieren die gulsicheit</l>
<l>In heilighen daghen die prophete seit</l>
<l n="13115">Malachias: "ic en soude niet</l>
<l>Dat dreghen dorren hebben bediet,</l>
<l>Hadde die heilighe gheest niet dit</l>
<l>Vorsproken biden prophete David:</l>
<l>"In ju ansichte ic stroyen sal</l>
<l n="13120">Dat mes van uwen vierdaghen al"",</l>
<l>Secht die heere inder manieren.</l>
<l><milestone unit="fol" n="108a"/> Nu merct hoe die liede vieren:</l>
<l>Hi mach zien, dat si meer zonden</l>
<l>Hantieren up feestlike stonden,</l>
<l n="13125">Ja vaker bynnen der heiligher kerken</l>
<l>Dan upten daghen, als si werken.</l>
</div>
<div type="chapter"><head type="chapter">Verwatenisse moetmen ontsien om VI redenen. [LXX]</head>
<l>Vander hoverdicheit van dien,</l>
<l>Dies cleyne te achtene plien,</l>
<l>Datmense indie kerke verwaet,</l>
<l n="13130">Bi zes redenen getoghet het staet,</l>
<l>Dat elk verwatenesse moet ontsien.</l>
<l>Eerst secht ons scrifture te dien,</l>
<l>Dat si is een gheestlic sweert,</l>
<l>Daer die mensche mede is gedeert.</l>
<l n="13135">Na dat sinte Lucas verclaert,</l>
<l>Twee zweerde waren gheopenbaert</l>
<l>Met Christus in dat hovekijn,</l>
<l>Daer bediet bi woude zijn,</l>
<l>Dat twee correccien souden werden,</l>
<l n="13140">Daer men quaetheit bi soude beverden;</l>
<l>Dat werlike swert elk mensche ontsiet,</l>
<l>Nochtan sinte Augustijn ons bediet</l>
<l>Dattet gheestlike is vele zwaerre,</l>
<l>Dat het schijnt der zielen nare.</l>
<l n="13145">Die ander waeromme is, dat deert</l>
<l>So zeere dat gheestlike zweert.</l>
<l>Die gebannen is, is int gemene</l>
<l>Versteken gelike hem die allene</l>
<l>In een eyland verdreven es.</l>
<l n="13150">Hier up so secht Ecclesiastes:</l>
<l>"Wee hem die allene zi,</l>
<l>Want snevet of vallet hi,</l>
<l><milestone unit="fol" n="108b"/> Daer en is nyemand die hem helpen mach".</l>
<l>Salomon doet ons ghewach:</l>
<l n="13155">"Als broeder an broeder vint accoort,</l>
<l>So is hi als eene vaste poort".</l>
<l>Die derde redene is te dien:</l>
<l>Verwatenesse slacht der lazarien,</l>
<l>Want die lazare wijf of man</l>
<l n="13160">Ghemeenlike is versteken van</l>
<l>Gemenen gesonden lieden.</l>
<l>Aldus, nader scrifturen bedieden,</l>
<l>Is hi versteken, die licht verwaten</l>
<l>Buten ghiften der caritaten.</l>
<l n="13165">Ten vierden, die gebannen is, mede</l>
<l>Geliket eenen afgehouwenen lede,</l>
<l>Dat verstoten is vanden lichame,</l>
<l>Dwelk nerghen toe is bequame.</l>
<l>Aldus is die kerstene man,</l>
<l n="13170">Die gebannen leghet van</l>
<l>Christus, een verscheiden let.</l>
<l>Hier up sinte Augustijn dus set:</l>
<l>"Also zere moet die kerstijn</l>
<l>Leet hebben dat bannen zijn,</l>
<l n="13175">Als hem soude zijn bequame</l>
<l>Verscheiden te zine van Gods lichame".</l>
<l><pb n="170"/>Ten vijften sinte Augustijn seghet:</l>
<l>Die kersten, die gebannen leghet,</l>
<l>Is als gelevert den duvel,</l>
<l n="13180">Also die kerke levert wel</l>
<l>Eenen gecroenden herisien,</l>
<l>Die niet scheiden wil van dien,</l>
<l>Den leken heere, diene schiere</l>
<l>Corrigiert ende doot met viere.</l>
<l n="13185"><milestone unit="fol" n="108c"/> Dus is die gebannene gegeven</l>
<l>Den duvel, diene swaerlic doet sneven.</l>
<l>Die zeste redene is, waeromme die kerstijn</l>
<l>Sal ontsien gebannen te zijn,</l>
<l>Om dat hi gheen deel heft an tgoet,</l>
<l n="13190">Datmen indie heilighe kerke doet,</l>
<l>Ende vanden missen, die men zinghet.</l>
<l>Hoe vele profijts dat eenen in bringhet,</l>
<l>Ne soude gheen clerc segghen moghen,</l>
<l>Dus en wil ic mi niet daer toe voeghen.</l>
</div>
<div type="chapter"><head type="chapter">Ydele glorie leert ons Christus vlien, ende andere lerers vele. [LXXI]</head>
<l n="13195">Die vierde quaetheit, die coomt</l>
<l>Uter hoverden, is ghenoomt</l>
<l>Ydele glorie, die welke dus</l>
<l>Bescrivet mester Tullius:</l>
<l>"Doet die mensche yet, daer hi of</l>
<l n="13200">Prijs wil hebben ende lof".</l>
<l>Vele bewijs is hier te ziene,</l>
<l>Ydele glorie mede te vliene.</l>
<l>Al vor so is hier gestelt,</l>
<l>Hoe dat sinte Matheus vertelt:</l>
<l n="13205">Christus, twe blinden hi sien dede;</l>
<l>Daer na tote hem lieden hi sede:</l>
<l>"Siet daertoe dattet nyemand en weet".</l>
<l>In sinte Matheus boec ooc steet,</l>
<l>Dat Christus tote eenen zede,</l>
<l n="13210">Dien hi heelde vander lazerhede:</l>
<l>"Ghanc wech ende sech dit niet".</l>
<l>Dit selve ewangelium bediet,</l>
<l>Als God miracle hadde ghedaen,</l>
<l>Dat gi vake hebt verstaen,</l>
<l n="13215"><milestone unit="fol" n="108d"/> Met vijf broden ende visschen twee,</l>
<l>Voede hi V<hi rend='sup'>m</hi> volkes ende mee;</l>
<l>Rechtevoort clam hi int schepekijn,</l>
<l>Ende met hem die disciplen zijn,</l>
<l>Om dat hi niet woude dat si</l>
<l n="13220">Ydele glorie ontfenghen daer bi,</l>
<l>Dat si miracle hadden gesien.</l>
<l>Sinte Johan scrijft ooc te dien,</l>
<l>Dat Christus selve dus bediet:</l>
<l>"Ic en soeke mine glorie niet".</l>
<l n="13225">In Vitas Patrum staet dus bescreven</l>
<l>Van vaders, die leyden zalich leven,</l>
<l>Dat si hem ghec toochden van siene,</l>
<l>Om ydele glorie te ontvliene.</l>
</div>
<div type="chapter"><head type="chapter">Exempel dat een heilich vader hem vensde ghec wesende om te ontvliene ydele glorie. [LXXII]</head>
<l>Van eenen ouden lesen wi dat,</l>
<l n="13230">Die in een hol heremite zat,</l>
<l>Ende rustende pensede in Gode,</l>
<l>Tote hem quam een werlic bode,</l>
<l>Die hem bat sonderlinghe zeere,</l>
<l>Dat hi woude om onsen heere</l>
<l n="13235">Tijdlike komen te zinen sone.</l>
<l>So vele, so zeere bad die ghone,</l>
<l>Dat met hem quam die oude vader.</l>
<l>Doet tvolc veriesch, so quamt algader</l>
<l>Met bernenden lampen, wat het mach,</l>
<l n="13240">Ende als dat die oude zach,</l>
<l>Wesende ghec toochde hi hem schiere;</l>
<l>Sine cledere warp hi in die riviere</l>
<l>Sonder toeven, daer hi bi stoet;</l>
<l><milestone unit="fol" n="109a"/> Selve so liep hi metter spoet</l>
<l n="13245">Int water ende wiesch zine leden.</l>
<l>Diene bracht heft te dier steden,</l>
<l>Was vor dat volc geschofiert,</l>
<l>Doe hi ne sach so ongemaniert.</l>
<l>Die cleder dede hi hem weder an,</l>
<l n="13250">Ende dat volc keren van dan,</l>
<l>Om dat lijc te gravene ghereet.</l>
<l>Den ouden heft hi een stuc geleet,</l>
<l><pb n="171"/>Wien hi nerenstlike bat,</l>
<l>Dat hi hem woude verclaren, wat</l>
<l n="13255">Bedieden mochte, dat hi hadde gedaen,</l>
<l>"Want dat volc, dat daer was gestaen,</l>
<l>Dat seghede algader ende niet min,</l>
<l>Dat gi hadt den duvel in".</l>
<l>Die oude heft hem gheantwort:</l>
<l n="13260">"Ic en woude horen niet die wort";</l>
<l>Ghecker menschen voere hi plach,</l>
<l>Om dat hi ydele glorie ontsach.</l>
<l>Swaerlike dweelt hi ende sneeft,</l>
<l>Die in ydelre glorien leeft,</l>
<l n="13265">Die niet en acht, hoe quaet hi si,</l>
<l>Mach hi goet heeten daer bi.</l>
<l>Tot dusdanen sprect aldus</l>
<l>Sinte Johan Crisostomus:</l>
<l>"Yprocrite, was dat menen dijn</l>
<l n="13270">Dattu niet priselic wils zijn,</l>
<l>Daer du nochtan geprijst wils wesen?"</l>
<l>Die ewangelie sprect ooc te desen:</l>
<l>"Hoe moghedi geloven in Gode,</l>
<l>Die ydele glorie soect so ode,</l>
<l n="13275">Ende der glorien niet en goomt,</l>
<l><milestone unit="fol" n="109b"/> Die allene van Gode coomt!"</l>
</div>
<div type="chapter"><head type="chapter">Ydele glorie rooft den mensche zijn gheestlike ende erdsche goet. [LXXIII]</head>
<l>Ydele glorie moet zijn gehaet:</l>
<l>Si doet den mensche twevout quaet,</l>
<l>Int erdsche goet ende int gheestelike.</l>
<l n="13280">Vake so zietmen an die rike,</l>
<l>Dat sijt goet quisten menygerleye wijs</l>
<l>Omme der ydelre glorien prijs.</l>
<l>Dat si ooc dat gheestlike goet</l>
<l>Rooft, des zijn wi wel vroet:</l>
<l n="13285">Wat goede die mensche heft ghedaen,</l>
<l>Wil hi prijs daer af ontfaen,</l>
<l>So ne is zine weldaet niet.</l>
<l>Hier up so is ons wel bediet,</l>
<l>Dwelk ons scrivet een heilich vader:</l>
<l n="13290">"Onmoghelic so eist tenengader,</l>
<l>Dattet cruut soude hebben sine rijphede:</l>
<l>Also is ons onmoghelic mede,</l>
<l>Die van consten wille hebben lof,</l>
<l>Dat hi ooc hemelsche vrucht hier of</l>
<l n="13295">Maken soude vorden here".</l>
<l>Ydele glorie helpt ooc zeere,</l>
<l>Dat die mensche ongestade blijft.</l>
<l>Hier up sinte Bernart bescrijft:</l>
<l>"Die hare consciencie binden</l>
<l n="13300">In vremden tonghen, die zullen vinden</l>
<l>Hem selven nu goet, nu quaet,</l>
<l>Nu groot, nu cleyne, na dat staet:</l>
<l>Ten willen der tonghen, die haers gewaghen,</l>
<l>Sullen si prijs of laster draghen."</l>
<l n="13305">Dusdaene slachten den wederhane,</l>
<l><milestone unit="fol" n="109c"/> Die up den toren pleghet te staene,</l>
<l>Die welke keert met allen wynden.</l>
<l>In die scrifture claer wi vinden,</l>
<l>Dat ydele glorie deren mach.</l>
<l n="13310">Sinte Augustijn doet ons gewach:</l>
<l>"Nyemand ydele glorie beseft,</l>
<l>Dan hi die strijt daer theghen heft:</l>
<l>Al ne begheert hi den prijs niet,</l>
<l>Die mensche, wien men gheven biet,</l>
<l n="13315">Nochtan so eist hem swaer onthouden,</l>
<l>Dat zijs niet verbliden souden,</l>
<l>Alsmen prijs biet"; hier af dus</l>
<l>Seghet ons sinte Gregorius:</l>
<l>"Licht so eist in eniger wijs</l>
<l n="13320">Niet begheren der menschen prijs,</l>
<l>Mer als hi is ontfaen, daer naer</l>
<l>So is hi te verstekene swaer".</l>
<l>Jeronimus scrijft ooc hier bi:</l>
<l>"Swaerliker so derven wi</l>
<l n="13325">Prijs, dien men ons bieden soude,</l>
<l>Dan van gesteente ende van goude".</l>
<l>In Prospers bloemen vant ic dus staen:</l>
<l>"Als die mensche heft boven gegaen</l>
<l>Die zonden ende die al verdreven,</l>
<l n="13330">So is nochtan anxt gebleven,</l>
<l>Of hi daer of meer tier tijd</l>
<l><pb n="172"/>In Gode dan in hem selven verblijt".</l>
<l>Dat si grote macht heft, ic merke,</l>
<l>In dat si dicke bynnen der heiligher kerke</l>
<l n="13335">Inden dienst ons heren geschiet:</l>
<l>Hets tontsiene dat sulc vortbiet</l>
<l>Sijn schone discant vorden lieden,</l>
<l><milestone unit="fol" n="109d"/> Dat hi Gode niet soude bieden,</l>
<l>Waer der nyemand ter kerken komen.</l>
<l n="13340">Men ziet ooc zeere die leken dromen,</l>
<l>Dat si dat liever souden horen,</l>
<l>Dan al datmen zanc te voren.</l>
</div>
<div type="chapter"><head type="chapter">Ydele glorie is somwile menschelic ende somwile duvelic. [LXXIIII]</head>
<l>Dese ydele glorie mach wesen</l>
<l>In tween manieren, als wi lesen.</l>
<l n="13345">Die eene is duvelic geseit,</l>
<l>Als yemand verblijt in zine quaetheit.</l>
<l>Hier up secht die prophete Davijt:</l>
<l>"Twi bistu in quaetheiden verblijt.</l>
<l>Die moghende in quaetheiden bis?"</l>
<l n="13350">Die menschlike ydele glorie is,</l>
<l>Als men blijschap heft int goet,</l>
<l>Dwelk die werelt gheven moet.</l>
</div>
<div type="chapter"><head type="chapter">Ypocrisie is eene swaere zonde, ende daer God meest gram up is. [LXXV]</head>
<l>Na ydelre glorien so dunket mie</l>
<l>Dat volghen moet ypocrisie,</l>
<l n="13355">Want wie dat ydele glorie mint,</l>
<l>Is over heilich gherne bekint,</l>
<l>Ipocrisie is die fingiert</l>
<l>Dueghet die hi niet hantiert.</l>
<l>Scrifture ghevet menighen raet,</l>
<l n="13360">Datmen dese zonde haet.</l>
<l>Ecclesiasticus secht ons te desen:</l>
<l>"En wilt niet ypocrite wesen</l>
<l>Int anschouwen vanden lieden".</l>
<l>Sinte Matheus woorde bedieden:</l>
<l n="13365">"Als gi juwe almoesse biet,</l>
<l><milestone unit="fol" n="110a"/> So ne doet voer ju trompen niet,</l>
<l>Ghelike dat ypocriten plien".</l>
<l>Dus secht noch sinte Matheus te dien:</l>
<l>"Als ghi vast of bedinghe doet,</l>
<l n="13370">So ne hebt niet droeve den moet,</l>
<l>Ghelike den ypocriten, die slacht</l>
<l>Den wulf, die an heft die schapes vacht",</l>
<l>Van wien Matheus weten laet -</l>
<l>Ten valschen propheten so verstaet -</l>
<l n="13375">Die tote ju komen in clederen van schapen,</l>
<l>Ende bynnen zijn wulve, diet al rapen.</l>
<l>Ypocrisie soudemen vlien,</l>
<l>Want scrifture gewaghet van dien</l>
<l>Wraken, die daer komen nare.</l>
<l n="13380">Vander ierster Job secht clare:</l>
<l>"Int ansichte vanden here</l>
<l>Comt ypocrite nemmermere".</l>
<l>Die ander wrake is ter onwerden,</l>
<l>Daer si in versteken werden</l>
<l n="13385">Ten gherichte; hier up Job sede:</l>
<l>"Al clomme zine hoverdichede</l>
<l>Ten hemele, ende dat wesen mochte,</l>
<l>Ende zijn hooft die wolken gerochte,</l>
<l>So sal hi dalen int ende verloren,</l>
<l n="13390">Want hi ter hellen moet behoren".</l>
<l>Die derde wrake is hem geschiet,</l>
<l>Dat hem die heilighe gheest ontvliet,</l>
<l>So wien nyeman bekeren mach.</l>
<l>Hier af die wiseman doet gewach:</l>
<l n="13395">"Discipline des heilighen gheest</l>
<l>Verjaghen die geveynsden meest".</l>
<l>Die vierde wrake mach wel wesen</l>
<l><milestone unit="fol" n="110b"/> Malediccie, die wi lesen</l>
<l>Gesproken ten ypocriten waert</l>
<l n="13400">Van Christus, als Matheus verclaert.</l>
<l>Die eerste is: "Ju lieden Pharisee,</l>
<l>Ende scriben, ypocriten, wee!</l>
<l>Die vanden hemele die duren</l>
<l>Sluten theghen die creaturen!</l>
<l n="13405">Selve en komedi daer niet,</l>
<l>Ende anderen dat komen gi verbiet!"</l>
<l>Die ander malediccie is geseit:</l>
<l>"Wee ju lieden, ypocriten, die daer eit</l>
<l><pb n="173"/>Der weduwen huysen ende hare stede</l>
<l n="13410">Gheveynst met uwer langher bede!"</l>
<l>Die derde malediccie is: "wee</l>
<l>Ju, ypocriten ende Pharisee,</l>
<l>Die gelike zijt in ju leven</l>
<l>Den grave, dat buten is wit bescreven" . . . .</l>
<l n="13415">Die vierde staet dus int gestrijt:</l>
<l>"Wee ju, die zuver van buten zijt!"</l>
<l>Van alle die goede exemple gheven,</l>
<l>Ende theghen hare bewise leven,</l>
<l>Scrijft up Yzaijas aldus</l>
<l n="13420">Mijn heere sinte Jeronimus:</l>
<l>"Hets lichter zonde doen vor oghen,</l>
<l>Dan gheveynsde heilicheit toghen".</l>
</div>
<div type="chapter"><head type="chapter">Ypocrisie doemt God boven allen anderen zonden. [LXXVI]</head>
<l>Die redene, waeromme onse heere</l>
<l>Ypocriten doemt so zeere,</l>
<l n="13425">Is dat si valschelic hem verbaren</l>
<l>Gelike of si van Gode waren,</l>
<l>Daer se die duvel heft in handen;</l>
<l><milestone unit="fol" n="110c"/> Si schinen Gods vriende, ende zijn viande!</l>
<l>Men leest van Antecrist claer al,</l>
<l n="13430">Die thooft van quaetheden wesen sal,</l>
<l>Dat hi meest bi ypocrisien</l>
<l>Dat volc sal brenghen te zijnre pertien.</l>
<l>Hier up die wise Salomon zede:</l>
<l>"Bedecter so nes ghene quaethede,</l>
<l n="13435">Dan die simpel vort gaet</l>
<l>Onder enyghen dienst, dien men ontfaet".</l>
<l>Sinte Pauwel die scrijft mede:</l>
<l>"Die gheest openbare zede,</l>
<l>Dat somighe inden laetsten tiden</l>
<l n="13440">Sullen vanden gelove gliden,</l>
<l>Ende na der dwelinghe geeste verstaen,</l>
<l>Die lerende omme sullen gaen</l>
<l>Des duvels leringhe, ende te hare pertien</l>
<l>Dat volc trecken bi ypocrisien".</l>
</div>
<div type="chapter"><head type="chapter">Hoverde heft zes remedien omme se mede te verdrivene. [LXXVII]</head>
<l n="13445">Nu laet ons die remedien scriven,</l>
<l>Die hoverde konnen verdriven.</l>
<l>Tot zessen staen er hier vor oghen.</l>
<l>Die eerste is, so leeres toghen,</l>
<l>Datmen sal wandelen nacht ende dach</l>
<l n="13450">Metten oedmoedighen, daermen mach.</l>
<l>Die vele wandelt biden hoverden</l>
<l>Sal daer bi hoverdich werden,</l>
<l>Ende in contrarien so es</l>
<l>Dat secht Ecclesiastes:</l>
<l n="13455">"Die metten oedmoedighen heft geploen</l>
<l>Te wandelne, sal oedmoet an doen".</l>
<l>Historien maken ons des wijs,</l>
<l><milestone unit="fol" n="110d"/> Dat was een konync te Parijs,</l>
<l>Als hi at allene maeltiden,</l>
<l n="13460">Dede hi zitten an zine twe ziden</l>
<l>Te zijnre tafele ende theghen hem mede</l>
<l>Donsienste armen vander stede.</l>
<l>Doe waert hem gevraecht van eenen,</l>
<l>Wat hi daer mede mochte menen,</l>
<l n="13465">Dat hi die armen so na hem trac</l>
<l>Ende bi hem sette; die konync sprac:</l>
<l>Een edel ridder hadt hem gewijst,</l>
<l>Job, ende dus segghende geprijst:</l>
<l>"Visenterende dine ghedane,</l>
<l n="13470">Sal ghene zonde di vallen ane".</l>
<l>Die ander hoverde remede</l>
<l>Is te pensene die onwerdichede</l>
<l>Des vleyschs ende zijn vuule hercomen,</l>
<l>Waer af het heft beghin genomen,</l>
<l n="13475">Want eerst so eist onreyne zaet;</l>
<l>Ten lesten ooc, alst ute ghaet,</l>
<l><pb n="174"/>Ist den wormen te spise gegeven,</l>
<l>Ende tusschen desen so is al dat leven.</l>
<l>Die licham niet anders en es</l>
<l n="13480">Dan een zac vul stinckende mes.</l>
<l>Hier up een prophete zede:</l>
<l>"In die myddel dine is onreynichede".</l>
<l>Van desen woorden die glose es,</l>
<l>Dat met rechte dat vuule mes,</l>
<l n="13485">Dat wi bynnen den buke draghen,</l>
<l>Van ons hoverde soude verjaghen.</l>
<l>Die derde remedie is daer af</l>
<l>Exemple, die ons Christus gaf.</l>
<l>Hier up staet in Augustine:</l>
<l n="13490"><milestone unit="fol" n="111a"/> "Van des menschen vrese die medicine</l>
<l>Is Cristus oedmoedichede.</l>
<l>Eene vierde remedie is mede</l>
<l>Dencken om dat ordel zwaer,</l>
<l>Dat den hoverden sal komen naer.</l>
<l n="13495">Yzaijas secht van desen:</l>
<l>"Des heeren dach sal upten hoverden wesen".</l>
<l>Bet achter ooc Yzaijas seit:</l>
<l>"Die crone der hoverdicheit</l>
<l>Wert getreden metten voeten".</l>
<l n="13500">Die vijfte is van desen boeten</l>
<l>Merken der werelt keytivicheit,</l>
<l>Vander welker Job dus seit:</l>
<l>"Die schichten Godes die zijn in mien,</l>
<l>Ende die onwertheit van dien</l>
<l n="13505">Heft den gheest uut mi gezoghen".</l>
<l>Job meende, na der lerers toghen,</l>
<l>Dat die gheest, die hem verhovaert</l>
<l>Mochte hebben, was niet zeere gewert.</l>
<l>Die zeste entie leste remede</l>
<l n="13510">Is te denckene om onse ziechede,</l>
<l>Die den lichame is fel,</l>
<l>Ende der zielen also wel.</l>
<l>Ter zielen hebben wi sulke quale,</l>
<l>Dat wi niet en moghen wale</l>
<l n="13515">Den lichtsten gedachte wederstaen,</l>
<l>Of eenen woorde zijn onderdaen,</l>
<l>Wine werden daer bi ontstelt.</l>
<l>Vander ziecheit des vleyschs vertelt</l>
<l>Sinte Augustijn dus ende seit:</l>
<l n="13520">Sulcghedaen is des vleyschs crancheit,</l>
<l>Dat hi niet en can geweren</l>
<l><milestone unit="fol" n="111b"/> Den puust, hi ne wast hem te deren,</l>
<l>Noch die vloen, dat hi se can gematen,</l>
<l>So dat si hem slapen laten.</l>
<l n="13525">Dit sinte Augustijn dus verclaert:</l>
<l>"Seghet een mensche te di waert</l>
<l>Een woort, du verstueres di;</l>
<l>Twi ne weerstu niet die vlamme van di,</l>
<l>Dat si di late slapen, alstuut eyschs?</l>
<l n="13530">So groot is die quale des vleysch,</l>
<l>Dat eene ziecheit of eene zwere</l>
<l>Doet den lichame sulke deere,</l>
<l>Dat si dien al daer neder slaet".</l>
<l>Wel is die mensche, die hem verlaet</l>
<l n="13535">Up dat zijns is, zeere verblent,</l>
<l>Na al der leringe vorkent,</l>
<l>Want hi niet anders is dan erde.</l>
<l>Hier mede endet die hoverde.</l>
</div>
</div>
<div type="part"><head type="part comment">[VI. Van der nidicheden]</head>
<div type="chapter"><head type="chapter comment">[Inleiding]</head>
<l>   Nader hoverden traectaet</l>
<l n="13540">Ist recht datmen ten nide gaet,</l>
<l>Diewelke haer dochter heet wesen,</l>
<l>Om dat si uut haer is geresen.</l>
<l>Capittelen heft nijt tote drien:</l>
<l>Bynnen den eersten salmen zien</l>
<l n="13545">Vele leringhen om te latene</l>
<l>Den nijt ende dien te verhatene;</l>
<l>Int ander capittel salmen horen</l>
<l>Manieren, die ten nide behoren;</l>
<l>Ten derden werden remedien gescreven,</l>
<l n="13550">Daer die nijt bi wert verdreven.</l>
</div>
<div type="chapter"><head type="chapter"><milestone unit="fol" n="111c"/> <hi rend="italic">Nijt is schuldich te zine gehaet, dats bewijst bi neghen zaken</hi>. [I]</head>
<l>Nijt is, also sinte Johan seit,</l>
<l><pb n="175"/>Rouwe van vremder zalicheit:</l>
<l>Over zalicheit is ghenoomt</l>
<l>Al dat den mensche in baten coomt.</l>
<l n="13555">Die eerste redene is, waer bi</l>
<l>Die nijt te verhatene si</l>
<l>Ende recht is datmense vreest,</l>
<l>Want si is theghen den heilighen gheest;</l>
<l>Also Matheus heft bescreven,</l>
<l n="13560">Dat si nauwe wert vergheven.</l>
<l>Ten anderen soude men nijt haten,</l>
<l>Want si is contrarie der karitaten;</l>
<l>Also scrifture ons bevroet,</l>
<l>Dat caritate is dat overste goet,</l>
<l n="13565">Also is bi contrarien geseit</l>
<l>Die archste zonde nidicheit.</l>
<l>Eene wrede beeste heet si daer bi,</l>
<l>Also daer staet in Genesi,</l>
<l>Ter tijd dat Joseph was verloren:</l>
<l n="13570">Die vader, alst hem quam te voren,</l>
<l>Sprac vul rouwen zeer verbolghen:</l>
<l>"Eene wrede beeste heften verzwolghen".</l>
<l>Jacob meende den fellen nijt,</l>
<l>Want wel so wiste hi vor die tijt,</l>
<l n="13575">Datten die broeders minden niet,</l>
<l>Doer dromen die hem waren geschiet.</l>
<l>Nijt is vele argher dan hatie</l>
<l>Of gramschap is, want sie</l>
<l>Komen ende spruten dicken</l>
<l n="13580">Uut vor verdienden sticken,</l>
<l><milestone unit="fol" n="111d"/> Van dat eer misdaen mach wesen,</l>
<l>Mer nidicheit comt gheresen</l>
<l>Uten quaden gronde van bynnen,</l>
<l>Ende laet ghene ghenoechte wynnen</l>
<l n="13585">Den ghenen, die met haer is gespiset.</l>
<l>                Die ander redene is ons bewiset,</l>
<l>Dat van nide moet zijn bewacht,</l>
<l>Om dat si is van groter macht,</l>
<l>Ende daer toe ooc nyemand en spaert,</l>
<l n="13590">Also die bible wel verclaert.</l>
<l>Dat Cayn sloech den goeden Abel,</l>
<l>Brachte nijt toe ende niet el.</l>
<l>Nijt dede Josepe vercopen mede,</l>
<l>Also ic nu hier voren zede.</l>
<l n="13595">Sinte Jan secht ooc dat nidichede</l>
<l>Den heere Jhesum doden dede.</l>
<l>Pilatus was wel te bynnen das,</l>
<l>Dat hi hem bi nide gelevert was.</l>
<l>                Vanden nidighen secht dus</l>
<l n="13600">Een lerer, heet Cyprianus:</l>
<l>"Dreghelic is zijn upsien,</l>
<l>Crom staet dat ansichte van dien,</l>
<l>Bleec is vake zine ghedane,</l>
<l>Bevende pleghen zijn lippen te ghane,</l>
<l n="13605">Crijsschelens pliet hi weder ende voort,</l>
<l>Begripende vallen zine woort,</l>
<l>Quaet verbreidet hi, daer hijt weet,</l>
<l>Ende quaet te doene is hi ghereet".</l>
<l>Dus moghestu kennen sonder vraghen</l>
<l n="13610">Bi ziene die menschen die nijt draghen.</l>
<l>Die derde redene, daer men mede</l>
<l>Sal verhaten die nidichede,</l>
<l><milestone unit="fol" n="112a"/> Dats om donsalicheit van hare,</l>
<l>Want daer die nidighe schuldich ware</l>
<l n="13615">Te verblidene, als anderen goet geschiet,</l>
<l>Daer bedroeft hi, als hijt siet.</l>
<l>Hier omme wast dat Job zede:</l>
<l>"Des daghes ghaen si indie donkerhede,</l>
<l>Ende sullen inden middach clare</l>
<l n="13620">Tasten oft bi nachte ware".</l>
<l>Van deser nidicheit seghet dus</l>
<l>Mijn here sinte Gregorius:</l>
<l>"Des nidichs gedachte is gepijnt</l>
<l>In elke goede dinghe, die hi vint.</l>
<l n="13625">Ende des luchtes schijn die doet</l>
<l>Hem verdonkeren den moet".</l>
<l>                Ten vierden des nidichs quaetheit schijnt</l>
<l>In dat si haren dragher pijnt,</l>
<l>Als die worm, die int hout groyet,</l>
<l n="13630">Die van etene niet vermoyet</l>
<l>Den boom, daer hi in was geboren.</l>
<l>Dus et die nidighe hem selven voren.</l>
<l>Hier up Salomons woorde gewaghen:</l>
<l>"Verghave God, dat die nijt draghen</l>
<l n="13635">In elke stede hadden oghen ende oren,</l>
<l>So dat hem komen mochte te voren</l>
<l>Dueghet, die gheschiet al omtrent,</l>
<l><pb n="176"/>Dat meren mochte haer torment!"</l>
<l>Salomons woorde ooc bedieden:</l>
<l n="13640">"Hoe vele blischappen heilighe lieden</l>
<l>Ontfaen int goede, dat si schouwen:</l>
<l>Nidighen hebbens so vele rouwen!"</l>
<l>Oracius doet ons bekent</l>
<l>"Van ghenen tiran so ne is torment</l>
<l n="13645"><milestone unit="fol" n="112b"/> Meerre dan vanden nidighen vonden".</l>
<l>                Ten vijften lerers wel orconden,</l>
<l>Dat nidighen zijn gecorrumpeert:</l>
<l>Des moeten si zijn gerefuseert.</l>
<l>So zeere gecorrumpeert si zijn,</l>
<l n="13650">Dat dueghet hem dunct wesen venijn,</l>
<l>Ende al dat quaet is, dunct hem goet;</l>
<l>Dit doet hare felle nidighe moet.</l>
<l>Dus moghen hem wel an trecken die</l>
<l>Die malediccie van Yzaije:</l>
<l n="13655">"Wee ju lieden, die segghet ende verstaet</l>
<l>Dat quade goet wesen ende tgoede quaet:</l>
<l>Die lucht noemende duusterhede</l>
<l>Ende dat bitter heet gi zoete mede".</l>
<l>Van deser ghecorrumpeertheit</l>
<l n="13660">Salomon in Proverbien seit:</l>
<l>"Boven allen corrupcien so es</l>
<l>Nidicheit dat vuulste mes".</l>
<l>                Die zeste redene is mede</l>
<l>Des nidichs menschen verkeerthede:</l>
<l n="13665">Die nidighe is verkeert daer in,</l>
<l>Dat hem quetst in zinen sin</l>
<l>Dat yet goets soude vermenicht werden;</l>
<l>Sijns selves profijt sal hi beverden,</l>
<l>Eer hijs yemen toe laet wesen.</l>
</div>
<div type="chapter"><head type="chapter">Exempel dat nidighe quaet zijn van inberste. [II]</head>
<l n="13670">Hier af in eene historie wi lesen,</l>
<l>Dat een konync rike ende groot</l>
<l>Eenen nidighen ontboot,</l>
<l>Ende eenen harde ghierighen mede.</l>
<l>Te desen tween die konync zede:</l>
<l n="13675"><milestone unit="fol" n="112c"/> "Overdenct onder ju tween</l>
<l>Wat dat eyschen sal die een,</l>
<l>Den anderen sal ic die helfte meer gheven.</l>
<l>Langhe si beyde swighende bleven:</l>
<l>Haerre gheen ne woude eyschen voren,</l>
<l n="13680">Bynnen so langhe des hadde toren</l>
<l>Die konync, ende beval also boude</l>
<l>Den nidighen, dat hi eyschen soude.</l>
<l>Doe iesch die nidighe over luut</l>
<l>Dat men hem stake een oghe uut,</l>
<l n="13685">Om dat hi woude den anderen schenden,</l>
<l>Ende doen met beiden oghen blenden:</l>
<l>Hem selven iesch hi liever quaet,</l>
<l>Dan hi den anderen hadde gebaet.</l>
<l>Die nidighe is so quaets moets,</l>
<l n="13690">Dat hi liever heft van yet goets</l>
<l>Te dervene, dans yemand toe ware:</l>
<l>Nochtan secht Seneca openbare:</l>
<l>"Van ghenen dinghe die besittinghe</l>
<l>Mach den mensche ghenoechte in bringhen,</l>
<l n="13695">Daer en moet een geselle toe wesen".</l>
</div>
<div type="chapter"><head type="chapter">Nijt doet haren dragher vele quaets. [III]</head>
<l>Die zevende redene is van desen,</l>
<l>Dat nidicheit moet zijn gehaet,</l>
<l>Om dat si in so vele schaet</l>
<l>Haren dragher; eerst ic merke,</l>
<l n="13700">Si ontrect hem die heilighe kerke</l>
<l>Ende dat weldoen, datmen daer in pliet.</l>
<l>Hier up Salomon dus bediet:</l>
<l>"Deylachtich van alle dien</l>
<l>Bin ic, heere, die di ontsien".</l>
<l n="13705"><milestone unit="fol" n="112d"/> Sinte Augustijn secht al bloot:</l>
<l>"Peynsden nidighen doch, hoe groot</l>
<l>Goet caritate pleecht te zine,</l>
<l>Die welke sonder onse pine</l>
<l>Vremde goet doet onse wesen!"</l>
<l n="13710">In mester Hughen boec wi lesen:</l>
<l>"Hoverdicheit trect mi van Gode,</l>
<l>Ende nijt van den evenkersten ode,</l>
<l>Mer gramschap mi van mi selven ontrect".</l>
<l>Die wise Salomon dus ontdect:</l>
<l n="13715"><pb n="177"/> "Die haestelike wille bejaghen</l>
<l>Rijcheit ende anderen nijt draghen,</l>
<l>Hi kent weynich dat ongheval,</l>
<l>Dat hem sciere toe komen sal".</l>
<l>Ecclesiasticus hier up seit:</l>
<l n="13720">"Der nidigher erfachticheit</l>
<l>Ende die dubble tonghe vort bringhen</l>
<l>Wert ewych verwijt met schofieringhen".</l>
<l>                Die achtste redene is, daer bi</l>
<l>Nidicheit te verhatene si,</l>
<l n="13725">Dat nijt is des duvels teyken geprent,</l>
<l>Daer hi sine discipulen bi kent.</l>
<l>Gelike dat ons scrivet wel</l>
<l>Sinte Jacob die apostel,</l>
<l>Dat teenen tide die heere Jhesus</l>
<l n="13730">Te zinen discipulen seghede aldus:</l>
<l>"In dat sal allen lieden kenlic zijn,</l>
<l>Dat gi zijt die discipulen mijn,</l>
<l>Ist dat gi onderlinghe hebt minne",</l>
<l>Also plecht Sathanas te kinne</l>
<l n="13735">Sine discipulen talre tijd,</l>
<l>In dien dat si draghen nijt.</l>
<l><milestone unit="fol" n="113a"/> Des nidighen werschepe salmen vlien,</l>
<l>Want Salomo secht dus van dien:</l>
<l>"Metten nidighen drinc noch et,</l>
<l n="13740">Al eist, dat hijt vor di set,</l>
<l>Ende "et ende drinc" tote di zede:</l>
<l>Sijn ghedachte is di niet mede".</l>
<l>                Die neghende redene verstaet,</l>
<l>Waer omme nijt moet zijn gehaet,</l>
<l n="13745">Om dat die nidighe moet zijn geselle</l>
<l>Vanden viant vander helle,</l>
<l>Beide int verliesen ende int wynnen,</l>
<l>Want als die nidighe mach bekinnen,</l>
<l>Dat die duvel wint ant misschien</l>
<l n="13750">Van yemande, hi verblijt van dien;</l>
<l>Metten duvel bedroeft hi mede</l>
<l>Als yemand wel vaert, dits zijn zede.</l>
<l>Hier toe scrivet mester Tullius wel:</l>
<l>"Die nidighe mensche ende die duvel</l>
<l n="13755">Hebben een willen ende niet willen":</l>
<l>Selden of niet dat si schillen,</l>
<l>Ende als die nidighe scheit van hier,</l>
<l>Dan zijn si gesellen int helsche vier.</l>
</div>
<div type="chapter"><head type="chapter">Nijt heft twe manieren die hier ghetoghet zijn. [IIII]</head>
<l>Nidicheit zonde hevet twee</l>
<l n="13760">Manieren in haer ende niet mee:</l>
<l>Die eene is als men blischepe heeft,</l>
<l>Dat een ander misvalt of sneeft;</l>
<l>Dat ander, dat hi droeft ende misbaert,</l>
<l>Om dat zijn evenkersten wel vaert.</l>
<l n="13765">Des nidichs blischap gelijct dien,</l>
<l>Die leghet in starker frenesien:</l>
<l><milestone unit="fol" n="113b"/> Om dat arechste heft hi blischap meeste:</l>
<l>Dits ene duvelike feeste,</l>
<l>Te verblidene in eens anders quaet!</l>
<l n="13770">Hier up in Proverbien staet:</l>
<l>"Die blijsschap in anders misval driven,</l>
<l>Sullen niet onbegrepen bliven".</l>
<l>Sinte Pauwel secht te desen:</l>
<l>"Caritate eyscht blide wesen</l>
<l n="13775">Metten verblidenden; droevende mede</l>
<l>Metten ghenen die heft droef hede".</l>
<l>Die selve apostel dus bediet:</l>
<l>"Wie is ziec ende ic niet?"</l>
<l>Of hi segghen woude al claer:</l>
<l n="13780">"Is yemand ziec, dats mi zwaer".</l>
<l>Die nidighe schijnt argher zijn</l>
<l>In dit puent dan enych zwijn:</l>
<l>Wi sien als men een swijn doot,</l>
<l>Die anderen hebbens medeliden groot,</l>
<l n="13785">Daer die nidighe verblijt,</l>
<l>Als een ander valt of glijt.</l>
</div>
<div type="chapter"><head type="chapter">Nijt heft vier remedien die hier ghetoghet zijn. [V]</head>
<l>Remedien so vindic viere</l>
<l>Theghen nidicheit putertiere:</l>
<l>Dat eerste is dencken te dien dinghen,</l>
<l n="13790">Die ghemene bate in bringhen.</l>
<l>Hier up sinte Gregorius seit:</l>
<l>"Die vanden bande der nidicheit</l>
<l>Vri ende ledich begheert te staene,</l>
<l>Trecke hem die erfachticheit ane,</l>
<l n="13795">Die beseten mach zijn in velen,</l>
<l>Sonder quetsen ofte quelen".</l>
<l><pb n="178"/><milestone unit="fol" n="113c"/> Sinte Gregorius secht mede:</l>
<l>"Die rechtelike die rijchede</l>
<l>Sonder begheren laet over liden,</l>
<l n="13800">Sal nyemandes profijt beniden".</l>
<l>Ter ander remedie wil ic toghen</l>
<l>Dinghe, die ons helpen moghen</l>
<l>Te hebbene broederlike minne.</l>
<l>Dat eerste, dat ons brenct ynne,</l>
<l n="13805">Is dat broederschap van naturen,</l>
<l>Want alle creaturen</l>
<l>Sijn na rechte zustere, broedere</l>
<l>Van eenen vader, van eener moedere,</l>
<l>Om dat tvolc onderminnen soude,</l>
<l n="13810">Alsoot God onderminnen woude.</l>
<l>Een ander broederschap is daer mede</l>
<l>Gheestlike na kerstenhede,</l>
<l>Daer ic Gode vader af merke</l>
<l>Ende moeder die heilighe kerke.</l>
<l n="13815">Een derde broederschap is geset,</l>
<l>Dat elk kersten is Cristus let,</l>
<l>Ende hi is onser alre hooft;</l>
<l>Dat secht sinte Pauwel, gelooft:</l>
<l>"Also wi hebben na onser betame</l>
<l n="13820">Vele leden an onsen lichame,</l>
<l>In Christus wi also een zijn".</l>
<l>Die derde remedie is, omme tvenijn</l>
<l>Vander nidicheit te beweerne,</l>
<l>Datmen wachte van te begheerne</l>
<l n="13825">Werlike eere ende weerdicheit.</l>
<l>Hier af is ghenoech gheseit</l>
<l>Inder hoverden tractaet:</l>
<l>Ter vijfter manieren so staet</l>
<l><milestone unit="fol" n="113d"/> Van die begheren heerschapien;</l>
<l n="13830">Daer moghestu dese remedien sien.</l>
<l>Ter vierde remedie is ons gheraden</l>
<l>Te dencken up die grote schaden,</l>
<l>Die nidicheit haren dragher doet.</l>
<l>Een schade is ons bevroet,</l>
<l n="13835">Dat si den evenkersten verswaert,</l>
<l>Alst wel hier voren is verclaert.</l>
<l>Die ander is, als lerers spreken,</l>
<l>Dat die nidighe is versteken</l>
<l>Uter devoter conpangie</l>
<l n="13840">Der heiligher kerken; dus ontfaet hie</l>
<l>Vanden heilighen gheest gheen leven,</l>
<l>Die welke rechte gracie moet gheven.</l>
<l>Ende niet meer dan hi zijn cleyne</l>
<l>Goet wil laten ghaen int gemeyne</l>
<l n="13845">Den evenmensche in dit leven,</l>
<l>So sal hem Christus weder gheven</l>
<l>Van zinen goede in die ander tijd.</l>
<l>Hier mede so nemt ende die nijt,</l>
<l>Ende gramschap comt hier nare,</l>
<l n="13850">Diewelke vake spruut uut hare.</l>
<l>[VII. Van der gramscap]</l>
</div>
<div type="chapter"><head type="chapter comment">[Inleiding]</head>
<l>                Nader hoverde ende den nide</l>
<l>Eist recht dat ic daer toe tide,</l>
<l>Ende die gramschap si bewijst,</l>
<l>Want uut den tween vorsegheden si rijst.</l>
<l n="13855">Capittelen viere werden in hare:</l>
<l>Dat eerste sal ons toghen clare</l>
<l>Die verhatinghe deser zonde;</l>
<l><milestone unit="fol" n="114a"/> Int ander capittel werden gevonden</l>
<l>Die manieren die haer an cleven;</l>
<l n="13860">Int derde capittel werden bescreven</l>
<l>Sonden, die uut der gramschap komen;</l>
<l>Dat vierde capittel sal ons nomen</l>
<l>Die remedien, daermen sal mede</l>
<l>Verwinnen deser zonden felhede.</l>
</div>
<div type="chapter"><head type="chapter">Gramschap is te verhatene omme zeven zaken. [I]</head>
<l n="13865">Vele scrifturen maken ons vroet</l>
<l>Datmen gramschap haten moet.</l>
<l>Hier up staet in Levitici boeken:</l>
<l>"Du ne moets ghene wrake soeken".</l>
<l>Job doet ons hier up verstaen:</l>
<l n="13870">"Gramschap moet niet boven ghaen</l>
<l>Der vroetschap, die is in di,</l>
<l>Dattu yemand bedroeves daer bi".</l>
<l>Ecclesiasticus secht dus wel:</l>
<l>"Weest niet te vergrammene snel".</l>
<l n="13875">Sinte Jacob scrijft ooc vort:</l>
<l>"Die mensche moet om te horene twort</l>
<l><pb n="179"/>Snel wesen, ende traecheit maken</l>
<l>Beyde in gramschap ende in spraken".</l>
<l>Noch scrijft Ecclesiast hier toe:</l>
<l n="13880">"Van dinen herten gramschap doe".</l>
<l>Up dit selve woort secht dus</l>
<l>Mijn heere sinte Gregorius:</l>
<l>"Gelijc dat storm ende onweder</l>
<l>Bloesemen ende wijngaert slaet daer neder,</l>
<l n="13885">Gramschap also den herten deert".</l>
<l>Hieromme ist noot dat mense weert.</l>
<l>Gregorius doet ons becant,</l>
<l><milestone unit="fol" n="114b"/> Dat gramschap is als een helsch brant,</l>
<l>Verbernende der zielen zoetheit.</l>
<l n="13890">Hier up die wise Salomon seit:</l>
<l>"Die mensche mach niet een vier groot</l>
<l>Also bedecken in zinen schoot,</l>
<l>Dattet niet verberne sijn cleet;</l>
<l>Dus is den mensche onghereet</l>
<l n="13895">Te wachtene, dat niet verbroyet,</l>
<l>Dat herte, daer gramschap in groyet".</l>
<l>Paulus ons dus weten doet:</l>
<l>"Weest tuwes selves behoef niet vroet</l>
<l>Met quade te gheldene quaetheit".</l>
<l n="13900">Die selve apostel aldus seit:</l>
<l>"Ne wreect ju niet met gheenre quaethede,</l>
<l>Mer gheeft der gramschepe stede".</l>
</div>
<div type="chapter"><head type="chapter">Gramschap mishaghet Gode ende si deert den evenkersten. [II]</head>
<l>Eene ander redene is daer bi,</l>
<l>Daer gramschap omme te hatene si,</l>
<l n="13905">Om dat si Gode is contrare:</l>
<l>Ooc trect se hem die duvel nare.</l>
<l>Den evenkersten doet si ooc quaet,</l>
<l>Ende den ghenen, in wien si staet.</l>
<l>Dat si Gode mislijct, secht dus</l>
<l n="13910">Mijn heere sinte Gregorius:</l>
<l>"Als gramschap steect den moet,</l>
<l>Des heilichs gheests wonynghe si doet</l>
<l>Verstueren; dan vliet van daer</l>
<l>God, die duvel comt daer naer".</l>
<l n="13915">Hier up in Job geseghet staet:</l>
<l>"Gramschap den ghecken man verslaet".</l>
<l>Gode so ist vertornende sake,</l>
<l><milestone unit="fol" n="114c"/> Dat die gramme mensche wrake</l>
<l>Nemen wil van dat hem deert,</l>
<l n="13920">Die God proper te hem begheert,</l>
<l>Also ons wel scrivet die apostel.</l>
<l>Gramschap becomt wel den duvel,</l>
<l>Om dat si heft grote starchede</l>
<l>Den evenkersten te deerne mede;</l>
<l n="13925">Gelijc dat vier van naturen</l>
<l>Meest mach quetsen telker uren</l>
<l>Vanden elementen viere,</l>
<l>Also heft gramschap putertiere</l>
<l>Vele meest machten te deerne.</l>
<l n="13930">Om deser zonden venijn te weerne</l>
<l>Ontstac zine discipulen bynnen</l>
<l>Cristus metten viere der mynnen.</l>
</div>
<div type="chapter"><head type="chapter">Gramschepe verblint des menschen verstandenisse ende moet. [III]</head>
<l>Die derde redene is bekent,</l>
<l>Dat gramschap al verblent</l>
<l n="13935">Der menschen verstandelen moet.</l>
<l>Hier up secht een poete vroet:</l>
<l>"Gramschap den moet so verblent,</l>
<l>Dat hi dat rechte siet noch kent".</l>
<l>Die wise Salomon ooc vertrect:</l>
<l n="13940">"Die man, die gram is, hi verwect</l>
<l>Stridinghe, ende die can wesen</l>
<l>Gedoochsam, al is strijt gheresen,</l>
<l>Die zocht hi ende doet te niete gaen";</l>
<l>Dit is vake wel verstaen.</l>
<l n="13945">In Salomons Proverbien ic vant:</l>
<l>"Swaer is die steen; so is ooc tsant,</l>
<l>Mer Gods gramschap is al in een</l>
<l><milestone unit="fol" n="114d"/> Swaerre dan enych vanden tween".</l>
<l>In Proverbien noch bet an</l>
<l n="13950">Secht aldus die wise man:</l>
<l>"Wie sal den gheest onthouden wel,</l>
<l>Die ter gramschap wert is snel?"</l>
<l>Ten vierden moet gramschap zijn gehaet,</l>
<l>Want si doet haren dragher quaet:</l>
<l n="13955">Den licham si quetsende es.</l>
<l>Hier up secht Ecclesiastes:</l>
<l>"Gramschap ende rouwe draghen</l>
<l>Minren zeer des menschen daghen".</l>
<l>Int erdsche goet so schaet si mede.</l>
<l n="13960">Hier up Ecclesiastes zede:</l>
<l><pb n="180"/>"Onrecht doen ende stridinghen</l>
<l>Doen te nieten derdsche dinghen".</l>
<l>Gramschap verdonkert so die oghen,</l>
<l>Also ons Davids woorde toghen:</l>
<l n="13965">"Up haer oghen vel vier in plaghen,</l>
<l>So dat si ghene zonne en saghen".</l>
<l>Dat vier bedieden die vroede</l>
<l>Den brant sijnde vanden grammen moede.</l>
<l>Die philosophus secht al clare:</l>
<l n="13970">"Den rade sijn twe dinghe contrare,</l>
<l>Gramschap ende grote haestichede".</l>
</div>
<div type="chapter"><head type="chapter">Gramschap doet der ziele vele quades, dats ghetoghet. [IIII]</head>
<l>Ten vijften schuwe gramschap mede,</l>
<l>Want vele quaets der zielen si doet.</l>
<l>Salomon ons dus bevroet:</l>
<l n="13975">"Gramschap heft ghene ontfermicheit,</l>
<l>Omdat si, so scrifture seit,</l>
<l>Eendrachtelike na wraken staet".</l>
<l>........</l>
<l>........</l>
<l><milestone unit="fol" n="115a"/> Dat Godes proper ontfermen es.</l>
<l>Die hatende kiesen liever twreken,</l>
<l n="13980">Ende van Gode te zine versteken,</l>
<l>Dan te vergheven cleyne misdaden,</l>
<l>Om te wynnene grote ghenaden.</l>
<l>Is partie lazers of verminct,</l>
<l>Grote schande hem dat dinct</l>
<l n="13985">Te vechtene up onmachtighe lieden.</l>
<l>Hier up Senecaes woorde bedieden:</l>
<l>"Enyghe spaerstu van te slane;</l>
<l>Andere gaestu met wraken ane:</l>
<l>Van alre wrake dine hand af stiere.</l>
<l n="13990">Als van eenen te cleynen diere:</l>
<l>Grote eere is gedoochsamheit".</l>
<l>Aldus ons mester Seneca seit:</l>
<l>"Ghedoochsamichlic onrecht gedoghen,</l>
<l>Is edele grote oedmoedicheit toghen".</l>
<l n="13995">Die zevende ghecheit is, si haten</l>
<l>Den ghenen die hem doet vele baten.</l>
<l>Dat sijn diese persequeren;</l>
<l>Ende die se souden refuseren</l>
<l>Ende ooc haten, die minnen si zeere:</l>
<l n="14000">Dats zonde, die verbiet die here,</l>
<l>Also het claer ghenoech staet</l>
<l>Vor in dat eerste tractaet.</l>
<l>Ecclesiasticus secht al bloot:</l>
<l>"Gramschap rust indes ghecs schoot.</l>
<l n="14005">Die wise Salomon sprect mede:</l>
<l>"Die ongedoochsame verheft zine gechede".</l>
</div>
<div type="chapter"><head type="chapter">Gramschap is te verhatene; si doet den mensche viervout quaet. [V]</head>
<l>Die zevende redene is, daer bi</l>
<l><milestone unit="fol" n="115b"/> Gramschap te verhatene si,</l>
<l>Dat al meest is viervout quaet</l>
<l n="14010">In hem die na wraken staet.</l>
<l>Dat eerste quaet is van desen,</l>
<l>Dat hi selve richter wil wesen</l>
<l>Tusschen hem selven ende zijnre partien,</l>
<l>Als hi wrake eyscht van dien.</l>
<l n="14015">Dat ander, dat in hem is quaet,</l>
<l>Die altijd na wraken staet,</l>
<l>Dats dat hi in eener besichede</l>
<l>Anleggher wil zijn ende richter mede.</l>
<l>Dat derde quaet is, dat hi niet mach</l>
<l n="14020">Ontbeiden den rechten wrake dach.</l>
<l>Des scrijft dapostel in deser manieren:</l>
<l>"Ne wille niet vor tijd jugieren".</l>
<l>Dat vierde quaet is van dien,</l>
<l>Die altijd om wrake spien,</l>
<l n="14025">Dat si die gerechticheit des heeren</l>
<l>Bi hare gramschap willen verkeren,</l>
<l>Ende hare viande willen vellen</l>
<l>Nederre dan se God wil stellen.</l>
<l>Ter achtster redene so staet,</l>
<l n="14030">Daer gramschap bi mach zijn verhaet,</l>
<l>Vele exemplen, schone bescreven,</l>
<l>Die ons bewijs daer toe geven.</l>
<l>Dat ierste exempel is vor oghen,</l>
<l>Dat Christus vele woude gedoghen,</l>
<l><pb n="181"/>........</l>
<l>........</l>
<l n="14035">Mer een sancte, Augustijn, dus verclaert:</l>
<l>Doe lach te stervene sinte Bernaert,</l>
<l>Ende hem naken soude zijn ent,</l>
<l>Quamen die broeders hem omtrent,</l>
<l>Ende baden hem dat hi hem leren soude</l>
<l n="14040"><milestone unit="fol" n="115c"/> Enyghe dinc te haren behoude.</l>
<l>Sinte Bernart antworde dien:</l>
<l>"Anderen gelovedic meer dan mien;</l>
<l>Ontfenc ic quetselike sake,</l>
<l>Ic en iesch des ghene wrake;</l>
<l n="14045">Nyemand woudic schofierichede</l>
<l>Doen; ende ghevelt ooc dat ic misdede,</l>
<l>Dat beterdic so ic vermochte.</l>
</div>
<div type="chapter"><head type="chapter">Exempel dat wederwrake zeer is te ontsiene van Gode. [VI]</head>
<l>Exempel die wrake sochte</l>
<l>Ende wederwrake wat so eest,</l>
<l n="14050">Datmen in sinte Matheus leest:</l>
<l>Die heere eenen vor hem ontboot,</l>
<l>Die hem schuldich was ghelt groot</l>
<l>Ende hiet hem betalen dat;</l>
<l>Den heere hi om ghenade bad</l>
<l n="14055">Ende swoer te gheldene als hi mochte;</l>
<l>Den heere ontfermdes ende bedochte,</l>
<l>Ende schalt al quite daer ter stede.</l>
<l>Cort na dien dat dit was leden,</l>
<l>Heft dese eenen anderen ghemoet</l>
<l n="14060">Die hem schuldich was cleyne goet,</l>
<l>Hardelike iesch hi hem dat;</l>
<l>Die ander om genaden bat,</l>
<l>Ende seghede te ghevene in corten daghen.</l>
<l>Die ander gaf niet om zijn claghen,</l>
<l n="14065">Ende dedene daer omme vaen.</l>
<l>Den heere was dit ghedaen verstaen,</l>
<l>Die hem verlaten hadde dat gelt groot:</l>
<l>Vor hem hi ne doe ontboot;</l>
<l>Hi seghede: "quaet knape, daer ic</l>
<l n="14070"><milestone unit="fol" n="115d"/> Di quite schalt, des is een stic,</l>
<l>Tgoet dattu waers schuldich mien,</l>
<l>Ende du ne verliets niet dat clene dien</l>
<l>Die daer af genaden bat!"</l>
<l>Doe beval die here dat</l>
<l n="14075">Men den quaden knape gebonden</l>
<l>Worpe in den kerker toten stonden</l>
<l>Dat hi soude hebben vergouden</l>
<l>Den lesten pennync vanden schouden.</l>
<l>Dus verboerde hi ontfermichede</l>
<l n="14080">In dat hi ghene weder dede.</l>
<l>                Dat ander capittel kan bewisen</l>
<l>Vander gramschap die devisen,</l>
<l>Van diewelke men weten moet</l>
<l>Dat eene gramschap mach zijn goet,</l>
<l n="14085">Dats dat yemand gram bediet</l>
<l>Up quade zonden, die geschiet.</l>
<l>Up deser gramschap so es</l>
<l>Dat secht Ecclesiastes:</l>
<l>"Gramschap beter dan lachen si".</l>
<l n="14090">Wel so is te wetene hier bi</l>
<l>Dat beter is, dat die mensche heeft</l>
<l>Droef heit als die evenkerstijn sneeft,</l>
<l>Dan hi daer mede dreve sijn spel.</l>
</div>
<div type="chapter"><head type="chapter">Gramschap is ghedeilt in tween partien van zonden. [VII]</head>
<l>Die ander gramschap mach ooc wel</l>
<l n="14095">In twe manieren sijn verclaert,</l>
<l>Als menschen vergrammen te menschen waert.</l>
<l>Die eene comt haestelike voort</l>
<l>Sonder te vermerkene dat woort,</l>
<l>Ende ooc sonder consent van gronde,</l>
<l n="14100"><milestone unit="fol" n="116a"/> Ende dese is daghelixsce zonde.</l>
<l>Hier up die prophete bediet:</l>
<l>"Weest gram ende wilt misdoen niet".</l>
<l>Die ander gramschap is zeere quaet,</l>
<l>Die met bevoele van redene staet;</l>
<l n="14105"><pb n="182"/> Veroudert inden menschen die,</l>
<l>So wert hi ghenoemt hatie.</l>
<l>Hatie te verhatene mede</l>
<l>Mach helpen dat sinte Johan zede:</l>
<l>"Wie dat zinen broeder haet,</l>
<l n="14110">Manslachtich hi vor Gode staet".</l>
<l>Hatie moetmen ooc zere haten:</l>
<l>Si is contrarie der caritaten,</l>
<l>Die welke vor Gode is bekint</l>
<l>Grote duecht ende ghemint.</l>
<l n="14115">Hatie becomt den duvel,</l>
<l>Dat orcont dus Gregorius wel:</l>
<l>"De ouder die viant clene mict,</l>
<l>Dat hi ons die erdsche dinghe ontpict,</l>
<l>Mids dat hi ons caritate onthale".</l>
<l n="14120">Caritate becomt wale</l>
<l>Gade, dats wel geproevet an</l>
<l>Dat word, dat scrivet sinte Johan:</l>
<l>"Dit is mijn gebod, nu kint,</l>
<l>Dat ghi malkanderen mint".</l>
<l n="14125">Hatie moetmen schuwen mede:</l>
<l>Si wederstaet ontfermichede,</l>
<l>Want willen wi niet verghevens plien,</l>
<l>So ne sal ons gheen verlaten schien.</l>
<l>Si schijnt ooc in elker uren</l>
<l n="14130">Contrarie werken der naturen,</l>
<l>Want menschen zijn in hare maniere</l>
<l><milestone unit="fol" n="116b"/> Ontfermich ende goedertiere.</l>
<l>Hier up in Job staet geseit:</l>
<l>"Met mi was ontfermicheit</l>
<l n="14135">Van mijnre kindscheit; doe ic geboren</l>
<l>Waert, si quam mi te voren".</l>
</div>
<div type="chapter"><head type="chapter">Gramschap heft uut haer sprutende zes ander zonden. [VIII]</head>
<l>Gramschap derde capittel sal wesen</l>
<l>Van quaetheden, die zijn geresen</l>
<l>Vake uter gramschap zonden;</l>
<l n="14140">Tot zes verscheiden hebicker vonden:</l>
<l>Striden, orloghe, maken brant,</l>
<l>Roof, manslacht, quetsen metter hant,</l>
<l>Dese zesse uter gramschap komen.</l>
<l>Die eerste is die wi striden nomen.</l>
<l n="14145">Van deser zonde verclaer staet</l>
<l>Hier achter inder tonghen tractaet;</l>
<l>Vanden rove so is mede</l>
<l>Genoech gesecht bynnen der vrachede,</l>
<l>Dus sal ic niet vandien tween toghen.</l>
</div>
<div type="chapter"><head type="chapter">Orloghe salmen vlien omme achte zaken. [VIIII]</head>
<l n="14150">Laet ons sien vanden orloghen,</l>
<l>Dat wi die geleren vlien,</l>
<l>Want vele swaerhede doet si geschien.</l>
<l>Saken achte zijn hier gescreven,</l>
<l>Die ons bewijs ende lere gheven,</l>
<l n="14155">Gevechte ende orloghe te vliene.</l>
<l>Dat eerste is, dat ons staet an te siene,</l>
<l>Dat orloghe, dat wi dach ende nacht</l>
<l>Hebben theghen des viandes cracht,</l>
<l>Die ons tallen tiden strijt an.</l>
<l n="14160"><milestone unit="fol" n="116c"/> Hier up secht Job, die heilighe man:</l>
<l>"Eenen ridderschape ghelike</l>
<l>Is des menschen leven up erdrike".</l>
<l>Die bible maket ons vroet das,</l>
<l>Dat ten serpente gesecht was:</l>
<l n="14165">"Ic sal tusschen di ende den wiven</l>
<l>Viantschap setten, die sal bliven".</l>
<l>Des viandes orloghe beghan,</l>
<l>Doe zonde dede die eerste man,</l>
<l>Ende noch altijd gheduert soe.</l>
<l n="14170">Gregorius die secht hier toe:</l>
<l>"Eendrachtelike becoert Sathan</l>
<l>Den mensche, al wynt hi niet daer an,</l>
<l>Dat hi ne waent vermoyen doch".</l>
<l>Men heft gesien ende siet ooc noch:</l>
<l n="14175">Heft en prinche orloghe swaer,</l>
<l>Dat hem mach quetsen ende gaen naer,</l>
<l>Al andere veden ende orloghen</l>
<l>Sal hi te velne poghen,</l>
<l>Om tvolk te brenghene teenre minnen,</l>
<l n="14180">Om dat orloghe daer bi te verwinnen.</l>
<l>Dus soude die mensche allen lieden</l>
<l>Minne ende vrientschap bieden,</l>
<l>Om te verwinnene des viands macht,</l>
<l>Die up di vecht dach ende nacht.</l>
</div>
<div type="chapter"><head type="chapter"><pb n="183"/> <hi rend="italic">Vrede mint God, dats ghetoghet bi vele scrifturen</hi>. [X]</head>
<l n="14185">Die ander sake is, waer bi</l>
<l>Orloghe te verhatene si,</l>
<l>Om dat God den vrede mint.</l>
<l>Also scrifture ons doet bekint,</l>
<l>Dat vrede was over al die werelt wijt</l>
<l n="14190"><milestone unit="fol" n="116d"/> Theghen Christus geboerten tijd.</l>
<l>So langhe geduerde die vrede,</l>
<l>Datmen al meest die swerde versmede,</l>
<l>Ende maecte daer af zekelen ende pecken.</l>
<l>Ooc, na sinte Lucas vertrecken,</l>
<l n="14195">In Jhesus geboerten van Nazarene,</l>
<l>Dat die enghelen songhen ghemene:</l>
<l>"Glorie te Gode in hemelrike,</l>
<l>Ende vrede den menschen in erdrike!"</l>
<l>Dat God vrede mint, toocht hi mede</l>
<l n="14200">In sinte Matheus, daer hi zede:</l>
<l>"Zalich zijn die vredesamen, want si</l>
<l>Sullen Gods kinderen heten daer bi".</l>
<l>Sinte Lucas verclaert ooc al,</l>
<l>Dat God zinen discipulen beval:</l>
<l n="14205">"Segghet eerst, in wat huyse dat ghi</l>
<l>Comt: "te desen huyse vrede si.""</l>
<l>Ooc mede sinte Johan bediet,</l>
<l>Doe Christus vanden discipulen schiet,</l>
<l>Dat hi als erfachtichede</l>
<l n="14210">Hem lieden pays gaf ende vrede:</l>
<l>"Minen vrede gheve ic ju,</l>
<l>Minen vrede latic ju".</l>
<l>In sinte Johan ooc wi lesen,</l>
<l>Dat als Christus was verresen,</l>
<l n="14125">Ende zinen disciplen brachte confoort,</l>
<l>Dat hi seggende was dit woort:</l>
<l>"Vrede met ju lieden si!"</l>
<l>Ooc ist te wetene wel daer bi,</l>
<l>Dat God orloghe zeere haet,</l>
<l n="14220">Dat hi so lichte zonden verlaet:</l>
<l>Al heft een zonder Gode verwracht,</l>
<l><milestone unit="fol" n="117a"/> Is hi te beterne bedacht,</l>
<l>God wil dien rechtevort ontfaen</l>
<l>Ende laten dat orloghe al staen.</l>
<l n="14225">Sinte Bernart secht, ic segghen sal:</l>
<l>"Gods ambacht is bisonder al</l>
<l>Den vrede te vermakene weder,</l>
<l>Ende daer toe daelde hi hier neder".</l>
</div>
<div type="chapter"><head type="chapter">Orloghe salmen schuwen om menych quaet dat si toebrengt. [XI]</head>
<l>Ten derden wert orloghe gehaet,</l>
<l n="14230">Wilmen merken dat grote quaet</l>
<l>Dat si vake doet geschien.</l>
<l>Eerst so maect si vele hatien,</l>
<l>Want dusent viande werden vonden</l>
<l>In een orloghe teenre stonden,</l>
<l n="14235">Dan slaet die een den anderen doot,</l>
<l>Vanden welken hets vrese groot,</l>
<l>Of si in ewicheden sterven.</l>
<l>Ten anderen doet si menschen onterven,</l>
<l>Dat zine ontroven ende arm maken,</l>
<l n="14240">Die ewelic blijft lantwrake.</l>
<l>Dat derde quaet is, dat si mede</l>
<l>Rooft menyghe gewiede stede</l>
<l>Ende doet nemen kerkelic goet;</l>
<l>Kerken si ooc verbernen doet;</l>
<l n="14245">Vele aelmoesen si weert;</l>
<l>Vele goets quist si ende verteert.</l>
<l>Dat vierde quade ende verdriet</l>
<l>Is, dat uten orloghe geschiet,</l>
<l>Dat die onnoselste den toren</l>
<l n="14250">Altijd moeten liden voren,</l>
<l>Dat sijn die onnosele lantlieden,</l>
<l><milestone unit="fol" n="117b"/> Die nyemande onrecht en bieden;</l>
<l>Si sijn eerst berooft ende gebrant,</l>
<l>Hare vrucht versleten upt land,</l>
<l n="14255">Die ghedaen hebben groten arbeit.</l>
<l>Hier up Yzaijas seit:</l>
<l>"Die vanden quaden hem verschiet,</l>
<l>Gedoocht den roof ende dat verdriet".</l>
<l><pb n="184"/>Die vor hem lieden vechten souden,</l>
<l n="14260">Dat zijn die de . . . . . . . . . . . .</l>
<l>Die brant maken hier ende daere,</l>
<l>Ende den lieden roven dat hare</l>
<l>Sijn argher, na scrifture vertellen,</l>
<l>Dan die vianden uter hellen:</l>
<l n="14265">In der helle doen si nyemand toren,</l>
<l>Hi ne hevet verdient te voren;</l>
<l>Mer van brantstorers sijn gepijnt</l>
<l>Vake menschen, die God mint,</l>
<l>Ende die gherechtighest zijn mede.</l>
<l n="14270">Hier up God biden prophete zede:</l>
<l>"Donnosele ende die gerechtichst leven,</l>
<l>Die hebben an mi gecleven".</l>
</div>
<div type="chapter"><head type="chapter">Orloghe soudemen schuwen omme dat cleyne profijt, dat daer af comt. [XII]</head>
<l>Ten vierden soudemen in alre tijd</l>
<l>Orloghe schuwen omme dat onprofijt,</l>
<l n="14275">Dat in orloghen is bekint;</l>
<l>Want die orloghe begint,</l>
<l>Om dat hi waent zijn onrecht weren,</l>
<l>Sal lichte moeten daer omme verteren</l>
<l>Meer dan die zoene in sal bringhen.</l>
<l n="14280">Ic segghe ju in waren dinghen:</l>
<l>So wie dat orloghe pleghen,</l>
<l><milestone unit="fol" n="117c"/> Om dat hem yemand is af versleghen,</l>
<l>Ende eenen daerover willen verslaen,</l>
<l>Die dode en sals ghene bate ontfaen.</l>
<l n="14285">Ic late varen die wederwraken,</l>
<l>Die die quaetdoenres altijd naken</l>
<l>Of hier int leven of na der doot:</l>
<l>Sinte Johan scrijft al bloot.</l>
<l>Ten vijften soudement haten mede</l>
<l n="14290">Om dat broederschap, daer ic af zede,</l>
<l>Want wi alle zijn gebroedere</l>
<l>Van eenen vader, van eenre moedere,</l>
<l>Ende die mensche in deser maniere</l>
<l>Werct contrarie van allen diere:</l>
<l n="14295">Die een wulf den anderen niet misbiet.</l>
<l>Hier up Seneca dus bediet:</l>
<l>"Met quader arreden gebert</l>
<l>Die eene mensche ten anderen wert,</l>
<l>Ende die liebaert te gheenre uren</l>
<l n="14300">Dat gelike quetst van zijnre naturen:</l>
<l>Die een wulf den anderen niet bit,</l>
<l>Mer die eene hont den anderen terit,</l>
<l>Dien hi vint minst van crachten.</l>
<l>Desen honde menschen slachten;</l>
<l n="14305">Ende als een ander hem is te starc,</l>
<l>So wijct hi dien ende ruumt dat parc".</l>
<l>Ten zesten soudemen se schuwen mede</l>
<l>Om die grote keytivichede,</l>
<l>Die orloghesliede ontfaen:</l>
<l n="14310">Te hem selven moghen si niet verstaen,</l>
<l>Si moeten hem gewapent houden,</l>
<l>Nu si verhetten, nu si vercouden,</l>
<l>Als nu hebben si spise berste,</l>
<l><milestone unit="fol" n="117d"/> Als nu zwellen si van dorste,</l>
<l n="14315">Altijd let hem lieden yet.</l>
<l>Wouden si liden half dat verdriet</l>
<l>Doer Gode of dat vierdedeel,</l>
<l>Si wonnen Gode al geheel.</l>
<l>Die zevende sake, daer wi bi souden</l>
<l n="14320">Van orloghen ons onthouden,</l>
<l>Dats die onsekerhede al,</l>
<l>Hoe dat orloghe enden sal,</l>
<l>Want vake die in tsienste waent sijn</l>
<l>Blijft onder, eer dat comt die fijn.</l>
<l n="14325">Hier up Paulus worden toghen:</l>
<l>"Misselic so eist in orloghen,</l>
<l>Dat gheval van stride, nu ende nu,</l>
<l>Dat zweert verslaet eenen vor ju".</l>
<l>Al is een groot ende starc,</l>
<l n="14330">Een starker mach sijn int parc,</l>
<l>Die te niete doet sine starcheit.</l>
<l>Hier up sinte Jheronimus seit:</l>
<l><pb n="185"/>"Die starke den starken bestrijt,</l>
<l>Ende beide verderven si int crijt".</l>
</div>
<div type="chapter"><head type="chapter">Vrede doet cleyne dinghen groot werden. [XIII]</head>
<l n="14335">Ten achtsten bewise is ons gegeven,</l>
<l>Dat wi in vrede souden leven,</l>
<l>Want alle wisen vrede begheren.</l>
<l>Men leest dat dalre vroetste der heren</l>
<l>Dertich jaer helt zijn rike</l>
<l n="14340">In vullen vrede moghentlike,</l>
<l>Dat hi zinen name verdiende wel,</l>
<l>Want Salomon luut paysivel.</l>
<l>Vanden vrede scrijft aldus</l>
<l><milestone unit="fol" n="118a"/> Mijn here sinte Ambrosius:</l>
<l n="14345">"Bi vrede wassen cleyne dinghen;</l>
<l>Onvrede can grote te niete bringhen".</l>
</div>
<div type="chapter"><head type="chapter">Brantstoor salmen haten om V zaken, die daer toe zijn. [XIIII]</head>
<l>                Die derde quaetheit die coomt</l>
<l>Uter gramschap, is brantstoor ghenoomt.</l>
<l>Brantstoorre is hi gheseit,</l>
<l n="14350">Die mit zijns selves quaetheit</l>
<l>Vrucht verbrant, huys of poort;</l>
<l>Nerghent en eist dat hi behoort.</l>
<l>Mer metten ghenen, die hevet macht,</l>
<l>Brantstoor te doene ende ander cracht,</l>
<l n="14355">Ende dat orloghe si gherecht mede,</l>
<l>So ne heet gheen brantstoorre diet dede,</l>
<l>Dat princhen beleider beval:</l>
<l>Die prinche draghedet an hem al.</l>
<l>Sulke V saken salmen hier horen</l>
<l n="14360">Die moghen doen verhaten brantstoren.</l>
<l>Die eerste is dat grote verdriet,</l>
<l>Dat van brande vake geschiet</l>
<l>Den onnoselen evenkerstijn.</l>
<l>Sulc huys sal verbernet zijn,</l>
<l n="14365">Die liede sullen met haren kindren</l>
<l>Dwelen nu daere, nu ghindre</l>
<l>Al haer leven; hier up so es</l>
<l>Dat secht Ecclesiastes:</l>
<l>"Quaet leven ende vul van confuse</l>
<l n="14370">Moeten herberghen van huse te huse".</l>
</div>
<div type="chapter"><head type="chapter">Brantstoer soudemen schuwen om die plaghe, die haer naect. [XV]</head>
<l>Dat ander, dat schuldich ware te kerne</l>
<l><milestone unit="fol" n="118b"/> Die huys menen te verberne,</l>
<l>Dat is, al deren si anderen zere,</l>
<l>Si quetsen hem selven vele mere,</l>
<l n="14375">Want die wederwrake van der quaethede</l>
<l>Is ewich brant in die helsche stede:</l>
<l>Up sulken der armer vloec beclijft.</l>
<l>Hier up Ecclesiasticus scrijft:</l>
<l>"Die bede vanden gequetsten al</l>
<l n="14380">Die heere God horen sal,</l>
<l>Ende ooc vanden weesen die bede</l>
<l>Sal hi niet veronwerden mede".</l>
<l>Hier up ghenoech gescreven staet</l>
<l>Inder ghiericheden tractaet,</l>
<l n="14385">Daert vanden rove doet gewach.</l>
<l>Die derde waeromme wesen mach,</l>
<l>Te schuwene dese zonde groot,</l>
<l>Omdat si vake quader doot</l>
<l>Sterven, die brantstoor toebringhen.</l>
<l n="14390">Indat boec vanden konynghen</l>
<l>Staet hoe Absolon sonder ducht</l>
<l>Dede verbernen Moabs vrucht,</l>
<l>Die hi ghewonnen hadde ten oeste,</l>
<l>Ende daer na verhanghen moeste,</l>
<l n="14395">Daer hi met zwerden dorsteken was.</l>
<l>Ons maect ooc te bynnen das</l>
<l>Dat boec vanden Rechteren wel,</l>
<l>Hoe dat den starken Sampson ghevel</l>
<l>Dat hi der Philistiene coorne</l>
<l n="14400">Al verbrande te haren toorne,</l>
<l>Van wien hi weder was geschent,</l>
<l>Want si venghen en ende maecten en blent.</l>
</div>
<div type="chapter"><head type="chapter"><milestone unit="fol" n="118c"/> <hi rend="italic">Brantstores zullen hebben dubbelen torment</hi>. [XVI]</head>
<l>Die vierde waeromme hoor,</l>
<l><pb n="186"/>Datmen schuwen sal brantstoor,</l>
<l n="14405">Dats om die dubble helsche pine,</l>
<l>Daer brantstoorres in staet te sine.</l>
<l>Of si werden vermaledijt,</l>
<l>Die die armen te gheenre tijd</l>
<l>In hare herberghen ontfaen,</l>
<l n="14410">Die si doer Gode bidden gaen,</l>
<l>Hoe vele swaerre sal hi wreken</l>
<l>Die thuys verbernen ende ontsteken,</l>
<l>Daer die arme in rusten mochte!</l>
<l>God die sal met grammen gedochte</l>
<l n="14415">Spreken, so sinte Matheus bediet:</l>
<l>"Ic was gast, ghi en ontfenct mi niet",</l>
<l>Tote die die armen niet ontfinghen:</l>
<l>Hoe sal hi dan moghen verdinghen,</l>
<l>Die die armen te verbernene plien?</l>
<l n="14420">Dat en kan ic niet gesien.</l>
<l>Die vijfte redene is daer bi,</l>
<l>Dat brantstoor so te schuwene si,</l>
<l>Want God den herberghere mint.</l>
</div>
<div type="chapter"><head type="chapter">Exempel dat Gode bequame is datmen armen herberghet. [XVII]</head>
<l>Gregorius doet ons bekint</l>
<l n="14425">Van eenen man, die gherne plach</l>
<l>Armen tontfaene; up eenen dach</l>
<l>Hadde hi pelgrime ontfaen;</l>
<l>Hi droech hem water omme te dwaen</l>
<l>Hare handen met oedmoeden.</l>
<l n="14430">Onder alle die daer stoeden</l>
<l><milestone unit="fol" n="118d"/> Was een man, wien hi waende gheven</l>
<l>Hantwater, ende hets hem ontbleven:</l>
<l>In dien dat hi hem omme wende,</l>
<l>En wiste hi, waer die gast belende:</l>
<l n="14435">Omme sach hi hier ende daer,</l>
<l>Hi ne vant en niet; des nachts daer naer,</l>
<l>Doe hi dachte te deser vremthede,</l>
<l>Sprac God te hem ende zede:</l>
<l>"Du in die daghen die leden sijn</l>
<l n="14440">Ontfenges mi in die leden mijn,</l>
<l>Mer ghisteren so ontfenghes du mie</l>
<l>In mi selven". Mensche, besie</l>
<l>Hoe groot God onse heere weghet,</l>
<l>Datmen den armen te doene pleghet.</l>
</div>
<div type="chapter"><head type="chapter">Manslacht is schuldich te zine geschuwet omme drie saken. [XVIII]</head>
<l n="14445">Die vierde quaetheit, die gaet</l>
<l>Uter gramschap, ghenoemt staet</l>
<l>Manslacht; dat dese zonde is zere</l>
<l>Te hatene, vindic menyghe lere,</l>
<l>Want onmenschelic so es,</l>
<l n="14450">Dat secht Ecclesiastes.</l>
<l>Elc dier sijn ghelike mint,</l>
<l>Ende die mensche is so ontsint,</l>
<l>Dat hi verslaet zinen evenkerstijn!</l>
<l>Redenen viere daer toe sijn</l>
<l n="14455">Dat manslacht moet zijn gehaet.</l>
<l>Die eerste redene is, wel verstaet,</l>
<l>Dat nyemand den anderen moet bieden,</l>
<l>Hi ne woude dat hem also geschiede</l>
<l>Dit bewijst redene van nature,</l>
<l n="14460">Al ne vonde men daer af niet in scrifturen.</l>
<l><milestone unit="fol" n="119a"/> Manslacht is theghen menschlicheit,</l>
<l>Want mester Seneca die seit:</l>
<l>"Hets wrede verwoetheit tenighen stonden</l>
<l>Verbliden in bloede of in wonden",</l>
<l n="14465">Dat is dat een die menscheit laet,</l>
<l>Ende wreder beesten nature ontfaet.</l>
<l>Die ander redene daer wi om souden</l>
<l>Vander manslacht ons onthouden,</l>
<l>Dats om die menichvoude pine,</l>
<l n="14470">Daer manslachtighen in staet te sine.</l>
<l>Matheus doet ons dus verstaen:</l>
<l>"Alle die met zweerden slaen,</l>
<l>Die zullen met zweerden misvaren".</l>
<l>Sinte Johans woorde ooc verclaren,</l>
<l n="14475">Die in Apocalipsis staen:</l>
<l>"Die metten zweerde sal verslaen,</l>
<l>Hem behoort ooc mede, dat hi</l>
<l>Metten zweerde versleghen si".</l>
<l>Die bible ons ooc weten doet,</l>
<l n="14480">"So wie dat sturtet des menschen bloet,</l>
<l>Sijn bloet sal gesturtet wesen".</l>
<l>Van deser zonde swaerheit wi lesen,</l>
<l>God seghede tot Cain in Genesi:</l>
<l>"Dijns broeder bloet dat roept up mi".</l>
<l n="14485">Cort staet daer in der bible naer</l>
<l><pb n="187"/>Cayns malediccie swaer:</l>
<l>"Hier omme werdstu vermaledijt</l>
<l>Up erdrike, ende dine tijd</l>
<l>Dat land, dattu wins met dijnre pine,</l>
<l n="14490">Sal niet gheven die vrucht sine".</l>
</div>
<div type="chapter"><head type="chapter">Zonden viere heten roepende up Gode omme wrake. [XVIIII]</head>
<l><milestone unit="fol" n="1119b"/> Nader heilighen orconden</l>
<l>So zijn vier manieren van zonden,</l>
<l>Die roepende heten up onsen here,</l>
<l>Ende dese sal hi ooc wreken zere.</l>
<l n="14495">Die eerste is van desen misdaden:</l>
<l>Onnosele weduwen ende wesen versmaden.</l>
<l>Dus secht ons der bible lere:</l>
<l>"Der kinder stemme clam up ten here".</l>
<l>Die ander quaetheit na der scrifture</l>
<l n="14500">Is oncuuscheit theghen nature.</l>
<l>Daer af is ghenoech geseit</l>
<l>Ter specien der onsuverheit.</l>
<l>Die derde quaetheit is onthouden</l>
<l>Dat si den arbeiders gheven souden,</l>
<l n="14505">Van wien si hebben den arbeit.</l>
<l>Hier up sinte Jacob seit:</l>
<l>Haer loon, die ju hebben gewracht,</l>
<l>Die gi ontboost hebt ende ontcracht,</l>
<l>Die roept, ende die roep is zaen</l>
<l n="14510">Ten oren Gods in geghaen".</l>
<l>Dese zonde heet manslacht,</l>
<l>Om dat si den armen ontcracht</l>
<l>Den loon, daer hi up leven moet.</l>
<l>Ecclesiast ons dus bevroet:</l>
<l n="14515">"Die bloet sturtet ende die onthoont</l>
<l>Den arbeider, dat hi ne niet en loont,</l>
<l>Dese zijn broeders gheacht".</l>
<l>Die vierde zonde heet manslacht:</l>
<l>Daer af staet hier voren wel,</l>
<l n="14520">Hoe dat bloet riep van Abel.</l>
<l>                Die derde sake, daer wi om souden</l>
<l>Van manslachte ons onthouden,</l>
<l><milestone unit="fol" n="119c"/> Dats om dat wi broeders zijn,</l>
<l>Sonderlinghe die zijn kerstijn,</l>
<l n="14525">Alsoot hier vor wel is geseit</l>
<l>Bynnen der specien der nydicheit.</l>
<l>Dat wi broeders zijn, schijnt wel an</l>
<l>Dat woord, dat seghede sinte Johan:</l>
<l>"Besiet ende merct wat caritaten</l>
<l n="14530">God ons allen heft gelaten,</l>
<l>Om dat wi zine kindere daer bi</l>
<l>Heten souden: dat zijn wi.</l>
<l>Die vierde redene, daer men mede</l>
<l>Verhaten sal dese quaethede,</l>
<l n="14535">Is dat God den mensche wrochte,</l>
<l>Ende daer na weder so diere cochte,</l>
<l>Dat hi zijn leven daer omme gaf.</l>
<l>Sinte Peter secht hier af:</l>
<l>Wi ne zijn met gebrekeliken goede</l>
<l n="14545">Niet verlost, mer metten bloede</l>
<l>Des lams onnosel ende onbesmit.</l>
<l>Leyder, hets al vergheten dit!</l>
<l>Bynnen deser zonde is ooc verstaen</l>
<l>Den evenkersten quetsen of slaen</l>
<l n="14545">Dwelk vor al uter gramschap riset.</l>
<l>Dit is claer ghenoech bewiset</l>
<l>Int capittel nu ghesien,</l>
<l>Daer omme so zwige ic van dien.</l>
</div>
<div type="chapter"><head type="chapter">Gramschepe heft drie remedien daer si bi verdreven is. [XX]</head>
<l>Der gramschappen vierde capittel</l>
<l n="14550">Sal die remedien toghen wel,</l>
<l>Daer gramschap bi wert verdreven.</l>
<l>Ter eerster remedie so is gescreven</l>
<l><milestone unit="fol" n="119d"/> Sachte te antwordene; hier van</l>
<l>Scrijft in Proverbien die wise man:</l>
<l n="14555">"Sachte antworde morwet den moet,</l>
<l>Ende harde sprake verwecken doet</l>
<l>Verwoetheit"; dus secht hi mede:</l>
<l>"Sachte sprake brect harthede".</l>
</div>
<div type="chapter"><head type="chapter">Exempel dat harde antworde verwect gramschepe. [XXI]</head>
<l>Exempel in Proverbien van desen</l>
<l n="14560">Int leven der Vaders wi lesen</l>
<l><pb n="188"/>Vanden abt Machario,</l>
<l>Die hem hadde bereit also,</l>
<l>Dat hi gaen soude teenre stede.</l>
<l>Eenen discipel leyde hi mede,</l>
<l n="14565">Die verre zinen abt vorghenc,</l>
<l>Daer hi af misval ontfenc,</l>
<l>Want te ghemoete so quam hie</l>
<l>Eenen pape vander afgoderie,</l>
<l>Die een groot stucke houtes droech.</l>
<l n="14570">Die discipel sprac ende loech:</l>
<l>"Werwert gaestu, duvel?"</l>
<l>Die pape in gramschepen vel;</l>
<l>Dat sware hout hi over droech,</l>
<l>Daer hi den monyc upt hooft mede sloech;</l>
<l n="14575">Ter erden liet hi ne ligghen daer.</l>
<l>Den abt ghemoete hi daer naer,</l>
<l>Diene dus groete, alse wi lesen:</l>
<l>"Behouden moetstu, pijnre, wesen!"</l>
<l>Die pape sprac ten abt mettien:</l>
<l n="14580">"Wat goede hebstu an mi gesien,</l>
<l>Dattu mi bieds alsulke groete?"</l>
<l>Die abt antworde met talen zoete:</l>
<l><milestone unit="fol" n="120a"/> "Om dat ic di sach doen pine".</l>
<l>Die pape sprac: "uter groetenisse dine</l>
<l n="14585">So byn ic nu worden wijs,</l>
<l>Dattu Gods knape zijs;</l>
<l>Te voren so ghemoetic hier</l>
<l>Eenen monyc jonc ende fier,</l>
<l>Die mi sulke groete boot,</l>
<l n="14590">Dat ic en metten stocke groot</l>
<l>Sloech ende heb en zeere ghewont".</l>
<l>Die heydene pape ter selver stond</l>
<l>Heft zine afgode laten staen,</l>
<l>Vanden abt penitencie ontfaen.</l>
<l n="14595">Ten gequetsten ghengen si ghereet</l>
<l>Ende hebben en ter cellen gheleet.</l>
<l>Daer waert die pape ooc begheven</l>
<l>Ende waert leidende een heilich leven.</l>
<l>Dit exempel is hier geset,</l>
<l n="14600">Dattu weten souts te bet,</l>
<l>Dat sachte antworde doet verwinnen</l>
<l>Ende harde doet nieuwen strijt beghinnen.</l>
<l>Die gramme mensche is bediet</l>
<l>Biden potte, die staet ende ziet,</l>
<l n="14605">Van welken Salomon scrijft also</l>
<l>In zijn boec Proverbiario:</l>
<l>"Ghecheit is inder ghecken mont</l>
<l>Overvloyende in alre stont".</l>
<l>Ecclesiasticus doet ons becant:</l>
<l n="14610">"Die dauwe doet becoelen den brant;</l>
<l>Den dauwe gelijc is zoete tale,</l>
<l>Want gramschap doet se coelen wale",</l>
<l>Die ander remedie zwighen heet,</l>
<l>Daer gramschap bi te niete gheet,</l>
<l n="14615"><milestone unit="fol" n="120b"/> Want Salomon ons weten doet,</l>
<l>Dat, also tvier is ghevoet</l>
<l>Met houte, datmen daer toe leghet,</l>
<l>Also ghelike gramschap pleghet</l>
<l>Te wassene bider wedertale.</l>
<l n="14620">Hier up scrijft dus Salomon wale:</l>
<l>"Doe af dat hout ende also zaen</l>
<l>Sal dat vier te niete ghaen".</l>
<l>Ecclesiasticus dus bediet:</l>
<l>"Metten mensche ne stride niet,</l>
<l n="14625">Die die tonghe heft putertiere:</l>
<l>Doe gheen hout te zinen viere".</l>
<l>Die derde remedie wesen moet,</l>
<l>Datmen den viant doghet doet.</l>
<l>Hier up Salomons word dus wisen:</l>
<l n="14630">"Honghert dinen viant, ghef hem spise,</l>
<l>Ende eist dat hem dorst gaet an,</l>
<l>Ghef hem water drincken dan".</l>
<l>Scrifture maket ons des vroet,</l>
<l>Dat doeghet, diemen den viant doet,</l>
<l n="14635">Gelijct den colen, die schone gloyen,</l>
<l>Die met hare hette verbroyen,</l>
<l>Gramschap, die daer is geploen,</l>
<l>Die minne weder ontsteken doen.</l>
</div>
<div type="chapter"><head type="chapter">Exempel, dattet is overgrote duegt den viant wel doen. [XXII]</head>
<l>Hier up so vindic bescreven</l>
<l n="14640">Inder heiligher Vader leven</l>
<l>Van eenen heremite, Gode bequame,</l>
<l>Theon so was zine name;</l>
<l>Met onsen here was hi so wale,</l>
<l><pb n="189"/>Dat hi die zieken van hare quale</l>
<l n="14645"><milestone unit="fol" n="120c"/> Ghenas, die tot hem quamen, wel.</l>
<l>Up eenen nacht so hem ghevel,</l>
<l>Dat rovers quamen te zijnre cellen,</l>
<l>Ende begonden zijn doer te vellen,</l>
<l>Wanende dat die celle zine</l>
<l n="14650">Vorsien hadde geweest van wine,</l>
<l>Ende meenden hem te nemen dat.</l>
<l>Die goede man vraghede hem wat</l>
<l>Si so spade wouden dare;</l>
<l>Si segheden si quamen om dat daer ware,</l>
<l n="14655">Ende om te drinkene van zinen wine.</l>
<l>Sonder ondoen die venster zine</l>
<l>Sprac die heremite in corter uren:</l>
<l>"Blijft daer staende an die duere,</l>
<l>Tote ic kome tote ju leden".</l>
<l n="14660">Rechtevoert sonder langher beden</l>
<l>Cleveden si der doeren an,</l>
<l>Ten woorde vanden heilighen man,</l>
<l>Dat er gheen vander stede en mochte.</l>
<l>Den nacht stonden si daer onsochte;</l>
<l n="14665">Des daghes dat volk te komen began,</l>
<l>Alsoot plach, ten heilighen man,</l>
<l>Ter cellen omme geheelt te zine</l>
<l>Van haren zeere, van hare pine,</l>
<l>Ende als si die rovers vonden</l>
<l n="14670">Sonder bande staen gebonden,</l>
<l>Wouden si die verbernen zaen</l>
<l>Om roof, dien si hadden ghedaen,</l>
<l>Ende als die heremite dat hoort,</l>
<l>Liet hi zijn lesen, ende quam voort.</l>
<l n="14675">Hi seghede: "laetse alle gaen wech,</l>
<l>Sonder te doene enych arech,</l>
<l><milestone unit="fol" n="120d"/> Want seker anders ne sal van mien</l>
<l>Gracie van ghenesene gheschien".</l>
<l>Doe lieten si die dieve gaen,</l>
<l n="14680">Die hem alle bekeerden zaen,</l>
<l>Ende vanden heremite penitencie namen,</l>
<l>So dat si Gode daer na bequamen.</l>
</div>
<div type="chapter"><head type="chapter">Exempel dat zeer goed is den quaden duegt ghedaen. [XXIII]</head>
<l>Van Amon so lesen wi mede,</l>
<l>Die in Egipten zat teenre stede,</l>
<l n="14685">In een wout, so vele doe plaghen,</l>
<l>So dat hem rovers alle daghen</l>
<l>Brachten, daer hi levede bi.</l>
<l>Teenen tide so soude hi</l>
<l>Ute gaen omme nootsaken,</l>
<l n="14690">Ende beval twee wilde draken,</l>
<l>Te verwarene zine celle.</l>
<l>Die broeder ghenc wech, ende die felle</l>
<l>Draken deden des heremiten wille</l>
<l>Binnen der cellen bleven si stille,</l>
<l n="14695">Te samen deden si die wachte.</l>
<l>Doe quamen die dieve, die bi nachte</l>
<l>Dat eten brachten, so si plaghen,</l>
<l>Ende als si die twee draken saghen,</l>
<l>In onmacht vellen si van vare,</l>
<l n="14700">Ende bleven also ligghende dare,</l>
<l>Tot die vader ter cellen quam.</l>
<l>Als hi die rovers also vernam,</l>
<l>Peynsde hi wale, dat die zaken</l>
<l>Quamen uten vare vanden draken;</l>
<l n="14705">Hi dancte den draken, ende zede,</l>
<l>Dat si keerden te hare stede.</l>
<l>........</l>
</div>
</div>
<div type="part"><head type="part comment">[VII Van der Tongen.]</head>
<div type="chapter"><head type="chapter comment">[I]</head>
<l>........</l>
<l><milestone unit="fol" n="121a"/>                 Die vijfte sake is, so ict weet:</l>
<l>Om dat die tonghe is so ghereet</l>
<l>Ten quaden, moet si bewacht wesen.</l>
<l n="14710">Sinte Jacob scrijft van desen:</l>
<l>"Die nature van elken diere</l>
<l>Ende die voghele van alre maniere</l>
<l>Vermach die mensche te temmene wel,</l>
<l>Mer die quade tonghe fel</l>
<l n="14715">Mach nyemand ghetemmen, die leeft".</l>
<l>Bet achter sinte Jacob gescreven heeft:</l>
<l>"Onse tonghe is een vier</l>
<l>Van alre quaetheit ongehier".</l>
<l>Menich quaet is bi haer ghedaen,</l>
<l n="14720">Also ghi hier nu sult verstaen.</l>
<l>Die tonghe heft al hare tijd</l>
<l>In wacheit, daeromme si lichte glijt</l>
<l>In menigher vuulheit, daer si in sneeft.</l>
<l>In teikene hier af eist datmen gheeft</l>
<l n="14725">Ter vonte sout indes kindes mont,</l>
<l>Om daer bi te makene cont,</l>
<l><pb n="190"/>Datmen der tonghen moet zijn meest</l>
<l>Theghen der zonden woorden gevreest,</l>
<l>Want die mensche gheen lit en heeft,</l>
<l n="14730">Dat so jonc in zonden sneeft.</l>
<l>                Dat zeste, dat ons weten doet</l>
<l>Datmen die tonghe wachten moet,</l>
<l>Dats om die grote moghentheit,</l>
<l>Die se heft ter quaetheit.</l>
<l n="14735">Dat orcont sinte Jacob wel,</l>
<l>Die apostel, int vierde capittel:</l>
<l>"Vier boven al is een element,</l>
<l>Dat meest verderft ende schent,</l>
<l><milestone unit="fol" n="121b"/> Ende ooc ontstect die tonghe mede</l>
<l n="14740">Dat rat van onser geborenthede".</l>
<l>Dat rad meent bediet te ghevene,</l>
<l>Des ommelopes van onsen levene.</l>
<l>Der tonghen overgrote quaethede</l>
<l>Is ons wel bewijst daer mede,</l>
<l n="14745">Willen wi die dinghen anesien,</l>
<l>Dats hoe si deert, waeromme ende wien.</l>
<l>Hem, diet woort sprect, deert si voren;</l>
<l>Tot wien ment sprect, doet si ooc toren,</l>
<l>Ende ooc den ghenen, van wien ment zeit.</l>
<l n="14750">Den spreker doet si arbeit,</l>
<l>Want gracie si hem ontrect.</l>
<l>Hier up sinte Bernard ontdect:</l>
<l>"Sprake is licht, mer si wont</l>
<l>Swaerlike te menigher stont,</l>
<l n="14755">Ende instrument bequame mede,</l>
<l>Treckende dat herte ter ydelhede".</l>
<l>Die tonghe ontrect ooc gracie van lieden.</l>
<l>Hier up Ecclesiasticus woorde bedieden:</l>
<l>"Die vroet is in zine woort,</l>
<l n="14760">Maect hem selven ghemint al voort,</l>
<l>Ende die gracie wert geschuert</l>
<l>Vanden ghecken als verbuert".</l>
<l>Anders secht Ecclesiastes:</l>
<l>"Ghesinde sprake so es</l>
<l n="14765">Blischap ende werdichede,</l>
<l>Ende onschemele tonghe mede</l>
<l>Eene verkeringhe is van desen",</l>
<l>Also wi inden selven lesen.</l>
</div>
<div type="chapter"><head type="chapter">Felre dier en is gheen dan die tonghe die quaet is. [II]</head>
<l><milestone unit="fol" n="121c"/> Die tonghe quetst meer ende pijnt</l>
<l n="14770">Dan enyghe beeste, die men vint,</l>
<l>Want die tonghe van eenen quaden</l>
<l>Soude een lantschap al verraden,</l>
<l>Of verderven eene stad:</l>
<l>Vake is bevoelet dat.</l>
<l n="14775">Dat si vele quaets mach doen,</l>
<l>Secht in Proverbien Salomoen:</l>
<l>"Uten monde vanden zweerde</l>
<l>Is er vele ghevallen ter eerde,</l>
<l>Mer onghetallic waren, die vielen</l>
<l n="14780">Bi der tonghe in doot der zielen".</l>
<l>In menigher manieren deert mede</l>
<l>Die tonghe in groter bedecthede:</l>
<l>Daer omme is si geheten serpent.</l>
<l>Hier up doet ons David bekent:</l>
<l n="14785">"Si scharpten hare tonghen daer theghen,</l>
<l>Gelike dat serpenten pleghen".</l>
<l>Voetsel van serpenten venine</l>
<l>Pleecht onder hare tonghe te zine.</l>
<l>Van verren deert die tonghe mede,</l>
<l n="14790">Want die hier woent in die stede,</l>
<l>Sal metter tonghe quetsen die ghone,</l>
<l>Die over viertich milen wonen,</l>
<l>Bi dat hi quaetheit vort sal bringhen,</l>
<l>Hem in deren ende in schofieringhen.</l>
<l n="14795">Inden hemel heet si ooc deren,</l>
<l>Als si blasphemie versweren</l>
<l>Gode of dat hem toe behoort.</l>
<l>Hier up secht Salomon dit woort:</l>
<l>"Inden hemel satten si haren mont</l>
<l n="14800">Ende die tonghe in corter stond</l>
<l><milestone unit="fol" n="121d"/> Leet doer toter eerden neder".</l>
<l>Dus si doet och ende weder.</l>
</div>
<div type="chapter"><head type="chapter">Carmen sonder gelike wert ten utersten daghe den valschen tonghen. [III]</head>
<l>Die zevende redene, daer bi</l>
<l>Die tonghe te bewachtene si,</l>
<l n="14805">Dats om die verveerlike pine,</l>
<l><pb n="191"/>Daer quaden tonghen in staet te zine.</l>
<l>Want sinte Lucas woorde vertellen,</l>
<l>Dat die rike man bynnen der hellen</l>
<l>Zat in pinen menichvoude,</l>
<l n="14810">Ende bad Abraham, dat hi soude</l>
<l>Lazarus segghen, dat hi hem ghave</l>
<l>Een dropel waters, dat hi gelave</l>
<l>Sine tonghe, om te coelen den brant,</l>
<l>Dwelk hem was ontsecht te hant.</l>
<l n="14815">Dat der tonghen pine wert fel,</l>
<l>Bewijst in Apocalipsis wel</l>
<l>Sinte Johan, daer wi dus moghen schouwen:</l>
<l>"Si aten hare tonghen van rouwen;</l>
<l>Gode si blasphemierden daer mede</l>
<l n="14820">In hare woorde, in hare droefhede".</l>
<l>Int leven der Vaders lesen wi van</l>
<l>Eenen zere heilighen man,</l>
<l>Die up Gode sonder cesseren</l>
<l>Riep: "wilt mi telivereren,</l>
<l n="14825">Heere God, vander tonghen mine".</l>
<l>Hier up heft in die boeke zine</l>
<l>Ecclesiasticus dus gescreven:</l>
<l>"Wie sal minen monde wachte gheven,</l>
<l>Ende wie sal up die lippen mijn</l>
<l n="14830">Zetten een zeker teykijn,</l>
<l><milestone unit="fol" n="122a"/> So dat ic niet van hem lede</l>
<l>Ne valle, ende mine tonghe mede,</l>
<l>Dat si mi verliesen niet?"</l>
<l>Hier up is ons dus bediet</l>
<l n="14835">Van David inden souter zijn:</l>
<l>"Heere, du sals die lippen mijn</l>
<l>Updoen, ende dan sal mijn mont</l>
<l>Dijn lof kondighen". Vorder orcont</l>
<l>Die selve prophete dus mere:</l>
<l n="14840">"Zet hoede te minen monde, here,</l>
<l>Te bereidene den moet".</l>
<l>Dats recht, dat die mensche doet,</l>
<l>Mer der menschen tonghe bewachten,</l>
<l>Dat moeten doen godlike crachten,</l>
<l n="14845">Ende sonderlinghe gracie, el</l>
<l>En soudse gheen mensche wachten wel.</l>
</div>
<div type="chapter"><head type="chapter">Tonghe onbewacht brengt toe vele quaets. [IIII]</head>
<l>Die achtste redene, die ons maect vroet</l>
<l>Datmen die tonghe wachten moet,</l>
<l>Dats tgrote misval, dat daer staet bi,</l>
<l n="14850">Daer si niet ghewacht en zi,</l>
<l>Want nyemand mach wesen goet,</l>
<l>Die die tonghe niet behoet;</l>
<l>Ende al heft hi een goeden staet,</l>
<l>Hi ne zi bewacht, hi wert zaen quaet.</l>
<l n="14855">Job die scrivet ooc te desen:</l>
<l>"Nemmermeer en sal hi wesen</l>
<l>Gherechtich, in wien vloyt die tale".</l>
<l>Sinte Jeronimus die secht ooc wale:</l>
<l>"Warachtighe conste so eest</l>
<l n="14860">In die welke datmen leest:</l>
<l><milestone unit="fol" n="122b"/> Oefenynghe der gherechticheit</l>
<l>Is zwighende wesen". Ooc so seit</l>
<l>Sinte Jacob wel te desen:</l>
<l>"Wie dat religieus waent wesen</l>
<l n="14865">Ende niet die tonghe toomt van quade,</l>
<l>Dat herte misleidende ongestade,</l>
<l>Ydel so is zijn religioen,</l>
<l>Want te niete gaet al zijn doen".</l>
<l>Die wise man heft dus gescreven:</l>
<l n="14870">"Inder tonghe hangt doot ende leven".</l>
<l>Matheus secht: "uten woorden dijn</l>
<l>Saltu gherechtich ghemaect zijn".</l>
<l>Die tonghe te bewachtene mede</l>
<l>Is een deel onser goethede.</l>
<l n="14875">Hier up sinte Jacob bediet:</l>
<l>"Die hem in woorden ontsiet niet,</l>
<l>Dat is een vulmaect man".</l>
<l>Die wise Salomon secht hier van:</l>
<l>"Om der lippen quade daden</l>
<l n="14880">So nakede plaghe den quaden".</l>
<l>Ende uut deser plaghe zwaerheit</l>
<l>Eist dat Ecclesiasticus seit:</l>
<l>"Zalich is hi, die ontspronghen</l>
<l>Wesen mach den valschen tonghen".</l>
<l n="14885">                Die neghende redene is al bloot</l>
<l>Dat onser vroetschap een deel groot</l>
<l>Inder tonghen maniere leghet.</l>
<l>Hier up die wise Salomon zeghet:</l>
<l>"Die zine tale manierlike doet,</l>
<l n="14890">Die is gheleert, wijs ende vroet.</l>
<l>Ecclesiasticus secht dat selve al:</l>
<l>"Die wise toter tijd swighen sal,</l>
<l><pb n="192"/><milestone unit="fol" n="122c"/> Dat hem is der sprake noot".</l>
<l>Nu is te wetene wel al bloot,</l>
<l n="14895">Dats wel vor oghen, sal die sprake</l>
<l>Zijn in manierliker zake,</l>
<l>Datmen vier dinghe moet an sien:</l>
<l>Eerst die ghene, die sprekens plien.</l>
<l>Hier up Salomon dus bediet:</l>
<l n="14900">"Den ghec en beteemt niet</l>
<l>Te sprekene vormaect woort".</l>
<l>Dat ander, dat daer toe behoort,</l>
<l>Dats die dinc, daermen sprect van.</l>
<l>Hier up secht die heilighe man</l>
<l n="14905">Jeronimus, dat cleyne engien</l>
<l>Grote dinc niet onthouden plien.</l>
<l>Dat derde, datmen an sal zien</l>
<l>Dats die persone, tote wien</l>
<l>Datmen spreket; hier af dus</l>
<l n="14910">Seghet sinte Gregorius:</l>
<l>"Naden ontfane van hem, diet hoort,</l>
<l>Salmen dat woort brenghen voort,</l>
<l>Na dat die horende mach verstaen";</l>
<l>Want het ware verloren ghedaen</l>
<l n="14915">Een vat wijns in eenen nap alleyne,</l>
<l>Die te onthoudene ware te cleyne.</l>
<l>Ten vierden beteemt, dat twoort</l>
<l>Te zijnre tijd zi gebracht voort.</l>
<l>Hier up Ecclesiasticus orcont:</l>
<l n="14920">"Die word werden in des ghecs mond</l>
<l>Gelastert ende begrepen mede,</l>
<l>Want hi se te hare tijd niet zede".</l>
<l>Hier up staet gescreven wel</l>
<l>Vanden prophete Ezechiel:</l>
<l n="14925"><milestone unit="fol" n="122d"/> "Ic bid ju, dat gi wilt leren hoe</l>
<l>Ghi elken zijt schuldich te sprekene toe".</l>
<l>                Die tiende zake, daer wi bi souden</l>
<l>Ernstlic wachte der tonghen houden,</l>
<l>Is die troest vander scrifturen:</l>
<l n="14930">"Maect te dinen monde twee duren",</l>
<l>Seghet ons Ecclesiastes.</l>
<l>Van hem geseghet ooc so es:</l>
<l>"Maec dinen woorden eene schale,</l>
<l>Ende te dinen monde also wale;</l>
<l n="14935">So doe rechte breidels intijts,</l>
<l>Dattu niet in die tonghe en glijts".</l>
<l>Ecclesiasticus dus bediet:</l>
<l>"Gheckelic so ne sprect niet,</l>
<l>Dat niet dijn herte te snel zi ode,</l>
<l n="14940">Dine woort te brenghene te Gode".</l>
<l>Die wise Salomon dus orcont:</l>
<l>"Verstec van di den quaden gront".</l>
<l>                Die elfste ende die laetste zake,</l>
<l>Waeromme men sal bedwinghen sprake,</l>
<l n="14945">Dat is dat hem elk moet betiden,</l>
<l>Dat zine woorde moeten liden</l>
<l>Doer dat nauwe gherichte ons heeren,</l>
<l>Diet al te rechte sal bekeren.</l>
<l>Daer omme soude ons wel behoren,</l>
<l n="14950">Dat wi onse woorde richteden voren</l>
<l>Wiselike; die merken kan,</l>
<l>Sal bider tale kennen den man,</l>
<l>Of hi vroet is ofte en es.</l>
<l>Hier up secht Ecclesiastes:</l>
<l n="14955">"Inden mond is die vroetschap bekent".</l>
<l>Bet achter heft hi dus geprent:</l>
<l><milestone unit="fol" n="123a"/> "Nemmermeer en prijst den man,</l>
<l>Eer du die tale hores daer van".</l>
<l>Van desen selven zeghet dus</l>
<l n="14960">Mijn here sinte Jeronimus:</l>
<l>"Int weghen der woorde is beseven,</l>
<l>Ware proeve des menschen leven".</l>
</div>
<div type="chapter"><head type="chapter">Blasphemie is over grote zonde ende nauwe verghevelic. [V]</head>
<l>Na dat is ghetoghet al,</l>
<l>Datmen die tonghe wachten sal,</l>
<l n="14965">So wil ic die zonden nomen,</l>
<l>Die uut der tonghe moghen komen.</l>
<l>Ic vinder XIIII gescreven,</l>
<l><pb n="193"/>Van welken ic verclaer sal gheven.</l>
<l>Dat alre meeste noeme ic voren,</l>
<l n="14970">Dat wi blasphemie noemen horen.</l>
<l>Blasphemie is gheopenbaert</l>
<l>Als men sprect te Gode waert</l>
<l>Enighe lasterlike woort,</l>
<l>So menych in toorne brenghet voort,</l>
<l n="14975">Die Gode neemt als te versprekene</l>
<l>Ende over hem, vermocht hijt, te wrekene.</l>
<l>Van deser zonde soude elk vertraghen,</l>
<l>Saghe hi wel an die sware plaghen,</l>
<l>Die God daer omme heft gesent.</l>
<l n="14980">Gregorius doet ons bekent</l>
<l>In zine dyaloghe al clare,</l>
<l>Dat God een kind ten vijfsten jaere</l>
<l>Haestlic sloech up des vaders schoot,</l>
<l>Dat van jonx met eeden groot</l>
<l n="14985">Gode te blasphemierne plach;</l>
<l>Vianden het om hem komen zach:</l>
<l><milestone unit="fol" n="123b"/> Doe riepet met anxtliker talen:</l>
<l>"Quade liede willen mi halen!"</l>
<l>Eenen eet het daer na zwoer;</l>
<l n="14990">Mettien hem die ziele ontvoer.</l>
<l>Of hem God so wrac upt kind,</l>
<l>Hoe zwaere werden si dan gepijnt,</l>
<l>Dies pleghen ende tharen daghen sijn komen!</l>
<l>Zwaerlike, vruchtic, sal se God domen,</l>
<l n="14995">Want sinte Johan scrijft dus al bloot:</l>
<l>"Het is eene zonde toter doot,</l>
<l>Ic nyemand bidde daer voren".</l>
<l>Speelres hebbens vake toren</l>
<l>Gehat, dat si Gode misspraken,</l>
<l n="15000">Als hem misvellen hare zaken,</l>
<l>Dat se des terlinghes loop bedroech.</l>
<l>Scrifture doet ons claer betooch,</l>
<l>Dat so wie zweert biden Gods leden,</l>
<l>Verwijt hem zine menschlichede,</l>
<l n="15005">Die hi an nam om den zondare.</l>
<l>Merct, oft dan is zonde zware,</l>
<l>Daer hi ontfanghen heft sprake boven</l>
<l>Allen dieren, daer hi mede loven</l>
<l>Soude die hem also grote eere dede:</l>
<l n="15010">Dien doet hi sulke onwerdichede.</l>
<l>Gregorius bynnen zijnre dyaloghen</l>
<l>Secht dat die ghene, die ghedoghen</l>
<l>Dat in haer huys blasphemie geschiet,</l>
<l>Sijn der misdaet onschuldich niet.</l>
<l n="15015">Een devoot, ontsiende Gode,</l>
<l>Soude in zijn huys ghedoghen node,</l>
<l>Datmen schofieringhe seghede groot</l>
<l>Den ghenen, dien hi hilt over devoot</l>
<l><milestone unit="fol" n="123c"/> Van consciencien ende goet;</l>
<l n="15020">Merct dan of hi zeere misdoet,</l>
<l>Die dobbelschole hout of cameret,</l>
<l>Ende dat volc daer in bi hopen zet,</l>
<l>Die om haer spel den heere der heren</l>
<l>Blasphemieren ende versweren!</l>
<l n="15025">Die selve zonde den ghenen ooc wert,</l>
<l>Die verhuren terlinge of bert.</l>
<l>Nyemand en derf daer in dolen:</l>
<l>Cameretten dat zijn dobbelscholen;</l>
<l>Den weert roect niet, wat si hantieren,</l>
<l n="15030">Is hi verbetert van bellechieren;</l>
<l>Ende alle die taverne houden</l>
<l>Moghen hem des niet onthouden:</l>
<l>Der eeden hebben si gheen verlanc,</l>
<l>Up dat si tappen haren dranc!</l>
<l n="15035">Die ooc up hare singerien</l>
<l>Quekebreden te vriene plien,</l>
<l>Ende daer af ontfaen verschot,</l>
<l>Dese crucen den heere God</l>
<l>Met consente sonder daden.</l>
<l n="15040">Gelike dat si vonden ghenaden,</l>
<l>Die Christum brachten ter doot,</l>
<l>Ende diet rieden den heeren groot,</l>
<l>Ende ten crucene deden consent,</l>
<l>Hebben den eweliken torment</l>
<l n="15045">Om hare quade ghierichede,</l>
<l>So eist noch in alle die vorzede,</l>
<l>Die blasphemie te doghene plien,</l>
<l>Om dat si wasdom daer af zien,</l>
<l><pb n="194"/>Al doen sijt selven niet metten mont.</l>
<l n="15050">Haer ghierich consent roept telker stont:</l>
<l><milestone unit="fol" n="123d"/> "Drinct ju droncken, lieve her gast,</l>
<l>Blasphemiert Gode ende cruusten vast!"</l>
<l>Die husen, daermen des in pliet,</l>
<l>Sijn des duvels temple ende anders niet,</l>
<l n="15055">Ende die daer vake pleghen te ghaene</l>
<l>Dat zijn des duvels prochiane,</l>
<l>Ende na dat die heilighen toghen,</l>
<l>Men sal daer bi kennen moghen,</l>
<l>Welke Gods kindere zijn wel,</l>
<l n="15060">Ende welke kinder vanden duvel,</l>
<l>Want den kinderen Gods het pijnt,</l>
<l>Datmen te Godewert yet en twint</l>
<l>Anders sprect dan ere ende lof;</l>
<l>Des duvels kinder lachen daer of,</l>
<l n="15065">Als si blasphemie horen of zien.</l>
</div>
<div type="chapter"><head type="chapter">Exempel dattet goede kint zinen vader mint. [VI]</head>
<l>Exempel vinden wi van dien,</l>
<l>Dat goede kinder hem doen kinnen</l>
<l>In dat si haren vader minnen.</l>
<l>Wi lesen dat twee liede waren</l>
<l n="15070">In echtschap te samen vele jaren,</l>
<l>So dat daer waren zone drie;</l>
<l>Grote knechte so waren sie.</l>
<l>Het geschiede teenre tijd</l>
<l>Tusschen desen tween eenen strijt,</l>
<l n="15075">Ende van spraken groot gheroer.</l>
<l>Die man bi zinen drien zonen swoer,</l>
<l>Dat si dat becopen soude.</l>
<l>Dat wijf begrepen also boude,</l>
<l>Ende sprac: "gi hebt versworen!</l>
<l n="15080">Die twee ju niet toebehoren:</l>
<l><milestone unit="fol" n="124a"/> Die eene ne is juwe maer".</l>
<l>Doe woude die man weten claer,</l>
<l>Welk zijn zone ware vandien,</l>
<l>Mer ten mochte hem niet geschien;</l>
<l n="15085">Gheen verclaer ne woude si gheven.</l>
<l>Cort daer na liet si dat leven.</l>
<l>Die man dede se doen ter eerde;</l>
<l>Doe waert die man ziec ende begeerde</l>
<l>Sine maghe te hebbene present,</l>
<l n="15090">Om te makene testament.</l>
<l>Doe gaf hi te kennene daer,</l>
<l>Dat zijn wijf hadde gesecht claer,</l>
<l>Dat mer die eene zone is sine:</l>
<l>"Dien wil ic", secht hi, "gheven tmine;</l>
<l n="15095">Die ander, die mi niet bestaen,</l>
<l>Wil ic dat uut minen erve gaen;</l>
<l>Welk hi is, en weetic niet,</l>
<l>Daer omme en doe ics gheen bediet".</l>
<l>Cort starf die man na desen:</l>
<l n="15100">Die lichame moste begraven wesen.</l>
<l>Die zone waren van geschille,</l>
<l>Want elk des mans kind wesen wille.</l>
<l>So langhe streden si, dat ghinc</l>
<l>Die nyemare vorden konync.</l>
<l n="15105">Als hi verstond, twi dat die strijt</l>
<l>Was, hi hiet in corter tijd</l>
<l>Den doden binden an eenen boom,</l>
<l>Ende dats elk neme goeden goom:</l>
<l>Die naest den herte schieten can,</l>
<l n="15110">Sal hebben dat erve vanden man.</l>
<l>Die twee schoten hare pilen,</l>
<l>Ende die derde ter selver wilen</l>
<l><milestone unit="fol" n="124b"/> Versprac se zeere beyde gader,</l>
<l>Ende hi zeghede: "na minen vader</l>
<l n="15115">So ne schietic emmer niet,</l>
<l>Wat ooc vanden goede geschiet!"</l>
<l>Daer waert die konync bevroedet das,</l>
<l>Dat dat die rechte zone was.</l>
<l>Des vader goet was hem gegeven.</l>
<l n="15120">Die schutters zijn daer zonder bleven;</l>
<l>Die zone toochde zine minne:</l>
<l>Des was hi weert vanden gewinne.</l>
</div>
<div type="chapter"><head type="chapter">Exempel dat nature heft in haer claer bekennen. [VII]</head>
<l>Van desen geliken doene</l>
<l>Vindmen van konync Salomoene</l>
<l n="15125">Inden derden boec der Konynghen,</l>
<l>Dat twe wive vor hem ghinghen,</l>
<l>Die om een kind zeere streden.</l>
<l>Die konync hoorde dat si zeden</l>
<l>Beyde, dattet kind ware hare.</l>
<l n="15130">Een zweert hiet hi brenghen dare,</l>
<l>Dat in tween te deylen, hi zede;</l>
<l>Ende alsment daer te neder lede,</l>
<l>Voer die moeder vor dat kint,</l>
<l>Ende sprac: "heere, ic wils twint;</l>
<l n="15135"><pb n="195"/> Ghevet haer, ten is mine niet!"</l>
<l>Die konync doe dat kint gheven hiet</l>
<l>Der moeder, diet nochtan ontzede</l>
<l>Ute rechter moederlichede.</l>
<l>Aldus die kinder Gods men mach</l>
<l n="15140">Claer bekennen alden dach,</l>
<l>Want si bedroeven telker tijd,</l>
<l>Als men den here doet verwijt:</l>
<l><milestone unit="fol" n="124c"/> Die des niet sijn, roekens cleyne,</l>
<l>Want selven pleghen zijs al gemeyne.</l>
</div>
<div type="chapter"><head type="chapter">Murmureren theghen Gode of theghen zine lere is grote vrese. [VIII]</head>
<l n="15145">Der tonghen ander quaetheit</l>
<l>Is murmureringhe gheseit,</l>
<l>Dats wedersegghen Gods woort</l>
<l>Of der wet, die hem toe behoort.</l>
<l>Ons te wachtene daer van</l>
<l n="15150">Leert ons die wise man:</l>
<l>"Wacht ju van murmureringhen,</l>
<l>Die gheen profijt in mach bringhen</l>
<l>Den mensche, ne waer schade meer",</l>
<l>Want dat van groten lone was eer,</l>
<l n="15155">Dat murmuracie dat loon loos blijft.</l>
<l>Hier af sinte Johan bescrijft:</l>
<l>"Wilt onderlinghe murmureren niet".</l>
<l>Hier up Paulus dus bediet:</l>
<l>"Doet, broeders, juwe bedinghe</l>
<l n="15160">Sonder murmureringhe".</l>
<l>Datmen sal murmuracie vlien,</l>
<l>Leert ons Christus bi Yzaijen,</l>
<l>Den prophete, die dus zeghet:</l>
<l>"Gelike den lamme, dat leghet</l>
<l n="15165">Vor hem, diet scheren sal ter stond,</l>
<l>Als stom, ontdoende niet den mond" . . . .</l>
<l>Na dien dat ons God die vader</l>
<l>Bi zijnre ghenaden schoep al gader,</l>
<l>Ende ons die zone loesde daer naer</l>
<l n="15170">Vander verdoemenissen swaer,</l>
<l>So ne souden wi murmureren niet,</l>
<l>Als God wil dat ons wederstoot geschiet.</l>
<l><milestone unit="fol" n="124d"/> Hier up heft Paulus gescreven:</l>
<l>"Weder wi sterven moeten of leven,</l>
<l n="15175">Murmureren ne sullen wi twint".</l>
<l>Sinte Augustijn ons dus ontbint:</l>
<l>"Die hemelsche medicien</l>
<l>Weet wat hi ons wille vorsien,</l>
<l>Om ons te troestene, ende wat niet".</l>
<l n="15180">Hier up Yzaijas bediet:</l>
<l>"Wee den ghenen die yet</l>
<l>Theghen zinen schepper te zegghene pliet!"</l>
<l>Ooc souden wi murmureren vlien,</l>
<l>Om dat die here God van dien</l>
<l n="15185">Vake wrake hevet ghesent.</l>
<l>Moijses boec doet ons bekent,</l>
<l>Dat zijn zuster lazers wart</l>
<l>Om haer murmureren hart.</l>
<l>Die bible ghevet ooc orconde,</l>
<l n="15190">Dat om der murmuracie zonde</l>
<l>Dathan ende Abiron al haer leven</l>
<l>Uut haren lande waren verdreven.</l>
<l>Die bible doet ons ooc becant,</l>
<l>Dat Choree daeromme was verbrant.</l>
<l n="15195">Ooc verclaert die bible mede,</l>
<l>Dat om dese selve quaethede</l>
<l>God sendede serpenten fel</l>
<l>Onder die kinder van Israel,</l>
<l>So dat si onder die plaghe bleven</l>
<l n="15200">Dat meeste deel, ende lieten dat leven.</l>
<l>Hier af der bible woorde verclaren:</l>
<l>"Alle die van desen X jaren</l>
<l>Of daer boven hebt theghen mien</l>
<l>Ghemurmurert, ju ne sal niet geschien,</l>
<l n="15205"><milestone unit="fol" n="125a"/> Dat gi komen sult int land,</l>
<l>Up dwelk ic lichtede mine hand,</l>
<l>Datter gekomen sullen mee</l>
<l>Dan Calef ende Josue".</l>
<l>Vander murmureres pine</l>
<l n="15210">Secht Judas in die epistole zine:</l>
<l>"Die murmureren metten herten,</l>
<l>Si wandelen in hare begherten".</l>
<l>Vanden selven secht aldus</l>
<l>Mijn here sinte Gregorius:</l>
<l n="15215">"Nyemand Gods rike ontfaet</l>
<l>Die in murmuracien staet,</l>
<l><pb n="196"/>Ende murmuracie hi beghevet,</l>
<l>Die dat rike Gods ontfanghen hevet".</l>
</div>
<div type="chapter"><head type="chapter">Murmureren comt dicwile inden mensche. [VIIII]</head>
<l>Hier na so wil ic bewisen</l>
<l n="15220">Van murmuracien die devisen.</l>
<l>Tot vieren te scrivene ic mi betide.</l>
<l>Die eerste is murmuracie van nide.</l>
<l>Hier up die ewangelie verclaert</l>
<l>Van die waren inden wijngaert</l>
<l n="15225">Des morghens tijdlike verhuert,</l>
<l>Ende al den dach dat loon bezuert;</l>
<l>Die te vespertide quamen</l>
<l>Hadden des loons so vele vramen:</l>
<l>Al hadden die eersten haer belof,</l>
<l n="15230">Si murmureerden zeere daer of,</l>
<l>Dat die laetsten so vele ontfinghen:</l>
<l>Het dochte hem onrechte dinghen.</l>
<l>Noch vintmen menyghen dies pliet,</l>
<l>Hoe vele goets dat hem geschiet,</l>
<l n="15235"><milestone unit="fol" n="125b"/> Hi knotert, als een ander wel vaert;</l>
<l>Dits bynnen den nide wel verclaert.</l>
<l>Der ander murmuracien zede</l>
<l>Comt uut der hoverdichede.</l>
<l>Van deser doet sinte Lucas gewach:</l>
<l n="15240">Als die Phariseus sach,</l>
<l>Dat hem Christus tasten liet</l>
<l>Van hare, die zonderinne hiet,</l>
<l>In hem selven murmureerdi dare</l>
<l>Ende seghede: "waert dat dese ware</l>
<l n="15245">Prophete, hi soude sonder blijf</l>
<l>Ter stond weten, dat dit wijf</l>
<l>Is zonderinne, die hem taste".</l>
<l>Dit murmureren regniert vaste</l>
<l>In die hoverde van mannen, van wiven:</l>
<l n="15250">Sien si anderen moyheide driven,</l>
<l>Des murmureren si rechtevoert</l>
<l>Ende vraghen waer af hem dat behoert.</l>
<l>Om vor offeren ende om paes</l>
<l>Rijst murmuracie vake, elaes!</l>
<l n="15255">Onder dese dulle wiven:</l>
<l>Dit can hoverde wel bedriven!</l>
</div>
<div type="chapter"><head type="chapter">Murmuracie comt dickent ute ghiericheden. [X]</head>
<l>Die derde murmuracie wort</l>
<l>Der ghiericheden toebehort.</l>
<l>In desen was besmit Judas,</l>
<l n="15260">Doe hi murmurerende was,</l>
<l>Datmen dat ungentum niet vercochte</l>
<l>Vor III<hi rend='sup'>c</hi> pennynghe, so datmen mochte</l>
<l>Den armen hebben gegeven dat:</l>
<l>Hi hads dan zijn deel gehat.</l>
<l n="15265"><milestone unit="fol" n="125c"/> Die valsche woorde, die hi zede,</l>
<l>Leerde hem die quade ghierichede.</l>
<l>Noch vintmen murmureres heden,</l>
<l>Dient al comt uut ghiericheden.</l>
<l>Hoe wel haer ghelt is vor besteit,</l>
<l n="15270">Si segghen, had ict hier gheleit,</l>
<l>Het ware van meren ghewinne:</l>
<l>Dit brenct ghierichede inne;</l>
<l>Ende wat dat si ane vaen,</l>
<l>Altijd waer tander beter ghedaen:</l>
<l n="12275">Te vreden hi nemmer wesen en sal!</l>
<l>Dits ghierich murmureren al.</l>
<l>Dat vierde gecroen is theghen Gode.</l>
<l>Hier af mach hem nyemand ode</l>
<l>Ontsculden, want men sneeft daer in,</l>
<l n="15280">Als daer theghen croent onse zin</l>
<l><pb n="197"/>Ende murmureren inden moet</l>
<l>Upt ghene dat God met ons doet,</l>
<l>Ist van armoeden of van qualen,</l>
<l>Of dat wi van hoghen dalen:</l>
<l n="15285">Dat cleyne gheluc, dat grote misval,</l>
<l>Dit doet ons murmureren al.</l>
<l>Up dat weder murmureren wi vake</l>
<l>Ende up ander ghelike zake,</l>
<l>Die ons daghelix geschien,</l>
<l n="15290">Dat wi Gode al an tien,</l>
<l>Alsoot ooc vake van hem coomt,</l>
<l>Mer wi ne weten, wert ons vroomt.</l>
</div>
<div type="chapter"><head type="chapter">Murmureren om ziecheit is grote dulheit, dats getoghet. [XI]</head>
<l>Eerst eist eene dulle zede</l>
<l>Te murmureren omme ziechede,</l>
<l n="15295"><milestone unit="fol" n="125d"/> Want sulc in qualen is devoot,</l>
<l>Die in gesonden moy ende groot</l>
<l>Wesen soude, ende so hoverdich,</l>
<l>Dat hi der gracien niet is werdich:</l>
<l>Quale mach lichte zalicheit wesen.</l>
</div>
<div type="chapter"><head type="chapter">Exempel dat ziecheit den mensche dickent zalich is. [XII]</head>
<l n="15300">Int leven der Vadere wi lesen</l>
<l>Van eenen, wien dat coude genc an,</l>
<l>Quam teenen heremite, hiet Johan,</l>
<l>Bidden, dat hijs hem maecte quite.</l>
<l>Doe antworde die heremite:</l>
<l n="15305">"Dat di meest van noden si,</l>
<l>Begherstu te hebbene geweerd van di,</l>
<l>Want vake des lichamen zeer</l>
<l>Doet der zielen zalicheit meer.</l>
<l>Want vele is er gesuvert daer mede</l>
<l n="15310">Int ghedoghen der ziechede".</l>
<l>Nochtan gaf hem olye die heremite,</l>
<l>Daer hi des couden mede was quite.</l>
</div>
<div type="chapter"><head type="chapter">Exempel noch vanden selven. [XIII]</head>
<l>Van eenen ridder lesen wi, dat</l>
<l>Hi eenen heilighen vader bat,</l>
<l n="15315">Dat hi ne loosde van zijnre quale.</l>
<l>Die oude besach den ridder wale</l>
<l>Ende vraechde hem van zinen zeden,</l>
<l>Die hi plach vor der ziecheden.</l>
<l>Die ridder antworde hem te dien:</l>
<l n="15320">"Ic was moghende ende ontsien,</l>
<l>Dat nyemand dorste theghen mi steken;</l>
<l>Noch soudic mi up sulken wreken,</l>
<l>Waert dat ic vermochte dat orloghe,</l>
<l><milestone unit="fol" n="126a"/> Mer die quale doet mi sulc doghen,</l>
<l n="15325">Dat ic des ontberen moet".</l>
<l>Aldus die heilighe man verstoet</l>
<l>Den ridder beter meer qualen wesen,</l>
<l>Dan hi hadde gesijn ghenesen.</l>
<l>Tot den ridder hi doe zede:</l>
<l n="15330">"Den here der ontfermichede</l>
<l>Bid ic, lieve vrient, dat hi</l>
<l>In dien staet behoude di,</l>
<l>Daer du oedmoedichst in bedies".</l>
<l>Die ridder dancte hem zere dies,</l>
<l n="15335">Want hi ne verstond niet wale,</l>
<l>Dat dander bad om zine quale,</l>
<l>Daer hi bi zalich mochte wesen,</l>
<l>Mer hi ne bad om gheen genesen.</l>
</div>
<div type="chapter"><head type="chapter">Murmureren om armoede die men heft is grote zonde. [XIIII]</head>
<l>Dul is hi, als hi gevroede,</l>
<l n="15340">Die murmureert omme armoede,</l>
<l>Die so hoghelic is gheloont,</l>
<l>Dat si in den hemel is gecroont,</l>
<l>Want indie ewangelie wi horen,</l>
<l>Dat God die armen heft vercoren</l>
<l n="15345">In die werelt te zinen geloven,</l>
<l>Als erven des riken van daer boven.</l>
<l>Wat goede dat armoede doet,</l>
<l>Maect ons dat capittel vroet,</l>
<l>Dat vander ander remedie sprect,</l>
<l n="15350">Daer ghierichede mede brect.</l>
<l>                Dullike si ooc laboreren,</l>
<l>Die om dat weder murmureren;</l>
<l>Weder het regent so die zonne schijnt,</l>
<l><pb n="198"/><milestone unit="fol" n="126b"/> Daer omme verkeert het niet I twint.</l>
<l n="15355">Al gheeft hem God te haren ghevoeghe,</l>
<l>Die acker niet te bet en droeghe,</l>
<l>Hier af vindic exempel gescreven</l>
<l>In der heiligher Vader leven.</l>
</div>
<div type="chapter"><head type="chapter">Exempel dat nyemand murmureren en sal om dat weder. [XV]</head>
<l>Een heremite zeyede waermoes,</l>
<l n="15360">Ende dat weder bleef schone altoes</l>
<l>So langhe, dat den heremite dochte,</l>
<l>Dat zijn waermoes niet wassen mochte</l>
<l>Van droechten; om reghen bad hi Gode,</l>
<l>Dat hem niet was getwidet node.</l>
<l n="15365">Hi dedet reghenen vele ende ghenoech,</l>
<l>Des hadde die heremite zijn ghevoech.</l>
<l>Cort daer na so dede hi bede</l>
<l>Om schone weder ende zachthede,</l>
<l>Ende God heftet hem gegeven.</l>
<l n="15370">Wat souder vele af gescreven?</l>
<l>So wat weder hi begheerde,</l>
<l>Dede God komen up die eerde,</l>
<l>Dies niet vergroyde van eenen stale.</l>
<l>Doe waende die heremite wale,</l>
<l n="15375">Dat waermoes al verloren ware.</l>
<l>Wanderen soudi cort daer nare</l>
<l>Teens anders heremiten huus;</l>
<l>Daer vant hi, dat hem dochte abuus,</l>
<l>Waermoes schone gewassen staen.</l>
<l n="15380">Toten heremite is hi geghaen,</l>
<l>Ende zeghede: "broeder, hoe mach dit zijn?</l>
<l>Waermoes zeyde ic int hof mijn;</l>
<l>God sende daer toe te mijnre bede</l>
<l><milestone unit="fol" n="126c"/> Alsulk weder als ic zede,</l>
<l n="15385">Ende daer is niet gegroyt I blat!"</l>
<l>Die ander antworde hem up dat:</l>
<l>"Met rechte is ju also geschiet,</l>
<l>Wante ju en dochte niet</l>
<l>Dat God vroeder was dan du,</l>
<l n="15390">Daer du hem wijsdes nu ende nu,</l>
<l>Wat weder dat hi soude gheven".</l>
<l>Doe kende die heremite zijn sneven,</l>
<l>Dat hijt dullike hadde ghedaen,</l>
<l>Ende heftes penitencie ontfaen.</l>
<l n="15395">Noch vintmer meer dan dunct genoech,</l>
<l>Woude tweder comen na haer ghevoech,</l>
<l>Dat si dat land souden vullen met drachten,</l>
<l>Mer si souden int ende slachten</l>
<l>Den heremite, daer ic af screef,</l>
<l n="15400">Wies warmoeshof droghe bleef.</l>
<l>                Van groten vrede ist occusoen,</l>
<l>Dat die liede haer werc wel doen,</l>
<l>Ende latent Gode vort bestieren</l>
<l>Na zijn godlike visieren,</l>
<l n="15405">Want datmen ziet quade so rike,</l>
<l>Goede ghedoen so nauwelike,</l>
<l>Menych murmureert om dat:</l>
<l>Die heilighen hebben vake gehat</l>
<l>Murmuracie van desen.</l>
<l n="15410">Job seghede daer af, na dat wi lesen,</l>
<l>Dat leven die putertiere mere</l>
<l>Verheven in sulker eere,</l>
<l>Ende vertroest metter rijchede.</l>
<l>Jeremyas ooc dit zede:</l>
<l n="15415">"Bi wat saken is die wech</l>
<l><milestone unit="fol" n="126d"/> Vanden zonderen so zalech,</l>
<l>Die altijd qualike werken":</l>
<l>Alsoot waer is, elk macht merken.</l>
<l>Abacuc murmureerde mede,</l>
<l n="15420">Want tot den heere God hi zede:</l>
<l>"Waeromme ist dattu zwighens plies,</l>
<l>Alstu den onwerdighen zies,</l>
<l>Dat hi onder hem tredende si</l>
<l>Den gherechteren dan hi?"</l>
<l n="15425">Die prophete secht dus clare:</l>
<l>"Hoe langhe sullen verbliden zondare?"</l>
<l>Deser gelike murmureren</l>
<l><pb n="199"/>Machmen met eenre sake solveren:</l>
<l>Die getrouwe medicien,</l>
<l n="15430">Als hi an den zieken sal zien</l>
<l>Dat hi niet sal moghen leven,</l>
<l>Dan so sal hi orlof gheven</l>
<l>Van al dat hi eyscht ende vermaent;</l>
<l>Mer den zieken, dien hi waent</l>
<l n="15435">Weder ter gesonden bringhen,</l>
<l>Dien verbiet hi vele dinghen.</l>
<l>Dus consentiert God den quaden,</l>
<l>Die in wanhopen staet van genaden,</l>
<l>Dat hi mach rapen ant erdsche goet;</l>
<l n="15440">Al eist ooc dat hi weldaet doet,</l>
<l>Sijn loon wert daer mede ghedaen.</l>
<l>Gregorius doet ons verstaen;</l>
<l>"Overvloyte van erdschen goede</l>
<l>Is een teyken, so ic ghevroede,</l>
<l n="15445">Van ewelike te zine verdoomt".</l>
<l>Hier omme, als enych liden coomt,</l>
<l>Salmen gheen murmureren toghen,</l>
<l><milestone unit="fol" n="127a"/> Mer verdraghen ende hebben vor oghen,</l>
<l>Dat alle dinghe moeten keren</l>
<l n="15450">Ter heiligher ordinancie des heren.</l>
<l>Hier up Ecclesiasticus bediet:</l>
<l>"Ne ordelt theghen den richter niet,</l>
<l>Die welke in gerichte nu al</l>
<l>Ordelt ende int ende sal".</l>
</div>
<div type="chapter"><head type="chapter">Ontschulden die zonden vor Gode is grote vrese. [XVI]</head>
<l n="15455">Vander derder tonghen misdaet,</l>
<l>Dats, als die mensche sijn quaet</l>
<l>Wil ontschulden ende decken.</l>
<l>Nader heilighen vertrecken</l>
<l>Is dit overgrote quaetheit,</l>
<l n="15460">Want sinte Gregorius die seit:</l>
<l>"Der ghedachten goedertiere</l>
<l>So is altijd die maniere</l>
<l>Te bekennene hare misdaet,</l>
<l>Daer nochtan en is gheen quaet".</l>
<l n="15465">Dese zonde sullen wi vlien,</l>
<l>Ist dat wi willen anesien</l>
<l>Van hoe groten lone het zi:</l>
<l>Oedmoedich biechten houd in di.</l>
<l>Dit zeghet sinte Gregorius</l>
<l n="15470">Vander biechte sprekende dus:</l>
<l>Niet min rekenic tenighen stonden</l>
<l>Oedmoedich biechten vanden zonden</l>
<l>Dan van duechden hoghe daet".</l>
<l>Van den prophete gesecht staet:</l>
<l n="15475">"Ic zeghede, ic sal theghen mien</l>
<l>Mine ongerechticheit belyen,</l>
<l>Ende du hebstse vergheven mede</l>
<l><milestone unit="fol" n="127b"/> Van minen zonden die quaethede".</l>
<l>Die morder, die ter rechter hand hinc,</l>
<l n="15480">Wan hemelrike met dese dinc,</l>
<l>Dat hi bekende zine misdaet.</l>
<l>In die bible getoghet staet:</l>
<l>Doe Adam zonde hadde ghedaen,</l>
<l>Dat hijs hem ontschulde zaen</l>
<l n="15485">Toten heere God, want hi zede:</l>
<l>"Twijf dat gi mi teenre geselnede</l>
<l>Ghavet, ghaft mi ende ic at".</l>
</div>
<div type="chapter"><head type="chapter">Zonders decken hare misdaet ende ontschulden met Vzaken. [XVII]</head>
<l>                Voort is hier te wetene dat</l>
<l>Menyghe onschout is vonden</l>
<l n="15490">Om te deckene die zonden;</l>
<l>Die een dect hem metter ziechede,</l>
<l>Dat hi van quale niet en dede:</l>
<l>Die licham was also gepijnt</l>
<l>Dat hi niet mochte weldoen twint;</l>
<l n="15495">Ondancken Gode, quaetsegghen, misbaren</l>
<l>Up die ghene die bi hem waren,</l>
<l>Dit was zijn pleghen, doe hi qual:</l>
<l>Wel spreken verghat hi al.</l>
<l>                Die ander hem tontschuldene pliet,</l>
<l n="15500">Bi dat hi vele lieden doen ziet.</l>
<l>Die up dese onschoude hem stellen,</l>
<l>Sullen niet hebben te min hellen,</l>
<l>Al werden si verdoomt bi hopen,</l>
<l>De zware moghen zijt becopen;</l>
<l n="15505">Want te meer vlammen daer sal behoren,</l>
<l>Des sal te meerre zijn haer toren.</l>
<l>Hier up staet gescreven so</l>
<l><milestone unit="fol" n="127c"/> Binnen der bible in Exodo:</l>
<l>"Ne volch niet deser schare mede</l>
<l n="15510">Om te doene enighe quaethede".</l>
<l>Ecclesiasticus dus bediet:</l>
<l>"Misdoe int ghemeyne niet".</l>
<l>Misdaet is argher int ghemeyne</l>
<l><pb n="200"/>Ghedaen vele, dan wesen alleyne,</l>
<l n="15515">Want sulc exempel daer an neemt,</l>
<l>Diet eer te doene niet hadde gheteemt.</l>
<l>Siet die leke misdoen den clerc,</l>
<l>Rechtevort neemt hi daer an merc.</l>
<l>Dus blivet hi vake daer in verblent,</l>
<l n="15520">Om dat die ander scrifture kent.</l>
<l>                Die derde ontschuldicht zijn misdoen,</l>
<l>Om dat hijt langhe heft geploen,</l>
<l>Ende secht dat hijt niet laten mach.</l>
<l>Hier af is ghedaen gewach</l>
<l n="15525">Int laetste capittel der luxure:</l>
<l>Daer salment vinden claer ter cure,</l>
<l>Van die hem van quaden ontschouden,</l>
<l>Om dat zijs hem niet moghen onthouden;</l>
<l>Wat daer af is, salmen daer zien:</l>
<l n="15530">Dus scrivic hier niet meer van dien.</l>
<l>                Die vierde ontschulden haer venijn</l>
<l>Van zonden, met dat si edel zijn:</l>
<l>Het en ware gheens ridders doen,</l>
<l>Neder te sittene in een sermoen;</l>
<l n="15535">Mer quetsen ende roven haer ondersaten</l>
<l>Dat beteemt nu edelen staten!</l>
<l>Doer der werelt prijs hoveren;</l>
<l>Dat goet verdwasen, destrueren;</l>
<l>Ende alle ontemelike zeden</l>
<l n="15540"><milestone unit="fol" n="127d"/> Ontschulden si metter edelheden.</l>
<l>Alle dinc te doene, sonder weldaet,</l>
<l>Dat vermach nu edelen staet!</l>
<l>                Die vijfte wil hem ooc mede</l>
<l>Ontschulden mids hare jonchede.</l>
<l n="15545">Gelike of hem hadde gegeven</l>
<l>Die duvel selve haer jonghe leven,</l>
<l>So willen si des duvels zede plien,</l>
<l>Ende wanen dat hem sal geschien</l>
<l>Heilich te werdene in hare oude.</l>
<l n="15550">Dat hem nyemand daer up soude</l>
<l>Verlaten, men merken mach,</l>
<l>Want jonghen sterven alden dach.</l>
<l>Nyemand moet hem ontschouden</l>
<l>Van zonden, die wil zijn behouden.</l>
<l n="15555">Te zware een kent zine misdaden,</l>
<l>Te lichter vint hi ghenaden.</l>
<l>Hier up die prophete dus bediet:</l>
<l>"Mine ongerechticheit deckic niet".</l>
<l>Ne dect die mensche niet zine zonden,</l>
<l n="15560">So dect se God in allen stonden,</l>
<l>Mer wil hi hem tontschuldene plien,</l>
<l>So wroecht en God selve van dien.</l>
<l>Dul zijn si die hare zonden decken,</l>
<l>Daer si met toghene souden wecken</l>
<l n="15565">Den here der ontfermicheit,</l>
<l>Want also scrifture seit:</l>
<l>Te zondigher dat si hem belyen</l>
<l>Te meer ghenaden sal hem geschien.</l>
</div>
<div type="chapter"><head type="chapter">Exempel dat truwanten ende dieven ons leren biechten. [XVIII]</head>
<l>Exempel hier af vindic bescreven</l>
<l n="15570"><milestone unit="fol" n="128a"/> Inder heiligher Vader leven,</l>
<l>Dat een heilich vader zede:</l>
<l>Truwanten, die gaen ter bede,</l>
<l>Ende rovers ons biechten leren.</l>
<l>Die truwanten hem daer toe keren,</l>
<l n="15575">Dat si hem ten onzalichsten toghen,</l>
<l>Als si komen vor der liede oghen,</l>
<l>Om dat si wecken willen daer mede</l>
<l>Die liede ter ontfermichede:</l>
<l>Dus mosten wi vor die Gods oghen</l>
<l n="15580">Onse zonden ten vuulsten toghen</l>
<l>Om te vindene meer genaden.</l>
<l>Die rover ziet doer zine misdaden</l>
<l>Hem selven verordelt ter doot</l>
<l>Ende lyet zine misdaet groot,</l>
<l n="15585">Ende met groter zericheden</l>
<l>Bidt hi om der liede beden,</l>
<l>Kennende dat hi verdient hevet.</l>
<l>Aldus die hem beschuldicht ghevet</l>
<l>Vor Gode met groter bitterhede,</l>
<l n="15590">Verkrijcht grote ghenaden daer mede.</l>
<l>Dus wisen ons truwanten ende dieven,</l>
<l>Hoe wi Gode moghen gelieven.</l>
</div>
<div type="chapter"><head type="chapter">Versweren is eene sware zonde, dats getoghet. [XVIIII]</head>
<l>Die vierde zonde is genoomt</l>
<l>Verzweren, die uter tonghe coomt.</l>
<l n="15595">Twierhande is dese zonde bediet.</l>
<l>Die eerste maniere is, alst geschiet,</l>
<l>Als een bi wille loghene zweert.</l>
<l><pb n="201"/>                Die ander maniere zere deert,</l>
<l>Ende dat comt, als een is gezet</l>
<l n="15600"><milestone unit="fol" n="128b"/> Yet te doene vander wet</l>
<l>Gestaeft ende hem versweert dan.</l>
<l>Die dusdaene ede neemt an</l>
<l>Slacht dien die hem selven strect,</l>
<l>Waer af die wise man ontdect:</l>
<l n="15605">"Gestrict so bistu in die woort,</l>
<l>Die uut dinen monde komen voort,</l>
<l>Ende ute dijns selves tale</l>
<l>Bistu ghevanghen also wale".</l>
<l>                Saken achte sijn hier te ziene</l>
<l n="15610">Om verzweren bi te vliene.</l>
<l>Die eerste zake mach zijn becant,</l>
<l>Datmen den duvel gheeft die hant,</l>
<l>Die men ten valschen eede biet.</l>
<l>Die ander zake is wel bediet,</l>
<l n="15615">Om dat menyghe ander quaethede</l>
<l>Schuwet alle ghewiede stede,</l>
<l>So die luxurieuse pliet:</l>
<l>Die verzweres en schuwen se niet,</l>
<l>Ist inder kerke, ist upten altare,</l>
<l n="15620">Ist upten ewangeliare.</l>
<l>Die der onsuverheit wil plien,</l>
<l>Sal ghewiede stede vlien,</l>
<l>Mer die up die strate hem soude verzweren,</l>
<l>Sal des in der kerke niet ontberen.</l>
<l n="15625">                Die derde zake die so sprect,</l>
<l>Dat hi Gods gebod verbrect,</l>
<l>Dat welk in Exodo dus verbiet:</l>
<l>"Noeme in ydelheden niet</l>
<l>"Den name van dinen God".</l>
<l n="15630">                Die vierde zake toocht en zod</l>
<l>Die hem verzweert, want al clare</l>
<l><milestone unit="fol" n="128c"/> Is hi als een valsch zeghelare,</l>
<l>Want metter trouwe, die hi ontfinc</l>
<l>Int doopsel, zweert hi valsche dinc,</l>
<l n="15635">Want zweren en is min niet,</l>
<l>Also sinte Augustijn bediet,</l>
<l>Dan Gode teenen tughe nemen.</l>
<l>Hoe dar dan die valsche ghetemen</l>
<l>Dat hi van Gode wille maken</l>
<l n="15640">Een tuuch te ere valscher zaken,</l>
<l>Daer God is waerheit ende leven,</l>
<l>Als dewangelie hout bescreven.</l>
<l>Si zijn, dat secht scrifture wel,</l>
<l>Argher dan is die dnvel,</l>
<l n="15645">Want nerghent men gescreven weet,</l>
<l>Dat die duvel ye zwoer eet,</l>
<l>Nochtant dat hi is bekent</l>
<l>Van loghene vader ende fundament.</l>
<l>Gods name zweren is grote quaetheit,</l>
<l n="15650">Want die wise Salomon seit:</l>
<l>"Een over starc toren ende vast zeere</l>
<l>Is die name van onsen here:</l>
<l>Tenen groten verhevenen staet</l>
<l>Comt die gherechtich, als hi daer gaet".</l>
<l n="15655">                Die vijfte zake is sonder scheren</l>
<l>Om dat se God haet, die verzweren.</l>
<l>Orconde hebben wi van dien</l>
<l>Biden prophete Zacharien:</l>
<l>"Ne peynst gheen van ju leden</l>
<l n="15660">Theghen juwen vriend quaetheden</l>
<l>Met herten, ende wats geschiet,</l>
<l>Loghenachtighen eet mint niet;</l>
<l>Al dit zijn se, die ic zere</l>
<l><milestone unit="fol" n="128d"/> Hebbe gehaet, sprac die here".</l>
<l n="15665">                Ten zesten, der verzweres zede</l>
<l>Vervult den mensche van groter quaethede.</l>
<l>Hier up Ecclesiasticus leert:</l>
<l>"So wat mensche, die vele zweert,</l>
<l>"Wert vervult metter quaethede,</l>
<l n="15670">Ende plaghe sal niet scheiden mede</l>
<l>Vanden huyse, daer hi sal wonen".</l>
<l>                Ter zevender zake ons vermonen</l>
<l>Die woorde der heiligher scrifturen,</l>
<l>Dat die verzweert sluut die duren</l>
<l n="15675">Theghen hem selven van hemelrike.</l>
<l>Hier up secht die prophete rike:</l>
<l>"Wie sal climmen in des heeren hoochede</l>
<l>Ende staen in zine heilighe stede?</l>
<l>Die ghene die niet heft gezworen</l>
<l n="15680">In zijns evenkerstens toren".</l>
<l>                Die achtste zake is, om dat verzweren</l>
<l>Den mensche doet so vele deren,</l>
<l>So is hier bi scrifturen bediet,</l>
<l>Dat die here al zweren verbiet,</l>
<l n="15685">Ten ware bi rechte, soot is geseit,</l>
<l><pb n="202"/>Ende datmen dan zweert waerheit.</l>
<l>In Matheus Christus woorde leren:</l>
<l>"Ic segghe ju lieden, ne wilt niet zweren,</l>
<l>Noch bi hemele no bi eerde mede".</l>
</div>
<div type="chapter"><head type="chapter">Zweren is zeer quaet um VI redenen. [XX]</head>
<l n="15690">Om dat so zondelike zede</l>
<l>Is zweren, so leert ons scrifture</l>
<l>Zaken zesse, die telker ure</l>
<l>Zweren wesen doet onweert.</l>
<l>Dat eerste is datmen vake zweert,</l>
<l n="15695"><milestone unit="fol" n="129a"/> Want oude gewoente nature bediet,</l>
<l>Also men an den gemenen ziet,</l>
<l>Dat se niet konnen spreken een woort,</l>
<l>Daer en comt een eet mede voort.</l>
<l>Hier up Ecclesiasticus orcont:</l>
<l n="15700">"Ne wenne te zwerne niet dinen mond,</l>
<l>Want vele misvalle zijn in hare".</l>
<l>Noch secht die selve lerer hier nare:</l>
<l>"Niet vake so ne moet zijn</l>
<l>Die noemynghe Gods in den mond dijn".</l>
<l n="15705">Wie hout nu, leyder! dese lere?</l>
<l>Ten is vrouwe, maget, knape of here</l>
<l>Die zonder zweren spreken konnen.</l>
<l>Kinder, die nu spreken begonnen,</l>
<l>Leren vloeken ende zweren voren:</l>
<l n="15710">Des hebben si ghenoechte, diet horen.</l>
<l>                Die ander is, datmen zwerens plecht,</l>
<l>Om dinc daer cleyne bate an lecht,</l>
<l>Ja vake om niet ende zonder noot.</l>
<l>Hier up staet bynnen der bible bloot</l>
<l n="15715">In Deutronomie bediet:</l>
<l>"Ydel ne noeme Gods name niet,</l>
<l>Want hi ne wert niet zonder wrake,</l>
<l>Die se hantiert om ydele zake".</l>
<l>Hoe zwaer salt noch wesen dien,</l>
<l n="15720">Die des al haer leven plien,</l>
<l>Dat is datmen zweert ghereet</l>
<l>Om dinghe, diemen valsch weet,</l>
<l>Onrecht te vervorderen mede!</l>
<l>Aldus dit Jeronimus zede:</l>
<l n="15725">"Die heere God levet, zwere waer,</l>
<l>Ende int gherichte recht ende claer!"</l>
<l><milestone unit="fol" n="129b"/> Int gherichte is daer bediet,</l>
<l>Dat noot is, datmen beziet</l>
<l>Ende richtet dat woort, sonder heet</l>
<l n="15730">Vort te brenghene wel ghereet.</l>
<l>                Ter zester zake verbiet scrifture</l>
<l>Zweren bi enigher creature,</l>
<l>Die God ter werelt geschapen heeft.</l>
<l>Hier up Matheus ute gheeft:</l>
<l n="15735">"Ic segghe dat ghi te gheenre tijt</l>
<l>Gheensins te zwerene schuldich zijt,</l>
<l>Noch biden hemele, daer bi:</l>
<l>Die troon Gods so is hi;</l>
<l>Noch bider eerde ooc also wel,</l>
<l n="15740">Want si is zijnre voeten schamel.</l>
<l>Bi creaturen God verbiet</l>
<l>Te zweerne, om dat die mensche niet</l>
<l>Bi vake te zweerne bi desen of dien</l>
<l>Schinen mochte in afgoderien.</l>
<l n="15745">Want sulc so dullike mint zijn kint,</l>
<l>Dat hi verzwoere eer elken sint,</l>
<l>Ende Gode mede al te voren,</l>
<l>Eer zijn kind soude zijn versworen.</l>
<l>Dits afgoderie geproeft ode,</l>
<l n="15750">Om dat zijt minnen boven Gode.</l>
<l>Alsoot hier voren wal is geseit</l>
<l>Int eerste capittel der vracheit.</l>
</div>
<div type="chapter"><head type="chapter">Loghene is men schuldich te hatene om vele redenen. [XXI]</head>
<l>Die loghene laet ons merken an,</l>
<l>Die menych wel orboren can,</l>
<l n="15755">Want dat volc meest daer mede omme gaet.</l>
<l>Dese sonde moet zijn gehaet,</l>
<l><milestone unit="fol" n="129c"/> Want vele quaets toe comt bi hare,</l>
<l>Dwelk hier na getoocht is clare.</l>
<l>Sinte Augustijn dus secht: "lieghen</l>
<l n="15760">Is I valsch luut om menschen bedrieghen".</l>
<l><pb n="203"/>Om dese zonde te vliene</l>
<l>Staet ons alle zaken an te ziene,</l>
<l>Die ons daer af vervremden moghen:</l>
<l>Eerst der heiligher scrifturen toghen.</l>
<l n="15765">Ecclesiasticus dus bediet:</l>
<l>"Nem te dijnre zielen wert niet</l>
<l>Enyghe loghenlike woort".</l>
<l>Dan secht die selve lerer voort:</l>
<l>"Ne wille ghene loghene minnen".</l>
<l n="15770">                Die ander zake, die onse zinnen</l>
<l>Dese te schuwene maect gheles,</l>
<l>Dats om dat si duvelic es,</l>
<l>Also die bible doet betoech,</l>
<l>Dat die duvel alre eerst looch.</l>
<l n="15775">Ende wat menschen die is gewone</l>
<l>Te lieghene, is des duvels zone.</l>
<l>Also sinte Johan vertrac,</l>
<l>Dat Christus tot den Joden sprac:</l>
<l>"Uut juwen vader den duvel gi zijt,</l>
<l n="15780">Ende gi wilt zonder vermijt</l>
<l>Juwes vader gewerken doen".</l>
<l>Dat lieghens die duvel heft geploen,</l>
<l>Die ewangeliste Johan bescrijft,</l>
<l>Als hi zecht: "loghene so ontblijft</l>
<l n="15785">Hem niet, zine propre zede;</l>
<l>Hi is loghenachtich, zijn vader mede".</l>
<l>                Ter derder sake is gheset,</l>
<l>Dat si besmit dat edelste let,</l>
<l><milestone unit="fol" n="129d"/> Daer meest in missit vuulheit,</l>
<l n="15790">Want also die wise man seit:</l>
<l>"Onbequame ende walghelic zere</l>
<l>Sijn vuule lippen den here".</l>
<l>                Ten vierden salmen wachten van desen,</l>
<l>Want loghene den mensche valsch doet wesen.</l>
<l n="15795">Den menschen is van herten leet,</l>
<l>Als hi eenen pennync weet</l>
<l>Onder zijn ghelt, die valsch si;</l>
<l>Vele argher nochtan is hi</l>
<l>Die vorsienlike lieghens pliet,</l>
<l n="15800">Dan die pennync, dien men valsch ziet,</l>
<l>Want al is hi valsch gesmeit,</l>
<l>Des en is in hem ghene archeit,</l>
<l>Mer in hem, diene munte ends smalt;</l>
<l>Aldus die mensche, die loghene calt,</l>
<l n="15805">Maect hem selven valsch daer mede.</l>
<l>Also dat boec der Vroetschap zede:</l>
<l>"Mond, die lieghet, zielen verslaet:</l>
<l>Dus is loeghene gevenijnt quaet".</l>
<l>So quaet is loghenachticheit,</l>
<l n="15810">Dat Ecclesiasticus seit:</l>
<l>"Een dief is beter dan een man,</l>
<l>Die lieghens ghewoente hevet an,</l>
<l>Nochtan wert erve van beiden</l>
<l>Droefheit, die nemmermeer sal scheiden".</l>
<l n="15815">                Ten vijften moet loghene zijn gehaet,</l>
<l>Want si den mensche doet groot quaet:</l>
<l>Die loghene weert allene,</l>
<l>Dat ghene trouwe is int gemene.</l>
<l>Dus secht Jeronimus al plat:</l>
<l n="15820">"Die loghenachtighe doen dat</l>
<l><milestone unit="fol" n="130a"/> Dat coepliede niet gelovet zijn".</l>
<l>Om te schuwene dit venijn</l>
<l>Wast dat Salomon die wise zede:</l>
<l>"Loghene woort ende gheveynsthede</l>
<l n="15825">So doet, here, verre van mi".</l>
<l>Jeremias secht hier bi:</l>
<l>"Hare tonghe is een schicht,</l>
<l>Wondende harde licht".</l>
</div>
<div type="chapter"><head type="chapter">Orcontschap valsch draghen is zeere quaet. [XXII]</head>
<l>Onder dese zonde is begrepen</l>
<l n="15830">Dat misdoen van valscher orconschepen.</l>
<l>Vele heilighe scrifturen wisen,</l>
<l>Dat ons hier af soude afgrisen.</l>
<l>Eerst is ons gesecht also</l>
<l>In die geboden in Exodo:</l>
<l n="15835">"Du ne suls gheen valsch orconde sijn</l>
<l>Theghen dinen evenkerstijn".</l>
<l>Bet achter staet daer dus bekant:</l>
<l>"Du ne moets niet voeghen dine hant,</l>
<l>Dattu segghes dinen evenkerstijn</l>
<l n="15840">Tuuchnisse, die valsch sal zijn".</l>
<l><pb n="204"/>Valscher orconde pine wert fel,</l>
<l>Dat scrijft ons die wise man wel:</l>
<l>"Onghepijnt hi niet en blijft,</l>
<l>Dieghene die valsche orconde drijft".</l>
<l n="15845">Bet achter ooc zine woort verclaren:</l>
<l>"Loghenachtich orconde sal misvaren".</l>
<l>Quaet is valscher orconde pleghen</l>
<l>Want hem drien so ghaet si theghen:</l>
<l>Gode, den richter vor wien hi zweert,</l>
<l n="15850">Ende hem wien zijn segghen deert.</l>
<l><milestone unit="fol" n="130b"/> Die valsche orconde secht, doet daer mede</l>
<l>Gode blasphemie ende lelichede,</l>
<l>Als hi van valscheden hem vermeit,</l>
<l>Die selve is godlike waerheit.</l>
<l n="15855">Daer na hi den richter deert,</l>
<l>Die recht te wisene beghert:</l>
<l>Die valsche orconde hout hi vor waer,</l>
<l>Ende wijst daeromme onrecht daer.</l>
<l>Ten derden so doet hi ooc leet</l>
<l n="15860">Up wien hi zweert den bosen eed</l>
<l>Ende die valsche tuuchnisse zeghet,</l>
<l>Daer hi ne vake mede pleghet</l>
<l>Te onteerne ende somtijd ontgoet:</l>
<l>Dit heeit menych zwaerlike gemoet.</l>
<l n="15865">Loghene heft menyghen ghedeert,</l>
<l>Des is si te schuwene weert;</l>
<l>Ende wie dat se wille verhaten,</l>
<l>Die moet ghierichede laten,</l>
<l>Want si die loghene doet visieren:</l>
<l n="15870">Dit proeven die copenschap hantieren.</l>
</div>
<div type="chapter"><head type="chapter">Verradenisse is eene quade zonde ende quetsende. [XXIII]</head>
<l>                Die zeste vander tonghen zonden</l>
<l>Is verradenisse ghenoemt vonden:</l>
<l>Dits eene overzware misdaet.</l>
<l>Recht eist, dat men se verhaet:</l>
<l n="15875">Voer om hare wreetheit groot,</l>
<l>Also scrifture toghet al bloot,</l>
<l>Dat si drinct der menschen bloet,</l>
<l>Ende metten vleissche is si ghevoet.</l>
<l>Dit bescrivet ons aldus</l>
<l n="15880">Mijn here sinte Gregorius:</l>
<l><milestone unit="fol" n="130c"/> "Die eenen anderen verraet,</l>
<l>In menschen bloede hi hem verzaet".</l>
<l>Job die secht ooc van dien:</l>
<l>"Waer bi persequeret gi mien,</l>
<l n="15885">Ende zijt van minen vleische verzaet?"</l>
<l>Die met verradenissen omme ghaet</l>
<l>Ne spaert vriend noch viant;</l>
<l>Dit doet ons scrifture becant,</l>
<l>Want God selve toghet wel</l>
<l n="15890">Biden prophete Ezechiel,</l>
<l>Wes woorde ons dus doen weten:</l>
<l>"Die vadere sullen die kindere eten,</l>
<l>Die kinder hare vaders mede".</l>
<l>Hier up in Jeremien God zede:</l>
<l n="15895">"Elk die der verradenisse dient</l>
<l>Sal eten dat vleysch van zinen vrient".</l>
<l>Leyder, hoe wel schijnt dat heden</l>
<l>Doer der valscher ghiericheden,</l>
<l>Dat die eene vrient den anderen et</l>
<l n="15900">Ende met valscheden dat zine ontmet!</l>
<l>                Dese verradenisse is ontbonden</l>
<l>In zes diverse quade zonden.</l>
<l>Dat eerste is openbare doen verstaen,</l>
<l>Dat een ander heymelic heft ghedaen.</l>
<l n="15905">Dit heet verradende woort;</l>
<l>Dat ander quade is, datmen hoort</l>
<l>Te vermeerrene, als ment vort seit:</l>
<l>Die derde is, yemand toghen valscheit;</l>
<l>Die vierde, goede bedecte dinghen</l>
<l n="15910">Loghenen ende te niete bringhen;</l>
<l>Dat vijfte is, datmen goede saken</l>
<l>Versmaen wille ende cleyne maken;</l>
<l><milestone unit="fol" n="130d"/> Die zeste is, goet in quaet bekeren:</l>
<l>Alle dese, na der heilighen leren,</l>
<l n="15915">Sijn over verradenisse uutgegeven.</l>
<l>Swaerlike ooc ende zeere si sneven,</l>
<l>Die verradenisse horen gheerne.</l>
<l>Hier af so raet ons tontbeerne</l>
<l>Ecclesiasticus, die dus bediet:</l>
<l n="15920">"Met verraders en menghet ju niet".</l>
<l>Sinte Bernard secht ooc van desen:</l>
<l>"Verraden of gehorsam wesen</l>
<l>Den verrader, niet lichte in mi</l>
<l>Can ic segghen, welk arghest zi".</l>
</div>
<div type="chapter"><head type="chapter"><pb n="205"/> <hi rend="italic">Smeken is een zondelike gevensthede</hi>. [XXIIII]</head>
<l n="15925">Die zevende zonde is ghenoomt</l>
<l>Smeken, die uter tonghe coomt.</l>
<l>Vele leringhen wi lesen,</l>
<l>Dat smekerie gehaet moet wesen.</l>
<l>Salomons woort segghende zijn:</l>
<l n="15930">"Zoocht nyemand metten lippen dijn".</l>
<l>Ecclesiasticus secht al bloot:</l>
<l>"Prijst nyemand vor hi is doot".</l>
<l>Die smeker is voetster gheseit,</l>
<l>Om dat hi gheven schijnt zoetheit.</l>
<l n="15935">Hier up Salomons woorde verclaren:</l>
<l>"Of di zoghen die zondaren,</l>
<l>Troeste di in hem lieden niet".</l>
<l>Bet achter Salomon dus bediet:</l>
<l>"Die quade zinen vriend zoghens pleghet,</l>
<l n="15940">Leydende, daer hi is ontweghet".</l>
<l>Die smekere mi slachten dinct</l>
<l>Den krekel, die te zomer zinct,</l>
<l>Ende te winter zinct hi niet.</l>
<l><milestone unit="fol" n="131a"/> Biden zomer is bediet</l>
<l n="15945">Die rijcheide der werelt heeft,</l>
<l>Ende biden winter, die arm leeft.</l>
<l>Die smeker zinghet als hi ziet</l>
<l>Den ghenen, diene mach vorderen yet,</l>
<l>Mer als hi is den armen bi,</l>
<l n="15950">Die niet mach gheven, so zwighet hi.</l>
<l>Het schijnt dat smekerie is</l>
<l>Argher dan verradenis,</l>
<l>Want verradenisse somtijd doet</l>
<l>Inden mensche comen oedmoet,</l>
<l n="15955">Daer hem smekerie doet verheffen.</l>
<l>In Salomons woort wi beseffen,</l>
<l>Dat smekerie is des duvels net</l>
<l>Onschouwelijc vorden mensche gezet.</l>
<l>Dit secht ons Salomon also</l>
<l n="15960">In zinen Proverbiario:</l>
<l>"Die smekende zine tale vertrect,</l>
<l>Sinen evenkersten een net hi strect".</l>
<l>Sinte Augustijn ooc mede leert,</l>
<l>Dat meer smekers tonghe deert</l>
<l n="15965">Dan des vervolghers hand:</l>
<l>Dit is vake waer bekant.</l>
<l>Salomons woorde dus orconden:</l>
<l>"Beter so zijn der minnen wonden</l>
<l>Dan cussen geveynst van die en haet".</l>
<l n="15970">In Ecclesiasticus so staet:</l>
<l>"Beter eist vanden vroeden ghedoghen</l>
<l>Verspreken, dan te zine bedroghen</l>
<l>Vander ghecken smekernie".</l>
<l>Hier toe zeghet Yzaije:</l>
<l n="15975">"Mijn volc, die di zalich toghen,</l>
<l><milestone unit="fol" n="131b"/> Bedrieghen di vor dinen oghen".</l>
<l>Anders hi aldus bediet:</l>
<l>"Wee ju, die te zegghene pliet</l>
<l>Den quaden: "ghi leit goeden staet",</l>
<l n="15980">Om die ghiften, die ghi ontfaet".</l>
<l>Salomon ons te bynnen maect,</l>
<l>Dat den smeker quaet loon naect.</l>
<l>Die den quaden wandelen bi,</l>
<l>Segghende hem dat hi goet si,</l>
<l n="15985">Dat volk dat moetse vloeken al,</l>
<l>Dat geslechte die versteken sal!</l>
<l>Salomons worde dus ontladen:</l>
<l>"Die gherechtich secht den quaden</l>
<l>Ende den goeden verdoemt also wel,</l>
<l n="15990">Gode is hi abhominabel".</l>
</div>
<div type="chapter"><head type="chapter">Vloeken es eene swaere zonde meest quetsende uut wien si comt. [XXV]</head>
<l>Hier na laet ons van vloekene zien,</l>
<l>Des harde vele lieden plien,</l>
<l>Ende coelen haren toren daer mede,</l>
<l>Dits eene sonderlinghe zothede.</l>
<l n="15995">Sinte Pauwel scrijft van dien:</l>
<l>"Benediet, wilt niet vermaledien".</l>
<l>Van sinte Peter gezeghet staet:</l>
<l>"Gheeft vor goet niet weder quaet".</l>
<l>Vloeken slacht, na Salomons toghen,</l>
<l n="16000">Den voghel van hogher vloghen</l>
<l>Die elk sins zine proye zoect:</l>
<l>Dus vaert te quiste al datmen vloect,</l>
<l>Want die vloeken zijn gheseit</l>
<l><pb n="206"/>Theghen Gods gherechticheit.</l>
<l n="16005">Die sonder verdiente vloec biet,</l>
<l><milestone unit="fol" n="131c"/> Scrifture ne heelt dat niet,</l>
<l>Up hem en keert des grote misdaet.</l>
<l>In scrifturen ghetoghet staet:</l>
<l>"Het en is gheorlooft niet,</l>
<l n="16010">Datmen den duvel eenen vloec biet,</l>
<l>Want Gods creature so is hi";</l>
<l>Hoe dat si quaet zijn willen si,</l>
<l>Daer hi omme heft dat torment.</l>
<l>Claer doet ons scrifture bekent,</l>
<l n="16015">Dat meest te wachtene is algader</l>
<l>Vloec van moeder ende van vader,</l>
<l>Want swaerliker si vake dieden,</l>
<l>Dan die komen van vremden lieden.</l>
<l>Ecclesiasticus dus in hevet:</l>
<l n="16020">"Benediccie die die vader ghevet</l>
<l>Maect vast die husinge vanden zone;</l>
<l>Der moeder vloeke zijn ghewone</l>
<l>Uut te rodene dat fundament".</l>
<l>Dus zijn die moederen onbekent,</l>
<l n="16025">Die hare kindere vloeken so quaet</l>
<l>Bidden om die kindsche daet,</l>
<l>Daer God niet ghedoghen woude,</l>
<l>Datmen den duvel vloeken soude.</l>
</div>
<div type="chapter"><head type="chapter">Schofieringhe segghen den evenkersten is grote zonde. [XXVI]</head>
<l>Die anderen schofieringhe zeghet,</l>
<l n="16030">Zeere te misdoene hi pleghet.</l>
<l>Hier up Jeronimus bediet:</l>
<l>"Also die mensche hem wachtens pliet,</l>
<l>Dat hi nyemand met stocken slaet,</l>
<l>Also gelike hem te wachtene staet,</l>
<l n="16035">Dat hi nyemande schande zeghet".</l>
<l><milestone unit="fol" n="131d"/> Die vredelike mensche pleghet</l>
<l>Lichte te verdraghene ander dinghe,</l>
<l>Dan die woorde van schofieringhe:</l>
<l>Emmer ontstelt hi hem daer mede.</l>
<l n="16040">Salomon ooc hier bi zede:</l>
<l>"Die nyemands on wille te zegghene sparen,</l>
<l>Sullen daer na horen den haren".</l>
<l>Bet achter maect hi ons dus vroet:</l>
<l>"Die den armen ontwertheit doet,</l>
<l n="16045">Sinen schepper verwerket hi".</l>
<l>Ecclesiasticus secht hier bi,</l>
<l>Dat al sal correccie geschien,</l>
<l>Datmen niet ne moet te dien</l>
<l>Menghen schofierlike sprake,</l>
<l n="16050">Mer nemen ghenadighe wrake,</l>
<l>Also rechte loye leert.</l>
<l>Mer eist in toorne ghekeert,</l>
<l>Ende schofieringhe volgt daer an,</l>
<l>So is valsch die correccie dan".</l>
<l n="16055">Van rechter correxien zeghet dus</l>
<l>Die lerer mester Tullius:</l>
<l>"Begripen ende begrepen zijn</l>
<l>Is van vrientschepen recht tekijn,</l>
<l>Als ment sonder smeken doet</l>
<l n="16060">Ende sonder te schofierne den moet".</l>
<l>Salomon dus ute ghevet:</l>
<l>"Die zachte van moede is, die levet</l>
<l>In alre ghetemperthede,</l>
<l>Ende in zijn castien mede</l>
<l n="16065">Menghet hi ne ghene blame".</l>
<l>Den castier is grote schame,</l>
<l>Dat hi verstuert den ghonen,</l>
<l><milestone unit="fol" n="132a"/> Dien hi te weldoene wille vermonen,</l>
<l>Mids dat die tonghe so hart vallet.</l>
<l n="16070">Hier up Salomon dus callet:</l>
<l>"Tonghe, die bequame vout,</l>
<l>Is rechte als des levens hout".</l>
<l>Onghemanierde tale bedrijft,</l>
<l>Dat si den gheest te stucken wrijft;</l>
<l n="16075"><pb n="207"/> Dus is elk castien quaet,</l>
<l>Dat te schofieringhen ute ghaet.</l>
</div>
<div type="chapter"><head type="chapter">Striden is een over grote zonde ende schande mede. [XXVII]</head>
<l>Hier na laet ons van stridene leeren,</l>
<l>Daer hem gramme vele toe keeren.</l>
<l>Dat stridinghe gehaet moet zijn,</l>
<l n="16080">Leert ons aldus sinte Augustijn:</l>
<l>"Geen dinc en ghelijct so wel</l>
<l>Den werken vanden duvel</l>
<l>Als striden doet", ende daer bi</l>
<l>Eist claer getoghet, dat hi si</l>
<l n="16085">Des duvels knape, dies vele pleghet.</l>
<l>Want sinte Pauwel aldus zeghet:</l>
<l>"Den knape Gods beteemt gheen striden,</l>
<l>Mer sachte te zine in allen tiden".</l>
<l>Striden soudemen schuwen mede:</l>
<l n="16090">Het is grote oneerlichede.</l>
<l>Dit orcont dus Salomons lere:</l>
<l>"Den mensche so eist grote eere,</l>
<l>Dat hi vander stridinghe vliet;</l>
<l>Schandelic so eist hem, dies pliet".</l>
<l n="16095">Mester Seneca secht mede:</l>
<l>"Striden is wivelike zede".</l>
<l>Striden sal elk vroede vlien,</l>
<l><milestone unit="fol" n="132b"/> Want si teken is van drien</l>
<l>Zonden, daer is getoghet bi,</l>
<l n="16100">Dat die mensche hoverdich si.</l>
<l>Want Salomon die zecht hier van:</l>
<l>"Die lippen vanden hoverdighen man</l>
<l>Menghen hem vake metten stride".</l>
<l>Ooc secht hi in een ander zide,</l>
<l n="16105">Dat striden is teiken van zotternien.</l>
<l>In Proverbien scrijft hi van dien:</l>
<l>"Ghecke zijn met schofieringhen geminget".</l>
<l>Die glose hier af dus vort bringhet:</l>
<l>"Die ghecke moghen noch en wouden</l>
<l n="16110">Vander stridinghe hem onthouden".</l>
<l>Stridinghe maect den mensche verkeert.</l>
<l>Hier up Salomon dus leert:</l>
<l>"Die verkeerde ne roect hoe</l>
<l>Hi wect stridinghe ende brenct toe".</l>
<l n="16115">Stridinghe die is ooc mede</l>
<l>Teiken van rechter quaethede.</l>
<l>Salomon doet ons dus bekent:</l>
<l>"Die quade soect altijd perlament".</l>
<l>Om dat hi stede soect over al,</l>
<l n="16120">Die quade enghel hem gemoeten sal.</l>
</div>
<div type="chapter"><head type="chapter">Exempel dat wachten van stridene is van groten lone. [XXVIII]</head>
<l>Van stridene is ons wachtens noot,</l>
<l>Om dat verdiente is so groot</l>
<l>Den ghenen, dies hem wachten can.</l>
<l>Hier af staet exempel van</l>
<l n="16125">Den heilighen Macharise gescreven</l>
<l>Inder heiligher Vadere leven,</l>
<l>Dat hi eens in bedinghen lach</l>
<l><milestone unit="fol" n="132c"/> Te Gode, als hi vake plach.</l>
<l>Een heilighe stemme heft hem bediet:</l>
<l n="16130">"Noch en quamestu te maten niet,</l>
<l>Dattu heldes diere twe wiven zede,</l>
<l>Die wonen in die naeste stede".</l>
<l>Als dit Macharias heft gehoort,</l>
<l>Is hi up gestaen rechtevoort;</l>
<l n="16135">Ter stede wert ghenc hi te hand,</l>
<l>Daer hi die twe wive vant,</l>
<l>Dien hi vraghede om haer leven,</l>
<l>Ende hebben hem antworde gegeven,</l>
<l>Dat si twier broeder wive waren,</l>
<l n="16140">Ende dat si hadden XL jaren</l>
<l>Gewoont te zamen onverscheiden,</l>
<l>Ende dat ghene van hem beiden</l>
<l>Der ander nye torn hadde ghedaen,</l>
<l>Daer sijt hadden konnen verstaen,</l>
<l n="16145">Noch met werken noch in woort;</l>
<l>Ende metten herten meenden voort</l>
<l>Nemmermeer werlic woort te sprekene:</l>
<l>Dat en meenden si niet te wrekene,</l>
<l>Ende souden gheerne int religioen,</l>
<l n="16150">Woudent hare mans laten doen.</l>
<l>                Een ander exempel ons bevroet</l>
<l>Dat dat rechte onnosel bloet</l>
<l>Gheensins striden can; van desen</l>
<l><pb n="208"/>Int leven der Vadere wi lesen,</l>
<l n="16155">Dat twe broeders vele jaren</l>
<l>Te zamene in eene celle waren,</l>
<l>Die nye deilden woort verscheiden.</l>
<l>Doe sprac die eene van hem beiden:</l>
<l>"Laet ons striden onder ons tween;</l>
<l n="16160"><milestone unit="fol" n="132d"/> Wi sullen legghen eenen steen:</l>
<l>Elk sal segghen, die steen is zijn".</l>
<l>Doe seghede die een: "die steen is mijn!"</l>
<l>Doe sprac die ander heilighe man:</l>
<l>"Is hi uwe, so houten dan".</l>
<l n="16165">Aldus dit orloghe verschiet,</l>
<l>Want si ne konden gestriden niet.</l>
<l>                Al is striden grote quaetheit,</l>
<l>Alsoot hier vor wel is gezeit,</l>
<l>Die wise nochtan meest verbieden</l>
<l n="16170">Te stridene met V manieren van lieden.</l>
<l>Dat een is metten moghenden man.</l>
<l>Ecclesiasticus secht hier van:</l>
<l>"Ne stride metten moghenden niet,</l>
<l>Up aventure of na geschiet,</l>
<l n="16175">Dattu quamest bynnen zinen handen:</l>
<l>Hi mocht di ghelden te dijnre schanden".</l>
<l>Striden moetstu ooc begheven</l>
<l>Met die rike ende welich leven,</l>
<l>Die mochts di leveren al te vele,</l>
<l n="16180">Dat quetsen mochte dine catele.</l>
<l>Te stridene bewint ooc niet di</l>
<l>Theghen die vul van woorden si:</l>
<l>Du ne soudes dien niet anders stelpen,</l>
<l>Dan oftu tergets honde welpen;</l>
<l n="16185">Quaet ooc zere het striden doet</l>
<l>Theghen die gram heft den moet,</l>
<l>Want si niet te merkene plien,</l>
<l>Wat si segghen of vor wien.</l>
<l>Gramschap belet elken man,</l>
<l n="16190">Dat hi gheen waer bekennen can.</l>
<l>Die man heft ooc noot, dat hi blive</l>
<l><milestone unit="fol" n="133a"/> Te vreden met zinen ghemelden wive,</l>
<l>Want beghint daer die strijt,</l>
<l>Nemmermeer wert des vermijt.</l>
</div>
<div type="chapter"><head type="chapter">Schempen is eene grote misdaet, dats getoghet hier na. [XXVIIII]</head>
<l n="16195">Nu leert hier vort van die plien</l>
<l>Te beschimpene dat si zien,</l>
<l>Ende telken dinghe boerde vort bringhen,</l>
<l>Also wel te gheestliken dinghen,</l>
<l>Alse die der werelt toe bestaen,</l>
<l n="16200">Dit is grote zonde ghedaen.</l>
<l>Sinte Matheus dus orcont:</l>
<l>"Uten herte ende uten mond</l>
<l>So comt dat den mensche besmit".</l>
<l>Up die beschempers zeghet dit</l>
<l n="16205">Die wiseman, die zeere blameert,</l>
<l>Dat een met zinen geselle boerdeert:</l>
<l>"Ten vriend niet boerderich si,</l>
<l>Die betrouwen heft in di".</l>
<l>Loghene is cleyne wederzien</l>
<l n="16210">Met die vele boerderens plien,</l>
<l>Want si tomen se daer mede;</l>
<l>So watmen doet in elke stede,</l>
<l>Daer mede houden si haer spel,</l>
<l>Vaert het qualike, vaert het wel.</l>
<l n="16215">Met schempe spreken si daer van;</l>
<l>Of het en genghe hem selven an:</l>
<l>Dan stellen si enyghen schemp daer toe.</l>
<l>In Exodo staet gescreven, hoe</l>
<l>Dat si geplaghet sullen wesen,</l>
<l n="16220">Die so schempen dien of desen.</l>
</div>
<div type="chapter"><head type="chapter">Quaet raed gheven is grote zonde. [XXX]</head>
<l><milestone unit="fol" n="133b"/> Besien wi nu die grote misdaet</l>
<l>Van die gheven quaden raet:</l>
<l>Si bedrieghen hem selven voren,</l>
<l>Daer na die ghene, die achter en horen.</l>
<l n="16225">Hier up die wise Salomon zeghet:</l>
<l><pb n="209"/>"Gelike dat die schutte pleghet</l>
<l>Te quetsene die hi verslaet,</l>
<l>So doet hi, die ghevet bosen raet".</l>
<l>Wie dat quaden raed ghevet,</l>
<l n="16230">Niet min zonden hi daer af hevet,</l>
<l>Dan hi selve dat quade dade,</l>
<l>Dat daer geschiet bi quaden rade:</l>
<l>Dus zeere quetst hi hem daer mede.</l>
<l>Hier up Ecclesiasticus zede:</l>
<l n="16235">"Die den putte bedalf al,</l>
<l>Selve hi daer in vallen sal,</l>
<l>Ende die den steen leghede neder,</l>
<l>Up hem sal hi keren weder".</l>
<l>Ester toghet ons figure das,</l>
<l n="16240">Dat Amon gehanghen was</l>
<l>An die galghe, die hi dede</l>
<l>Maken met groter haestichede</l>
<l>Om te verhanghene Mardochee.</l>
<l>Dus verhaelt menych zijns selves wee.</l>
<l n="16245">Die vroeden ons ooc mede verbieden</l>
<l>Raed te nemen an jonghe lieden,</l>
<l>Want van jeroboam wi lesen,</l>
<l>Dat hi zijn rike verloos bi desen,</l>
<l>Dat hi te zinen rade trac</l>
<l n="16250">Jonghe, ende die oude verstac.</l>
<l>Den mensche ooc wel te wachtene staet,</l>
<l>Dat hi niet hore na ghecken raet,</l>
<l><milestone unit="fol" n="133c"/> Wien al goet dunct dat si begheren.</l>
<l>Dus secht Ecclesiasticus leren:</l>
<l n="16255">"Nem ghenen raed, wat dijns geschiet,</l>
<l>An ghecke, want si ne minnen niet</l>
<l>Sonder die dinc, die hem becoomt".</l>
<l>Ooc eist noot, dat die mensche goomt,</l>
<l>Dat hi niet stelle zinen raet</l>
<l n="16260">An dat ter werelt minne bestaet,</l>
<l>Up dat hi Gode wille behouden,</l>
<l>Want dat vleysch ende die werelt souden</l>
<l>Den mensche ten eweliken schade</l>
<l>Leyden, wrachte hi na haren rade.</l>
</div>
<div type="chapter"><head type="chapter">Twidracht zeyen onder menschen is grote zonde. [XXXI]</head>
<l n="16265">Van dien laet ons leren voort,</l>
<l>Die te zeyene pleghen discoort;</l>
<l>Dat is eene grote quaetheit.</l>
<l>Hier up in Parabolen seit</l>
<l>Salomon, die wise lere:</l>
<l n="16270">"Ses dinghe sijn die haet die here,</l>
<l>Ende tsevende zine ziele verwaet.</l>
<l>Dat eerste quaet, dat God haet,</l>
<l>Is oghe in hoverden verheven;</l>
<l>Dits bynnen der hoverde wel bescreven.</l>
<l n="16275">Dat ander, dwelk haet die here,</l>
<l>Is die tonghe die lieghet zere,</l>
<l>Ten derden so haet Godes moet</l>
<l>Hande sturtende onnosel bloet.</l>
<l>Dat vierde is dat herte ongemaniert,</l>
<l n="16280">Dat arghe gepense altijd visiert.</l>
<l>Dat vijfte zijn voete snel</l>
<l>Die nerghent omme en lopen el,</l>
<l><milestone unit="fol" n="133d"/> Dan quade mare in allen steden</l>
<l>Draghen met loghenachticheden.</l>
<l n="16285">Tseste dat God hatens pleghet,</l>
<l>Is hi die valsche orconde zeghet.</l>
<l>Dat sevende, daer God hem up verstoort,</l>
<l>Dats onder broeders zeyen discoort.</l>
<l>Discoort zeyen is harde quaet.</l>
<l n="16290">So wie daer mede omme gaet,</l>
<l>Is waerlike des duvels kind,</l>
<l>Want die duvel altijd pijnt,</l>
<l>Vrede te hinderne daer hi mach.</l>
</div>
<div type="chapter"><head type="chapter"><pb n="210"/> <hi rend="italic">Exempel dat God wrake heft ghesant up die twidracht zeyen</hi> [XXXII]</head>
<l>Onder die historien ic sach</l>
<l n="16295">Van eenen konync, die vele dienstliede</l>
<l>Helt, also noch doen rike liede.</l>
<l>Onder al warenre twe van prise:</l>
<l>Die een sette vor den konync spise,</l>
<l>Die ander schencte vor hem den wijn,</l>
<l n="16300">Also dit grote dienste zijn.</l>
<l>So langhe si dus dienden dare,</l>
<l>Dat die ghene waert geware,</l>
<l>Die van spisen te dienene plach,</l>
<l>Dat vrientliker die konync sach</l>
<l n="16305">Up den schencker, dan hi up hem dede:</l>
<l>Dat dochte hem, mer niet dat hijt zede.</l>
<l>Hi dachte weder ende voort,</l>
<l>Om daer te makene discoort.</l>
<l>Te eener tijd so sprac hi</l>
<l n="16310">Te zinen geselle, die hem stond bi:</l>
<l>"Wildijt niet qualike ontfaen,</l>
<l>Een dinc dede ic ju gerne verstaen,</l>
<l><milestone unit="fol" n="134a"/> Dat ju missit, want dats mi leet;</l>
<l>Waert dat bliven mochte secreet,</l>
<l n="16315">Ic wane, ic ju dat segghen soude".</l>
<l>Die ander antworde also boude:</l>
<l>"Eer ict niet secreet liete bliven,</l>
<l>Eer so lietic mi verdriven".</l>
<l>Doe sprac die ander, valsche, man:</l>
<l n="16320">"Ic salt ju ontdecken dan:</l>
<l>Mijn here den konync dincket,</l>
<l>Dat ju adem een deel stincket;</l>
<l>Daer omme als gi den nap biet,</l>
<l>Drinct hi so weynich, als gi ziet:</l>
<l n="16325">Dats om dat hem wederstaet,</l>
<l>Als ju adem up hem slaet.</l>
<l>Hi ne wilt ju niet doen bekint,</l>
<l>Om dat hi u so zere mint.</l>
<l>Daer omme waert goet, dat gi leret,</l>
<l n="16330">Dat gi dat hovet omme keret,</l>
<l>Als ghi geschenct hadt den konync".</l>
<l>Den schenker al zijn bloet ontghinc</l>
<l>Van scheemten, dat hem die ander zede,</l>
<l>Grote bedanctheit hijs hem dede,</l>
<l n="16335">So hi best conde met zoeter tale.</l>
<l>Dat waer gewest had, waendi wale,</l>
<l>Ende meende, dat hijs soude gedincken,</l>
<l>Als hi den konync ghave drincken.</l>
<l>Daer na als die konync zat</l>
<l n="16340">Ter tafele, daer hi dranc ende at,</l>
<l>Doe hi hem geboden hadde den wijn,</l>
<l>Keerde hi omme dat hovet zijn.</l>
<l>So langhe des die schencker plach,</l>
<l>Dat die conync na hem zach</l>
<l n="16345"><milestone unit="fol" n="134b"/> Ende mercte, dat hijt dede altenen:</l>
<l>Des wonderde hem wat dat woude menen.</l>
<l>                Doe die maeltijd was vulgeten,</l>
<l>Die konync woude die waerheit weten,</l>
<l>Twi die schenker also dede.</l>
<l n="16350">Ten anderen knape dat hi zede:</l>
<l>"Sech, ofstu wets wat bediet,</l>
<l>Dat mijn schencker omme ziet</l>
<l>Altijd, als hi mi den nap gheeft:</l>
<l>Ic wil weten wat dat in heeft,</l>
<l n="16355">Want altijd ict hem doen zie".</l>
<l>                Doe sprac gheknielt die quadie:</l>
<l>"Verlaets mi, here, ic bidde ghenaden!</l>
<l>Dat mijn geselle quame in schaden,</l>
<l>Dat soudic niet gherne ontdecken;</l>
<l n="16360">Woudic ju die saken vertrecken,</l>
<l>Ic souds ontfaen grote blame,</l>
<l>Ende hem dat te wetene quame,</l>
<l>Want ict ontfenc over secreet".</l>
<l>Die konync sprac: "up dat ict weet,</l>
<l n="16365">Van mi en salt uut komen niet:</l>
<l>Hets sonder noot dat gijt ontsiet",</l>
<l>Doe antworde die valsche man:</l>
<l>"Here, ic salt ju segghen dan.</l>
<l><pb n="211"/>Hi secht dat ju adem stinct,</l>
<l n="16370">Ende tallen tiden als gi drinct</l>
<l>Ende hi den nap weder ontfaet,</l>
<l>Die stanc hem in die kele ghaet:</l>
<l>Hier om ist, here, dat hijt doet".</l>
<l>Den konync so verwies zijn moet,</l>
<l n="16375">Dat hi zwoer bi sijnre cronen,</l>
<l>Hi soude hem den schemp wel lonen,</l>
<l><milestone unit="fol" n="134c"/> So dat hem schinen soude onsochte.</l>
<l>Mettien daer te komene gerochte,</l>
<l>Die teghelen te makene plach.</l>
<l n="16380">Die konync riep ene doe hi ne zach,</l>
<l>Vraghende wanneer hi heten soude.</l>
<l>Die ander kniede also boude</l>
<l>Ende zeghede: "dat werc leghet al gereet.</l>
<l>Morghen wert die oven heet;</l>
<l n="16385">Met der zonnen ga ic daer toe".</l>
<l>Die konync beval hem doe:</l>
<l>"Den eersten bode, dien ic te di</l>
<l>Sende, werp dien sonder si</l>
<l>In den gloyenden oven heet".</l>
<l n="16390">Die ander antworde wel ghereet:</l>
<l>"Here, ju gebot wert ghedaen".</l>
<l>Die man is heymwert geghaen.</l>
<l>                Des andren daghes, doe die konync</l>
<l>Up was, dachte hi up dit dinc,</l>
<l n="16395">Ende die schencker ghenc daer mettien.</l>
<l>Die konync heft en vorsien;</l>
<l>Hi riepen te hem ende seghede: "gaet</l>
<l>Daer mijn teghel oven staet;</l>
<l>Segt den mester, dat hi doe al</l>
<l n="16400">Dat ic hem gisteren beval".</l>
<l>Die ander seghede: "heere, ic gha dare".</l>
<l>Derwaert ghenc hi daer nare.</l>
<l>In den wech so hi soude ghaen,</l>
<l>Vant hi eene capelle staen.</l>
<l n="16405">Doe hi se zach, neech hi haer boude;</l>
<l>Met dat hi se vorbigaen soude,</l>
<l>Cloppede die clocke an die boort.</l>
<l><milestone unit="fol" n="134d"/> Doe dachte hi, als hijt hadde gehoort:</l>
<l>"Waendic minen here van zinen dinghen</l>
<l n="16410">Ten ovene gheen verlies in bringhen,</l>
<l>Hoe gherne ic met innychede</l>
<l>In die capelle mijn ghebet zede,</l>
<l>Ende dat heilighe sacrament anzien!"</l>
<l>Die clocke clopte weder doe mettien.</l>
<l n="16415">Doe trat hi ter capellen inne,</l>
<l>Ende vant die misse ten beghinne:</l>
<l>Daer kniede hi neder ende ghenc lesen.</l>
<l>                Die konync versach bynnen desen</l>
<l>Den knape, diet al hadde ghedaen.</l>
<l n="16420">Hi seghede: "Loopt al sonder ghaen</l>
<l>Ten teighelovene ende besiet,</l>
<l>Oft ghedaen is dat ic hem hiet,</l>
<l>Ende brengt mi antworde gherinc".</l>
<l>Haestelic die ander ghinc</l>
<l n="16425">Ende is gheringhe die capelle leden,</l>
<l>Daer dander lach in knyegebeden.</l>
<l>Ten teighelovene is hi gekomen,</l>
<l>Den meister so heft hi vernomen,</l>
<l>Tot den welken hi is geghaen,</l>
<l n="16430">Ende vraghede hem, oft was ghedaen,</l>
<l>Dat die konync ghisteren beval.</l>
<l>Die mester seghede: "neent, mer men sal".</l>
<l>Sine knapen hiet hi komen;</l>
<l>Den bode hebben si ghenomen</l>
<l n="16435">Ende staken en in den heiten oven,</l>
<l>Beneden gloyende ende boven:</l>
<l>Daer moste hi verbrant wesen.</l>
<l>                Die misse was vulent bynnen desen:</l>
<l>Die knape, die se hadde vulhoort,</l>
<l n="16440">Quam ten ovene rechtevoort.</l>
<l><milestone unit="fol" n="135a"/> Tot den mester seghede hi:</l>
<l>"Mijn heere die konync hiet, dat ghi</l>
<l>Doet dat hi ju ghistren beval".</l>
<l>Die ander seghede: "hets ghedaen al,</l>
<l n="16445"><pb n="212"/> Also mijn here die konync hiet;</l>
<l>Keert weder thuys ende gebiet</l>
<l>Mi te mijns heeren des konyncx waert".</l>
<l>                Die knape keerde metter vaert</l>
<l>Ten hove, daer hi heft vernomen</l>
<l n="16450">Den konync, ende is vor hem gekomen;</l>
<l>Knyelende heft hi ne gegroet</l>
<l>Ende seghede: "heere, met groter oedmoet</l>
<l>Die teighelmester hem tu waert biet.</l>
<l>Het is ghedaen dat gi hem hiet".</l>
<l n="16455">Grammelic seghede die konync: "sech,</l>
<l>Waer toevedes du in den wech?</l>
<l>Du ghenghes so tidelic derwaert!"</l>
<l>Die ander antworde al vervaert,</l>
<l>Als die waende hebben misdaen;</l>
<l n="16460">Hi seghede: "heere, ic sach staen</l>
<l>Eene capelle onder weghen.</l>
<l>Mettien dat ic quam daer theghen,</l>
<l>Lude dat clocsken dat daer hinc,</l>
<l>So dat ic in die capelle ghinc</l>
<l n="16465">Dat heilighe sacrament besien".</l>
<l>Den konync gruwelde van dien,</l>
<l>Dat wrake so vort was gegaen.</l>
<l>Hi sprac: "nu doet mi verstaen,</l>
<l>Twi gi u hovet te kerene pliet</l>
<l n="16470">Altijd als gi mi drincken biet".</l>
<l>                Die knape seghede: "here, ghenaden!</l>
<l>Mijn geselle heftet mi geraden.</l>
<l><milestone unit="fol" n="135b"/> Hi seghede mi dat mijn adem stanc,</l>
<l>Ende ju dat deerde in juwen dranc.</l>
<l n="16475">Dat hooft hiet hi mi omme keren,</l>
<l>Dat ju mijn adem niet soude deren".</l>
<l>Die konync seghede: "Ic hore wel,</l>
<l>Dat dese sake na rechte vel:</l>
<l>Die die valsche loghene vant,</l>
<l n="16480">Dijn geselle, die is verbrant.</l>
<l>Ic dancke Gode der eeren groot,</l>
<l>Dattu niet en biste doot.</l>
<l>Tusschen ons tween was groot discoort:</l>
<l>Blijft in vrede dienende voort:</l>
<l n="16485">Also hi seghede van mi te di,</l>
<l>Also seghede hi van di te mi:</l>
<l>Des heft hi quaden loon ontfaen".</l>
<l>Scrifture doet ons wel verstaen,</l>
<l>Dat Christus daer omme daelde neder,</l>
<l n="16490">Den vrede te vermakene weder</l>
<l>Tusschen der menscheit ende den vader.</l>
<l>Die vrede minnen sijn algader</l>
<l>Godes kinder ende zullent bliven,</l>
<l>Nader ewangelisten scriven.</l>
</div>
<div type="chapter"><head type="chapter">Dubbele tonghe draghen in den mond is grote zonde. [XXXIII]</head>
<l n="16495">Vort laet ons te dien verstaen,</l>
<l>Die met II tonghen ommegaen,</l>
<l>Die als si zijn den mensche bi,</l>
<l>Spreken si dat hem lieve zi,</l>
<l>Ende achter spreken si contrare.</l>
<l n="16500">Dese zonde heft God onmare,</l>
<l>Want in Proverbien hier van</l>
<l>Secht Salomon, die wise man:</l>
<l><milestone unit="fol" n="135c"/> "Die ongeschapene vroetschap secht dus,</l>
<l>Dats die Gods zone Jhesus:</l>
<l n="16505">"Verwanighe hoverdighe . . . .</l>
<l>Ende den quaden vracken mede,</l>
<l>"Ooc den mond met tonghen tween</l>
<l>Die verbanne ic al in een".</l>
<l>Dese zonde moet zijn onweert,</l>
<l n="16510">Om dat si den mensche so deert;</l>
<l>Si zet en in anxte groot,</l>
<l>Dit is openbare al bloot,</l>
<l>Want ten levet wijf noch man</l>
<l>Die eene tonghe bedwinghen can:</l>
<l n="16515">Hoe sal hi se bedwinghen bede?</l>
<l>Ooc doet si hem grote lede:</l>
<l>Si doet hem hebben quaden name,</l>
<l>Ende ooc wesen onbequame</l>
<l>Met hem allen, dies werden geware.</l>
<l n="16520">Hoor, of si niet en deert sware:</l>
<l>Vermaledijt is hi dies pliet!</l>
<l>Ecclesiasticus aldus bediet:</l>
<l>"Die r&#xE72D;&#xE72D;nt ende II tonghen draghet</l>
<l><pb n="213"/>Wert met maledixien geplaghet".</l>
<l n="16525">Cort so scrijft hi ooc daer nare:</l>
<l>"In schanden ende in pinen sware</l>
<l>Werden gheervet al hare daghen".</l>
<l>Nydighen ende die II tonghen draghen</l>
<l>Werden ooc vermaledijt,</l>
<l n="16530">Want si hebben in hare tijd</l>
<l>Verstuert vele die hadden vrede:</l>
<l>Dus wert hem weder onzalichede.</l>
</div>
<div type="chapter"><head type="chapter">Roem is eene schandelike zonde in wien si is. [XXXIIII]</head>
<l><milestone unit="fol" n="135d"/> Ooc so waer hier quaet gesweghen</l>
<l>Vandien die beroemens pleghen.</l>
<l n="16535">Dat dit nyemand soude doen</l>
<l>Raet ons die wise Salomoen:</l>
<l>"Prisen moet di een ander mont</l>
<l>Dan die dine". Daniel orcont</l>
<l>Van Nabugodonosor den konync,</l>
<l n="16540">Dat hi om anders ghene dinc</l>
<l>Verdreven was uut zinen rike,</l>
<l>Dan om zijn beroemen, ewelike.</l>
</div>
<div type="chapter"><head type="chapter">Exempel dat roem den mensche stelt in grote vrese. [XXXV]</head>
<l>Exempel van roeme vindic bescreven</l>
<l>Inder heiligher Vader leven:</l>
<l n="16545">Een dul heremite eens anzach</l>
<l>Dat leven, dat hi te leydene plach,</l>
<l>Ende hads in hem roem van dien.</l>
<l>Also die duvele nauwe spien</l>
<l>Den mensche zonde te brenghene ane,</l>
<l n="16550">So quam hi in eens wijfs ghedane</l>
<l>Vor dat hol, daer die heremite in zat:</l>
<l>Si groeten ende claechde na dat,</l>
<l>Biddende dat hi se onthouden wilde</l>
<l>In zinen hole vor beesten wilde:</l>
<l n="16555">Si soude des nachts verbeten werden.</l>
<l>Doe hiet hi se daer bynnen terden.</l>
<l>Daer ghenc si hem an met zoeter tale,</l>
<l>Smekende als si konde wale,</l>
<l>Ende verwan en also dare,</l>
<l n="16560">Dat hi ghedoghede van hare,</l>
<l>Dat si en tastede al omme,</l>
<l>Dat in temptacien vel die domme</l>
<l>........</l>
</div>
<div type="chapter"><head type="chapter">[<hi rend="italic">Van lachene</hi>, c. XXXVI]</head>
<l>   ........</l>
<l><milestone unit="fol" n="136a"/> Lachen rekenic droevinghen.</l>
<l n="16565">Salomon ooc hier af seit:</l>
<l>"Zots mont overloopt der zotheit".</l>
<l>Dus toocht sinte Lucas gestrijt</l>
<l>Somych lachen vermaledijt:</l>
<l>"Wee ju lieden die lachet nu,</l>
<l n="16570">Weyninghe wert hier na met ju".</l>
</div>
<div type="chapter"><head type="chapter">Lachen is van IIII manieren inden menschen. [XXXVII]</head>
<l>Lachen is van vele manieren,</l>
<l>Waer af ic vinde tote vieren.</l>
<l>Een lacht als hi boosheit hoort.</l>
<l>Hier up secht Salomon dit woort:</l>
<l n="16575">"Die ghec zine boosheit doet,</l>
<l>Als of hem lachede die moet".</l>
<l>Een ander lacht of hi ware ontsint.</l>
<l>Van desen Salomon dus bekint:</l>
<l>"Alle blischap is den ghec ghecheit".</l>
<l n="16580">Dat derde lachen is geseit</l>
<l>Simpel uut rechter ydelhede.</l>
<l>Hier up Ecclesiasticus zede:</l>
<l>"In lachen gheft die dulle zijn luut,</l>
<l>Mer het gaet sonder quaetheit uut".</l>
<l n="16585">Dat vierde lachen plien die vroede</l>
<l>Stille met eenen zoeten moede.</l>
<l>Ecclesiasticus woorde die prisen:</l>
<l>"Stille ende zelden ist lachen der wisen".</l>
<l>                Scrifture doet ons ghewach,</l>
<l n="16590">Dat Christus gheens lachens plach,</l>
<l>Mer hi weynde te drien stonden,</l>
<l>Na der ewangelisten orconden.</l>
<l><pb n="214"/>Eerst so lesetmen van hem,</l>
<l>Dat hi weynde up Jherusalem,</l>
<l n="16595"><milestone unit="fol" n="136b"/> Wies destruxie hi vorsach,</l>
<l>Des sinte Lucas ons doet ghewach.</l>
<l>Anderwerf weynde hi mede,</l>
<l>Doe hi Lazarus up staen dede.</l>
<l>Ten derden weynde hi int hovekijn</l>
<l n="16600">Theghen die toecomst der passie zijn,</l>
<l>Ten behoude vanden ghemeynen,</l>
<l>Daer wi te rechte na souden weynen:</l>
<l>Wee den ghenen dies hier vergheten,</l>
<l>Want seker, het wort hem verweten!</l>
</div>
<div type="chapter"><head type="chapter">Swighen is dicwijl grote zonde als spreken baten mochte. [XXXVIII]</head>
<l n="16605">                Ghelike dat hier getoghet staet,</l>
<l>Dat te vele spreken is quaet,</l>
<l>So is te langhe zwighen ooc zonde.</l>
<l>Hier toe vindic schone orconde,</l>
<l>Want Ecclesiasticus zede:</l>
<l n="16610">"Tijd van zwighen, van sprekene mede".</l>
<l>Ysidorus secht ooc te desen:</l>
<l>"Gehouden moet die tonghe wesen,</l>
<l>Ende niet gebonden ooc te zere".</l>
<l>Sinte Bernart secht in zine lere:</l>
<l n="16615">"Inder tonghe hangt doot ende leven,</l>
<l>Daer omme salmen wachte gheven,</l>
<l>Dat si niet des levens goet</l>
<l>Met vele zwighens domen doet,</l>
<l>Noch ooc mede uut hare lichtheit,</l>
<l n="16620">Dat si niet te vele en seit".</l>
<l>An wien men vroetschap zoect ende raed,</l>
<l>Dat ghezweghen is harde quaet.</l>
<l>........</l>
<l>........</l>
<l>Die dat leke volk hebben te leerne,</l>
<l>So menic mi daer af te keerne,</l>
<l n="16625"><milestone unit="fol" n="136c"/> Want hem lieden soude mi niet behoren</l>
<l>Te begripene, so ic seghede voren,</l>
<l>Die bet dan ic dat latijn verstaen:</l>
<l>Doen, so si willen loon ontfaen.</l>
<l>Elken sal zijn werc volghen naer;</l>
<l n="16630">Dit scrivet sinte Johan al claer.</l>
</div>
<div type="chapter"><head type="chapter">Tonghe heft zes remedien omme te dwinghene. [XXXVIIII]</head>
<l>                Laet ons die remedien leren</l>
<l>Die die tonghe moghen bekeren</l>
<l>Van misdoene, ende bewachten,</l>
<l>Ten welken behoren grote crachten.</l>
<l n="16635">Tot VI vindicker bescreven,</l>
<l>Die ic te kennene sal gheven.</l>
<l>Dat eerste is merken ende ansien</l>
<l>Die misvalle, die moghen geschien</l>
<l>Uten misrake der tonghen,</l>
<l n="16640">Die vake tontijd heft ontspronghen.</l>
<l>                Dat ander is, datmen merke mede</l>
<l>Der tonghen nutschap ende abelhede:</l>
<l>Boven allen leden is si dat let,</l>
<l>Abelst ten dienste Gods ghezet;</l>
<l n="16645">Dits hier vor al wel gheseit</l>
<l>Int capittel der ledicheit,</l>
<l>Dat VIII vruchten orcont,</l>
<l>Die komen moghen uten mond.</l>
<l>                Die derde redene is spreken zelden</l>
<l n="16650">Met weynich woorden ende bestelden,</l>
<l>Want gelike dat misdaet leghet</l>
<l>In datmen vele sprekens pleghet,</l>
<l>So licht in weynich sprekens goetheit.</l>
<l>Hier up Ecclesiasticus seit:</l>
<l n="16655"><milestone unit="fol" n="136d"/> "Die vele sprekens haet inden moet,</l>
<l>Quaetheit hi daer mede uut doet".</l>
<l>Selden spreken riet ons mede</l>
<l>Mester Seneca, daer hi zede:</l>
<l>"Vele min moetstu orboren</l>
<l n="16660"><pb n="215"/> Dine toughe dan dine oren".</l>
<l>Vorder secht hi ooc daer in:</l>
<l>"So doe rusten dinen sin,</l>
<l>Dattu liever hores dat woort,</l>
<l>Dan duut selve brenghes voort".</l>
<l n="16665">                Die vierde redene is spreken spade:</l>
<l>Dat woort eerst angesien met rade.</l>
<l>Dus secht Ecclesiasticus wale:</l>
<l>"Wes niet rasch van dijnre tale".</l>
<l>Ecclesiasticus noch bediet:</l>
<l n="16670">"Gheclike so ne sprect niet;</l>
<l>Traech moetstu ooc wesen node</l>
<l>Dine woort te brenghene vor Gode".</l>
<l>                Dat vijfte, dat die tonghe mach dwinghen,</l>
<l>Dat is oedmoet in bedinghen</l>
<l n="16675">Te Gode, dat hi se wille bewachten,</l>
<l>Want het gaet boven menschen crachten.</l>
<l>                Dat zeste is zwighen; dus</l>
<l>Scrijft ons des Jheronimus:</l>
<l>"Tonghe die utet hare sprake,</l>
<l n="16680">Heft der malediccien wrake:</l>
<l>Swighen sal die beteren rechtevoort".</l>
<l>Ende om dat zwighen toe behoort</l>
<l>Den cloostriers, also wi zien,</l>
<l>Dat si silencie te houdene plien</l>
<l n="16685">Na hare ordine se tiden,</l>
<l>So wil ict over laten liden,</l>
<l><milestone unit="fol" n="137a"/> Mer scriven vindic lere van desen,</l>
<l>Exemplen twe hebic gelesen;</l>
<l>Daer na sal ic zwighen prisen,</l>
<l n="16690">Na die lere der heiligher wisen,</l>
<l>Biden welken der leeken zin</l>
<l>Sprekens moghen roeken te min,</l>
<l>Want al moeten hantwercslieden</l>
<l>Eysch ende ooc antworde bieden</l>
<l n="16695">Int oefenen der werelt dinghen,</l>
<l>Min spraken mochten si vortbringhen,</l>
<l>Ende al dat selve besluten souden.</l>
<l>So wel hem die hem onthouden,</l>
<l>Want elk woort sal gheordelt wesen!</l>
</div>
<div type="chapter"><head type="chapter">Exempel datmen swighen soude. [XL]</head>
<l n="16700">Dat eerste exempel wi lesen</l>
<l>Inder Vader leven bediet,</l>
<l>Is van eenen abt, die Agathon hiet,</l>
<l>Want hi drie jaer al in een</l>
<l>In zinen mont droech eenen steen,</l>
<l n="16705">Om dat hi zwighen woude leren:</l>
<l>Anders en conde hijt niet geweren.</l>
</div>
<div type="chapter"><head type="chapter">Exempel dat zwighen Gode is bequame ende van groten lone. [XLI]</head>
<l>Dat ander exempel, dat ic las,</l>
<l>Van eenen riken ridder was,</l>
<l>Die woude ingaen een religioen.</l>
<l n="16710">Sinen schiltknape hiet hi doen</l>
<l>Die boetschap tot den abt aldare</l>
<l>Ende hiet hem segghen openbare,</l>
<l>Dat die ridder ware al stom,</l>
<l>Ende dat hi woude in al, niet zom,</l>
<l n="16715">Onderdaen der ordine wesen.</l>
<l><milestone unit="fol" n="137b"/> Monic was hi ontfaen met desen.</l>
<l>Gaen soude hi up eenen dach</l>
<l>Met zinen abt, aldaer ziec lach</l>
<l>Een ridder ende sterven soude.</l>
<l n="16720">Daer sach die stomme also boude,</l>
<l>Dat duvele die ziele en wech droeghen,</l>
<l>Ende zeere staken ende sloeghen.</l>
<l>Van jamere weyndi dat hi mochte,</l>
<l>Dat zinen abt groot wonder dochte.</l>
<l n="16725">Die dode was ghedaen ter eerde;</l>
<l>Die abt te keerne begheerde.</l>
<l>Eenen anderen heft hi int wout ghemoet,</l>
<l>Die om roeven te weghe stoet.</l>
<l>Hi vraghede den abt wan</l>
<l n="16730">Int wout quam so menich man,</l>
<l>Want hi ne hadt niet eer gesien.</l>
<l>Die abt antworde te dien.</l>
<l>Dat daer een ridder was verscheden,</l>
<l>Te wies like si alle reden,</l>
<l n="16735"><pb n="216"/> Om Gode te biddene daer.</l>
<l>Die roever sprac: "of dat is waer,</l>
<l>Wie sal vor mi bidden dan!</l>
<l>Ic hebbe beroeft so menyghen man</l>
<l>In dit wout ende menych jaer".</l>
<l n="16740">Die abt antworde hem daer naer:</l>
<l>"Wiltu des nietmeer vort pleghen,</l>
<l>Dine zonden werden di schier vergheven,</l>
<l>Up datstu wils penitencie doen".</l>
<l>Die roever seghede: "u religioen</l>
<l n="16745">Belovic dat ic sal ontfaen;</l>
<l>Ende juwer ordine zijn onderdaen</l>
<l>Daer toe so bin ic bereet".</l>
<l><milestone unit="fol" n="137c"/>                 Met dat hi den abt gheleet,</l>
<l>Sijn si teenre brucgen komen.</l>
<l n="16750">Die roever heft vor den wech genomen,</l>
<l>Als die den wech wisen soude</l>
<l>Daer vel hi ende starf also boude.</l>
<l>Die stomme monic, die achter quam,</l>
<l>Zach dat een enghel die ziele nam,</l>
<l n="16755">An hebbende eens monics habijt,</l>
<l>Ende voerde se ten hemele in corter tijd.</l>
<l>Doe lachede die stomme ende hads spel,</l>
<l>Dat zijn abt mercte wel.</l>
<l>                Als zi ten cloostere waren komen,</l>
<l n="16760">Heft die abt den stommen ghenomen;</l>
<l>Daer bezwoer hine ende zeide</l>
<l>Up rechte onderhoricheide,</l>
<l>Of hi mochte spreken, dat hi</l>
<l>Hem te kennene ghave, waer bi</l>
<l n="16765">Hi eerst weynde ende daer na dreef spel:</l>
<l>Hi hadt beide ghemerct wel.</l>
<l>Die monic seghede: "gi hebt misdaen!</l>
<l>Die upsate, die ic hadde bestaen,</l>
<l>Is nu te male bi u te broken".</l>
<l n="16770">Daer heft die stomme al gesproken</l>
<l>Wat hi van beiden hadde ghesien.</l>
<l>Doe vel die abt ter eerden mettien,</l>
<l>Ende bad hem dat hi abt ware.</l>
<l>Hi ontseghedet, mer hi bad dare,</l>
<l n="16775">Dat hi ne erghent sluten woude</l>
<l>Daer hi vortan zwighen soude.</l>
<l>Merct te hoe groter heilichede</l>
<l>Zwighen den ridder komen dede!</l>
</div>
<div type="chapter"><head type="chapter">Zwighen is over grote dueght, dat bewisen vele lerers. [XLII]</head>
<l>Auctoriteiten van vele wisen</l>
<l n="16780">Vindic die zwighen leren prisen.</l>
<l>Al voren secht sinte Augustijn:</l>
<l>"Here, verhore die sprake mijn</l>
<l>In die blischape van mi,</l>
<l>Ende als mi noot van zwighene si".</l>
<l n="16785">Van Arcenius heb ic verstaen,</l>
<l>Als hi soude uut den palaise gaen</l>
<l>Om te ontfane monikerie,</l>
<l>Een stemme seghede: "Arcenius, vlie,</l>
<l>Zwijch stille, ende ruste di mede!"</l>
<l n="16790">Sinte Jeronimus ooc zede:</l>
<l>"Beter zijn die heilighe dorpernien,</l>
<l>Dats wel menende zwighens plien,</l>
<l>Dan bezondighe schone sprake,</l>
<l>Die welke ontbeidende is der wrake".</l>
<l n="16795">Zwighen den mensche te sterkene plecht,</l>
<l>Waer af Yzaijas zecht:</l>
<l>"In zwighen ende in hopen al</l>
<l>Onse starchede wassen sal".</l>
<l>Zwighen maect ruste ende vrede,</l>
<l n="16800">Waer af Yzaijas zede:</l>
<l>"Vrede is werc der gherechtichede,</l>
<l>Zwighen is hare oefenynghe mede".</l>
<l>"Zwighen kan toren slaken doen",</l>
<l>Zecht in Proverbien Salomoen;</l>
<l n="16805">"Die verzwighet des ghecs woort,</l>
<l>Zacht die gramschap rechtevoort".</l>
<l>                Seneca doet ons te bynnen des,</l>
<l>Dat zwighen teiken der vroetschap es.</l>
<l>Ooc secht dus die wise man:</l>
<l n="16810"><milestone unit="fol" n="138a"/> "Eist dat die ghec zwigen kan,</l>
<l>Hi wert gerekent over goet".</l>
<l>Zwighen toghet wisen moet;</l>
<l>Job te zwighene ons dus vermaent:</l>
<l>"Zwighende werdi wijs ghewaent".</l>
<l n="16815"><pb n="217"/> Salomon doet ons dus ghewach:</l>
<l>"Nyemand, die ghec is, zwighen mach".</l>
<l>"Zwighen", secht scrifture mede,</l>
<l>"Is een teiken der heilichede</l>
<l>Ende van gheestliken gewinne,</l>
<l n="16820">Want het brenct den mensche in minne,</l>
<l>Dat hi zine zalicheit hoort.</l>
<l>Die Gods zone is selve dat woort,</l>
<l>Die van ons gehoort wille wesen.</l>
<l>Ecclesiasticus secht te desen:</l>
<l n="16825">"Daer gheen hoorre is, schiet gheen tale".</l>
<l>Der Konynghe boec verclaert ooc wale,</l>
<l>Dat Samuel sprac die woort:</l>
<l>"Sprec, heere, want dijn knecht hoort!"</l>
<l>Dus moetmen leren zwighen voren,</l>
<l n="16830">Ende daer na salmen moghen horen.</l>
</div>
<div type="chapter"><head type="chapter">Daghelixe zonden zijn zeere te schuwene om drie zaken. [XLIII]</head>
<l>Ten laetsten so wert hier ontbonden</l>
<l>Vanden daghelixen zonden,</l>
<l>Daer men lichte af comt te ghenaden,</l>
<l>Die mensche ne zi te zeere geladen.</l>
<l n="16835">Saken drie zijn hier gescreven,</l>
<l>Die ons hier te kennene gheven,</l>
<l>Dat kleyne zonden goet zijn gevloen,</l>
<l>Want si moghen wel quaet doen.</l>
<l>                Dat eerste quaet, datter an mach zijn,</l>
<l n="16840"><milestone unit="fol" n="138b"/> Dats die menichte, secht sinte Augustijn,</l>
<l>Van dagelixen zonden; hi ons bediet,</l>
<l>Die si lichte veronwert niet.</l>
<l>Veronwertstu se, als si geschien,</l>
<l>Somwile eysch ghenaden van dien".</l>
<l n="16845">                Die ander zake is, ghene zonde</l>
<l>En is ghedaen so cleyne ter stonde,</l>
<l>Si ne sal van Gode gheordelt wesen.</l>
<l>Job die secht ons te desen:</l>
<l>"Ja en merct die gheest al mine weghen!</l>
<l n="16850">Waer zijn si die te pensene pleghen,</l>
<l>Dat elk woort, dat doer den mond lijt,</l>
<l>Wert gheordelt ten ordel tijd!"</l>
<l>                Ten derden eist goet datmen se vlie,</l>
<l>Dat ghene hooftzonde wasse in die,</l>
<l n="16855">Bi dat die mensche te onverre siet.</l>
<l>Hier up Ozyas dus bediet:</l>
<l>"Sine starcheit hebben si gheeten,</l>
<l>Ende hi en konde dat niet geweten".</l>
<l>Ecclesiasticus dus uutghevet:</l>
<l n="16860">"Die cleyne dinghe onwert hevet,</l>
<l>Valt in groter alte met".</l>
<l>Ons is in figuren gezet,</l>
<l>Dat cleyne zonden moghen quaet doen,</l>
<l>Dat Davids zone Absoloen</l>
<l n="16865">Bi sinen schonen hare verhinc:</l>
<l>Al is een haer een cleyne dinc,</l>
<l>So starc was die vermenichthede,</l>
<l>Dat hi hanghende bleef daer mede.</l>
<l>Dus moetmen cleyne sonden weren,</l>
<l n="16870">Dat si bi menychten niet en deren,</l>
<l>Dat daer die ziele bi werde geschent.</l>
<l><milestone unit="fol" n="138c"/>                 Aldus die Spieghel der Zonden ent,</l>
<l>Na den eersten belove vulkomen.</l>
<l>Al woude yemand die rime domen,</l>
<l n="16875">Dat si erghent valt te hart</l>
<l>Den ghenen, dien si te pinen wart,</l>
<l>Bidt hem dat hi se wille bekeren</l>
<l>Ende dat hi merke den zin der leren,</l>
<l>Of die mach werdich wesen, dat si</l>
<l n="16880">Slichte rimen ontschulde daer bi.</l>
<l>Menyghe schone auctoriteit</l>
<l>Is bynnen desen boeke gheseit,</l>
<l>Wies woord doer rimen verandert zijn.</l>
<l>Dichtende dietsch, walsch of latijn</l>
<l n="16885">Bi node men versetten moet</l>
<l>Die woorde, sal die rime werden goet.</l>
<l>Is die sentencie claer behouden,</l>
<l>Elk wise sal den rijm ontschouden.</l>
<l>Die inden spieghel wil zien dan,</l>
<l n="16890"><pb n="218"/> Of hem smitte clevet an,</l>
<l>En achte up die rime niet,</l>
<l>Mer die zonden die hi daer in ziet,</l>
<l>Pine daer toe, dat si zijn ghevelt.</l>
<l>Een spieghel is daer toe gestelt</l>
<l n="16895">Dat elk, die daer wandelt bi,</l>
<l>Besien mach of hi schone si;</l>
<l>Want int glas leghet die cracht,</l>
<l>Niet an dat daer an is ghewracht:</l>
<l>Al ware een spieghel vergult omtrent,</l>
<l n="16900">Ware dat glas doncker ende blent,</l>
<l>Tonrechte soude hi geprijst wesen.</l>
<l>Aldus mach ic segghen van desen</l>
<l>Spieghel, dat die rime twint</l>
<l><milestone unit="fol" n="138d"/> Te prisene is, dien men daer in vint,</l>
<l n="16905">Mer die claerheit vanden schine.</l>
<l>Dus mach elk zien die zonden zine</l>
<l>Te beterne, up dat hijs begheert:</l>
<l>Die hopic dat wel prijs is weert;</l>
<l>Die welke prijs moet zijn gegeven</l>
<l n="16910">Den heere, uut wien is claer beseven,</l>
<l>Daer aller spiegels claerheit uut spruut.</l>
<l>Hoe dat des spiegels virtuut</l>
<l>Claer die zonden can bedieden,</l>
<l>Wil elk dat misdoen van anderen lieden</l>
<l n="16915">Merken, ende dat zine achter laten,</l>
<l>So sal hem spieghelen cleyne baten.</l>
</div>
<div type="chapter"><head type="chapter">Exempel dat elk schuldich is te besiene zijns selves zonden ende niet eens anders. [XLIIII]</head>
<l>Hier af is een exempel gescreven</l>
<l>Inder heiliger Vaderen leven,</l>
<l>Dat een abt, also ict las,</l>
<l n="16920">Die Amon geheten was,</l>
<l>Met vele broederen zat teenre stede.</l>
<l>Die eene vanden broeders zede:</l>
<l>"Vader, zecht ons een goet woort".</l>
<l>Die abt Amon ghenc rechte voort,</l>
<l n="16925">Daer hi eenen zac heft vonden,</l>
<l>Dien vulde hi in corten stonden</l>
<l>Met waren van cleynre haven,</l>
<l>Met stroe, met zande of met kave.</l>
<l>Dat een eynde vulde hi al dat hi mochte,</l>
<l n="16930">Int ander hi weynich te doene rochte.</l>
<l>Doe hief hi ne up zinen hals met crachten:</l>
<l>Dat ydele vor, dat vulle achten.</l>
<l>Ten broeders is hi also ghekomen,</l>
<l><milestone unit="fol" n="139a"/> Die welke, als si en hebben vernomen,</l>
<l n="16935">Saghen si, dat hi weder ende voort</l>
<l>Also ghenc ende niet sprac een woort.</l>
<l>Doe sprac een broeder: "zecht ons tbediet,</l>
<l>Wat dit meent; wi ne wetent niet".</l>
<l>Amon heft antworde gegeven:</l>
<l n="16940">"Broeders, dits der werelt leven:</l>
<l>Dese grote borde up minen ric</l>
<l>Zijn mine zonden, dier ne wil ic</l>
<l>Niet besien noch daer af horen;</l>
<l>Dit cleyne, dat ic houde voren,</l>
<l n="16945">Sijn mijns evenkerstens zonden:</l>
<l>Die bezie ic in allen stonden</l>
<l>Ende kan se groot maken wel".</l>
<l>                Wie dat dan wil desen spieghel</l>
<l>Besien te zijnre zalichede</l>
<l n="16950">En doe niet, also Amon dede,</l>
<l>Die zine zonden achter hem stac,</l>
<l>Ende zach zijns evenkerstens lac,</l>
<l>Mer anzie zijns selves sneven,</l>
<l>Ende pine dat si zijn verdreven:</l>
<l n="16955">So mach hem spieghelen helpen dan.</l>
<l>                God heere, up wiens troost ic beghan</l>
<l>Te dichtene dit grote werc,</l>
<l>Ic dancke di, als een simpel clerc,</l>
<l>Dattu woudes ghewerden mien</l>
<l n="16960">Te makene instrument, bi wien</l>
<l>Dine gracie hevet vuldaen,</l>
<l>Dat die lesers moeten verstaen</l>
<l>So die sentencie, biddic, here!</l>
<l>Dat si ju dienen moeten de mere;</l>
<l n="16965">Ende ic, diet bi der hulpe dine</l>
<l><milestone unit="fol" n="139b"/> Hebbe ghetrect uut den latine,</l>
<l>Bidde, dat dichten ende scriven</l>
<l>Mi te ghenaden moete bliven,</l>
<l>So dat ic na dit corte leven</l>
<l n="16970">Met ju, here! moet zijn verheven,</l>
<l>Uut wien ic beghinsel nam</l>
<l>Secundum magnam misericordiam tuam.</l>
<trailer>AMEN. NOTA.</trailer>
</div>
</div>
</body>
</text>
</TEI.2>
