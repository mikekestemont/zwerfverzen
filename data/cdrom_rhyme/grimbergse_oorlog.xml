<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Grimbergse oorlog</title>
<author>Onbekend</author>
</titleStmt>
<editionStmt>
<edition>[Ph. Blommaert en C. Ph. Serrure (ed.)]: De Grimbergsche oorlog. Ridderdicht uit de XIVe eeuw. Gent, 1852-1854. 2 dln. (Maetschappy der Vlaemsche Bibliophilen, 2de serie, nr. 14).</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Grimbergse oorlog"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1800"/></interpGrp>
<interpGrp type="witnessYear_from"><interp value="1800"/></interpGrp>
<interpGrp type="pubYear_to"><interp value="1820"/></interpGrp>
<interpGrp type="witnessYear_to"><interp value="1820"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Grimbergse oorlog</TITEL>
<author>Onbekend</author>
<AARD>Rijm</AARD>
<BRON nr="K138">Gent, Bibliotheek der Rijksuniversiteit, 648 I</BRON>
<DATUM>1800-1820</DATUM>
<OMVANG>12205 verzen</OMVANG>
<BRON.OPM>Een ca. 1810 door W. Bilderdijk (1756-1831) gemaakt afschrift (353 blz.) van het zgn. afschrift-Drakenborch (zie hierna)</BRON.OPM>
<EDITIE>[Ph. Blommaert en C. Ph. Serrure (ed.)]: De Grimbergsche oorlog. Ridderdicht uit de XIVe eeuw. Gent, 1852-1854. 2 dln. (Maetschappy der Vlaemsche Bibliophilen, 2de serie, nr. 14).</EDITIE>
<STATUS>Kritisch</STATUS>
<BRONMNW>531</BRONMNW>
<BRONMNW>1445 </BRONMNW>
<EDITIE.OPM>De verzen in beide delen van de editie Blommaert-Serrure zijn niet doorlopend, maar van 1-5671 en van 1-6621 genummerd (overigens een willekeurige tweedeling van het dichtwerk). In het eerste deel van de editie werd vers 1811 per abuis genummerd als 1810. Ook in het tweede deel is de regelnummering niet juist: vers 3231 werd genummerd als 3230 en vers 3831 als 3830; bovendien verspringt de nummering na regel 3909 naar 4000 (regel 4000 is dus eigenlijk regel 3910). Om de telling synchroon te laten lopen met de editie zijn deze fouten hier niet hersteld. Men dient zich echter te realiseren, dat het eerste deel feitelijk geen 5671 maar 5672 verzen telt en het tweede deel geen 6621 maar 6533 verzen. Van de oorspronkelijke redactie (zie hierna) zijn 271 verzen verloren gegaan. Deze werden door de editeurs vervangen door de corresponderende verzen van de gecollationeerde bewerkte redactie (zie hierna). Het betreft hier de verzen 3416-3687 in het tweede deel, welke hier ongewijzigd zijn overgenomen.</EDITIE.OPM>
<BRONNEN>Een middeleeuws manuscript met de Grimbergse oorlog is niet bewaard gebleven. In de XVIIde eeuw bestonden er nog drie middeleeuwse handschriften van het dichtwerk: 1. het handschrift dat Chr. Butkens heeft gebruikt; 2, het handschrift dat A. Matthaeus heeft afgeschreven en 3. het handschrift waarvan Ph. de l'Espinoy een afschrift heeft vervaardigd. Voor de hier gebruikte editie is met name het tweede handschrift van belang. Dit bevatte de oorspronkelijke redactie en behoorde toe aan de genealoog baron Arnold Filips van Raet van de Voort (1647-1719). Omstreeks 1690 gaf hij het in bruikleen aan A. Matthaeus (1635-1710), professor te Leiden, die het afschreef en zijn afschrift met het oog op een uitgave, die nooit verschenen is, van een "Praefatio" en "Notae" voorzag. Het afschriftMatthaeus is rond 1800 spoorloos verdwenen, maar omstreeks 1735 was er al een afschrift van gemaakt door A. Drakenborch (1684-1748), professor te Utrecht. Tegenwoordig wordt dit afschrift bewaard in de Universiteitsbibliotheek te Gent (Gent, Bibliotheek der Rijksuniversiteit, 897). Van het afschriftDrakenborch zijn twee afschriften gemaakt: het ene omstreeks 1800 voor of door P. van Musschenbroek (174-1823), een Utrechts jurist en historicus, het andere omstreeks 1810 door W. Bilderdijk. Het afschrift-Van Musschenbroek wordt tegenwoordig te Leiden bewaard (hs. Leiden, Universiteitsbibliotheek, B.P.L. 1296) en het afschrift-Bilderdijk te Gent (hs. Gent, Bibliotheek der Rijksuniversiteit, 648 I). Het afschriftBilderdijk heeft gefungeerd als grondtekst voor de editie Blommaert-Serrure. Ook van belang in dit verband is het eerder genoemde verloren gegane derde middeleeuwse handschrift. Het bevatte een bewerkte redactie van de <XREF3 ref=i151>Grimbergse oorlog</XREF3>
 en werd in 1620 afgeschreven door Philippe de l'Espinoy (ca. 1552-ca. 1633), heraldicus en genealoog. Sinds 1837 berust dit afschrift in de Koninklijke Bibliotheek te Brussel (hs. Brussel, Koninklijke Bibliotheek, 17038). Rond 1830 had H.F. Mertens (1796-1867), historicus en bibliothecaris van de stad Antwerpen, voor C.Ph. Serrure een kopie van het afschrift-de l'Espinoy gemaakt (nu bewaard te Gent: hs. Gent, Bibliotheek der Rijksuniversiteit, 648 II). Blommaert heeft vervolgens uit het afschrift-Mertens de varianten van de bewerkte redactie genoteerd in het afschrift Bilderdijk, welke in de editie Blommaert-Serrure een plek hebben gekregen onder de tekst, in het variantenapparaat. Deze varianten zijn hier niet overgenomen. Voor een volledig overzicht van de overlevering van de <XREF3 ref=i151>Grimbergse oorlog</XREF3>
 verwijzen we naar J. Deschamps: 'De Prozabewerking van "de Grimbergse oorlog"'. In: S. Theissen en J. Vromans (red.): <hi rend="italic">Album Moors. Een bundel opstellen aangeboden aan Joseph Moors ter gelegenheid van zijn 75ste verjaardag.</hi> [Luik], 1989, 31-54.</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="1"/> DE GRIMBERGSCHE OORLOG.</head>
<div type="chapter"><head type="chapter comment">EERSTE DEEL.</head>
<l>God, die here es alre heren,</l>
<l>Die ons menschen woude eren</l>
<l>Met sire doot, sy u verclaert,</l>
<l>Moet my jonnen ongespaert</l>
<l n="5">Dat ic dit dichte volmaken moet,</l>
<l>Dat ic beginne; want het sal goet</l>
<l>Te horne sijn, ene rechte volrede</l>
<l>Van striden en groter vromichede,</l>
<l>Van parlementen, van gedinghe,</l>
<l n="10">Van sconen worde sonderlinghe,</l>
<l><pb n="2"/>Van goeden ridderscappe mede.</l>
<l>My dunct dat sy ter Daem-stede</l>
<l>Sere misdoen dese consteneren,</l>
<l>Die hem met dichten generen,</l>
<l n="15">Dat sy suffen brenghen voirt,</l>
<l>Die noyt ghesien noch gehoirt</l>
<l>En waren, noch en gescieden niet,</l>
<l>Daer sy die lieden, dat wel wiet,</l>
<l>Versuft met maken achter straten;</l>
<l n="20">Ende sy te dichten hebben gelaten</l>
<l>Vraye geste, die waerheyt was,</l>
<l>Van den hertoghe, sijt seker das,</l>
<l>Die Godevaert metten Barde hiet:</l>
<l>Die ierste hertoghe, ic liege u niet,</l>
<l n="25">Die in Brabant oit regneerde.</l>
<l>Na dat my die cronike leerde,</l>
<l>So hieten sine vorders graven</l>
<l>Van Lovene; maer verhaven</l>
<l>Wert dese hertoghe in Brabant</l>
<l n="30">Van den keyser, sy u becant.</l>
<l>Die selven maecte hertoghe</l>
<l>Bi den rade der Heren hoge,</l>
<l>Die bi den keyser waren daghelijc,</l>
<l>Ende diene lief hadden sekerlijc,</l>
<l n="35">Overmits sire doeghet wille,</l>
<l><pb n="3"/>Die in hem was lude ende stille.</l>
<l>Selve die keyser minden mede,</l>
<l>Dat toonde hi hem tot meniger stede,</l>
<l>Gelijc ghy hooren sult hier nae</l>
<l n="40">Int oirloghe, als ic verstae</l>
<l>Dat tusschen den hertoghe Godevaerde</l>
<l>Was endoic den heren waerde</l>
<l>Van Grimberghen, die sekerlike</l>
<l>Machtich waren ende rijcke</l>
<l n="45">Van groten lande in dien tyde,</l>
<l>Dat omtrent hem wide ende side</l>
<l>Met sconen beempden was gheleghen.</l>
<l>Sy hadden menighen coenen deghen,</l>
<l>Die Grimbergen hoirden toe,</l>
<l n="50">Dair sy den hertoghe doe</l>
<l>Met oirloghden, alse ic u sal</l>
<l>Segghen, om dat hy woude van al</l>
<l>Grimberghen overheere wesen,</l>
<l>Ghelijc ghy hier sult horen lesen,</l>
<l n="55">Eer dit boec compt ten eynde toe.</l>
<l>Hoirt ende swyget, dat bid ic u,</l>
<l>Dat u allen ghebenedie</l>
<l>Gods moeder Sinte Marie.</l>
<l><pb n="4"/>Wilen waren van ouden tiden</l>
<l n="60">Die van Brabant van rechter ziden</l>
<l>Comen, ende van rechten arde mede</l>
<l>Uit dien van Troyen, dats waerhede,</l>
<l>Daer sy af waren geboren,</l>
<l>Alsoe ghi hebt mogen hoeren:</l>
<l n="65">Soe was een hertoghe in Lothrike,</l>
<l>Die yerst grave was sekerlike</l>
<l>Van Lovene, van Bruessele met,</l>
<l>Ende van den lande, dat wel wet,</l>
<l>Dat daer omtrent gelegen was.</l>
<l n="70">Haer lant van hem, sijt seker das,</l>
<l>Hielden van Grimbergen die heeren,</l>
<l>Van Edinge, van Hoerne, die in eren</l>
<l>Leefden na haer weerdichede;</l>
<l>Ende so hilden van hem mede</l>
<l n="75">Haer lant die heren van Gaesbeke.</l>
<l>Dese heeren, daer af dat ic spreke,</l>
<l>Hielden goet ende oic leen</l>
<l>Van den hertoghe al gemeen;</l>
<l>Dier was, also ic u sal doen bekant,</l>
<l n="80">Een deel graven in Brabant.</l>
<l>Doen die stadt van Troyen mit gewelt</l>
<l>Van den Grieken wert gevelt,</l>
<l><pb n="5"/>Ende verborrent huys ende sale,</l>
<l>Ende doot geslagen altemale</l>
<l n="85">Wat mens vinden conste in de stadt,</l>
<l>Vloen al ute om dat:</l>
<l>Coninghe ende oic graven,</l>
<l>Die met hem voerden vele haven,</l>
<l>Ende menich vrome edelman</l>
<l n="90">Ontvloen met scepen van dan,</l>
<l>Ende quamen al ongeloghen</l>
<l>Al de zee neder getoghen.</l>
<l>Een der Heeren sekerlike</l>
<l>Quam alsdoen in Vranckerike</l>
<l n="95">Met vele sire man: al te hant</l>
<l>Trac hi aen hem al dat lant,</l>
<l>Ende wert daer af overheere.</l>
<l>Een andre partye voer voert meere</l>
<l>Van den Romeynen op den Rijn,</l>
<l n="100">Ende besaten, alst was in schijn,</l>
<l>Al dat lant van daer omtrent,</l>
<l>Ende maicten met ghenent</l>
<l>Enen coninc van machte,</l>
<l>Comende van Hectors geslachte,</l>
<l n="105">Die dat lant inhielt met gewelt</l>
<l><pb n="6"/>Tusschen der Masen en den Scelt.</l>
<l>Den heren ginct so lanc so bat,</l>
<l>Soe dat sy wonnen al gader dat</l>
<l>Tusschen hem lach ende Vranckerike,</l>
<l n="110">Daer crone droech geweldelike</l>
<l>Een van Hectors naeste neven,</l>
<l>Die in't lant oic bleef verheven.</l>
<l>Van Vranckerike ten Rine toe</l>
<l>Bleef 't land den Romeynen doe;</l>
<l n="115">Sy worden heren van den lande,</l>
<l>Ende sy maecten allerhande</l>
<l>Van Hectoers geslachte heren</l>
<l>Machtich ende ontsiene seere</l>
<l>Tusschen der Scelt ende Haspeguwe.</l>
<l n="120">Si gaven hem oic name nuwe;</l>
<l>Van Lotrike hieten sine hertoghe,</l>
<l>Die regneerde sonder oirloge</l>
<l>Stilt hy die t'Antwerpen es geseten.</l>
<l>Noch hetet Lotrike, na mijn weeten,</l>
<l n="125">Metten lantscape, sijt gewes,</l>
<l>Dat daer toe horende is.</l>
<l>Alse dese hertoge sterf</l>
<l>Sijn sone 't hertogedom verwerf,</l>
<l><pb n="7"/>Dien hy achter hem liet doe,</l>
<l n="130">Ende bleef hertoghe al toe,</l>
<l>In weet al hoe menighe jaer.</l>
<l>Doen hy sterf bleef daer naer</l>
<l>Een sone die scone was.</l>
<l>Hy trac ane hem, sijt seker das,</l>
<l n="135">Vele lants, also ic u bediede.</l>
<l>Tien tiden warent al heyden liede,</l>
<l>Die van Troyen daer waren comen.</l>
<l>Een heylich man, heb ic vernomen,</l>
<l>Bekeerde al 't lant van Vrancrike;</l>
<l n="140">Ende een ander dies gelike</l>
<l>Bekeerde 't lant van opten Rijn,</l>
<l>Soe dat al gader wert kerstijn,</l>
<l>Die yerst ongelovich waren;</l>
<l>Dus hoir ic't ter waerheyt openbaren.</l>
<l n="145">Alse die hertoge van Loterike</l>
<l>Kersten eens wert sekerlike</l>
<l>Metten anderen, es wel saen</l>
<l>Dit hertoghedom voert gedaen</l>
<l>Emmermere, so dat quam</l>
<l n="150">Totten vijften heere loofsam</l>
<l><pb n="8"/>Na den yersten hertoge, als men leest,</l>
<l>Die heere in Lotrike hadde geweest.</l>
<l>Dese was goet ridder ende stout,</l>
<l>Ende trac ane hem met gewout</l>
<l n="155">'t Lant van Brabant, dat cleyne was;</l>
<l>Want die heren, sijt seker das,</l>
<l>Daer af hieten Princen doe;</l>
<l>Maer dese bewaudedet alsoe,</l>
<l>Dat by namen een graefscap hiet,</l>
<l n="160">Ende hielt, als een coene diet,</l>
<l>Brabant met vaster hoede.</l>
<l>Hy dwanc daer toe met stouten moede</l>
<l>Syne ondersaten daer in 't lant</l>
<l>Dat sy moesten al te hant</l>
<l n="165">Van hem ontfaen goet ende leen</l>
<l>Ende sijn man worden; ochte neen,</l>
<l>Hy ontgoedese oft sloechse doot.</l>
<l>Dus worden sijn man, cleyn ende groot,</l>
<l>Al die in Brabant waren geseten:</l>
<l n="170">Des was een, doe ic u weten,</l>
<l>Van Grimberge, die stoute heer,</l>
<l>Die ontsien was herde seer</l>
<l>Ende mechtich ende rijcke;</l>
<l>Nochtan moeste hy sekerlijcke</l>
<l n="175"><pb n="9"/> Van hem ontfaen lant ende goet.</l>
<l>Soe moesten oic, des sijt vroet,</l>
<l>Van Gaesbeke die heeren beyde</l>
<l>Ende van Edinghen, dat's waerheide,</l>
<l>Ende met die here van Hoirne.</l>
<l n="180">Dese heren wale geboirne</l>
<l>Moesten ontfaen haer goet, haer lant,</l>
<l>Van den hertoge van Brabant,</l>
<l>Ende dit wast ierste dat hem mede</l>
<l>Menich here manscap dede,</l>
<l n="185">Ende hielden haer leen, also ghy hoirt,</l>
<l>Van den hertoghe rechtevoirt</l>
<l>Van Lotrike, die mede bekant</l>
<l>Graven waren in Brabant,</l>
<l>Tot dat Kaerle bleef ghevaen,</l>
<l n="190">Alsoe ic u sal doen verstaen,</l>
<l>Die hertoge was in Lotrike</l>
<l>Ende grave in Brabant desgelike,</l>
<l>Ende van den aldernaesten oire</l>
<l>Van Vrancrike, als ic 't verhoere.</l>
<l n="195">Alse die hertoge was gestorven,</l>
<l>Die 't lant van Brabant verworven</l>
<l>Hadde, ginc't, na der waerheit,</l>
<l><pb n="10"/>Emmer vast voert gereit</l>
<l>Van den enen opten anderen daer,</l>
<l n="200">In weet al hoe menich jaer,</l>
<l>Dat opten hertoge Karle quam,</l>
<l>Die oem was, als ic vernam,</l>
<l>Van Vrancrike sconincx vri.</l>
<l>Ene dochter so hadde hi,</l>
<l n="205">Die bi namen Gereberch hiet.</l>
<l>Dese hertoge Kaerle, ic liege u niet,</l>
<l>Was mechtiger vele in sinen jaren</l>
<l>Dan dandre die vore hem waren,</l>
<l>Die beseten hadden 't rike;</l>
<l n="210">Dese Kaerle dwanc sekerlike</l>
<l>Sine ondersaten harde sere.</l>
<l>Doen geregeert hadde dese here</l>
<l>Lotrike ende Brabant voirwaer,</l>
<l>In weet al hoe menich jaer,</l>
<l n="215">So sterf de coninc van Vrancrike</l>
<l>Sonder kynt, ende ghelike</l>
<l>Bleef crone en 't lant al</l>
<l>Opten hertoge, groot ende smal,</l>
<l>Ja, Vrancrike al te male;</l>
<l n="220"><pb n="11"/> Want hi oem was, wet wale,</l>
<l>Des conincx, die daer bleef doet.</l>
<l>Doe ginghen die heren clein ende groot,</l>
<l>Die waren daer die coninc sterf,</l>
<l>Ende ontboden te diere werf</l>
<l n="225">Kaerle, sijt seker das,</l>
<l>Die van Lothrick hertoge was,</l>
<l>Ende grave, dat wel wet,</l>
<l>Van Lovene ende Bruessele met,</l>
<l>Dat hi quame ontfaen 't lant</l>
<l n="230">Dat hem bestorven was te hant</l>
<l>Van sijn neven 's conincs weghen,</l>
<l>Ende hem haeste (want daer waren jeghen</l>
<l>Vrome lieden die waren in 't lant,</l>
<l>Die geerne selve de vorder hant</l>
<l n="235">Van den lande hebben souden),</l>
<l>Of hi die crone woude behouden,</l>
<l>Dat hi mit haesten te hem quame,</l>
<l>Ende 't lant te hem wart name.</l>
<l>Die hertoge, die dit verstoet,</l>
<l n="240">Ontboet mit grooter spoet</l>
<l>Een deel sire maiseniede,</l>
<l><pb n="12"/>Ende daertoe een deel ander liede</l>
<l>Van Lotrike ende van Brabant,</l>
<l>Ridderen ende oock serjant,</l>
<l n="245">Saltknechten ende menigen knape,</l>
<l>Ende voer weg met stouten geselscape</l>
<l>Eerlijc te Parijs weert</l>
<l>Tot by Louwenen onverveert,</l>
<l>Daer Huyge Capet, grave van Parijs,</l>
<l n="250">Met menighen man quam, des sijt wijs,</l>
<l>Ende bestont den hertoge daer;</l>
<l>Want hy grave, wet voerwaer,</l>
<l>Die Fransche crone hadde ontfaen;</l>
<l>Hi peinsde, mochti bestaen</l>
<l n="255">Den hertoge, dat hi mit gewoude</l>
<l>Al dat rike behouden soude;</l>
<l>Dus laegde hine, ende waende vaen;</l>
<l>Maer hi wert so wederstaen</l>
<l>Van tshertogen lieden, die daer quamen,</l>
<l n="260">Dat hy en sijn volc vloen t'samen,</l>
<l>Dat mit pinen groot gesciede.</l>
<l>Doen trac die hertoghe met sinen lieden</l>
<l>Te Louwen in met sire kracht,</l>
<l>Ende bleef aldaer dien nacht</l>
<l n="265">Metten bisscop van Louwen,</l>
<l><pb n="13"/>Die valsch was ende vol ontrouwen;</l>
<l>Want hi om gelt ende geniet</l>
<l>Den hertoghe hemelic verriet;</l>
<l>Want Hugen 's nachts die bisscop</l>
<l n="270">Van Louwen dede die poerten op,</l>
<l>Daer Hughe binnen quam gevaren,</l>
<l>Ende vinc den hertoge, sonder sparen,</l>
<l>Dien hy t'Orliens voerde gevaen,</l>
<l>Ende leiden in den kercker saen,</l>
<l n="275">Daer hi saen ontfinc de doot;</l>
<l>Dies Hughe hadde bliscap groot;</l>
<l>Want hy bleef coninc doe</l>
<l>Ende sijn nacomelingen daer toe,</l>
<l>Ende sijn op den dach van heden;</l>
<l n="280">Dus bleven onterft met valsheden</l>
<l>Van der crone van Vrancrike</l>
<l>Van Brabant die hertoge rike.</l>
<l>Kaerls dochter, die hy liet</l>
<l>Achter hem, ende Geerberch hiet,</l>
<l n="285">Verloes na de doot haers vader</l>
<l>Lotrike al tenen gader;</l>
<l>Want die keyser gaeft henen</l>
<l>Enen Godevaerde van Ardenen,</l>
<l><pb n="14"/>Dien hy kende vrome ende stout.</l>
<l n="290">Der vrouwen bleef in sijn behout</l>
<l>'t Graefscap, ic wil gy het wet,</l>
<l>Van Lovene, van Bruessel met,</l>
<l>Dair luttel dorpen hoirden toe.</l>
<l>Enen sone liet sy doe,</l>
<l n="295">Als si van der werelt sciet,</l>
<l>Die Henric by namen hiet,</l>
<l>Ende grave bleef in Brabant.</l>
<l>Dese Henric, sy u bekant,</l>
<l>Grooten rouwe dat hy coes</l>
<l n="300">Dies hy moeder en lant verloes.</l>
<l>Somme die heren ende meest al</l>
<l>Die hadden gehouden groot ende smal</l>
<l>Haer goet, haer leen, ende haer lant</l>
<l>Van den Heren van Brabant,</l>
<l n="305">Daer te voren menich jaer</l>
<l>(Dier was een, wet vorwaer,</l>
<l>Van Grimbergen die here,</l>
<l>Die weerdich was grooter eere,</l>
<l>Ende die heeren wel geboerne</l>
<l n="310">Van Gaesbeke ende van Hoerne,</l>
<l><pb n="15"/>Ende van Adingen heer Arnout),</l>
<l>Doe dese edel heren stout,</l>
<l>Die vrome waren 't elcker stat,</l>
<l>Die waerheit wisten, dat</l>
<l n="315">Met Henrike dus was comen,</l>
<l>Dat hem die keyser hadde genomen</l>
<l>Dat hertoghdom van Lotrike,</l>
<l>Ende Kaerl, die hertoge, swaerlike</l>
<l>T'Orliens lage gevaen,</l>
<l n="320">Dies hy niet mocht ontgaen,</l>
<l>Daden sy met hem rike,</l>
<l>Dies men nu dagelike</l>
<l>Vele pleget te doen, dat seggic u;</l>
<l>Wat dat es, mogedi hoeren nu.</l>
<l n="325">Als't enen man ten quaetsten gaet</l>
<l>Dat hem niemant by en staet,</l>
<l>Maer pinen hem, met rade, met dade,</l>
<l>Lachter te doen ende scade.</l>
<l>Dat scheen wel aen desen grave;</l>
<l n="330">Want doen die heren hier ave</l>
<l>Die waerheyt wisten ende sijn mesval,</l>
<l>Brakense hem af groot en smal</l>
<l>Manscap ende sekerheide,</l>
<l><pb n="16"/>Alle recht ende vriheide,</l>
<l n="335">Dat sy voormaels hielden van hem,</l>
<l>Ende van sinen voorders; nu nem</l>
<l>Voer ogen dit exempel bloot,</l>
<l>Hoe sy hem afginghen ter noot,</l>
<l>Die van synen vorders gemeen</l>
<l n="340">Lange hadden gehouden goet ende leen,</l>
<l>Ende van hem selven, eer 't hem misginc.</l>
<l>Daer nu stond also die dinc</l>
<l>Gescapen, des haddi verdriet</l>
<l>Dat hijs conste gewreken niet.</l>
<l n="345">Te dien tiden, wet sekerlijck,</l>
<l>Dat dus ontgoet werd Henrijc,</l>
<l>Screef men, wien dats wondert,</l>
<l>XV jaer min dan IX hondert.</l>
<l>Dus ginc't voirt van hant te hant,</l>
<l n="350">Dat alle graven waren in Brabant,</l>
<l>Die d'een na den anderen quamen,</l>
<l>Diere vele was te samen,</l>
<l>Also ic ter waerheit vernam,</l>
<l>Tot dat op Her Godevart quam,</l>
<l n="355">Die stout was als d'onvervaerde,</l>
<l>Ende die men hiet metten Baerde.</l>
<l>Hoort ende swiget overal</l>
<l>Wat ic u voort seggen sal</l>
<l><pb n="17"/>Hoe hi ten hertochrike quam weder,</l>
<l n="360">Dat lange gelegen hadde ter neder,</l>
<l>Van Lothrike ende van Brabant;</l>
<l>Al gader ginc't al schoon te hant,</l>
<l>Sint dat Kaerle bleef gevaen,</l>
<l>Also ic u voren dede verstaen.</l>
<l n="365">Die achtste grave was</l>
<l>Van Brabant, also ic las,</l>
<l>Hiet die grave Lambrecht,</l>
<l>Die goet was ende gerecht,</l>
<l>Ende hadde een sone, die Godevaert</l>
<l n="370">Hiet metten Baerde, die vermaert</l>
<l>Was ende een edel man,</l>
<l>Daer ic dit dichte om began.</l>
<l>Alse die grave Lambrecht sterf,</l>
<l>Sijn sone Godevaert 't rike verwerf,</l>
<l n="375">Ende wert grave in Brabant,</l>
<l>Ende handelde, als een vigant,</l>
<l>Soe sijn dingen alle gader,</l>
<l>Na dat doot was sijn vader.</l>
<l>In vromicheden met wijsheden</l>
<l n="380">Berechte hi in groten vreden</l>
<l><pb n="18"/>'t Lant van Brabant al te male,</l>
<l>Ende regeerde also wale,</l>
<l>Datten allen die ghene minden,</l>
<l>Dien saghen, ende dien kinden.</l>
<l n="385">In allen landen, sonder vieren,</l>
<l>Voer hi festeren ende tornieren,</l>
<l>So dat hy sciere wert bekint</l>
<l>Metten keyser ende gemint,</l>
<l>Ende metten ghenoten al.</l>
<l n="390">Hi gaf gichten groot ende smal</l>
<l>Den heren, die bi den keiser waren;</l>
<l>Ende wert so liefgetal te waren</l>
<l>Metten keyser, in goeder trouwen,</l>
<l>Dat hi hem gaf een scone vrouwe,</l>
<l n="395">Daer hi hoechelike aen huude</l>
<l>Ende sijn ere sere beruude;</l>
<l>Het was een dochter des hertogen</l>
<l>In Beyerlant, ongelogen,</l>
<l>Ende was geheten Lutgaerde;</l>
<l n="400">Sy was een vrouwe van grooter waerde,</l>
<l>Van Salsenbach, dat verstaet.</l>
<l>Dese vrouwe van grooter daet</l>
<l>Was suster der keyserinnen.</l>
<l><pb n="19"/>Dees keyser ginc hem doen versinnen,</l>
<l n="405">Die heer Henric gheheten was,</l>
<l>Hy beriet hem, sijt seker das,</l>
<l>Metten genoten, die by hem waren,</l>
<l>Ende gaf Godevaerde, sonder sparen,</l>
<l>Lothrike weder, dat mit allen</l>
<l n="410">Sinen vorders was ontvallen</l>
<l>Voirmaels, over langhen tijt,</l>
<l>Ende maecten, des seker sijt,</l>
<l>Gheweldich hertoghe ende here;</l>
<l>Dies dancte hi den keizer sere</l>
<l n="415">Ende seide hem groote genade;</l>
<l>Dus wies sijn eere vroech ende spade</l>
<l>Alomme in 't lant, onder de lieden.</l>
<l>Doen hi, also ic u bediede,</l>
<l>Hertoghe in Lothrike worden was</l>
<l n="420">Screef men tien tyden, also ic las,</l>
<l>Elf hondert ende XXX mede.</l>
<l>Nu hoirt voirt dan die waerhede</l>
<l>Van den hertoghe, den edelen man,</l>
<l>Daer ic die redene omme began.</l>
<l n="425">Doen Godevaert worden was</l>
<l>Hertoghe van Lothric, als ic las,</l>
<l>Bracht hy aen den keyser toe,</l>
<l>Dat hi 't graefscap van Bruessel doe</l>
<l>Ende van Lovene maecte al een</l>
<l n="430"><pb n="20"/> Met Lothrike algemeen,</l>
<l>Dat deen van 't andre niet ontsciede,</l>
<l>Ende Brabant, als ic u bediede,</l>
<l>Een hertoghedom soude heten mede;</l>
<l>Dat die keyser geerne dede</l>
<l n="435">Om 's hertogen Godevaerts wille,</l>
<l>Dien hi minde lude ende stille,</l>
<l>Als hi hem dicke schinen liet.</l>
<l>Onlanghe hierna, ic liege u niet,</l>
<l>Also my die jeste leert,</l>
<l n="440">Doe Godevaert hadde gheregeert</l>
<l>'t Lant algader van Lothrike,</l>
<l>Wart hy seer mechtich sekerlike,</l>
<l>In 't lant ende zere ontsien;</l>
<l>Want hi dede ane hem tien,</l>
<l n="445">Sonder enich langer sparen,</l>
<l>Die siere vorders mannen waren,</l>
<l>Waest hem lief ofte leet.</l>
<l>Dies was een, also ic weet,</l>
<l>Die heere van Horne, die hi na dat</l>
<l n="450">Ontboet te Lovene in de stadt;</l>
<l>Daer hi sonder letten quam,</l>
<l><pb n="21"/>Ende ontfinc, als ic 't vernam,</l>
<l>Van hem sijn leen, sijn lant, sijn goet;</l>
<l>Hoert wes ic u make vroet.</l>
<l n="455">Alse van Hoerne weg was de here,</l>
<l>Voer de hertoge met groter ere</l>
<l>Te Bruessele liggen in de stede,</l>
<l>Daer hi oic ontboet ter stede</l>
<l>Die heren van Gaesbeke beide,</l>
<l n="460">Ende den here, als men my seide,</l>
<l>Van Adingen, dat was waer,</l>
<l>Dat sy souden comen daer</l>
<l>Van hem hair lant, hair leen ontfaen,</l>
<l>Als sy hair bootscap hadden gedaen,</l>
<l n="465">En dorsten sijs laten niet;</l>
<l>Sy dochten dair of verdriet</l>
<l>Te hebben ende oirloge;</l>
<l>Want boven hem was die hertoghe.</l>
<l>Sy quamen te Brussel toe,</l>
<l n="470"><pb n="22"/> Ende ontfingen van hem doe</l>
<l>Haer lant, haer leen alle drie.</l>
<l>Daerna keerden die heren vrie</l>
<l>Saen weder in hoer heerscap,</l>
<l>Doen si hadden gedaen manscap.</l>
<l n="475">Die hertoge Godevaert heeft saen</l>
<l>Manscap overal ontfaen</l>
<l>Van sine omsaten wide en side,</l>
<l>Also si plagen by keysers tiden.</l>
<l>Nu waren lieden t' sinen rade</l>
<l n="480">Ende bi hem vroech ende spade,</l>
<l>Die hem seiden al te hant,</l>
<l>Dat men van Grimbergen dat lant,</l>
<l>Ende dat daer toe hoirende ware,</l>
<l>Te houden plage openbare</l>
<l n="485">Van den hertoghe van Lothrike,</l>
<l>Ende van Brabant dieregelike.</l>
<l>Als die hertoge dat verstoet,</l>
<l>Bepeinsdi hem in synen moet;</l>
<l>Ende cort na al sijn versinnen,</l>
<l n="490">Ontboet hi te Grimbergen binnen</l>
<l>Met enen bode, die conste wale</l>
<l>Gheven tale ende wedertale,</l>
<l>Ane die heren, dat si quamen,</l>
<l>Ende ontfingen van hem te samen</l>
<l n="495">Haer leen, ende hem manscap deden,</l>
<l>Gheliker wijs dat t' aller steden</l>
<l>Haer vorders den sinen hadden gedaen;</l>
<l><pb n="23"/>Ocht neen, hy soude saen</l>
<l>Met crachte comen in haer lant,</l>
<l n="500">Ende stichten roof ende brant;</l>
<l>Ende verwoesten, sonder sparen,</l>
<l>Dat sy van hem houdende waren.</l>
<l>Tesen tiden, wet al bloet,</l>
<l>Dat die hertoge dit geboet</l>
<l n="505">Te Grimbergen, was daer een stout</l>
<l>Here, hiet mijn heer Arnout.</l>
<l>Machtich was hi ende rike</l>
<l>Van goede, van lande, sekerlike,</l>
<l>Van vrienden ende van maghen met;</l>
<l n="510">Want hem bestont, dat wel wet,</l>
<l>Van Vianden die goede grave,</l>
<l>Die hem ter noot niet en ginc ave,</l>
<l>Ende die here, als ic versta,</l>
<l>Die 't lant doen hielt van Breda,</l>
<l n="515">Ende van Moy die edel here,</l>
<l>Die mechtich was herde seere;</l>
<l>Die 't lant hilt van Artois.</l>
<l>[...]hende met menghen Francois,</l>
<l>Ende halp ten achtersten orloghe,</l>
<l n="520">Jegen den jonghen hertoghe,</l>
<l>Die de derde Godevaert hiet.</l>
<l><pb n="24"/>Sijn maech was oic, ic lieghe u niet,</l>
<l>Die here Bosi uit Henegouwe,</l>
<l>En meneg ander here ghetrouwe,</l>
<l n="525">Die vrome was ende stout.</l>
<l>Oic hadde mijn here Arnout</l>
<l>Menighen ridder ende knape</l>
<l>In sijn lant, goet van ridderscape,</l>
<l>Die van hem hilden goet ende leen;</l>
<l n="530">Want sijn vriheyt ginc ghemeen</l>
<l>Tot Postele, ende sijn heerscappie;</l>
<l>Dan haddi, binnen in sijn baelgie,</l>
<l>Menich dorp dat goet was,</l>
<l>Ende menich huys, sijt seker das,</l>
<l n="535">Dat sijn lieden hielden van heme.</l>
<l>Tien tijt, als ic 't verneme,</l>
<l>Hielt hy Mechelen die stede;</l>
<l>Ende te Grimbergen, daer stond mede</l>
<l>Een borch sterc ende groot;</l>
<l n="540">Men wist haerre genoot</l>
<l>In menich mylen verre no by.</l>
<l>Twee sonen hadde dese ridder vry,</l>
<l>Die vrome waren ende stout;</l>
<l>D'eene hiet heer Wouter Berthout,</l>
<l n="545">D'ander Geraert Drakenvaert,</l>
<l><pb n="25"/>Na sinen ouder vader waert,</l>
<l>Die also hieten by namen.</l>
<l>Sy waren scone van lichamen,</l>
<l>Ende wel gemaect van sterke leden,</l>
<l n="550">Vrome, coene, hovesch van zeden,</l>
<l>Metten goeden sere gemint.</l>
<l>Mee so waren sy wel bekint</l>
<l>Goedertiere, ootmoedich, milde,</l>
<l>Goet ten spere ende ten scilde.</l>
<l n="555">Dit was op Alder Aposteldach,</l>
<l>Also ic u sal doen gewach,</l>
<l>Dat mijn Heer Arnout was geseten</l>
<l>In sijn borch ende soude gaen eten,</l>
<l>Ende sijn lieden die by hem waren,</l>
<l n="560">Diere vele was te waren;</l>
<l>Want hy hielt scone maiseniede,</l>
<l>Ridderen, knapen ende andre lieden.</l>
<l>Bi hem waren heren lofsam,</l>
<l>Doen die bode gereden quam,</l>
<l n="565">Die hem seinde die hertoge vry,</l>
<l>Voere die brogge beette hy,</l>
<l>Ende ginc in de sale te hant,</l>
<l>Daer hi heer Arnout vant</l>
<l>Ten etene ende beyde sijn sonen,</l>
<l n="570"><pb n="26"/> Ende noch vijff ridders hoordic nomen,</l>
<l>Die vrome waren ende stout:</l>
<l>D'een was van Oyenbrugge Arnout,</l>
<l>D'ander Willem Tant, ic wane;</l>
<l>De derde was Godevaert Screyhane,</l>
<l n="575">De vierde was, in ware tale,</l>
<l>Mijn heer Zegerman Van den Male,</l>
<l>De vijfde was die borchgrave</l>
<l>Mijn heere Willem, daer men ave</l>
<l>Spreken mach veel vromicheden.</l>
<l n="580">Dees vijf die saten, by waerheden,</l>
<l>Ende beyde sijn sonen ter tafelen daer.</l>
<l>Doe ginc die bode staen daer naer</l>
<l>Vore die tafle, ende seide: "God,</l>
<l>Die overal hevet gebod,</l>
<l n="585">Hy moet houden in syne eere</l>
<l>Van Grimbergen Arnout, den here,</l>
<l>Ende daer toe alle de gene mede,</l>
<l>Die met hem sijn teser stede,</l>
<l>Ende beide syne kynderen vrome."</l>
<l n="590">Heer Arnout sprac: "Sijt willecome;</l>
<l>Comt sitten eten ter deser tijt,</l>
<l>Dan segt wat gy begerende sijt."</l>
<l>"Here, danc hebt, maer hoeret my</l>
<l>Waeromme ic hier comen sy,</l>
<l n="595"><pb n="27"/> Sprac die bode te hant;</l>
<l>My heeft hier tot u gesant</l>
<l>Die hertoghe Godevaert</l>
<l>Metten Baerde, die heere waert</l>
<l>Van Brabant ende van Lotrike,</l>
<l n="600">Ende ontbiet u sekerlike</l>
<l>Dat ghi u goet comt ontfaen</l>
<l>Van hem, gelijc dat gedaen</l>
<l>Heeft die ridder uytvercoerne,</l>
<l>Die men heet here Van Hoerne,</l>
<l n="605">Ende selve die here Van Adingen,</l>
<l>Ende beide die heren sonderlinghen</l>
<l>Van Gaesbeke al gemeen.</l>
<l>Dese hebben haer goet, haer leen</l>
<l>Al te saem van den hertoge coene,</l>
<l n="610">Gelijc sy sculdich sijn te doene;</l>
<l>Ende voort seldijt doen,</l>
<l>Als u voorsaten hebben geploen.</l>
<l>Comt ontfaen u lant, u goet</l>
<l>Van hem ende u leen, het moet</l>
<l n="615">Sijn met bedwange ofte met minnen;</l>
<l>Ane d'oorloghe mochti luttel winnen;</l>
<l>Ende doedi des nu niet, hi sal</l>
<l>Comen met sinen lieden al,</l>
<l><pb n="28"/>Ende salre u toe met crachte,</l>
<l n="620">Ondancs uws ende uwen geslachte,</l>
<l>Dwingen, ende dat lant afberren</l>
<l>Dat ghi van hem hout, sonder merren.</l>
<l>Besiet hoe ghi beraden sijt:</l>
<l>Welc hebdi liever teser tijt</l>
<l n="625">Peys ofte onpeys, dat segt nu my,</l>
<l>Dat ic 't mag seggen den hertoge vry."</l>
<l>Alsoe heer Arnout verstont</l>
<l>Altemalen des boden gront:</l>
<l>Dat die hertoge met gewoude</l>
<l n="630">Manscap hebben wilt ende houde,</l>
<l>Of dat hi soude in sijn lant</l>
<l>Met crachte comen, ende brant</l>
<l>Ende roof daer inne stichten,</l>
<l>En conste u niet wel berichten</l>
<l n="635">Die onweerde die hi hadde daer in;</l>
<l>Want hem dochte in sinen sin,</l>
<l>Dat hi metten hertoge coene</l>
<l>Niet en hadde te doene.</l>
<l>Al was hy rijcke man van lande,</l>
<l n="640">Ende antwoorde den bode te hande</l>
<l>Al onberaden: "Ic hebbe verstaen</l>
<l><pb n="29"/>U boetscap; maer segt saen</l>
<l>Den hertoge, uwen here, weder,</l>
<l>Dat ic niet een spoerveder</l>
<l n="645">En gave om hem noch om sijn daet.</l>
<l>Des segt hem, dat's mijn raet,</l>
<l>Dat ic van hem groot noch cleen</l>
<l>En sal ontfaen lant noch leen.</l>
<l>Ic en houde van niemant mere</l>
<l n="650">Dan van Gode, onsen here,</l>
<l>En ware of ic die strate hilde</l>
<l>Te lene van den keyser milde,</l>
<l>Tusschen Bruessel ende Grimbergen.</l>
<l>Segt hem dit sonder verberghen,</l>
<l n="655">Des biddic u op rechte trouwe."</l>
<l>Die knape sprac, by onser vrouwe,</l>
<l>Hi soude wel die boetscap doen.</l>
<l>Oorlof nam hi aen den baroen</l>
<l>Heer Arnout, ende bevalne saen</l>
<l n="660">Te Gode, ende alle sonder waen,</l>
<l>Die hy mit hem liet in de sale.</l>
<l>Te sinen peerde ginc hi ten dale,</l>
<l>Daer hi al te hant op screet,</l>
<l>Ende voer te Bruessel waert gereet.</l>
<l n="665">Nu laet ic den bode reiden,</l>
<l><pb n="30"/>Ende segge u, sonder verbeide,</l>
<l>Van Grimbergen here Arnoude.</l>
<l>Doen hadde gheten die heer boude,</l>
<l>Sprac hi sinen ridderen toe,</l>
<l n="670">Die bi hem ter tafelen saten doe:</l>
<l>"In weet, ghy heren, of u verdriet</l>
<l>Der onweerden, die mi biedt</l>
<l>Van Brabant die hertoghe:</l>
<l>Dat hi comen wilt met orloghe</l>
<l n="675">In mijn lant; of ic sal te leene</l>
<l>Mijn goet van hem hauden gemene:</l>
<l>Nu raet my hiertoe, ghy heren,</l>
<l>Dat ics blive in mine eren;</l>
<l>Ghij sijt oic sculdich te doene</l>
<l n="680">Van rechte." Doen sprac een ridder coene,</l>
<l>Dat was heer Godevaert Screyhane;</l>
<l>Hy sprac: "Heer, na minen wane,</l>
<l>Hier en is niemant nu</l>
<l>Hine soude gherne raden u,</l>
<l n="685">Daer uwe ere in gelaghe;</l>
<l>Wy sijn't sculdich by nachte, by daghe,</l>
<l>Uwe ere te bewaerne altoes,</l>
<l>Ende u te seggene, sonder loes,</l>
<l>Daer u ere mochte crancken by;</l>
<l n="690"><pb n="31"/> Daeromme, so verstaet my</l>
<l>Ic wille u seggen minen raet;</l>
<l>Ooc ben ic d'outste, dat verstaet,</l>
<l>Van ons allen, die hier sijn,</l>
<l>Dies hoirt my een luttelkijn.</l>
<l n="695">Ic hebbe horen seggen dat,</l>
<l>Hier ende daer, ter menigher stat,</l>
<l>Mynen vorders van ouden tide,</l>
<l>Dat van Grimbergen, wide ende side,</l>
<l>Die heren te dienen plaghen</l>
<l n="700">Den hertoghen, in ouden daghen,</l>
<l>Ochte den graven, ochte den heren,</l>
<l>Die men Brabant sach regeeren.</l>
<l>Mer hoe dat achter bleven es,</l>
<l>Des en ben ic niet ghewes;</l>
<l n="705">Want ic die waerheit niet en weet.</l>
<l>Wilt ons de hertoge sijn wreet</l>
<l>Ende wederstaen, hy is wel mechtich</l>
<l>Dus weder te stane, ende te crechtich.</l>
<l>Daer by soude ic u dat raden,</l>
<l n="710">Dat ghi vernaempt met goeden staden</l>
<l>Ane wisen luden van daghen out,</l>
<l>Oft ghi sijt van rechter scout</l>
<l>Sculdich te houden leen ende lant</l>
<l><pb n="32"/>Van den hertoge van Brabant.</l>
<l n="715">Vindi dat t'eniger tijt,</l>
<l>Dat ghi sculdich te doen sijt</l>
<l>Van dien here u goet t'ontfane,</l>
<l>So raedic't u ooc aen te gane,</l>
<l>Ende blijft vrient des hertogen;</l>
<l n="720">Sidijs niet sculdich, wy sellen pogen</l>
<l>Den raet, dat die hertoge sal</l>
<l>Hem houden gepait van al.</l>
<l>Dit dinct my den besten raet,</l>
<l>Die uwer ere meest aengaet,</l>
<l n="725">Indien dat hi u dinct goet."</l>
<l>Doen antwoorde, des sijt vroet,</l>
<l>Van Oyenbrugge heer Arnout:</l>
<l>"Ic hoirde noyt, jonc noch out,</l>
<l>Betren raet, des sijt vroet;</l>
<l n="730">Dese is, heer, also goet,</l>
<l>Hi mag niet verbetert sijn.</l>
<l>Het waer groote sotheyt in schijn,</l>
<l>Maecten wy opstant t'eeniger stede,</l>
<l>Daer wy mochten hebben vrede."</l>
<l n="735">Doen sprac heer Wouter Berthout,</l>
<l>Die sone was des heren stout,</l>
<l>Mijns heeren Aerts van Grimbergen;</l>
<l><pb n="33"/>Hine woude sinen raet niet bergen.</l>
<l>Hy sprac: "Ghi heren, mijn vader</l>
<l n="740">En sal des niet doen t'ene gader;</l>
<l>Want ghine vernaemt in hondert jaren,</l>
<l>Noch in twee hondert, te waren,</l>
<l>Dat onse vorders hielden haer goet</l>
<l>Van enighen here, des sijt vroet,</l>
<l n="745">Dies iemant gedencken mach;</l>
<l>Noch en sel men op gheenen dach,</l>
<l>Daer mijn raet toe sal sijn."</l>
<l>Doe antwoorde die riddere fijn,</l>
<l>Mijn here Willem, die borchgrave:</l>
<l n="750">"Here, ghi segt waer hier ave,</l>
<l>Noyt en hoordic seggen dat,</l>
<l>Waer ic was tot eniger stat,</l>
<l>Dat die van Grimberghen hielden 't lant</l>
<l>Van enigen here, sy u becant,</l>
<l n="755">Sonder van Gode, die hem boven si;</l>
<l>So ne selense nu, mach't gaen aen my."</l>
<l>Hier met sciet die raet aldaer,</l>
<l>Dat seggic u overwaer,</l>
<l>Ende elc ginc daer hi hadde te doene.</l>
<l n="760">Nu hoirt van den bode coene,</l>
<l>Die van Grimbergen comt gereden</l>
<l><pb n="34"/>Te Bruessel binnen der stede;</l>
<l>Daer hi vertelde den hertoge</l>
<l>Al die tale neder ende hoge,</l>
<l n="765">Hoe hi te Grimbergen hadde ghevaren:</l>
<l>"Here, sprac hi, ic was te waren,</l>
<l>Te Grimbergen in die sale</l>
<l>Daer ic vant, wet wale,</l>
<l>Mijn heer Arnout sitten eten</l>
<l n="770">Met vele lieden, doe ic u weten.</l>
<l>Ic ginc te hem, ende groeten daer,</l>
<l>Ende seide hem, dat ghi voerwaer</l>
<l>Ontboet, dat hi quame tot u</l>
<l>Ende sijn leen ontfinge al nu,</l>
<l n="775">Gelijc sijn voirders hadden gedaen;</l>
<l>Oft neen, ghi sout saen</l>
<l>Met crachte in sijn lant comen</l>
<l>Ende seltene met vromen</l>
<l>Ridderscape dwingen daertoe;</l>
<l n="780">Ende hy antwoorde my weder doe:</l>
<l>Hi en wilde van u een casteel niet,</l>
<l>Noch en soude, wat's gesciet;</l>
<l>Noch oec sine vorders gheen</l>
<l>En ontfingen lant noch leen</l>
<l n="785"><pb n="35"/> Van uwen vorders, sonder waen;</l>
<l>Dit laet hy u by my verstaen,</l>
<l>Ende hiet my, dat ic 't u seide.</l>
<l>Dus comic weder, sonder beide,</l>
<l>Ende hebbe u geseit sinen wille."</l>
<l n="790">Die hertoge sweech al stille</l>
<l>Ende en antwoirde noyt woert,</l>
<l>Als hi den bode spreken hoirt;</l>
<l>Mer hi peinsde anders, sy u cont,</l>
<l>Ende ontboet in corter stont</l>
<l n="795">Sinen raet altemale,</l>
<l>Dien hi vertelde, wet wale,</l>
<l>Van heer Arnoude dat bediet,</l>
<l>Daer hy mede van den lande sciet</l>
<l>Van Grimbergen, sijn bode;</l>
<l n="800">Ende badt hem raet om Gode,</l>
<l>Ende sijn eere verwaerde daer.</l>
<l>Doen riet hem sijn raet vorwaer</l>
<l>Dat hy vergaderde dorp ende stade,</l>
<l>Ende hem ontdecte van sinen rade,</l>
<l n="805">Ende hoirde wat sire seyden toe;</l>
<l>Ende dairna dade alsoe,</l>
<l>Als hem rieden sine baroene.</l>
<l>Doen antworde die hertoge coene,</l>
<l>Die men metten Baerde hiet;</l>
<l n="810"><pb n="36"/> Hi sprac: "Ghi heeren, ic wille niet</l>
<l>Anders dan bi uwen rade</l>
<l>Wercken vroech noch spade."</l>
<l>Sy ghinghen slapen, want avont was.</l>
<l>'s Anderendaghs, sijt seker das,</l>
<l n="815">Doen die hertoghe gestaen was op,</l>
<l>Sant hi boden sonder stop</l>
<l>Al over al in sijn lant,</l>
<l>Ende dede vergaderen te hant</l>
<l>Te Cortenberghe sijn lieden al,</l>
<l n="820">Daer sy quamen groot ende smal,</l>
<l>Ridderen, cnape, in korte stonden,</l>
<l>Doen sy die bootscap ondervonden.</l>
<l>Ende als si alle comen waren</l>
<l>Stont in den raet op, sonder sparen,</l>
<l n="825">Een die van 's hertoghen rade was,</l>
<l>Die heer van Craynhem, sijt seker das,</l>
<l>Ochte die heer van Wesemale;</l>
<l>D'een was 't hunner, wet ic wale,</l>
<l>Van de twee, ende seyde: "Ghi heren,</l>
<l n="830">Die hier sijt, ic wille u leren</l>
<l>Ende seggen u ende bedieden</l>
<l>Waerbi men u hier dede ontbieden.</l>
<l>Hier is mijn heere van Brabant,</l>
<l>Die hertoge, sy u becant,</l>
<l n="835"><pb n="37"/> Ende heeft nu, sonder verbergen,</l>
<l>Den heere ontboden van Grimbergen,</l>
<l>Dat hi te hem quame sonderlinge,</l>
<l>Ende sijn leen van hem ontfinge,</l>
<l>Also hi sculdich te doen waer,</l>
<l n="840">Ende men wel wist openbaer</l>
<l>Dat sijn vorders hadden geplogen,</l>
<l>Die man waren des hertogen</l>
<l>Van Brabant ende van Lothrike;</l>
<l>Ofte neen, hi soude sekerlike</l>
<l n="845">Daer comen ende dwingen daertoe.</l>
<l>Hi antwoerde den bode alsoe,</l>
<l>Doen hi verstont alle sine tale:</l>
<l>Hine dade niet een nootscale</l>
<l>Om den hertoghe, no groot no cleene;</l>
<l n="850">Noch en hielde van hem te leene</l>
<l>Van sinen lande niet enen voet.</l>
<l>Siet, ghi heren, nu sidi vroet</l>
<l>Waerom u mijn heer ontboet,</l>
<l>Die u allen, clein ende groet,</l>
<l n="855">Bidt, dat ghi hem raet, den hertoghe,</l>
<l><pb n="38"/>Hoe hi sijn recht houden moge;</l>
<l>Want hi node enich dinc aengaet</l>
<l>En si bi uwen alder raet."</l>
<l>Die here van Diest sprac die vortale:</l>
<l n="860">"Ghi heren, ic soude raden wale,</l>
<l>Dat mijn here ten keysere rede,</l>
<l>Ende hem seyde die waerhede,</l>
<l>Dat hi hadde ontboden boude</l>
<l>Van Grimbergen here Arnoude,</l>
<l n="865">Dat hi sijn leen quame ontfaen,</l>
<l>Ghelijc sijn voorders hadden gedaen,</l>
<l>Van den heere van Brabant;</l>
<l>Ende hi hem vertelde te hant</l>
<l>De antwoorde, die hy den bode gaf,</l>
<l n="870">Dat hy niet gave een caf</l>
<l>Om sijn gebode, noch en dade;</l>
<l>Ende dat hi dan den keyser bade,</l>
<l>Dat hi hem holpe in sijn recht:</l>
<l>Hy waert sculdich te doene slecht,</l>
<l n="875">Want hi waer sijn overhere."</l>
<l>Doen riep daer menich sere,</l>
<l>Van hem die waren commen toe:</l>
<l>"Dat dunct ons goet dat men doe,</l>
<l>Ende ooc eest die beste raet."</l>
<l n="880"><pb n="39"/> Die hertoge sprac, dat verstaet:</l>
<l>"Ghi heren, dit sal ic aengaen</l>
<l>Doe 't u allen dunct goet ghedaen,</l>
<l>Ende porren derwaert morgen vroe."</l>
<l>Ende hier met sciet aldoe</l>
<l n="885">'t Parlement ende dat ghedinge,</l>
<l>Ende elc voer wech sonderlinge</l>
<l>Danen dat hi was comen.</l>
<l>Die hertoge heeft hernomen</l>
<l>Ghenendelike sine vaert,</l>
<l n="890">Ende voer ten keysere waert.</l>
<l>Met scoene geselschap reet hi</l>
<l>Also lange, dat seggic di,</l>
<l>Dat hi quam in de stat van Aken.</l>
<l>Daer dedi in waren saken</l>
<l n="895">Vraghen, waer hi ongelogen</l>
<l>Den keyser soude vinden moghen.</l>
<l>Men seide dat hi waer in de stat.</l>
<l>Als die hertoge wiste dat,</l>
<l>Ghinc hi, also ic u bediede,</l>
<l n="900">Daer die keyser ende sijn liede</l>
<l>Was in een scone sale,</l>
<l><pb n="40"/>Daer hi was ontfangen wale.</l>
<l>Ende t'ierst dat hi den keysere sach,</l>
<l>Boet hi hem goeden dach,</l>
<l n="905">Ende seyde: "Keyser, lieve heere,</l>
<l>God bewaere altoes u eere,</l>
<l>Ende behoede u ende u gesinde,</l>
<l>Dat ic hier nu by u vinde."</l>
<l>Den keyser was sire komst blide;</l>
<l n="910">Hy nam den hertoghe om syne side,</l>
<l>Ende groetene vrindelic weder:</l>
<l>Hy deden by hem sitten neder,</l>
<l>Ende vraechde hem, so hi yerst mochte</l>
<l>Wat nootsake datten uytbrochte?</l>
<l n="915">Die hertoghe sprac: "Ic segget u, here,</l>
<l>Uwes raets heb ic te doene sere;</l>
<l>Ene nootsake heeft my uytbrocht,</l>
<l>Dat ic u soude hebben gesocht</l>
<l>In Almaendi, en hadde ic u</l>
<l n="920">Hier niet gevonden, heer keyser, nu;</l>
<l>Maer God wou't dat ic u hier vant."</l>
<l>Doen verteldi hem te hant</l>
<l>Waeromme hy was comen daer;</l>
<l>Hy sprac: "Here, verstaet my claer,</l>
<l n="925"><pb n="41"/> Tjaren, doen ic hadde ontfaen</l>
<l>Mijn lant van u, ontboot ic saen</l>
<l>Alle die gene, groot ende cleene,</l>
<l>Die goet hielden van my te leene,</l>
<l>Ende van rechte waren mijn man;</l>
<l n="930">Een deel quammer doe, die van</l>
<l>My ontfingen leen ende goet.</l>
<l>Here, dat waren, des sijt vroet,</l>
<l>Van Gaesbeke die heren beede,</l>
<l>Van Edinghen, ende van Hoerne mede,</l>
<l n="935">Ende noch ander heren vry</l>
<l>Ontfingen goet ende lant van my,</l>
<l>Also sy sculdich waren te doene.</l>
<l>Doen ontboet ic den here coene</l>
<l>Van Grimbergen, heere Arnoude,</l>
<l n="940">Dat hy sijn lant van rechter scoude</l>
<l>Van my houden soude te leene,</l>
<l>Also sijn voorders algemeene</l>
<l>Van den mine hadden gehouden,</l>
<l>Altoes, als sijt versoeken wouden,</l>
<l n="945">Ende dat hy tot my quame saen</l>
<l>Lant ende leen van my ontfaen;</l>
<l><pb n="42"/>Ende beyde sine sonen vry</l>
<l>Ontboet ic te comen sonder sy.</l>
<l>Tierst dat hi den bode hoorde,</l>
<l n="950">Antwoerde hi, met fellen woorde,</l>
<l>"Hine dade dor mi clene no groot;</l>
<l>Die manscap ware lange doot,</l>
<l>Die syne voorders den minen daden:</l>
<l>Hi ware oec also beraden,</l>
<l n="955">Dat hi lant noch leen</l>
<l>Van mi en soude houden gheen;</l>
<l>Hine soude anders hebben vernomen."</l>
<l>Siet, heer, dus ben ic hier comen,</l>
<l>Ende segge u, dat ic geerne saghe</l>
<l n="960">Dat ghi my in desen daghe</l>
<l>Eenighen goeden raet gaeft,</l>
<l>Daer ic by werde gelaeft,</l>
<l>Ende daer ic mijn recht behielde met;</l>
<l>Ghi sijt sculdich te doen, dat wet,</l>
<l n="965">Die mijn gerechte here sijt."</l>
<l>Die keyser antwoerde toe ter tijt:</l>
<l>"By Gode, hertoghe, dat weet wale,</l>
<l>Dat ic u soude, sonder hale,</l>
<l>Helpen, daer ghijs hadt te doene,</l>
<l n="970">Ende raden, heer hertoghe coene,</l>
<l><pb n="43"/>U recht tegen elken man</l>
<l>Te behoudene voertan.</l>
<l>Ic wille met u in Brabant</l>
<l>Varen, ende besien te hant</l>
<l n="975">Wie u veronrechten sal."</l>
<l>Die hertoge sprac: "Dit trec ic al,</l>
<l>Ende ic wets u groten danc."</l>
<l>Die keyser dede eer yet lanc</l>
<l>Ghereiden al te siere vaert,</l>
<l n="980">Ende voer te Brabant waert,</l>
<l>Ende mijn here die hertoge vry.</l>
<l>Tot Brussel quamen sy</l>
<l>Ghevaren in de goede stat,</l>
<l>Daer die keyser ontfaen was bat</l>
<l n="985">Van den hertoge ende sine man</l>
<l>Dan ic u wel gheseggen can.</l>
<l>Des anderdaeghs reet vroe</l>
<l>Die keyser te Hafflighem toe,</l>
<l>Daer hi hem dede te gemake.</l>
<l n="990">Hi riep tot hem, in ware sake,</l>
<l>Enen ridder die Coenraet hiet,</l>
<l>Ende sprac: "Vaert, ende let niet,</l>
<l>Te Grimbergen ane here Arnoude,</l>
<l>Ende segt den ridder boude</l>
<l n="995"><pb n="44"/> Dat hi come te my, ochte di een</l>
<l>Van sinen sonen van den tween,</l>
<l>Ic begeerse te spreken seere."</l>
<l>Heer Coenraet sprac: "Ic sal 't doen, here,</l>
<l>U boetscap wort gedaen wale."</l>
<l n="1000">Ende hy ging na dese tale</l>
<l>Ten stalle, daer hi sijn peert vant,</l>
<l>Daer hi op sat te hant,</l>
<l>Ende voer te Grimberghen waert,</l>
<l>Dair hi mochte, de cortste vaert,</l>
<l n="1005">Ende quam recht ten etene daer.</l>
<l>Mijn heere Arnout, weet voorwaer,</l>
<l>Was gheseten ten etene doe;</l>
<l>Want hy at wel gherne vroe.</l>
<l>Sijn sonen saten nevens heme,</l>
<l n="1010">Ende vier ridders, als ic 't verneme,</l>
<l>Die van sinen gesinde waren.</l>
<l>Heer Coenraet quam gevaren;</l>
<l>Voer die borch bette hi neder,</l>
<l>Ende ginc in die sale weder,</l>
<l n="1015">Daer geseten was heer Arnout,</l>
<l>Ende sprac die ridder stout:</l>
<l>"Die moedere Gods, Sinte Marie,</l>
<l>Segene ende benedie</l>
<l><pb n="45"/>Heer Arnoude ende syne ghesinde,</l>
<l n="1020">Die ic hier ten eten vinde,</l>
<l>Ende laet u allen becomen wale."</l>
<l>Heer Arnout sprac met soeter tale:</l>
<l>"Dat lone u Sint Marien kint,</l>
<l>Comt eten ende veynst u twint,</l>
<l n="1025">Ende dan segt wat ghy begeert."</l>
<l>Doen antwoorde die ridder weert,</l>
<l>Mijn heer Coenraet, ende seide: "Here,</l>
<l>Ic mach eten min no mere,</l>
<l>Hebt grooten danc, en verstaet my</l>
<l n="1030">Waeromme ic hier commen sy:</l>
<l>Te Hafflighem is commen nu</l>
<l>Mijn heer die keyser, dat seg ic u,</l>
<l>Van Almaendien, die u ontbiet</l>
<l>Dat ghi en wilt laten niet</l>
<l n="1035">Ghi en compt hem te spraken,</l>
<l>Ende hebdi eenige noetsaken,</l>
<l>So sent daer enen der sonen dijn."</l>
<l>Doe antwoerde die ridder fijn</l>
<l><pb n="46"/>Van Grimbergen mijn heer Arnout:</l>
<l n="1040">"Den keyser ben ic van herten hout,</l>
<l>Willecome moet hy ons sijn.</l>
<l>Ic sal daer senden de sonen mijn,</l>
<l>Want ic selve tesen tiden</l>
<l>Herde qualike mach riden,</l>
<l n="1045">Ende groet my den keyser sere."</l>
<l>Heer Coenraet seyde: "Here</l>
<l>Het sel hem genoughen wel;</l>
<l>Uwen oorlof, gheerdi iet el?"</l>
<l>"Neine, sprac mijn her Arnout,</l>
<l n="1050">Dan ghi welvaren moet ter stout."</l>
<l>"God love u," seide heer Coenraet.</l>
<l>Oorlof nam hi, dat verstaet,</l>
<l>Ane hem, die hi liet in de sale,</l>
<l>En trac wech met dezer tale.</l>
<l n="1055">Doe quam hi daer hi sijn pert vant,</l>
<l>Daer hi doe opsat te hant,</l>
<l>Ende voer te Hafligem toe;</l>
<l>Als hi daer quam, beette hi doe:</l>
<l>Totten keyser datti doe ghinc,</l>
<l n="1060">Ende vertelde hem dese dinc.</l>
<l>Hi sprac: "U groet die here stout</l>
<l>Van Grimbergen, mijn heer Arnout,</l>
<l>Ende alle die ghene, die met u sijn,</l>
<l>Ende ontbiet u, keyser fijn,</l>
<l n="1065"><pb n="47"/> Dat hi al tot uwen gebode staet,</l>
<l>Ende hy sijn kinder, so ghi gheert,</l>
<l>Senden sal, heer keyser, tot u;</l>
<l>Maer selve en mochti niet comen nu,</l>
<l>Want hi riden niet en mach."</l>
<l n="1070">Die keyser sprac: "So hebs verdrach;</l>
<l>Het ghenuecht my wel te waren."</l>
<l>Hier en liet hi die tale varen.</l>
<l>Die bode ginc daer hi hadde te doen,</l>
<l>Ende liet den keyser ende sijn baroen</l>
<l n="1075">Te gader bliven in die sale.</l>
<l>Nu hoort dan voort mine tale</l>
<l>Van Grimbergen mijn heer Arnout;</l>
<l>Hy sprac als een ridder stout;</l>
<l>Tierst dat daer was gegheten,</l>
<l n="1075">Ter taflen, daer hi was geseten,</l>
<l>Stont hy op, ende riep saen</l>
<l>Sijn twee sonen, sonder waen,</l>
<l>Heer Wouter ende heer Geraerde,</l>
<l>Ende sprac te hant als d'onvervaerde,</l>
<l n="1085">Doen si vragheden wat hy ghebode.</l>
<l>Hy sprac: "Kynder, by Gode,</l>
<l><pb n="48"/>Ghy moet opsitten ongespaert,</l>
<l>Ende varen ten keyser waert,</l>
<l>Te Haffligem, ende vragen, wes hi nu</l>
<l n="1090">T'ons weert wille, des bid ic u,</l>
<l>Dat hy ons ontboden haet,</l>
<l>Ende vernempt al sinen raet</l>
<l>Heymelic al stillekijn,"</l>
<l>Heer Wouter sprac: "Heer, het moet sijn,</l>
<l n="1095">Morgen willen wy, sonder beyden,</l>
<l>Ick ende mijn broeder derwaert reyden."</l>
<l>Hier na ontboden sy sekerlike</l>
<l>Van Oyenbrugge heere Henrike,</l>
<l>Ende heer Gerard Screyhane;</l>
<l n="1100">Synen broeder, ic wane,</l>
<l>Die geheten was mijn heer Jan,</l>
<l>Wort oic ontboden; voirt an</l>
<l>Twee kynderen, die waren gebroeder</l>
<l>Eens vaders kynt, ende ere moeder,</l>
<l n="1105">Mijns heren Arnout van Hombeke;</l>
<l>D'een hiet Jan Waerbeke,</l>
<l>Ridder goet, d'ander heer Arnout,</l>
<l>Naer synen vader, den heere stout.</l>
<l><pb n="49"/>Aldaer was ontboden nu</l>
<l n="1110">Mijn heer Simon, dat seg ic u,</l>
<l>Die men hiet Van den Male;</l>
<l>Dese ses ridders, wet wale,</l>
<l>Als si die bootscap vernamen</l>
<l>Tot Grimberghen dat sy quamen.</l>
<l n="1115">Die heren gingen aenstonden</l>
<l>Daer sy mijn heer Wouter vonden,</l>
<l>Ende synen broeder, heer Geraerde,</l>
<l>Ende vraechden hem ter vaerde</l>
<l>Wat sy begerende waren.</l>
<l n="1120">Doen antwoorde, sonder sparen,</l>
<l>Mijn heer Arnout, ende seide: "Ghi</l>
<l>Heeren, het heeft ontboden mi</l>
<l>Van Almangien die keysere milde,</l>
<l>Dat hi mi spreken wilde,</l>
<l n="1125">Of mijn kynderen te samen,</l>
<l>Ende dat wy tot hem quamen,</l>
<l>Ende wijs en lieten niet;</l>
<l>Wi saghen gerne, of dat gy 't riet,</l>
<l>Dat ghy daer met woude varen,</l>
<l n="1130">Ende vernaemt, sonder sparen,</l>
<l><pb n="50"/>Des keysers wille ende sinen raet."</l>
<l>Doen antwoorde, dat verstaet,</l>
<l>Van Oyenbrugge heer Henric;</l>
<l>Hy sprac: "Here, sekerlic,</l>
<l n="1135">T'uwen ghebode so sijn wy:</l>
<l>Waer ghy wilt, verstaet my,</l>
<l>Daer selen wy vaeren geerne;</l>
<l>Dies en staet ons niet te ontbeerne."</l>
<l>Heer Wouter seide: "Des hebbe danc."</l>
<l n="1140">Hier met sciedense, sonder dwanc,</l>
<l>Ende gingen te rasten na dien</l>
<l>Tot 's morgens dat men mocht sien</l>
<l>Ten venstren den sconen dach.</l>
<l>Elc stont op so hy yerst mach</l>
<l n="1145">Voor anderen, fier ende stout,</l>
<l>Ende doen heer Wouter Berthout</l>
<l>Ende sijn broedere gereet waren,</l>
<l>Ontboden sy, al sonder sparen,</l>
<l>Die gesellen al te samen,</l>
<l n="1150">Die ic u noemde by namen,</l>
<l><pb n="51"/>Die met hem souden varen.</l>
<l>Sy ontboden, sonder sparen,</l>
<l>Heer Willemme, den borchgrave,</l>
<l>Dair ic u mach seggen ave,</l>
<l n="1155">Van der Thomen den ridder vry.</l>
<l>Haestelic so quam hi,</l>
<l>Ende die ander ridder mede.</l>
<l>Oec so quamen daer ter stede</l>
<l>Knapen, knechten, die met eren</l>
<l n="1160">Varen souden mitten heren;</l>
<l>Ende doen sy vergadert waren,</l>
<l>Satense op, sonder sparen,</l>
<l>Ende reden te Haffligem waert.</l>
<l>Soe lange waren si op de vaert</l>
<l n="1165">Dat si voere den cloester quamen,</l>
<l>Daer si beeten alle te samen.</l>
<l>Die peerden namen die garsoene.</l>
<l>Doen ginc heer Wouter, die coene,</l>
<l>Ende sijn broeder, die hem was by,</l>
<l n="1170">Met haren geselscape vry</l>
<l>In den cloester, daer sy vonden</l>
<l>Den keysere te dien stonden</l>
<l>Met menighen man in de sale,</l>
<l>Daer sy ontfaen waren wale.</l>
<l n="1175"><pb n="52"/> Vore den keyser boech mettien</l>
<l>Mijn heer Wouter op sijn knien,</l>
<l>Ende sijn broeder, heer Geeraert,</l>
<l>Ende alle d'andre heren waert,</l>
<l>Die met hem comen waren.</l>
<l n="1180">Heer Wouter sprac, sonder sparen:</l>
<l>"Die selve God, die een werf</l>
<l>Doer ons aen den cruce sterf</l>
<l>Om de misdaet van den sondere,</l>
<l>Hy moet den keyser, minen here,</l>
<l n="1185">Behoeden ende al sijn gesinde,</l>
<l>Die ic hier nu met hem vinde."</l>
<l>Die keyser sprac: "Dat lone u God,</l>
<l>Die over al hevet gebot,</l>
<l>Ende sijt ooc groot willecomme,</l>
<l n="1190">Ghi, en u geselscap vrome."</l>
<l>Doen nam hine metter hant,</l>
<l>Ende deden opstaen ter hant,</l>
<l>Ende al dat geselscap sijn.</l>
<l>Hy dede by hem den ridder fijn</l>
<l n="1195">Sitten met snelre vaerde,</l>
<l>Ende sinen broeder Geraerde.</l>
<l><pb n="53"/>D'ander ridderen, die daer quamen,</l>
<l>Ginghen by een sitten te samen;</l>
<l>Van herde misseliken dinghen</l>
<l n="1200">Spraken si daer onderlinghen,</l>
<l>Van wapenen ende oic van minnen,</l>
<l>Also hem 't herte ruerde binnen,</l>
<l>Ende corten daer mit haren tijt.</l>
<l>Mer heer Wouter, des seker sijt,</l>
<l n="1205">Die daer sat mitten keyser milde,</l>
<l>Het was anders dan hi wilde;</l>
<l>Want hy begeerde lude ende stille</l>
<l>Te weten des keysers wille,</l>
<l>Waeromme hise ontboet aldaer.</l>
<l n="1210">Ten keyser sprac hi, sonder vaer:</l>
<l>"Here, en stont u niet t'ontbeerne,</l>
<l>So soudic weeten herde geerne</l>
<l>Waeromme ghi ontboden</l>
<l>Ons hebt met uwen boden.</l>
<l n="1215">Ende wat ghy t'onswaert begeerende sijt."</l>
<l>Die keyser sprac ter selver tijt:</l>
<l>"Bi Gode, ghi heren, ic segge u,</l>
<l>Op dat ghy 't wilt weten nu</l>
<l><pb n="56"/>Wes si, 't si u becant:</l>
<l n="1220">Hertoge Godevaert van Brabant,</l>
<l>Die hem beclagende is algader</l>
<l>Van u ende van uwen vader,</l>
<l>Die hem ontboet bi boden toen</l>
<l>Dat hi hem quame manscap doen,</l>
<l n="1225">Also uw vorders hebben geplogen</l>
<l>Te doen manscap den hertogen</l>
<l>Van Brabant oit ende ie,</l>
<l>Ende wilt dat, also ic lie,</l>
<l>Betonen wale, eest te doene,</l>
<l n="1230">Met ridderen ofte met baroene.</l>
<l>Alse u vader die bootscap vernam,</l>
<l>Die u van den hertoge quam,</l>
<l>Antwoerde hi onweerdelike,</l>
<l>Ende sprac: "metten hertoge rike</l>
<l n="1235">En hadde min te doene als niet;</l>
<l>Oic en dede, wats gesciet,</l>
<l>Dore hem een quade not;"</l>
<l>Ende hilt met hem sijn spot,</l>
<l>Dat hi hem des ghewaghen dorste,</l>
<l n="1240">Ende bad den bode, sonder vorste,</l>
<l>Dat te seggen den hertoge boude;</l>
<l>Die antwoerde dat hy 't doen soude,</l>
<l><pb n="55"/>Ende seide den hertoge onverholen</l>
<l>De bootscap, die hem was bevolen,</l>
<l n="1245">Gheliker wijs, clein ende groet,</l>
<l>Dat se hem u vader ontboet.</l>
<l>Ende als die hertoge verstoet,</l>
<l>Wert hi gram in synen moet;</l>
<l>Mer hine wouts nits daer toe doen</l>
<l n="1250">En ware bi rade van sine baroen,</l>
<l>Die hi al te hant ontboet.</l>
<l>Men vertelde hem, clein ende groet,</l>
<l>D'antwoorde van uwen vader.</l>
<l>Doen riedense hem alle gader</l>
<l n="1255">Dat hi met haeste tot mi rede,</l>
<l>Ende vertelde my die waerhede</l>
<l>Van hem na den voere;</l>
<l>Dus quam hy te my om dese orboere</l>
<l>Al tot Aken in de stad,</l>
<l n="1260">Daer hi mi vant, ende seyde my, dat</l>
<l>Hy my bade om goeden raet,</l>
<l>Ende om hulpe, dat verstaet,</l>
<l><pb n="56"/>Alse sinen gerechten here,</l>
<l>Ende dat icken hilde in de ere.</l>
<l n="1265">Ic holpe hem gherne, seidic doe,</l>
<l>Haddire enighe redene toe,</l>
<l>Die hi wel mochte betonen.</l>
<l>Siet, ghi heren, om dit becronen</l>
<l>Ben ic comen te deser stat,</l>
<l n="1270">Ende ontboot u, om dat</l>
<l>Ic hoopte, dat ic soude</l>
<l>Dit so bewaren, om dat men woude,</l>
<l>Dat ghi goede gevriende sout bliven,</l>
<l>Vortwert meer niet soudet kiven,</l>
<l n="1275">Ende woude hooren uwen raet."</l>
<l>Doe antwoorde, dat verstaet,</l>
<l>Mijn here Wouter Berthout,</l>
<l>Ende seide: "Mijn here Keyser stout,</l>
<l>Dese redene en es u</l>
<l n="1280">Niet te rechte geseit nu,</l>
<l>Noch die waerheit laten verstaen;</l>
<l>Doch was 't waer, sonder waen,</l>
<l>Dat van Brabant de hertoge rike,</l>
<l>Ende oic mede van Lotrike,</l>
<l n="1285">Sinen bode met ghenende</l>
<l>Tot ane minen vader sende;</l>
<l><pb n="57"/>Die hem seide dat hi quame saen</l>
<l>Tot Bruessel sijn leen ontfaen</l>
<l>Van den hertoge van Lothrike,</l>
<l n="1290">Oft hi soude eyntelike</l>
<l>Met crachte comen in mijn lant,</l>
<l>Ende stichten roof ende brant,</l>
<l>Ende sout al slachten in den gront.</l>
<l>Als mijn vader dat verstont,</l>
<l n="1295">Dat hy sijn goet soude werren,</l>
<l>Hine worde sijn man, sonder merren,</l>
<l>Den ghenen, dies noit en bestoet,</l>
<l>Wert hi erre in sinen moet,</l>
<l>Ende troc groote onweerde in,</l>
<l n="1300">Ende hi seide: "Hy hielde meer no min</l>
<l>Van hem leen, te ghenen kere,</l>
<l>Noch en soude nemmermere."</l>
<l>Hier met sciet die bode doe,</l>
<l>Ende reet te Bruessel toe.</l>
<l n="1305">Oec en is niemant die leeft,</l>
<l>Die in hondert jaer gesien heeft,</l>
<l><pb n="58"/>Ochte die leefde in twee hondert jaren,</l>
<l>Dat hi seggen mochte te waren,</l>
<l>Dat hi van den heren van Grimbergen geen</l>
<l n="1310">Noyt sach houden lant oft leen</l>
<l>Van den hertoghe van Lothrike,</l>
<l>Ochte van Brabant gelike;</l>
<l>Ende dese hertoge, dat seg ic u,</l>
<l>En vermanet ons noyt, dan nu</l>
<l n="1315">Sinder dat hi, sijt's gewes,</l>
<l>Hertoge van Lothrike worden es,</l>
<l>Ende hem ghewassen es sijn goet.</l>
<l>Heer, sijt des seker ende vroet,</l>
<l>Wine willen niet om sijn heerscappie</l>
<l n="1320">Iet gemindert worden daer bie,</l>
<l>Noch doen, des wi noit en daden;</l>
<l>Wie souden eer genieten de scaden,</l>
<l>Die ons allen te na soude gaen."</l>
<l>Doen antwoorde de keyser saen;</l>
<l n="1325">Hi sprac: "Wouter, wat mocht deren,</l>
<l>Dat u vader worde des heren</l>
<l>Tshertogen man, te mids dat hy</l>
<l>Hem hilde van eygendomme vry,</l>
<l><pb n="59"/>Ende hi hem beterde gemeen</l>
<l n="1330">Sijn heerscap ende oic sijn leen?"</l>
<l>Heer Wouter sprac: "O keyser, here,</l>
<l>Ic weets wel om mijn ere,</l>
<l>Dat mijn vader dat niet doen en soude</l>
<l>Om een tonne vol van goude;</l>
<l n="1335">Want so oneerdi hem al op,</l>
<l>Ende men sou seggen, sonder scop,</l>
<l>Overal by caritaten,</l>
<l>Het dade bedwanc, hine dorst laten.</l>
<l>Men mochte dan met hem wel spot</l>
<l n="1340">Maken, end houden over sot."</l>
<l>Die keyser sprac: "Dat soude niet sijn;</l>
<l>Want vele liede vorwaer sijn,</l>
<l>Die seggen, dat u vorders plaghen</l>
<l>Haer goet te houden, in oude daghen,</l>
<l n="1345">Van den hertoge van Lotrike,</l>
<l>Ende van Brabant dies gelike:</l>
<l>Oec en waer't hem geene onere;</l>
<l>Want het hout menich here,</l>
<l>Die groet, mechtich es ende rijcke,</l>
<l n="1350">Van enen anderen sekerlyke.</l>
<l><pb n="60"/>Doet dan dit my algader,</l>
<l>Ende biddet oic uwen vader,</l>
<l>Dat hi blive te minen wille;</l>
<l>Ic sal so doen lude ende stille</l>
<l n="1355">Dat's uwer geen sal berouwen;</l>
<l>Dat wet wel in goeder trouwen."</l>
<l>"Here, sprac her Wouter weder,</l>
<l>Noch doere hoghe, noch doer neder</l>
<l>En doet mijn vader, ic weet te voren."</l>
<l n="1360">Die keyser sprac: "Doch moechdi horen</l>
<l>Sinen wille, ic bid u,</l>
<l>Eer ghijs my meer weret nu;</l>
<l>Laet my sijn antwoorde weten."</l>
<l>Doen sprac die ridder vermeten,</l>
<l n="1365">Heer Wouter sprac: "Sint gy 't so seere</l>
<l>Begheert te weten, heere,</l>
<l>Soe sel ic 't hem te voren leggen</l>
<l>Van uwen weghen, ende seggen,</l>
<l>Ende hierop met staden</l>
<l n="1370">Met sinen lieden laten beraden,</l>
<l>Ende met sinen maghen mede,</l>
<l>Sonder enighe haestelichede."</l>
<l><pb n="61"/>Hier na namen sy orlof</l>
<l>Aen den here in dat hof,</l>
<l n="1375">Ende sijn beide opghestaen:</l>
<l>"Ghi heren, sprac die keyser saen,</l>
<l>God moet u allen geleiden;</l>
<l>My es leet, dat ghi wilt sceiden</l>
<l>Dus haestelic en dus saen;</l>
<l n="1380">Ghi en wert niet bat ontfaen,</l>
<l>Ghi ende u geselscap te gader.</l>
<l>Groet my sere heer Arnout, u vader,</l>
<l>Dies bid ic u beide seere."</l>
<l>Heer Gherart sprac: "Wi selen, heere."</l>
<l n="1385">Te Gode bevalen sine hier naer,</l>
<l>Ende scieden uten clooster daer;</l>
<l>Heur geselscap volgde mede.</l>
<l>Toen quamen si ter stede</l>
<l>Daer si heur peerden gelaten</l>
<l n="1390">Hadden, daer sy op saten,</l>
<l>Ende voeren te Grimberghen weert,</l>
<l>Wat sy mochten ongespeert,</l>
<l>Daer si vore den eten quamen,</l>
<l>Ende beeten alle te samen</l>
<l n="1395"><pb n="62"/> Voer den borch, beneden der sale,</l>
<l>Ende die knapen, dat weet wale,</l>
<l>Leiden die peerden in den stalle.</l>
<l>Daer na ginghen die heren alle</l>
<l>In de sale, daer se tien stonden</l>
<l n="1400">Mijn heer Arnoude in vonden</l>
<l>Op een banc sitten allene.</l>
<l>Die heren groeten gemene,</l>
<l>Ende seiden: "God, die 't wel doen mach,</l>
<l>Hi ghive u goeden dach."</l>
<l n="1405">Heer Arnout, die stoute here,</l>
<l>Hi stont op met snellen kere,</l>
<l>Ende hietse willecomme sijn.</l>
<l>Doen sprac hi ten ridder fijn:</l>
<l>"Hebdi den keyser yet gesien,</l>
<l n="1410">Oft gesproken?" Doen sprac mettien</l>
<l>Heer Wouter Berthout, sijn sone,</l>
<l>Die alder doget was gewone,</l>
<l>Van herten edel ende vry:</l>
<l>"By Gode, here, ja wy,</l>
<l n="1415">Te Afflighem, daer hy was,</l>
<l>Met menighen man, sijt seker das,</l>
<l>Ende doet u groeten herde seere.</l>
<l>Oec seide ons die keyser, mijn heere,</l>
<l><pb n="63"/>Dat hem die hertoge over u</l>
<l n="1420">Herde sere geclaget hadde nu,</l>
<l>Dat ghi van hem groot noch cleene</l>
<l>En wout houden goet te leene,</l>
<l>Noch wout manscap doen te ghere tijt.</l>
<l>Doe antwoorde ic, des seker sijt:</l>
<l n="1425">"Ghene onse vorders en hielden lant</l>
<l>Van den hertoge van Brabant,</l>
<l>Dat wy 't wisten, in hondert jaren,</l>
<l>Oft in twee hondert te waren,</l>
<l>Noch by nyemant tyde mede."</l>
<l n="1430">Doe bat hi ons te dier stede,</l>
<l>Dat wy worden tshertogen man:</l>
<l>Hi soude ons voert an</l>
<l>Ons goet meerderen alsoe</l>
<l>Dat wijs wesen souden vroe,</l>
<l n="1435">Ende wy ons hierop berieden,</l>
<l>Met ons ende met onsen lieden,</l>
<l>Ende met onsen magen mede.</l>
<l>Ende ic antwoorde daer ter stede:</l>
<l>"Wy souden's ons met u bespreken,</l>
<l n="1440">Ende met onsen vrienden gemeenleken,</l>
<l><pb n="64"/>Ende hoeren uwer aller raet."</l>
<l>Hier met scieden wy, dat verstaet,</l>
<l>Van den keyser, ende sijn comen,</l>
<l>Ende hebt onsen raet vernomen.</l>
<l n="1445">Hoe ghijs beraden sijt, segt nu,</l>
<l>Ende welc die antwoerde es van nu."</l>
<l>Doe antwoerde onberaden</l>
<l>Her Aernout met goeden staden,</l>
<l>Die van Grimbergen was here:</l>
<l n="1450">"My dochte goet, sem mijn ere!</l>
<l>Dat wy ontboden ridderen, cnapen,</l>
<l>Ende vertelden den geselscape</l>
<l>Dat wy nu hebben verstaen;</l>
<l>Ende laet ons horen, sonder waen,</l>
<l n="1455">Welc haer raet hier op sal sijn.</l>
<l>Riet indien, vrinden mijn,</l>
<l>Dat ghi en wilt nimmer niet</l>
<l>Dat ic wille houden yet</l>
<l>Van den hertoge leen of goet,</l>
<l n="1460">Dat ic't vernemen mach, des sijt vroet."</l>
<l>Doen sprac van Oyenbrugge heer Henric:</l>
<l>"Desen raet is goet sekerlic;</l>
<l><pb n="65"/>Oec raet ic wel dat ghy hier</l>
<l>Ontbiet alle u ridderen fier,</l>
<l n="1465">Ende de sciltcnapen van den lande."</l>
<l>"Dat wil ic doen al te hande."</l>
<l>Heer Arnout ontboet, tier stede,</l>
<l>Ridderen ende cnapen mede,</l>
<l>Dat si quamen haesteleken</l>
<l n="1470">Te Grimbergen: hi woudese spreken.</l>
<l>Ridderen, cnapen quamen dare,</l>
<l>Doen sy hoorden die niemare.</l>
<l>Sy bereyden hem ongespeert</l>
<l>Ende voeren te Grimbergen weert</l>
<l n="1475">Al dat mochten, dat seg ic u,</l>
<l>Ridderen ende cnapen nu,</l>
<l>Ende menich man, die over een</l>
<l>Van heer Arnoude hielt leen.</l>
<l>Oec sant hy om syne naeste mage</l>
<l n="1480">Dat si quamen, te sinen daghe,</l>
<l>Te Grimbergen, daer si oic quamen,</l>
<l>Doen si die bootscap vernamen.</l>
<l><pb n="66"/>Van die mijn heer Arnout ontboet,</l>
<l>Doe quam daer een here groet:</l>
<l n="1485">Van Vianden die greve daer quam,</l>
<l>Met menighen man loofsam,</l>
<l>Dier namen ic al niet en weet.</l>
<l>Oic quam aldaer gereet</l>
<l>Die vrome here van Breda;</l>
<l n="1490">Hem volgden vier sonen na,</l>
<l>Die vrome waren ende coene,</l>
<l>Waer ridderscap yet was te doene,</l>
<l>Ende met hem menich vrome man,</l>
<l>Die ic ghenoemen niet en can.</l>
<l n="1495">Die here van Assche, na mijn weten,</l>
<l>Die heer Gheraert was geheten,</l>
<l>Quam daer met gewout,</l>
<l>Ende van Oyenbrugge mijn heer Arnout;</l>
<l>Henric, sijn sone, ende Godevaert</l>
<l n="1500">Screyhane, met twee broeders waert;</l>
<l>Heer Geraert hiet d'een, d'ander hiet Jan.</l>
<l>Her Arnout oic, die edelman</l>
<l>Van Hombeke, met sonen viere,</l>
<l>Daer die twee af ridderen fiere</l>
<l n="1505"><pb n="67"/> Waren; d'outste Arnout hiet,</l>
<l>D'ander heer Hendrick, in liege u niet;</l>
<l>Heer Willem Tant quam daer,</l>
<l>Ende mijn heer Willem, wet vorwaer,</l>
<l>Van der Thomen die borchgrave.</l>
<l n="1510">Oec so quam er mede ave</l>
<l>Van Cobbenbosch heer Arnout,</l>
<l>Ende met hem een ridder stout,</l>
<l>Peter van Imple waert,</l>
<l>Ende van Beyghem heer Alaert,</l>
<l n="1515">Ende mijn her Seghere van den Male.</l>
<l>Oec quam daer sijn sone, wet wale,</l>
<l>Die by name hiet heer Simoen.</l>
<l>Oec quam daer een vroem baroen,</l>
<l>Van den Damme mijn heer Gautier;</l>
<l n="1520">Ende daertoe een ridder fier,</l>
<l>Mijn heer Willem Van den Bogarde,</l>
<l>Die te Hombeke woonde, van arde.</l>
<l>Daer quam heer Jan Van Caelmont,</l>
<l>Ende her Henric Hoesten, sy u cont,</l>
<l n="1525">Ende her Paridaen van Eppingem.</l>
<l>Oec quam na hem</l>
<l><pb n="68"/>Her Paridaen van Massenhove;</l>
<l>Ende een ridder goet van love</l>
<l>Mijn heer Geraert, heer van Ophem,</l>
<l n="1530">Ende een goet ridder na hem,</l>
<l>Mijn heer Gerart van Herlaer.</l>
<l>Doe quam een goet ridder daer,</l>
<l>Van Liere mijn heer Geraert,</l>
<l>Ende noch menich ridder vermaert,</l>
<l n="1535">Die ic niet al en can genoemen;</l>
<l>Maer dese woenden ende waren coemen</l>
<l>Uyten lande van Grimbergen,</l>
<l>Ende hadden, sonder verberghen,</l>
<l>Haer leen, haer goet van heer Arnoude</l>
<l n="1540">Van Grimbergen met gewoude,</l>
<l>Ende van sinen sonen beide.</l>
<l>Dair quam oic, 't es waerheide,</l>
<l>Menich te Grimbergen binnen</l>
<l>Van ridders arde, na mijn versinnen,</l>
<l n="1545">Die ic alle niet en can genoemen.</l>
<l>Doen dese alle waren comen,</l>
<l>Ridderen, cnapen, knechten, heren,</l>
<l>Tot Grimbergen, met groter eren,</l>
<l><pb n="69"/>Ende si alle vergadert waren,</l>
<l n="1550">Ginghen si henen, sonder sparen,</l>
<l>Op eene plaetse groot ende wijt,</l>
<l>Die by den clooster lach tier tijt,</l>
<l>Daer heren doen woonden, na mijn weten,</l>
<l>Die Regulieren waren geheten,</l>
<l n="1555">Ende Gode dienden spade ende vroe.</l>
<l>Daer plach men te vergaderen doe,</l>
<l>Wanneer men's hadde te doene,</l>
<l>Ende mijn her Arnout, die coene,</l>
<l>Parlementen woude of dingen</l>
<l n="1560">Van groten saken sonderlingen.</l>
<l>Hier, teser stadt, vergaderde al,</l>
<l>Ridderen, cnapen een groot getal,</l>
<l>Ende selve mijn her Arnout met,</l>
<l>Ende beyde syne sonen, dat wet,</l>
<l n="1565">Ende sijn raet oic daer toe.</l>
<l>Als al was vergadert doe,</l>
<l>Dat ten parlemente soude comen,</l>
<l>Stont op, als ic heb vernomen,</l>
<l>Mijn heer Wouter Berthout;</l>
<l n="1570">Sijn vader was heer Arnout,</l>
<l>Van Grimberghen die here;</l>
<l><pb n="70"/>Hy sprac lude ende sere:</l>
<l>"Ghy heren, hebt dane algader</l>
<l>Dat ghy quaemt, als u mijn vader</l>
<l n="1575">Hier ontboet te desen daghe.</l>
<l>Oec eest recht, want ghi onse maghe</l>
<l>Sijt end onse vrienden met;</l>
<l>Ghy sijt sculdich, dat wel wet,</l>
<l>Te helpen in rade ende in dade,</l>
<l n="1580">Daer ons lachter of, oft scade</l>
<l>Ghescien mochte, ofte onrecht.</l>
<l>Nu es menich cnape ende knecht</l>
<l>Comen, ende menich ridder fier,</l>
<l>Na onsen wille, ten daghe hier,</l>
<l n="1585">Die luttel weet waerom dat hi</l>
<l>Nu hier van ons ontboden si;</l>
<l>Nu hoirt, ic wil't u condich maken.</l>
<l>Ons hadde ontboden in waren saken</l>
<l>Die keyser, des sijt gewes,</l>
<l n="1590">Die in 't lant comen es,</l>
<l>Om minen vader, dat hi hem</l>
<l>Spreken quame te Hafflighem:</l>
<l>Want het was om sijn profijt;</l>
<l><pb n="71"/>Ende en mochti te diere tijt</l>
<l n="1595">Selve niet comen voirwaer,</l>
<l>Dat hi ons beiden sende daer;</l>
<l>Also hi dede ongespaert.</l>
<l>Wy bereyden onse vaert,</l>
<l>Ic ende mijn broeder, beide gader,</l>
<l n="1600">Bi den beheten van onsen vader,</l>
<l>Mit ridderen ende mit sommigen cnapen,</l>
<l>Ende voeren mit sconer geselscapen</l>
<l>Te Haffligem, daer wy vonden</l>
<l>Den keyser, te dien stonden,</l>
<l n="1605">Met vele liede, wet dat wale,</l>
<l>Die by hem waren in de sale.</l>
<l>Als wy vore den keyser quamen</l>
<l>Groeten wine te samen</l>
<l>Ende ontboden hem goeden dach,</l>
<l n="1610">Ende t'ierst dat hy ons sach,</l>
<l>Hiet hi ons willecom sijn.</l>
<l>Daer na nam die keyser fijn</l>
<l>Minen broeder ende my, ende dede</l>
<l><pb n="72"/>Ons by hem sitten mede.</l>
<l n="1615">T'eerste dede hy ons groet;</l>
<l>Daerna vraechden wy hem bloet,</l>
<l>Den keyser, doen wel te weten,</l>
<l>Als wy een stic hadden geseten,</l>
<l>Wat hy gebode ende wilde?</l>
<l n="1620">Doe antwoorde de keyser milde,</l>
<l>Dat die hertoge Godevaert</l>
<l>Metten Baerde, die here waert,</l>
<l>Tot hem hadde geweest te Aken,</l>
<l>Ende hadde hem in ware saken</l>
<l n="1625">Over onsen vader geclaecht sere,</l>
<l>Dat hi hem hadde gedaen onere;</l>
<l>Want hi sijn goet groot noch clene</l>
<l>Van hem wilde houden te lene,</l>
<l>Ghelijc sijn vorders hadden gedaen</l>
<l n="1630">Van den sinen, ende bat hem saen,</l>
<l>Datti hem holpe, datti sijn goet</l>
<l>Van hem hielde, des sijt vroet:</l>
<l>Want hy 't sculdich te doen ware.</l>
<l>Doen seide hem die keyser dare</l>
<l n="1635"><pb n="73"/> Dat hire ware gewillich toe.</l>
<l>Nu verstaet twi ende hoe</l>
<l>Dat ons die keyser ontboet,</l>
<l>Ende vraghede ons die reden bloet,</l>
<l>Ocht das die waerheit ware.</l>
<l n="1640">Doe seydic hem al openbare:</l>
<l>"Her keyser, here, neen sy;</l>
<l>Het was waer, die hertoghe vry</l>
<l>Hadde gesant an mynen vader,</l>
<l>Dat hi quame ontfaen algader</l>
<l n="1645">Van hem sijn lant ende sijn leen,</l>
<l>Ende worde sijn man, ofte neen,</l>
<l>Hy soude comen in sijn lant,</l>
<l>Ende stichten rooff ende brant,</l>
<l>Ende verdriven ons te male."</l>
<l n="1650">Oic seidic den keyser wale</l>
<l>Wat antwoorde hieraf</l>
<l>Mijn vader den bode wedergaf,</l>
<l>Dat hy van den hertoge gheen</l>
<l>Lant, goet en hilde ofte leen,</l>
<l n="1655">Also verre als hijt bevroet ware,</l>
<l>Noch sijn vorders, wet voerware,</l>
<l>Dat te voren en hadden gedaen;</l>
<l><pb n="74"/>Ende hijs nu niet en soude bestaen,</l>
<l>Also lange als hy levende ware.</l>
<l n="1660">Die keyser antwoorde aldaire,</l>
<l>Dat hem die hertoghe hadde gheseit,</l>
<l>Dat hijt betoonen woude gereet,</l>
<l>Dat die van Grimbergen plagen</l>
<l>Den hertoge, in ouden dagen,</l>
<l n="1665">Te dienen, daer sijt hadden te doene,</l>
<l>Met ridderen ende met baroene,</l>
<l>Ende stonden hem by al haer leven,</l>
<l>Al waert nu achter bleven.</l>
<l>Als die keyser dit hadde geseit,</l>
<l n="1670">Bat hi ons hierna gereit,</l>
<l>Dat wy van desen saken</l>
<l>Onsen vader baden ende spraken,</l>
<l>Dat hi worde des hertogen man,</l>
<l>(Te mits dat hi voertan</l>
<l n="1675">Ons leen, ons goet menichfoude</l>
<l>Met vele lants meerderen soude,)</l>
<l>Ende wy hem vriendelike baden</l>
<l>Dat hi hem hierop wilde beraden.</l>
<l>Ic antworde dat ic's soude</l>
<l n="1680"><pb n="75"/> Om sinen wille, dore sine houde,</l>
<l>Minen vader spreken geerne:</l>
<l>Dies en stont my niet t'ontbeerne.</l>
<l>Hier met namen wy orlof,</l>
<l>Ende ruymden saen dat hof.</l>
<l n="1685">Ic ende mijn broeder Geraert,</l>
<l>Ende ons geselscap ter vaert,</l>
<l>Quamen te Grimbergen weder</l>
<l>Ende vertelden hoge en neder</l>
<l>Minen vader alle die woerde,</l>
<l n="1690">Die ic den keyser seggen hoerde,</l>
<l>Ende bad dat hy hem beriede.</l>
<l>Mijn vader sprac: sonder sijn liede,</l>
<l>Sonder sijn vrienden, sonder sijn baroen,</l>
<l>En woude hire niet toe doen;</l>
<l n="1695">Mer woude wercken bi horen rade,</l>
<l>Gelagher ane vrome ofte scade,</l>
<l>Ende dat hi niet woude wesen man</l>
<l>Tshertoghen, watter laghe an,</l>
<l>Hine verbore eer half sijn goet,</l>
<l n="1700">Ende half sijn lant, des sijt vroet.</l>
<l>Mer doch woude hi, hoe 't gaet,</l>
<l>Horen uwerlieden raet,</l>
<l><pb n="76"/>Ende dede u alhier ontbieden.</l>
<l>Nu wety, na mijn bedieden,</l>
<l n="1705">Waeromme ghi te deser tijt</l>
<l>Van minen vader ontboden sijt,</l>
<l>Ende welc dat es sijn wille.</l>
<l>Nu bid ic u allen, lude ende stille,</l>
<l>Dat ghi ons wilt raden ten besten,</l>
<l n="1710">Dat wy moghen, als 't comt ten lesten,</l>
<l>Den keyser geven goede antwoorde,</l>
<l>So dat wy peys, raste ende vrede</l>
<l>Van den hertoghe hebben moghen.</l>
<l>Wy moeten hem onghelogen</l>
<l n="1715">Ontbieden, hoe wy sijn beraden."</l>
<l>Doe antwoorde met staden</l>
<l>Die heere die was van Breda:</l>
<l>"Groet wonderen ic versta,</l>
<l>Dat die keyser van u begeert:</l>
<l n="1720">Hy hout u over herde onweert,</l>
<l>Ende over cleine van gedochte</l>
<l>Dat hi dit oyt ane u sochte</l>
<l>Om tshertogen wille van Brabant,</l>
<l>Al was die hertoge faeljant</l>
<l n="1725"><pb n="77"/> So kinsch, dat hijt hem aensochte.</l>
<l>Ic wille u seggen mijn ghedochte</l>
<l>Ende minen raet al bloet:</l>
<l>Eer ic hielde clein oft groet</l>
<l>Goet ofte lant openbare,</l>
<l n="1730">Anders dan ic sculdich ware,</l>
<l>Van den hertoge off andren man,</l>
<l>Ende waer ic in uwen pointe dan,</l>
<l>Ic sette liever ter aventueren</l>
<l>Lijf ende goet in ere uren,</l>
<l n="1735">Ende op enen dach altemale.</l>
<l>Ghine hebbes van ere nootscale</l>
<l>Metten hertoghe niet te doene.</l>
<l>Ghi hebt magen ende baroene,</l>
<l>Ridderen, knechten, mannen, knape,</l>
<l n="1740">So vele in uwen geselscape,</l>
<l>Een twint en dorsti niet ontsien."</l>
<l>Die grave trat voert na dien</l>
<l>Van Vianden, sonder verbergen,</l>
<l>Ende seide: "Heer van Grimbergen,</l>
<l n="1745">En ontsiet u niet een twint,</l>
<l>Also helpe my Sinte Marien kint.</l>
<l>Wilt u deren die hertoge,</l>
<l>Het si met striden of met orloge,</l>
<l>Ende liever onpeis heeft dan raste,</l>
<l n="1750"><pb n="78"/> Wy brengen hem so vele gaste,</l>
<l>Ende tonen hem alsulc aensichte,</l>
<l>Dat's hem sal berouwen lichte,</l>
<l>Dat hy die sotheit ie began.</l>
<l>Ic wane hem cume sal voertan</l>
<l n="1755">Die keyser helpen: hi sit soe verre;</l>
<l>Al raet hi hem tot deser werre,</l>
<l>Hi salne lichtelic varen laten;</l>
<l>Maer hi gheniet geerne der baten</l>
<l>Even lanc dat hi by hem es;</l>
<l n="1760">Maer sijt des seker ende ghewes,</l>
<l>Al woude hem die keyser nu</l>
<l>Selve helpen jegen u,</l>
<l>Wy souden u helpen wederstaen.</l>
<l>Wy raden u dat ghi sent saen</l>
<l n="1765">Enen bode ten keyser wert,</l>
<l>Die hem segge ongespert,</l>
<l>Dat u vrienden ende u maghen</l>
<l>Niet en willen t'enigen daghen</l>
<l>Gedogen, dat ghi hout te lene</l>
<l n="1770">U goet van iemant, groot oft cleene,</l>
<l>Anders, dan hebben gedaen</l>
<l><pb n="79"/>U voorsaten, sonder waen,</l>
<l>Over hondert jaer hier te voren.</l>
<l>Kiest enen man, die den orbore</l>
<l n="1775">Hier af doe wel ende met eren,</l>
<l>Vore den keyser ende vore die heren."</l>
<l>Hier op so antwoorde hem</l>
<l>Van der Thomen heer Wilhem.</l>
<l>Die borchgrave stout ende coene,</l>
<l n="1780">Die niet en achte op de soene;</l>
<l>Hy hadde also lief tier tijt</l>
<l>Den onpeis ende den strijt;</l>
<l>Want hi die wapen minde seere;</l>
<l>Hij seide dus: "Her grave, here,</l>
<l n="1785">U raet dunct ons allen dor goet;</l>
<l>Men sende derwaerts metter spoet</l>
<l>Enen bode, die wel can spreken</l>
<l>Ende hem dit seggen sonder smeken,</l>
<l>Ghelijc gi ons hebt vertelt.</l>
<l n="1790">Wilt hi van ons met ghewelt</l>
<l>Sinen wil hebben, sonder verlaten,</l>
<l>Wi sellen, hope ic, soe ghematen,</l>
<l><pb n="80"/>Ende behouden onse eren,</l>
<l>Also vromelijc hem keren,</l>
<l n="1795">Dat's hem berouwen sal onsachte,</l>
<l>Dat hi oyt die kinsheit dachte.</l>
<l>Ic waent u allen dunct goet."</l>
<l>Doe sprac heer Arnout in sinen moet,</l>
<l>Van Oyenbrugge die ridder weert:</l>
<l n="1800">"Ghi hebt geseit dat gy begeert;</l>
<l>Maer ic segge dat goet benomen</l>
<l>Orloghe ware ende onvromen.</l>
<l>Wie enighe sake wilt beginnen</l>
<l>Sal sijn verliesen ende sijn winnen</l>
<l n="1805">In tide versien ende wat er na</l>
<l>Volghen sal, als ic versta:</l>
<l>So machi sijn ende gebieden</l>
<l>Sonder toren ende liden;</l>
<l>Die met sijn hooft wil dor den muer</l>
<l>Heeft dicke aventure suer;</l>
<l n="1810">Ende ic wille u seggen, waerby</l>
<l>Van Grimberghen die heren vry</l>
<l>Hebben over drie hondert jaer</l>
<l>Haer goet ghehouden overwaer</l>
<l>Van den hertoghe van Lothrike,</l>
<l n="1815"><pb n="81"/> Ende van Brabant diergelike,</l>
<l>Ende van voer coninc Karels tide;</l>
<l>Al eest nu bleven in onse side,</l>
<l>Ende men's niet en heeft versocht.</l>
<l>My dochte goet, werdit bedocht,</l>
<l n="1820">Dat men ane den keyser sende</l>
<l>Vroede lieden ende bekende,</l>
<l>Diene van onsen weghen spraken</l>
<l>Heymelic van desen saken,</l>
<l>Ende hem baden, mocht gescien,</l>
<l n="1825">Dat hi den hertoghe brachte in dien,</l>
<l>Dat hi die manscap liete</l>
<l>Achter bliven ende te niete,</l>
<l>Die hi ons wilt ane dwingen;</l>
<l>Wy wouden presente sonderlingen</l>
<l n="1830">Hem senden van onsen goede,</l>
<l>Indien dat hi met goeden moede</l>
<l>Den hertoge maecte gestade</l>
<l>Onsen vrient voert, vroech ende spade.</l>
<l>Ic hope dat dit ons bat soude</l>
<l n="1835">Helpen aen den keyser boude</l>
<l>Om peis te hebben ende ruste mede,</l>
<l><pb n="82"/>Dan dat wy enighe onvrede</l>
<l>Ontboden den hertoge vermeert,</l>
<l>Dat den keyser onweert</l>
<l n="1840">Hebben mochte: hy mintene seere.</l>
<l>Oec is Godevaert, de here,</l>
<l>Een criger, daer hi hem toe set;</l>
<l>Hoert hi iet ontbieden met,</l>
<l>Dat hem wesen dunct hoverde,</l>
<l n="1845">Hy sal's in trecken groote onwerde,</l>
<l>Ende wachten poent ende stade</l>
<l>Hoe hy ons toren mach doen ende scade;</l>
<l>Dus eest best dat wy met sinne</l>
<l>Hier in vaeren, als ic kinne."</l>
<l n="1850">Doe sprac heer Wouter Berthout:</l>
<l>"Ware dat u raet, heer Arnout,</l>
<l>Dat wy souden versoeken datte</l>
<l>Aen den keyser, met onsen scatte,</l>
<l>Dat die hertoge te niete</l>
<l n="1855">Sijn manscap bliven liete,</l>
<l>Ende ons quite scouden mede</l>
<l>Allen dienst, mits keysers bede,</l>
<l>Soe gaven wy, sonder sy,</l>
<l><pb n="83"/>Ons schuldich van dien dat hy</l>
<l n="1860">Ane ons begeert, sijt seker dies,</l>
<l>Eest ons ghewin oft verlies;</l>
<l>Wy houden ons ane de yerste tale,</l>
<l>Die ons geseit heeft wale</l>
<l>Van Vianden die stoute grave,</l>
<l n="1865">Daer en sceden wijs niet ave;</l>
<l>Ende die ons vertrac dair na</l>
<l>Die here mede van Breda.</l>
<l>Oec seidic en soude niet gestaden,</l>
<l>So wanneer ic't mocht ontraden,</l>
<l n="1870">Dat mijn vader, ongelogen,</l>
<l>Man worde des hertogen</l>
<l>Godevaerts van Brabant.</l>
<l>Ic liete my liever te hant</l>
<l>Begaden herde lachterlike.</l>
<l n="1875">My geeft oic wonder sekerlike,</l>
<l>Waeraf dat ghi u, here,</l>
<l>Voere alle d'andere ontsiet dus seere;</l>
<l>En kinde ic u niet so ghetrouwe,</l>
<l>Ic soude wanen, by onser trouwe,</l>
<l n="1880">Dat ghijs den hertoghe teser tide</l>
<l>Houder waert dan onser side;</l>
<l>Maer ic kinne u alse goet,</l>
<l><pb n="84"/>Ende alse getrouwe in den noet,</l>
<l>Dat ghy dit segt omme 't beste</l>
<l n="1885">Om te beletten alle tweste,</l>
<l>Ende discoort, ende oic nijt,</l>
<l>Ende werringen end allen strijt.</l>
<l>Maer ic bidde heer Arnout, here:</l>
<l>Dat ghewaget nimmermeere;</l>
<l n="1890">Maer helpt vorderen ons begheren."</l>
<l>Her Arnout sprac: "Hier en mach deren</l>
<l>Mijn sprake niemanne noch mijn tale,</l>
<l>Ende oic wet dat herde wale,</l>
<l>Dat ic omme den hertoghe goet</l>
<l n="1895">Niet en keerde minen voet,</l>
<l>Noch oic om sijn liede.</l>
<l>Maer dat ic u dit bediede,</l>
<l>Dat dede ic in trouwen al.</l>
<l>Ick kenne den hertoge, sonder getal,</l>
<l n="1900">Vrome, rijcke ende mechtich</l>
<l>Van lieden, van landen, ende crechtich,</l>
<l>Ende daer toe van hogen moede,</l>
<l>Ende hebbe anxt dat sonder hoede</l>
<l>Desen lande mochte misschien;</l>
<l n="1905">Maer verstaet mi wel in dien,</l>
<l>Ende segge te voren vaste:</l>
<l><pb n="85"/>Beginde onpeis oft onraste,</l>
<l>Ic sal's u helpen tesen tide.</l>
<l>Comet oic tot enighen stride,</l>
<l n="1910">Ic wil een sijn, heb ic's geval,</l>
<l>Die mede beginnen sal."</l>
<l>Doen seide heer Geraert van Herlaer:</l>
<l>"Heer Arnout seit wel ende wair,</l>
<l>Ende daer toe als een goet man;</l>
<l n="1915">Maer en es niemant, by Sinte Jan,</l>
<l>Hine begeert meer 't gevecht</l>
<l>Ende orloge te hebben slecht,</l>
<l>Dan te dogen, dat onse here</l>
<l>Aengaen soude, daer hem onere</l>
<l n="1920">Af mochte commen in enighen dinghen</l>
<l>Ofte sine nacomelingen.</l>
<l>Men seint de antwoorde van den grave</l>
<l>Met enen bode den keyser ave,</l>
<l>Die hem segge die waerheit stille,</l>
<l n="1925">Gelijc dat es onser aller wille,</l>
<l>Alsoe ic wane dat es."</l>
<l>Doen riepen sy alle, sijt seker des,</l>
<l><pb n="86"/>Met enen lude, met enen concente,</l>
<l>Alle die ware ten parlemente:</l>
<l n="1930">"Ghy segt waer, lieve here,</l>
<l>Wy sellen aventueren ere</l>
<l>Onse goet, onse lijf,</l>
<l>Daer toe kinderen ende wijf:</l>
<l>Beyde borch ende lant,</l>
<l n="1935">Eer wy den hertoge van Brabant</l>
<l>Laten dwingen her Arnoude</l>
<l>Van Grimbergen, mit gewoude,</l>
<l>Hem manschap te doene ende eet,</l>
<l>Hine si daer selve toe gereet."</l>
<l n="1940">Doen sprac her Arnout, die genoot,</l>
<l>Te sinen lieden clein ende groot:</l>
<l>"Groten danc hebt ghi, heren,</l>
<l>Dat ghy my raet te mire eren.</l>
<l>Ic sal den keyser ontbieden nu</l>
<l n="1945">Also 't vertelt es hier van u.</l>
<l>Maer my gebreect een vroom man,</l>
<l>Vroet, ende die wel spreken can,</l>
<l>Ende tale ende antwoerde geven.</l>
<l>Ic kinne ghene, sem mijn leven,</l>
<l n="1950">Dien ic daer sal moghen senden,</l>
<l>En ware ochte hem ghenende</l>
<l><pb n="87"/>Van Oyenbrugge her Arnout;</l>
<l>Want hi es vrome ende stout,</l>
<l>Vroom ende wijs, blide ende vroe,</l>
<l n="1955">Ende goet spreker daer toe:</l>
<l>Subtijl, hy raet altoes ten besten;</l>
<l>Mijn bootscap soude hi wel bewesten;</l>
<l>Woude hi doen so vele door my,</l>
<l>Dat hi voere ten keyser vry,</l>
<l n="1960">Ic sout's hem dancken na mijn vermoghen.</l>
<l>Voer coninghen, graven, voer hertoghen</l>
<l>Hoert men geerne sijn tale,</l>
<l>Die hi can spreken te poente wale."</l>
<l>Doen sprac die here van Assche daer:</l>
<l n="1965">"Seker, here, ghi segt waer,</l>
<l>Bidden wijs hem alle, hine es niet</l>
<l>Selc, so dat hi des iet</l>
<l>Weiren sal, bi Onsen Here."</l>
<l>Doen baden sijs hem alle sere</l>
<l n="1970">Dat hi woude ten keyser varen,</l>
<l>Ende hem die bootscap openbaren.</l>
<l>Mijn heer Arnout sprac: "Ghi heren,</l>
<l><pb n="88"/>Ic waer niet wert sulker eren,</l>
<l>Dat ic so grooten bootscap dade.</l>
<l n="1975">Ic ben te plomp, t'onwijs van rade,</l>
<l>Vore den keyser ende sijn baroene</l>
<l>Al sulken grooten bootschap te doene:</l>
<l>Oec es hier in 't hof, dat wet,</l>
<l>Die my niet wel getrout met,</l>
<l n="1980">Om dies ic ten besten spreke.</l>
<l>Hierom, ghi heren, sekerleke</l>
<l>Had ic geern, waer't u bequame,</l>
<l>Dat men enen anderen bode name,</l>
<l>Die dese bootschap voerde ave."</l>
<l n="1985">Doe sprac van Vianden die grave:</l>
<l>"Hier es niemant, die't doen soud so wel,</l>
<l>Ghy sijt hoofsaem, van tale snel,</l>
<l>Die ghi wel cont omme legghen,</l>
<l>Ende altoes dat beste segghen.</l>
<l n="1990">Voir ongetrouwe en hout u</l>
<l>Hier niemant, des hopic nu;</l>
<l>Want dat ghi segt teser tijt,</l>
<l>Dat's algader om ons profijt.</l>
<l><pb n="89"/>Wy bidden u alle, ridder coene,</l>
<l n="1995">Dese boetscap aen den keyser te doene."</l>
<l>Doen sprac van Oyenbrugge heer Arnout:</l>
<l>"Sint ghy 't begeert, ghi heren stout,</l>
<l>Soe doe ic die bootscap geerne</l>
<l>Ende pines mi niet te weerne.</l>
<l n="2000">Ic salse doen, so ic best can,</l>
<l>Ende dat laten dor ghenen man,</l>
<l>Dien ic vinde te hove dair."</l>
<l>Hier met sciet hi van daer,</l>
<l>Ende ginc te sire herberghen toe,</l>
<l n="2005">Daer hi hem verclede doe</l>
<l>Met sconen clederen, ende met goeden,</l>
<l>Diene hem wale cierlijc stoeden.</l>
<l>Hy was vrome, scone van leden,</l>
<l>Ende hadde ridderlike seden,</l>
<l n="2010">Diere cierden uter maten;</l>
<l>Oec wiste hi hem wel gelaten</l>
<l>Als hi den helm hadde ghebonden,</l>
<l>Ende die banieren sach ontwonden.</l>
<l>Te Grimbergen in dat lant</l>
<l n="2015">Was hi van den vroomsten genant;</l>
<l>Getrouwe was hi, wet ic wel,</l>
<l>Den vrient, ende den viant fel.</l>
<l><pb n="90"/>Doen dese ridder hoofsch ende coene</l>
<l>Was bereit na sinen doene,</l>
<l n="2020">Sat hi op een tellende peert,</l>
<l>Ende voer alsoe ten keysere weert,</l>
<l>Ende met hem een knecht alleene:</l>
<l>Geen ander geselscap groet noch cleene.</l>
<l>Alse heer Arnout met desen maren</l>
<l n="2025">Te Haffligem quam gevaren,</l>
<l>Beete hi voere den cloester op d'erde,</l>
<l>Ende ginc met groter werde</l>
<l>Ter poerten vragen den poertier:</l>
<l>"Es mijn heer den keyser hier?"</l>
<l n="2030">Die poertier sprac: "Neen hi, here,</l>
<l>Hy voer gisteren, sem mijn ere,</l>
<l>Met sinen gesinde te Lovene in de stat."</l>
<l>Als mijn heer Arnout hoerde dat,</l>
<l>Nam hi orlof ende ginc daer</l>
<l n="2035">Te sinen peerde, sonder vaer,</l>
<l>Daer hy al te hant op screet,</l>
<l>Ende voer te Lovene weert ghereet,</l>
<l>Daer hi quam, als men hadde gheten;</l>
<l>Ende bat den lieden, sem mijn weten,</l>
<l n="2040"><pb n="91"/> Die hy yerst vant, dat sy hem dat</l>
<l>Seiden, ochte in de stat</l>
<l>Van Lovene die keyser ware.</l>
<l>Doe antwoerde hem een aldare</l>
<l>Dat hine in de borcht mochte</l>
<l n="2045">Vinden, op dat hine sochte,</l>
<l>Ende met hem dies gelike</l>
<l>Den hertoge van Lothrike:</l>
<l>Dair mochte hine sien ende spreken.</l>
<l>Heer Arnout voer haesteleken</l>
<l n="2050">Met sinen knecht ter borcht toe,</l>
<l>Daer hi vant den keyser doe,</l>
<l>Ende den hertoge, ende menigen man,</l>
<l>Dien ic ghenoemen niet en can,</l>
<l>Ende met hem was in de sale.</l>
<l n="2055">Heer Arnout hi beete te dale</l>
<l>Haestelic van den peerde neder,</l>
<l>Ende ginc in de sale weder</l>
<l>Tot dat hi den keyser sach,</l>
<l>Ende seide hem: "Goeden dach</l>
<l n="2060">Gheve u God ende al den gesinde,</l>
<l>Dat ic hier ten hove vinde."</l>
<l>Die keyser sprac: "Willecome</l>
<l>Moetti sijn, ghi ridder vrome,</l>
<l><pb n="92"/>Segt wanen ghy compt ende wat ghy</l>
<l n="2065">Hierna begeert van my:</l>
<l>Brenghdy my eenighe nieumare?"</l>
<l>"Ja ic, heer, dat wet wel voerware:</l>
<l>U doet groeten die ridder stout</l>
<l>Van Grimbergen her Arnout,</l>
<l n="2070">Ende beide sijn sonen met;</l>
<l>Ende doen u weten ongelet,</l>
<l>Dat sy niet en vinden in rade</l>
<l>Dat sy willen vroech ofte spade</l>
<l>Haer goet houden van den hertoghe,</l>
<l n="2075">Noch dienen in enigen orloghe;</l>
<l>Want haer vrienden ende haer maghen</l>
<l>En willen's te ghenen daghe</l>
<l>Ghedogen, wat gescien mach.</l>
<l>Si hebben liever op enen dach</l>
<l n="2080">Alle te bliven voer 't swaert."</l>
<l>Doen antwoerde die keyser weert:</l>
<l>"Sone weet ic er wes seggen toe,</l>
<l>Dan dat elc sijn beste doe,</l>
<l>Als 't daer toe comt, ende neme</l>
<l n="2085">Dat van rechte behoirt heme.</l>
<l><pb n="93"/>Dit dunct my dat beste sijn."</l>
<l>Doen antwoerde die hertoghe fijn,</l>
<l>Die daer by den keyser stoet,</l>
<l>Ende seyde: "Here, des sijt vroet,</l>
<l n="2090">Ic sal hebben, eest cort, eest lanc,</l>
<l>Neni moeten's hebben danc,</l>
<l>Mijn recht, dat my toebehoort,</l>
<l>Ocht het cost mijn dorp ende poert,</l>
<l>Ende mijn lieden daertoe mede."</l>
<l n="2095">Heer Arnout sprac ter selver stede:</l>
<l>"Here, het waer quaet toe bracht,</l>
<l>Daer ghi Gode mit verwracht,</l>
<l>Oft veronrechtet u gebueren;</l>
<l>Sy hebben geweest t'allen uren</l>
<l n="2100">U goede vrienden en willen't bliven,</l>
<l>Ghine willet met onrechte verdriven,</l>
<l>Dat ghi node sout doen, hoop ic."</l>
<l>Die hertoge antwoerde over 't lanc stic,</l>
<l>Ende sprac: "Heer Arnout, by mire eren,</l>
<l n="2105">Het sal van Grimbergen die heren</l>
<l>Van my houden lant ende leen,</l>
<l>Ende beide sijn sonen over een,</l>
<l><pb n="94"/>Of duisent van minen lieden,</l>
<l>Ende oic van sire maisenieden</l>
<l n="2110">Selen daeromme worden verslegen.</l>
<l>Segt hem dit van minen weghen</l>
<l>Vore algader sine liede,</l>
<l>Dat ic hem dit weder ontbiede."</l>
<l>Heer Arnout sprac: "Ic sal, here,</l>
<l n="2115">Maer doer u, ende uwes selfs ere,</l>
<l>En verhaest u hier met niet;</l>
<l>Maer doet wel ende besiet</l>
<l>Of men Grimbergen hielt te gader</l>
<l>Van grave Lambrecht, uwen vader,</l>
<l n="2120">Die heer was van Lothrike</l>
<l>Ende van Brabant dies gelike:</l>
<l>Van vader of van oude vader,</l>
<l>Daer hi afcommen is algader.</l>
<l>Vindi dat t'enigher stede,</l>
<l n="2125">Her hertoghe, ter wairhede,</l>
<l>Dat men van hem Grimbergen hilt,</l>
<l>U sal, sonder groet gescelt,</l>
<l>Veylich bliven voert van al.</l>
<l>Vindi oec, sonder getal,</l>
<l n="2130">Dat si haerlieden man niet en waren;</l>
<l>So bidden sy u, sonder sparen,</l>
<l><pb n="95"/>Dat ghy 't laet varen en scilt quite hier ave,</l>
<l>Ende blijft haer vrient goet ende gave;</l>
<l>Sy selen d'uwe geerne bliven."</l>
<l n="2135">Die keyser sprac: "Sonder kiven,</l>
<l>Es dit geoordeelt wyselicke</l>
<l>Ic wille dat ghy 't doet, hertoge rijcke.</l>
<l>Dit en mach u niet scaden,</l>
<l>U moet werden dit geraden</l>
<l n="2140">Ende vroet gemaect, ghi sout al</l>
<l>Uwen eysch hebben, groot ende smal,</l>
<l>Van dat ghi begherende sijt."</l>
<l>Die hertoge sprac ter selver tijt:</l>
<l>"Here, dat ghi wilt doe ic geerne,</l>
<l n="2145">Dies en staet mi niet t'ontbeerne."</l>
<l>Hierna nam her Arnout</l>
<l>Van Oyenbrugge, die ridder stout,</l>
<l>Orlof met scoender tale</l>
<l>Aen den keyser, ende oic also wale</l>
<l n="2150">Ane den hertoge, dat wet,</l>
<l>Ende aen alle die ghene met,</l>
<l>Die hi binnen der sale liet.</l>
<l>Hier met hi uitter borch sciet,</l>
<l><pb n="96"/>Ende quam daer hi vant sijn paert,</l>
<l n="2155">Daer hi op sat ter vaert;</l>
<l>Ende es, sonder langer sparen,</l>
<l>Te Girmbergen wert gevaren;</l>
<l>Ende t'ierst dat hi daer quam,</l>
<l>Reet hi voirt, als ic vernam,</l>
<l n="2160">Recht totter borch toe,</l>
<l>Daer hi neder beete doe,</l>
<l>Ende es ter sale wert gegaen,</l>
<l>Daer menich in heft gestaen,</l>
<l>Om dies hi d'antwoert horen woude,</l>
<l n="2165">Die her Arnout brengen soude.</l>
<l>Ende t'ierst dat men hadde vernomen,</l>
<l>Dat her Arnout was comen</l>
<l>Van den keyser, so trac't al</l>
<l>Ter borch wert, groot ende smal,</l>
<l n="2170">Om te hoerne sine tale.</l>
<l>Comen es hi in de sale</l>
<l>Ende ginc voer die heren staen,</l>
<l>Ende dat volc ginc wel saen,</l>
<l>Ende es vergadert jonc ende out;</l>
<l n="2175">Doe sprac mijn heer Arnout:</l>
<l>"God, onse here, die 't al vermach,</l>
<l>Geve her Arnoude goeden dach</l>
<l><pb n="97"/>Van Grimbergen den here,</l>
<l>Ende behoude an hoer eere</l>
<l n="2180">Hem, sijn kinderen, ende al 't gesinde,</l>
<l>Dat ic in den hove vinde.</l>
<l>Ic come gereden hier, wet dat,</l>
<l>Al van Lovene uytter stat,</l>
<l>Daer ik mynen here den keyser vant,</l>
<l n="2185">Ende den hertoge van Brabant,</l>
<l>Ende menighen man van love,</l>
<l>Die met hem was in den hove.</l>
<l>Ic seide hem, lieve here,</l>
<l>Dat ghise groetet harde sere,</l>
<l n="2190">Ende uwe sonen alle beyde;</l>
<l>Ende dat ghi hadt over waerheide</l>
<l>U vrienden gesproken ende u maghe,</l>
<l>Tot enen nameliken daghe,</l>
<l>Van dat hy u leide te voren;</l>
<l n="2195">Maer dair na woude niemant horen</l>
<l>Noch oic gedogen al bloet,</l>
<l>Dat sy een man, cleyn noch groet,</l>
<l>Des hertogen worden souden;</l>
<l><pb n="98"/>Want oir vorders noyt en hadden gehouden</l>
<l n="2200">Manschap van den hertogen,</l>
<l>Ende dies sy niet en hadden geplogen,</l>
<l>Daer en soude hi u niet toe dwingen,</l>
<l>Ghine wout geene nieuwe costume bringen</l>
<l>Op, in ghenen keere.</l>
<l n="2205">Doen sprac die keyser vort meere:</l>
<l>"Soeke dan elkerlijk sijn recht."</l>
<l>Ende die hertoghe seide al slecht</l>
<l>Met enen overmoedighen woerde:</l>
<l>Hy soude hebben dat hem toebehoirde,</l>
<l n="2210">Of het soude hem voirt an</l>
<l>Sire lieden costen duysent man;</l>
<l>Nimmermeer moesten wijs hebben danc.</l>
<l>Doe antwoerde ic, eer yet lanc,</l>
<l>Dat hi node mochte doen met crachte,</l>
<l n="2215">Daer hi vrienden met verwrachte,</l>
<l>Ende in vernoeyinghe bracht sijn liede;</l>
<l>Maer dat hi hem wel beriede,</l>
<l>Ende vername ochte sijn vader</l>
<l>Lambrecht, die van al gader</l>
<l n="2220">Brabant heere was te voren,</l>
<l>Ochte hi van hem coste verhoren</l>
<l><pb n="99"/>Dat die van Grimbergen te leene</l>
<l>Hilden groot oft cleene;</l>
<l>Vonde hi dat ter waerheit,</l>
<l n="2225">Ghy wares te pleghen gereit;</l>
<l>Ende ware des niet, dat hi met vrede</l>
<l>Gebruken liete uwe vrihede,</l>
<l>Ende bleve u vrient ende ghi de sijn.</l>
<l>Al dit dochte den keyser fijn</l>
<l n="2230">Goet raet wesen, sem mijn ere;</l>
<l>Oec riet hy 't den hertoge seere,</l>
<l>Ende seide stont's niet te ontbeerne.</l>
<l>Die hertoge sprac, hy daet geerne;</l>
<l>Maer dat was met wille quaet.</l>
<l n="2235">Hier met sciedic, dat verstaet,</l>
<l>Sonder yet te weten mere,</l>
<l>Ende ben hier comen, here,</l>
<l>Ende hebbe geseit al dat ic weet;</l>
<l>Besiet wat u te doene steet,</l>
<l n="2240">Ende wies ghy wilt anegaen."</l>
<l>Doen seide die grave saen</l>
<l>Van Vianden, her Dideric:</l>
<l>"Her Arnout, here, sekerlic</l>
<l><pb n="100"/>U bootscap hebdi gedaen wel;</l>
<l n="2245">Oec was dat beter dan yet el</l>
<l>Dat ghy hem te voren leyt</l>
<l>Dat hi vername die waerheyt,</l>
<l>Ofte die grave Lambrecht, sijn vader,</l>
<l>Ofte sijn oudervader te gader</l>
<l n="2250">Noyt manscap in heure regeeren</l>
<l>Ontfingen van de Grimberchsche heren.</l>
<l>Vernaemdi yet van den hertoge</l>
<l>Ofte hi wille hadde ten oirloghe</l>
<l>Op ons, hi ende sine baroene?"</l>
<l n="2255">Doe antwoerde die ridder coene:</l>
<l>"Ja hi, here, want sekerlike</l>
<l>Hi sach herde verbolgenlike,</l>
<l>Ende seide dat hi sijn recht soude</l>
<l>Wel crigen met gewoude,</l>
<l n="2260">Ende dies hem pinen vroech ende spade.</l>
<l>Hierby eest dat ic ons rade</l>
<l>Dat wy jegen sijn overmoede</l>
<l>Te voren sijn op ons hoede.</l>
<l>Versoect hi ons ende wilt deren</l>
<l n="2265">Dat wy ons mogen met eere weren."</l>
<l><pb n="101"/>Doen sprac die here van Breda:</l>
<l>"Na dat ic nu hier versta,</l>
<l>Eest goet dat elc t'huys vare,</l>
<l>Ende hem met eren beware;</l>
<l n="2270">Alsoe als't ten orlogen behoort,</l>
<l>Doe spisen castele ende poert,</l>
<l>Ende laten, ridderen ende cnapen bliven</l>
<l>Bi huus, ende wat men driven</l>
<l>Oft dragen mach ten yersten worpe,</l>
<l n="2275">Dat men daer af rume die dorpe;</l>
<l>Ende dat men 't voere, groot ende smal,</l>
<l>Daer 't seker mach wesen al;</l>
<l>So dat men ons geene scade</l>
<l>Slupelinghe en doe met onrade.</l>
<l n="2280">Vernemen wy oic enich opset</l>
<l>T'onswert, ochte enich vermet,</l>
<l>Dat willen wy met gewoude</l>
<l>Van Grimbergen her Arnoude</l>
<l>So vromelic hulpen dragen,</l>
<l n="2285">Dat wy voer hem selen wagen</l>
<l>Lijf ende goet, als ridders coene,</l>
<l>Als wy sculdich sijn te doene."</l>
<l><pb n="102"/>Doe sprac van Grimbergen die here:</l>
<l>"Dit's goet raet, sem mijn ere!</l>
<l n="2290">Ende ic bidde elken, die hier steet,</l>
<l>Dat hi daertoe sij gereet;</l>
<l>Ende hier met so hebt orlof</l>
<l>Al nu te rumen mijn hof,</l>
<l>Ende hebt danc, dat ghi hier quaemt,</l>
<l n="2295">Doe ghi mijn bootscap vernaemt,</l>
<l>Alle dat ic u spreken woude."</l>
<l>Doen antwoorde jonc ende oude:</l>
<l>"Wy daden't geerne, heer Arnout, heere,</l>
<l>Oec so willen wy voert mere</l>
<l n="2300">U dienen altoos t'elker stede,</l>
<l>Ende wy willen ons nu mede</l>
<l>Varen bevesten van al dien,</l>
<l>Dat ons schier mochte misschien."</l>
<l>Aldus namen si voerwaer</l>
<l n="2305">Orlof algader ane hem dair,</l>
<l>Ende ane sine sonen beide.</l>
<l>Dus is't comen tot enen gesceiden</l>
<l>Tusschen die heren vermeten,</l>
<l>Die op haer paerden sijn geseten.</l>
<l n="2310"><pb n="103"/> Doe voeren ridderen, cnapen, knechten,</l>
<l>Elc daer hem behoerde van rechten,</l>
<l>Ende ginghen hem, sonder sparen,</l>
<l>Wel bevesten ende bewaren</l>
<l>Van wapen ende van peerden,</l>
<l n="2315">Ende elc na sine weerden.</l>
<l>Dus bleven sy als ic bevroede</l>
<l>Vaste leggen op haer hoede,</l>
<l>Ende her Arnout ende sijn twee kinder,</l>
<l>Ende hoer gesinde meerder ende minder</l>
<l n="2320">Hilden hem met grooter minnen,</l>
<l>Als noch te Grimbergen binnen;</l>
<l>Maer sire heimeliker maisenieden</l>
<l>Dede hi allomme syne lieden</l>
<l>Bewaren voirt van aldien,</l>
<l n="2325">Daer hem af mochte messchien,</l>
<l>Ende lietse wesen op haer hoede.</l>
<l>Syn borch dede hi als die vroede</l>
<l>Van Grimbergen wel bewaren,</l>
<l>Ende spisen te twee jaren</l>
<l n="2330">Van coerne, van mele, van vleysche,</l>
<l>Ende van wine te sinen eyssche;</l>
<l><pb n="104"/>Quamet ten quaetste menigervoude</l>
<l>Dat hire hem op mocht onthouden.</l>
<l>Van hem laet ic nu die woert,</l>
<l n="2335">Ende wil u vertellen voert</l>
<l>Van den hertoge Godevaerde,</l>
<l>Die men hiet Metten Baerde,</l>
<l>Daer ic die redene om began.</l>
<l>Als heer Arnout, die edel man,</l>
<l n="2340">Van Oyenbrugge, als ic las,</l>
<l>Van den keyser gesceiden was,</l>
<l>Ende die bootscap hadde gedaen,</l>
<l>Bleef die hertoge, na mijn verstaen,</l>
<l>Soe gram, hine coste niet verbergen,</l>
<l n="2345">Om die bootscap van Grimbergen,</l>
<l>Die hem ontboet mijn heer Arnout,</l>
<l>End hi sprac den keyser stout:</l>
<l>"Heer keyser, heere, nu raet my</l>
<l>Dat ic doen moge, des bid ic di;</l>
<l n="2350">Want ghi die boetscap gehoert</l>
<l>Hebt van hem ende sine woert,</l>
<l>Hoe ic mijn ere behouden moge."</l>
<l>De keyser sprac: "Heer hertoghe,</l>
<l><pb n="105"/>Ic weet niet wat te raden u</l>
<l n="2355">Dan dat ghi verneemt al nu</l>
<l>Aen vroede lieden, dat's de raet mijn,</l>
<l>Ocht si u sculdich te dienen sijn,</l>
<l>Die't van outs weten moghen.</l>
<l>Vernemet ter waerheit ongelogen,</l>
<l n="2360">Dat sy u voorders mannen waren,</l>
<l>Dwincse daer toe, sonder sparen,</l>
<l>U man te sine, wien lief, wien leet.</l>
<l>Vindi oic dat sy noyt eet</l>
<l>Uwen vorders daden, groot noch cleene,</l>
<l n="2365">Noch lant, noch goet, en hadden te leene</l>
<l>Van hem, so laetse sonder kiven</l>
<l>Voort ane uwe vrienden bliven;</l>
<l>Want onpais met vrienden maken</l>
<l>Int dicke met felre wraken,</l>
<l n="2370">Ende orloghe rijst daer binnen.</l>
<l>Maer willen se u recht ontwringen,</l>
<l>Ende ghi op hem wilt, bi Gode,</l>
<l>Reisen, sint my enen bode,</l>
<l>Ic levere u t'uwen doene</l>
<l n="2375">Soe vele ridderen ende baroene,</l>
<l>Dat ghi wel in allen dinghen</l>
<l><pb n="106"/>U begeerte selt volbringhen,</l>
<l>Al en haddi geene lieden mere."</l>
<l>Die hertoge sprac: "God lone u, here,</l>
<l n="2380">Dit es geboden vriendelike.</l>
<l>Ons heere God van hemelrike,</l>
<l>Hi laet's noch verdienen my</l>
<l>Sonder noot, heer keyser vry."</l>
<l>Oerlof nam die keyser hoge</l>
<l n="2385">Vriendelic aen den hertoge</l>
<l>End aen sijn lieden sonder beyden.</l>
<l>Hy liet sijn maiseniede gereiden,</l>
<l>Ende sy daden't ter selver stede.</l>
<l>Die keyser sat oic op mede,</l>
<l n="2390">Ende reet van Lovene ter vaert,</l>
<l>Want hi moeste ten lande waert;</l>
<l>Die hertoge geleidene doe</l>
<l>Met vele lieden te Tricht toe.</l>
<l>Daer sceyden sy te hande,</l>
<l n="2395">Ende die keyser voer te lande,</l>
<l>Ende die hertoge Godevaert</l>
<l>Keerde weder ongespaert</l>
<l>Te Bruessel waert, met sine maisenieden.</l>
<l>Daer bleef hi met sine lieden</l>
<l n="2400"><pb n="107"/> Enen tijt, met grooter rasten,</l>
<l>Dat hy ene twint en dede aentasten</l>
<l>Van Grimbergen die heren goet,</l>
<l>Daer hi toe drouch quaden moet</l>
<l>Om ouden hate ende hatie.</l>
<l n="2405">Met nuwen raet sochte hie</l>
<l>Hoe hi op hem enige dingen</l>
<l>Met ocsuine mochte bringen</l>
<l>Dat oirloge toe brachte.</l>
<l>Soe lange peinsde hi ende dachte</l>
<l n="2410">Dat hi in't ende liede dede vaen</l>
<l>Van Grimbergen, sonder waen,</l>
<l>Die om haer comenscap uytreden,</l>
<l>Ende teech hen ane onvermeten</l>
<l>Dat si op straten hadden gerooft;</l>
<l n="2415">Hi deedse voeren, dat gelooft,</l>
<l>Tot Bruessel in gevancnesse.</l>
<l>Als dat vernamen, sijt gewesse,</l>
<l>Heer Arnout ende die sone sijn,</l>
<l>Sonden sy enen bode fijn</l>
<l n="2420">Aen den hertoge in der stat</l>
<l>Van Bruessel, die hem bat,</l>
<l><pb n="108"/>Als hi quam daer hine vant,</l>
<l>Dat hi sinen here te hant</l>
<l>Sine lieden sonde ende sijn vrient,</l>
<l n="2425">Die hi al onverdient,</l>
<l>Sonder mesdaet, hadde doen vaen:</l>
<l>Of hi sal vatten en slaen</l>
<l>Ridderen, knechten, clercken, papen,</l>
<l>Waer dat hise can betrapen</l>
<l n="2430">In uwen lande ochte bevaren.</l>
<l>Die hertoge sprac, sonder sparen:</l>
<l>Hine doets niet doer haren wille,</l>
<l>Sy mochten wel swigen stille.</l>
<l>Het ware sotheit dat si dochten;</l>
<l n="2435">Daden si al 't quaetste dat si mochten,</l>
<l>Hine losset niet een slee.</l>
<l>Hier met keerde min no mee</l>
<l>Die bode van den hertoghe dair</l>
<l>Te sinen heere. Kort daer naer</l>
<l n="2440">Tot Grimbergen es hi comen,</l>
<l>Daer hi heer Arnoude heeft vernomen,</l>
<l><pb n="109"/>Ende heeft hem alle die waerheit</l>
<l>Van tshertogen wegen geseit;</l>
<l>Als dat hi niet eene slee</l>
<l n="2445">En dade doer hem, noch min no mee,</l>
<l>Ende dat hi hem waert dat bedochte</l>
<l>Quaetste daet dat hi mochte.</l>
<l>Alse dat hoorde heer Arnout</l>
<l>Van Grimbergen, die here stout,</l>
<l n="2450">Wert hi verbolgen ende erre,</l>
<l>Ende geboot sonder merren</l>
<l>Een deel volcs, die te samen</l>
<l>Tot hem wel gewapent quamen,</l>
<l>Ridderen ende baetselere,</l>
<l n="2455">Die de wapenen minden seere,</l>
<l>Ende diese hadden in't gemeen</l>
<l>Verre besocht. D'eene was een</l>
<l>Van der Thomen mijn heer Willem,</l>
<l>Die borchgrave, ende met hem</l>
<l n="2460">Van Oyenbrugge heer Henric,</l>
<l>Ende met hem dieregelijc</l>
<l>Heer Geraert ende heer Jan Screyhane.</l>
<l>Oec was met hem, wet wale,</l>
<l><pb n="110"/>Heer Henric ende heer Arnout</l>
<l n="2465">Die kinderen waren vrome ende stout</l>
<l>Mijns heren Arnout van Hombeke.</l>
<l>Mijn heer Simon quam in de reke,</l>
<l>Die van der Male hiet voerwaer,</l>
<l>Ende heer Geraert van Herlaer,</l>
<l n="2470">Heer Paridaen oec van Massenhove.</l>
<l>Dit waren ridderen doe van love,</l>
<l>Stout, vrome, jonc van jaren,</l>
<l>[..........]</l>
<l>Tot Grimbergen met ridderscape,</l>
<l n="2475">Ende met menighen vromen cnape,</l>
<l>Die de wapenen minden seere.</l>
<l>Dese sijn met groter ere</l>
<l>Te Grimbergen comen binnen;</l>
<l>Daer dede hem heer Arnout bekinnen</l>
<l n="2480">Hoe sijn lieden waren gevaen</l>
<l>Van den hertoghe, diese ontgaen</l>
<l>En woude laten dore niemants bede:</l>
<l>"Oec heb ic's hem doen bidden mede;</l>
<l>Want sine waren niet misdadich.</l>
<l n="2485">Hier toe wilt my sijn geradich,</l>
<l><pb n="111"/>Wat wrake ic doen mach hier ave."</l>
<l>Doen antwoerde die borchgrave:</l>
<l>"Laet ons varen te Bruessel waert,</l>
<l>Ende vaen al ongespaert</l>
<l n="2490">Wat wy vinden in ons gemoet."</l>
<l>Heer Arnout sprac: "Ic wille men't doet."</l>
<l>Sy saten op al ongespaert</l>
<l>Ende reden doe te Bruessel waert.</l>
<l>XL scutters voerden sy met bogen;</l>
<l n="2495">Woudse iemant orloghen,</l>
<l>Ochte weren, ochte slaen,</l>
<l>Dat sy hen bi souden staen.</l>
<l>Dus sijn sy in't lant getoghen</l>
<l>Godevaerts des hertoghen,</l>
<l n="2500">Ende gingen panden ende roven;</l>
<l>Dus meughdi my geloven,</l>
<l>Ende namen 't goet dat sy vonden,</l>
<l>Ende deden's aen corte stonden</l>
<l>Te Grimbergen binnen driven.</l>
<l n="2505">Oec vinghen sy, sonder bliven,</l>
<l>Wat sijs alomme consten betrapen,</l>
<l>Ridderen, knechten, clercken, papen,</l>
<l><pb n="112"/>Ende voerdense te Grimbergen in,</l>
<l>Ende daertoe haer gewin.</l>
<l n="2510">Ende alse die hertoge, dat verstaet,</l>
<l>Seggen hoerde dese overdaet,</l>
<l>Die hem die Grimberchsche heren</l>
<l>Hadden gedaen ende die oneren,</l>
<l>Sant hi liede vrome ende stout,</l>
<l n="2515">Die wachten souden met gewout</l>
<l>Beide weghen ende straten,</l>
<l>Dat daer en lede rike noch mate,</l>
<l>Sine vingen't, also sy deden al,</l>
<l>Beide groot ende smal.</l>
<l n="2520">T'ierst dat si quamen in't lant</l>
<l>Van Grimbergen, sy u becant,</l>
<l>Bereden si heiden, hage, ende velt,</l>
<l>Bosschen ende straten met gewelt;</l>
<l>So dat niemant gaen noch riden</l>
<l n="2525">En mochte, noch hem ontvlieden,</l>
<l>Sine vinghen of sloegen doot,</l>
<l>Ende roofden 't al, cleen ende groot,</l>
<l>Dat hem ter were niet en dede;</l>
<l>Dat hem weerde slogen sy mede.</l>
<l n="2530">Sy roefden 't volc, ic liege u niet,</l>
<l>Ende als si hem ontsagen yet,</l>
<l><pb n="113"/>Vloen sy achterwaert algaer</l>
<l>In de borch te Nettelaer,</l>
<l>Die tshertogen was sekerleke,</l>
<l n="2535">Ende aldoen stont by Strombeke.</l>
<l>Daer waren sy seker voer elken gast;</l>
<l>Het was een huys sterc ende vast,</l>
<l>Daer en mochte messchien niet;</l>
<l>Ende als sy hier stade saghen yet</l>
<l n="2540">Voeren si roven ende berren,</l>
<l>Ende vinghen't sonder merren,</l>
<l>Daer sy toe consten comen.</l>
<l>Oec deden hem groote onvrome,</l>
<l>Die van Grimbergen desgelike,</l>
<l n="2545">Sine spaerden arm noch rike,</l>
<l>Waer dat sire quamen toe.</l>
<l>Oec geviel dicke alsoe,</l>
<l>Dat d'een te gemoete quam</l>
<l>Den anderen, alsoe ic vernam,</l>
<l n="2550">Van hem, die wachten achter straten,</l>
<l>Ende vochten sere uter maten.</l>
<l>Dus hadden sy vele pongise;</l>
<l>Maer sy en consten in geenre wise</l>
<l><pb n="114"/>Comen t'enighen staende stride;</l>
<l n="2555">Die minste hoop weec t'allen tide</l>
<l>Der meerren, also ic las,</l>
<l>Tot hi van lieden riker was,</l>
<l>Ende oirlogheden in beiden siden.</l>
<l>Doen geviel't t'enen tiden,</l>
<l n="2560">Alse dat hadde geduert een jaer</l>
<l>Dat te Grimbergen quam daer naer</l>
<l>Mere, dat lieden van Brabant</l>
<l>Gelegen waren daer in 't lant,</l>
<l>Ende sloegen op huyse ende scueren,</l>
<l n="2565">Ende namen ter selver uren</l>
<l>De lieden daer si toe quamen;</l>
<l>Ende t'iersten dat dit vernamen</l>
<l>Van Grimbergen die heren vrie,</l>
<l>Satter op eene groote partie,</l>
<l n="2570">Met heren Wouter Berthoude,</l>
<l>Ende met sinen broeder boude,</l>
<l>Ende quamen al ongespaert</l>
<l>Gereden met grooter vaert</l>
<l>Op die andere al onversien.</l>
<l n="2575">Doen sise sagen riepen mettien</l>
<l><pb n="115"/>Van hem lude van Grimbergen,</l>
<l>Wat si mochten, sonder verbergen:</l>
<l>"U proye moet ons hier nu bliven;</l>
<l>Die en seldi niet verre driven."</l>
<l n="2580">Daer voeren si steken ende slaen,</l>
<l>Dies die ander worden ontdaen;</l>
<l>Want sy waren ongewaerneert.</l>
<l>Ghereden sijn sy ende gekeert,</l>
<l>Wat sy mochten, hare strate,</l>
<l n="2585">Ende hebben daer den roof gelaten:</l>
<l>Haers ondancs vloen sy voren;</l>
<l>D'ander volghden na met sporen,</l>
<l>Ende vingender onderwege vele;</l>
<l>Oec sloegen sire doet in den nijtspele.</l>
<l n="2590">Sy jaeghdense tote Bruessel toe;</l>
<l>Maer daer lieten sise doe,</l>
<l>Ende sijn met haren gewinne</l>
<l>Gekeert te Grimbergen inne</l>
<l>Vrolike ende sere blide.</l>
<l n="2595">D'ander quamen van der side</l>
<l>Te Bruessele al in ghevaren</l>
<l>Ten hertoghe, sonder sparen,</l>
<l><pb n="116"/>En clagheden van die groote scaden,</l>
<l>Die hem die Grimberchse heren daden,</l>
<l n="2600">Doe si sijn liede onder weghen</l>
<l>Gevaen hadden ende geslegen,</l>
<l>Som doot, som gewont, som mat,</l>
<l>Ende gejaget totter stat.</l>
<l>Als die hertoghe dit vernam</l>
<l n="2605">Wert hi tornich ende gram,</l>
<l>Ende swoer in dieren ede,</l>
<l>Si souden't becopen te lede,</l>
<l>Dat sijt oyt dorsten bestaen,</l>
<l>Die hertoge dede wel saen</l>
<l n="2610">Ontbieden ridderen ende cnapen,</l>
<l>Die wel consten aen de wapen,</l>
<l>Dat si quamen, sonder beiden.</l>
<l>Doen ginc hem elkerlijc gereiden,</l>
<l>Ende quamen ter hertoge met eren.</l>
<l n="2615">Nu hoirt van de Grimberchse heren,</l>
<l>Den vromen man heer Arnoude,</l>
<l>Ende van heer Wouter Berthoude,</l>
<l>Sinen sone, wat si doen daden.</l>
<l>Doen si hadden met scaden</l>
<l n="2620"><pb n="117"/> Die Brabantsoenen gescoffiert,</l>
<l>Die sy some ongemaniert</l>
<l>Versloegen, ende some vinghen,</l>
<l>Hadden sy van desen dinghen</l>
<l>Anxt, alse dat die hertoghe</l>
<l n="2625">Met stride ende met orloghe</l>
<l>Sijn scade soude wreken comen</l>
<l>Op hem allen, niet op hem somen;</l>
<l>Ende ontboden vrienden ende maghe,</l>
<l>Dat si t'enen gesetten daghe</l>
<l n="2630">Te Grimbergen gewapent quamen,</l>
<l>Also si daden te samen.</l>
<l>T'ierst dat si vernamen die mere</l>
<l>Quamen si t'allen wijch ghere</l>
<l>Te Grimbergen wert gereden,</l>
<l n="2635">Met groter behagelheden.</l>
<l>Daer quam die grave van Vianden,</l>
<l>Met menighen man, wilt verstanden,</l>
<l>Crachtich gewapent totten oghe.</l>
<l>Oec quam dair ten oirloghe</l>
<l n="2640">Die heer van Breda en sijn sonen,</l>
<l>Met volcke dat men niet versconen</l>
<l><pb n="118"/>Wel en mochte, des sijt vroet,</l>
<l>Die van hem hielden leen ende goet.</l>
<l>Van Mechelen ende oic voirt an</l>
<l n="2645">Tot bi Postele, menich man</l>
<l>Quamen hem te helpen, dat wet,</l>
<l>Ridderen ende cnapen, die met</l>
<l>Te Grimbergen woonden omtrent.</l>
<l>Dese quamen met ghenent</l>
<l n="2650">Wel gewapent ende opgeseten</l>
<l>Om te helpen, doe ic u weten,</l>
<l>Heer Arnoude sijn lant verweren</l>
<l>Jeghen die hem wilden deren.</l>
<l>Ende hierna worden sy beraden,</l>
<l n="2655">So dat sy vergraven daden</l>
<l>Alle die passe, die men vant,</l>
<l>Daer toe comen mocht enich brant,</l>
<l>Die in heur lant mochte beraden</l>
<l>Onvrome, verlies, oft scade.</l>
<l n="2660">Hier toe was het dat raet gave</l>
<l>Van Vianden die goede grave.</l>
<l>Oec daden sy die passen besetten</l>
<l>Allegader, sonder letten,</l>
<l>Daer men van Bruessel toe mochte,</l>
<l n="2665">Met lieden van coenen gedochte,</l>
<l><pb n="119"/>Ende met scutteren goet ter cure.</l>
<l>Hier af swigic te deser ure,</l>
<l>Ende segge u van den hertoge voert,</l>
<l>Die te Bruessele was in de poert,</l>
<l n="2670">Ende vergaderde een groot here</l>
<l>Om te vaerne ter were</l>
<l>Te Grimbergen in dat lant,</l>
<l>Daer si doe stichten brant,</l>
<l>Ende daden met rove den omsaten</l>
<l n="2675">Groote scade uter maten.</l>
<l>Maer het was begraven alsoe</l>
<l>Dat sire niet costen comen toe</l>
<l>Met rove, met brande, te vele scaden.</l>
<l>Doe waren vele wel beraden</l>
<l n="2680">Die Grimberchsche heren ende voirsien</l>
<l>Van vele lieden, die in dien</l>
<l>Altoes begrepen waren dair,</l>
<l>Dat si den anderen reden naer,</l>
<l>Ende haddense by waerheden</l>
<l n="2685">Geerne van achter bestreden:</l>
<l>Maer si en hadden niet de macht;</l>
<l>So groot was 's hertogen cracht</l>
<l><pb n="120"/>Dat sijs niet en dorsten bestaen.</l>
<l>Maer als si sagen, sonder waen,</l>
<l n="2690">D'ander yet riden onbewaert,</l>
<l>Sloegen sine achter in den staert;</l>
<l>Sy quetsten liede ende vinghen.</l>
<l>Ende alse in deser weringhen</l>
<l>Die hertoghe hadde doen branden, roven,</l>
<l n="2695">Waer hi conste comen boven,</l>
<l>Oft daer hi conste geriden toe,</l>
<l>Keerde hi met sinen lieden doe</l>
<l>Te Bruessel, sonder sparen,</l>
<l>Ende liet elken t'huiswert varen,</l>
<l n="2700">Ende voer selve na dat</l>
<l>Te Lovene in de stat.</l>
<l>Alse die Grimbersche heren dat vernamen,</l>
<l>Ginghen si hem alle versamen,</l>
<l>Ende trocken te Bruessel waert,</l>
<l n="2705">Ende ginghen bernen in de vaert,</l>
<l>Al daer si toe mochten comen.</l>
<l>Doe hebben si den roof genomen,</l>
<l>Dien sy in haren wege vonden;</l>
<l>Ende als si hadden te dien stonden</l>
<l n="2710"><pb n="121"/> Een deel dorpen verbrant,</l>
<l>Keerden si weder te hant,</l>
<l>Met haren proyen, die sy met minnen</l>
<l>Deylden te Grimbergen binnen.</l>
<l>Oec voeren sy hier boven</l>
<l n="2715">Dicke bernen ende roven</l>
<l>In den hogen lant,</l>
<l>Daer sy in stichten roof ende brant;</l>
<l>Ende die hertoge sekerlike</l>
<l>Brande hem af derghelike</l>
<l n="2720">Haer lant tot Grimbergen toe.</l>
<l>Dus even hert hilden sijt doe,</l>
<l>Dat, tusschen Grimbergen, dat wiet,</l>
<l>Ende Bruessel der stat, niet</l>
<l>Dorp en bleef staen voert,</l>
<l n="2725">En was verbrant ofte verstoert,</l>
<l>Ja, tot Vilvoorden, dat's waer,</l>
<l>Sonder een borch, hiet Nettelaer;</l>
<l>Anders en bleef daer, groot noch smal.</l>
<l>Oec was 't volck gevloen al</l>
<l n="2730"><pb n="122"/> Dat woonde in 't lant te voren.</l>
<l>Dus beriet daer elc anders toren,</l>
<l>Waer si mochten, des sijt wijs;</l>
<l>Sy hadden menich swaer pongijs,</l>
<l>Daer stoute feiten, na mijn verstaen,</l>
<l n="2735">Van wapenen in worden gedaen.</l>
<l>Ende dicke man oic jegen man,</l>
<l>So dat ic niet geseggen en can</l>
<l>Die waerheit hoe dat daer gevel;</l>
<l>Maer het was te horen wel</l>
<l n="2740">Dat sy met overmoedicheden</l>
<l>Dicke opten anderen streden,</l>
<l>Ende vingen ende sloegen te male,</l>
<l>Met .x. met .xij., op ende dale;</l>
<l>Maer te ghenen staenden stride</l>
<l n="2745">En quamet in ghene side;</l>
<l>Want hem de hertoghe te mechtich,</l>
<l>Te rijke was ende crechtich,</l>
<l>Overmits des keysers wille,</l>
<l>Die hem halp lude ende stille.</l>
<l n="2750">Wanneer hijs hadde te doene</l>
<l>Sende hi hem sire baroene</l>
<l><pb n="123"/>Ende ridders ende knapen,</l>
<l>Die goet waren ter wapen;</l>
<l>En hadden't leenhouders gedaen,</l>
<l n="2755">Des en hadden't niet ontstaen</l>
<l>Mogen die Grimbergchse heren,</l>
<l>Die om geniets wille der eren</l>
<l>Roefden dicke den hertoghe,</l>
<l>Ende hem ontrieden den orloghe,</l>
<l n="2760">Ende daden hem dicke, dat's waer,</l>
<l>Al ginc't sire eren naer,</l>
<l>Vreden geven vast ende goet.</l>
<l>Die van Grimbergen waren vroet,</l>
<l>Ende hielden te vriende in der orloghen,</l>
<l n="2765">Die raet waren des hertoghen,</l>
<l>Met groote gichten sekerlike,</l>
<l>Die sy gaven mildelike</l>
<l>Om dat sy wouden om dat</l>
<l>Haers willen voorderen te bat.</l>
<l n="2770">Oec waren lieden vele van der syde</l>
<l>Binnen Grimberghen tien tyde,</l>
<l><pb n="124"/>Dien dat orlogen was leet;</l>
<l>Want sy wisten wel gereet</l>
<l>Wat van der sake mochte comen,</l>
<l n="2775">Ende hadden liever genomen</l>
<l>Den pays dan den onvrede,</l>
<l>Ende spraken dicke ten besten mede;</l>
<l>Soe dat van Brabant die here</l>
<l>Sijn recht hadde gehad ende d'ere</l>
<l n="2780">Ende al dat hadden sijn vorsaten,</l>
<l>Hadde die grave van Vianden gelaten.</l>
<l>Hine liet niet peisen, als ick versta,</l>
<l>Noch den here van Breda,</l>
<l>Noch andere ridderen, die mechtich</l>
<l n="2785">In 't lant waren ende woonechtich,</l>
<l>Ende orloge ende wapenen minden,</l>
<l>Al waest dat si den hertoge kinden</l>
<l>Boven hem mechtich, sine achten's niet;</l>
<l>Maer daden den lantvolcke groot verdriet,</l>
<l n="2790">In Brabant, met roven ende met branden.</l>
<l>Dus stont dese twist tusschen de lande</l>
<l>Lange, ende selc stont gaf men vrede,</l>
<l><pb n="125"/>Dat men met bedwange dede;</l>
<l>Ende selc tijt hielt men parlement;</l>
<l n="2795">Want men geerne hadde gheent</l>
<l>D'orloghe, hadde men gemocht.</l>
<l>Ende als men 't soude hebben brocht</l>
<l>Ter soene, so waren dair</l>
<l>In beide syden, die voirwaer</l>
<l n="2800">Soe verworven met haer spraken,</l>
<l>Dat men te peise niet conste gheraken.</l>
<l>Nochtans waren, als ic u bediede,</l>
<l>In beider syden veel goeder liede,</l>
<l>Dien d'oorloghe was herde leet.</l>
<l n="2805">Daer was een, als ic 't weet,</l>
<l>Van Wemmele mijn heer Arnout,</l>
<l>Ende heer Jan van Campenhout,</l>
<l>Heer Geraert van Pede, heer Jan van Aa,</l>
<l>Die heere van Hobosch, die na</l>
<l n="2810">Ende bi waren den hertoghe,</l>
<l>Ende ander heren, die in d'orloghe</l>
<l>Den heren van Grimbergen waren stout,</l>
<l>Daer si somme hare scout</l>
<l>In quiten, die waren gemaige.</l>
<l n="2815">Oec wasser een deel in d'ander lage</l>
<l><pb n="126"/>Aldus metten Grimberchsen heren,</l>
<l>Die noode sagen dat strueren</l>
<l>Des lantvolx in weder side;</l>
<l>Die waren tien tide:</l>
<l n="2820">Heer Godevaert Screyhane ende also wale</l>
<l>Mijn heer Seger van den Male,</l>
<l>Heer Willem van den Bogaerde, met</l>
<l>Heer Willem Tant, ic wille ghijt wet,</l>
<l>Ende her Arnout van Oyenbrugge.</l>
<l n="2825">Dese spraken dicke over rugge</l>
<l>Om peis, om soene, ende om vrede,</l>
<l>Ende seiden: "Wel eest waerhede,</l>
<l>Dat men in dit orloghe</l>
<l>Onrecht doet den hertoghe;</l>
<l n="2830">Want van Grimbergen plagen</l>
<l>Die heren in ouden daghen</l>
<l>Haer goet te houden, haer lant,</l>
<l>Van den hertoge van Brabant."</l>
<l>"Hierbi vrucht ic, si lude, si stille,</l>
<l n="2835">Te siene onsen onwille,"</l>
<l>Sprac heer Arnout van Oyenbrugge,</l>
<l>Die hoer voersprake vlugge</l>
<l><pb n="127"/>Overal was hier af.</l>
<l>D'ander hilden niet een caf</l>
<l n="2840">Wat sire toeseiden ende spraken;</l>
<l>Ende tegen hem an in derre zaken</l>
<l>Dat si leenhouders waren,</l>
<l>Ende hadden liever, sonder sparen,</l>
<l>Den hertoge van Brabant,</l>
<l n="2845">Dan die van Grimbergenlant,</l>
<l>Dore al dat sise kinden goet,</l>
<l>Getrouwe, wijs, ende vroet,</l>
<l>Ende gewillich altoes ten wapen.</l>
<l>Daer waren vele edele knapen</l>
<l n="2850">Ende vele ridders tier tijt,</l>
<l>Die oorloghe minden ende strijt,</l>
<l>Ende niet en gheerden dan onraste;</l>
<l>Oic hilt d'oorloghe staende vaste</l>
<l>Die grave van Vianden ende van Breda,</l>
<l n="2855">Die heren van Voren ende van der Aa,</l>
<l>Ende mijn heer Wouter Berthout,</l>
<l>Ende Geeraert, sijn broeder stout,</l>
<l>Somwile met vrede, ende selc stont</l>
<l>Met parlemente, si u cont,</l>
<l n="2860"><pb n="128"/> Hilden dese heren d'orloge op hoor.</l>
<l>Sy hadden van Grimbergen d'oor</l>
<l>Met hem die 't uit ghenen saken</l>
<l>En lieten te peise geraken;</l>
<l>Ende als 't was buten bestande,</l>
<l n="2865">Reisde elc op anderen in den lande,</l>
<l>Ende panden ende daden andren scade.</l>
<l>Dus stont in grooter ongenade</l>
<l>'t Lant, ende in swaren orloghe,</l>
<l>So dat hem heeft die hertoghe</l>
<l n="2870">Een deel ontcracht van haren goede,</l>
<l>Ende haer renten, als ic ghevroede,</l>
<l>Gemindert, ende hilt in hande</l>
<l>Veel haers goets in den lande.</l>
<l>Binnen desen selven orloghe</l>
<l n="2875">Quam een siecte aen den hertoghe,</l>
<l>Daer hi af sterf ende wert met haven</l>
<l>Te Haffligem eerlic begraven,</l>
<l>Met rouwen ende met misbaer;</l>
<l>Noch hedendaeghs vint men daer</l>
<l n="2880"><pb n="129"/> Sijn graf. Hi achter liet</l>
<l>Enen sone die Godevaert hiet</l>
<l>Ende was d'ander sekerlijc;</l>
<l>Maer hine was niet also lovelijc</l>
<l>Alse was sijn vader,</l>
<l n="2885">Als ic u seggen sal algader.</l>
<l>Alse doot was die hertoge</l>
<l>Die te Grimbergen hadde d'orloghe,</l>
<l>Ende sijn sone hadde ontfaen</l>
<l>'t Lant, so begonste hi saen</l>
<l n="2890">D'orloge te vernuwen doe;</l>
<l>Maer onwijsselijc voer hire toe:</l>
<l>Sonder raet dede hi al sijn dinc.</l>
<l>Dat die van Grimbergen yerst ontginc,</l>
<l>Vercregen si weder met dit orloghe,</l>
<l n="2895">Ondancs van Brabant den hertoghe.</l>
<l>'t Goet vercregen si algader,</l>
<l>Dat hem ontcracht hadde sijn vader,</l>
<l>Die d'ierste orloge began,</l>
<l>Ende ander goet daertoe nochtan</l>
<l n="2900">Namen si hem, sijt seker das,</l>
<l>Dat sijn vader houdende was,</l>
<l><pb n="130"/>Ende onthielden 't hem te male;</l>
<l>Daeromme vergaderde hi, wet wale,</l>
<l>Sijn volc groot ende cleine,</l>
<l n="2905">Ende voer met heercrachte gemeine</l>
<l>In Grimbergerland logieren</l>
<l>Met ontplokene bannieren.</l>
<l>Alse die van Grimbergen vernamen</l>
<l>Den hertoghe ende die met hem quamen,</l>
<l n="2910">Wouden si tien selven tide</l>
<l>Jeghen hem varen met stride,</l>
<l>Ende nemen dats hem gebueren</l>
<l>Mochte; maer tier uren</l>
<l>Wederriet, als ic versta,</l>
<l n="2915">Selve die here van Breda,</l>
<l>Ende sprac: "Sem mijn ere!</l>
<l>Van Grimbergen her Arnout, here,</l>
<l>Het ware sotheit tesen tiden</l>
<l>Dat wise nu voeren bestriden:</l>
<l n="2920">Wine sijn van lieden niet voersien,</l>
<l>Ende die hertoghe nes om geen vlien</l>
<l>Hier comen; want groote cracht</l>
<l>Heeft hi al nu hier gebracht</l>
<l><pb n="131"/>Van ridderen ende van knapen,</l>
<l n="2925">Die wale connen aen de wapen;</l>
<l>Ende quamen wi te stride nu,</l>
<l>Daer soude gescien, dat seg ic u,</l>
<l>Grote scade in beiden siden.</l>
<l>Maer ic rade ons tesen tiden,</l>
<l n="2930">Dat wy ons passe so bewaren</l>
<l>Dat sy niet te na en varen;</l>
<l>Ende men doe 't goet hier in 't lant</l>
<l>Al voeren in seker hant:</l>
<l>Eest dat si idel vinden de scueren,</l>
<l n="2935">Sy selen hier niet lange dueren;</l>
<l>Want hem naect de winter cout."</l>
<l>Si seiden alle: "Heer Arnout,</l>
<l>Dat is seker de beste raet."</l>
<l>Doen ginc hi, dat verstaet,</l>
<l n="2940">Ende dede die passen bewaren wel</l>
<l>Met volcke dapper ende snel;</l>
<l>'t Goet dede hi uten dorpe voeren,</l>
<l>Ende liet open huys ende scueren,</l>
<l>Daer die hertoghe mocht toe</l>
<l n="2945">Comen, weert spade, weert vroe.</l>
<l><pb n="132"/>Ende heer Arnout lag voert an</l>
<l>Te Grimbergen met menighen man</l>
<l>Wel ter harnassche, ende wachte,</l>
<l>Beide by daghe ende by nachte,</l>
<l n="2950">Sijn poent ende oic sijn stade</l>
<l>Om den hertoghe te doen scade.</l>
<l>Oec haddi doen begraven</l>
<l>Grimbergen ende verhaven</l>
<l>Met grachten, dat men in ghenen sin</l>
<l n="2955">Dan te twee gaten mocht comen in,</l>
<l>Ende die waren van partye met</l>
<l>Goede lieden wel beset,</l>
<l>Entie verhoedense sere vast.</l>
<l>Als die hertoghe met menigen gast</l>
<l n="2960">Een tijt hadde in 't lant</l>
<l>Gelegen, ende hi ondervant</l>
<l>Hoe sy waren te gereken,</l>
<l>Dedi haestelic opbreken</l>
<l>Sijn here groot ende cleine,</l>
<l n="2965">Ende keerde weder algemeine</l>
<l>Te Brussel wert met luttel eren,</l>
<l>Ende liet scheiden sijn hulperen,</l>
<l><pb n="133"/>Ende sijn volc t'huyswert varen.</l>
<l>Selve bleef hi liggende t'waren</l>
<l n="2970">Te Bruessel binnen der stat.</l>
<l>Alse heer Arnout vernam, dat</l>
<l>Die hertoghe ende sijn here</l>
<l>Gescheden was, dede hi met gheere</l>
<l>Den lantvolcke, des sijt vroet,</l>
<l n="2975">Wederhalen al haer goet;</l>
<l>Maer altoes bleef hi op sijn hoede,</l>
<l>Ende hielt bi hem, als ic gevroede,</l>
<l>Een deel lieden van den besten,</l>
<l>Daer hi hem met soude bewesten.</l>
<l n="2980">Des grooten hoops en hadde hi</l>
<l>Niet te doen; want verre ende bi</l>
<l>Waest verbrant oft opgenomen</l>
<l>Waer dat men toe conste comen.</l>
<l>Dus namen si orlof vortane,</l>
<l n="2985">Ende die grave van Viane</l>
<l>Sciet van daer, als ic versta,</l>
<l>Ende oic die here van Breda;</l>
<l>Maer sijn vier sonen bleven daer,</l>
<l>Die hem holpen voer en naer.</l>
<l n="2990"><pb n="136"/> Dus bleef 't staende buten vrede,</l>
<l>Dat d'een den anderen niet dede</l>
<l>Dan si panden of roef namen</l>
<l>So wair dat sire toe quamen.</l>
<l>Alse dit in onpeise gestaen</l>
<l n="2995">Lange hadde, so wort beslaen</l>
<l>Met siecheiden ende beswaert</l>
<l>Die ander hertoge Godevaert.</l>
<l>Onlange lachi, hine sterf;</l>
<l>Sire siele geve God haer bederf!</l>
<l n="3000">In Brabant en was hi maer</l>
<l>Hertoghe omtrent vier jaer.</l>
<l>Te Lovene in Sinte Pieterskercken</l>
<l>Groef men met dieren gewercken,</l>
<l>Ende met eren weerdelike,</l>
<l n="3005">Als't wel betaemde den hertoge rijcke.</l>
<l>Dese Godevaert liet een kint,</l>
<l>Jonc van daigen, ic liege u twint,</l>
<l>Dat in de wiege lag onbejaert,</l>
<l>Ende hiet die derde Godevaert.</l>
<l n="3010">Doe quamen die naeste vriende,</l>
<l>Dat den kynde wel was siende,</l>
<l><pb n="135"/>Ende gaven't by rade der genote</l>
<l>Van den lande, clein ende grote,</l>
<l>Vier heren te bewaren sekerlijc:</l>
<l n="3015">D'een was van Diest mijn heer Henric;</l>
<l>D'ander heer Geraert van Wesemale,</l>
<l>Maerscalc van Brabant, wet wale;</l>
<l>Die derde heer Jan van Bierbeke;</l>
<l>Die vierde sekerleke</l>
<l n="3020">Van Wemmele heer Arnout.</l>
<l>Desen vier heren stout</l>
<l>Beval men in hoede dit jonge kint</l>
<l>Dat sijt souden met genint</l>
<l>Behoeden voirt ane van aldien</l>
<l n="3025">Daer hem ane mocht messchien.</l>
<l>Oec gaf men hem in handen</l>
<l>Die momborie van al den lande</l>
<l>Toter tijt voert anne</l>
<l>Dattet kint gewassen was te manne.</l>
<l n="3030">Oic moesten si beloven ende sweren</l>
<l>Dat sy souden helpen verweren</l>
<l>Waer men den kynde woude doen onrecht,</l>
<l>Ende sijn lant bevreden slecht,</l>
<l><pb n="136"/>Ende bystaen in rade en dade</l>
<l n="3035">Den lande, beide vroech ende spade.</l>
<l>Dit loofden sy gereet</l>
<l>Te voldoene, wien lief, wien leet,</l>
<l>En bleven lange, na dat ic't vinde,</l>
<l>Mombere van den jongen kinde,</l>
<l n="3040">Ende regeerden lant ende kint.</l>
<l>Hierna geviel sint</l>
<l>Dat van Grimbergen heer Arnout,</l>
<l>Ende beide syne sonen stout</l>
<l>Vernamen van 's hertogen doet,</l>
<l n="3045">Ende hadden nijt herde groet,</l>
<l>End in haer herte groten toren</l>
<l>Datse die hertoghe te voren</l>
<l>In haer lant hadde versocht,</l>
<l>Ende so vele volcx hadde brocht</l>
<l n="3050">Op hem, die hem daden scade,</l>
<l>Ende werden des staphans in rade</l>
<l>Dat si die wouden wreken sere;</l>
<l>Om dies dat doot was haer heere,</l>
<l><pb n="137"/>Dochten dat si niet ene twint</l>
<l n="3055">En gaven om dat jonge kint.</l>
<l>Dies ontboot heer Arnout</l>
<l>Sijn vrienden jonc ende out</l>
<l>T'enen nameliken daghe,</l>
<l>Ende oic alle sijn maighen.</l>
<l n="3060">Leenknechten ende man</l>
<l>Quamen te Grimbergen an,</l>
<l>Gewapent herde wel ter cuere.</l>
<l>Doen sprac mijn heer Arnout vuere:</l>
<l>"Ghi heren, die hertoge van Brabant,</l>
<l n="3065">Die op ons gesticht heeft brant,</l>
<l>Ende ons geerne hadde verdreven,</l>
<l>Es doot, ende na hem es bleven</l>
<l>Een kint van jongen jaren.</l>
<l>Radijt nu, wy sullen varen</l>
<l n="3070">Ons wreken daer in 't lant</l>
<l>Op die ons willen hebben gescant?"</l>
<l>Die here van Breda sprac doe:</l>
<l>"Goeden raet sal ic u geven hier toe;</l>
<l><pb n="138"/>Laet ons opsitten sonder vaer,</l>
<l n="3075">Wy sellen varen te Nettelaer,</l>
<l>Dat niet verre en es van hier;</l>
<l>Wy hebben ridderen stout ende fier,</l>
<l>Ende wy sellen in allen sinnen</l>
<l>Die borch beleggen. Eest dat wise winnen,</l>
<l n="3080">So laetse ons, in corter stont,</l>
<l>Slechten tot in den gront,</l>
<l>Ende 't dorp verberren sonder sparen;</l>
<l>Ende van daer laet ons varen</l>
<l>Te Vilvoorden al te male,</l>
<l n="3085">Ende afbreken borch ende sale,</l>
<l>Ende verberren 't dorp gereet,</l>
<l>Dat ons nu al te na steet,</l>
<l>Ende in de oogen al te seere.</l>
<l>Hierna sonder letten meere</l>
<l n="3090">Willen wy ons beraden saen</l>
<l>Wat wy dan voirt willen bestaen."</l>
<l>Heer Arnout sprac: "Dese raet es goet,</l>
<l>Also wil ic dat men doet."</l>
<l>Hi dede gebieden met staden</l>
<l n="3095">Dat men wagene dede laden</l>
<l><pb n="139"/>Met brode ende oic met wine;</l>
<l>Ende si loeden hoer wapine,</l>
<l>Tente ende paveljoene,</l>
<l>Dies men mochte te doene</l>
<l n="3100">Hebben, ende dair toe gescutte,</l>
<l>Dat oirberlec ware ende nutte.</l>
<l>Doen die van Grimbergen waren</l>
<l>Al gereet, sonder sparen</l>
<l>Togen si al onverveert</l>
<l n="3105">Ghereet te Nettelaer weert,</l>
<l>Ende voerden met hem in de vaert</l>
<l>Menich starc springende paert,</l>
<l>Menich ors, menich rosside;</l>
<l>Oec voerden si met hem tien tide</l>
<l n="3110">Menigen scilt ende baniere,</l>
<l>Die rikelijk waren ende diere.</l>
<l>Men blies dair hoirnen ende trompen,</l>
<l>Ende lieten die orssen henen trompen</l>
<l>Des si te Nettelaer quamen,</l>
<l n="3115">Daer si belagen te samen</l>
<l>Die vaste borch alomme ende omme,</l>
<l>Beide in rechte ende in cromme.</l>
<l><pb n="140"/>Sy gingen slaen in dat groene</l>
<l>Tenten ende paveljoene,</l>
<l n="3120">Daer si in souden rusten daghen;</l>
<l>Ende als die van binnen saghen</l>
<l>'t Here dat daer was gelogiert,</l>
<l>Werden si seere gescoffiert,</l>
<l>Ende verveert in allen sinnen.</l>
<l n="3125">Sine wisten wes beginnen;</l>
<l>Want sy waren onversien.</l>
<l>Doch sloten sy vaste na dien</l>
<l>Haer vaste poorten, dat wet,</l>
<l>Ende verhameiden met</l>
<l n="3130">Haer wikette met groter spoet,</l>
<l>Met ketene vaste ende goet,</l>
<l>Ende met grote bomen sterc.</l>
<l>Daer na droegense hoer werc,</l>
<l>En grooten steenen totten mueren,</l>
<l n="3135">Daer si mede souden rueren,</l>
<l>Woude mense in enigen sinnen</l>
<l>Stormen; sy droegen ten thinnen</l>
<l>Stercke bogen ende gescutte,</l>
<l>Ende dat te stormen was nutte,</l>
<l n="3140"><pb n="141"/> Om hem te waerne met eren.</l>
<l>Ende van Grimbergen die heren</l>
<l>Doe si gelogeert waren,</l>
<l>Ginghen si sonder sparen</l>
<l>Eten, drincken, slapen doe;</l>
<l n="3145">Maer si bewaerden hen alsoe</l>
<l>Dat si daden in der nachte</l>
<l>Doen al te sconen sciltwachte</l>
<l>Goeden lieden, diese in haer laghe</l>
<l>Wel behoeden totten daghe.</l>
<l n="3150">'s Morgens dede met gewout</l>
<l>Gebieden mijn heer Arnout</l>
<l>Dat hem elkerlijc bereide;</l>
<l>Hy woude die borch sonder beide</l>
<l>Stormen of asselgeren gaen,</l>
<l n="3155">Ende als men dit heeft verstaen</l>
<l>Wort in't here groot gescal.</l>
<l>'t Volc ginc hem wapenen al;</l>
<l>Sy daden aen halsberge of platen,</l>
<l>Ende wapenroc, die hem wel saten,</l>
<l n="3160">Elc na dat hy begheerde.</l>
<l><pb n="142"/>Sy gorden goede snydende sweerde,</l>
<l>Ende namen helmen ende scilde.</l>
<l>Daer na daden de heren milde</l>
<l>Knapen nemen ende serjanden</l>
<l n="3165">Vaste tergien in hare handen</l>
<l>Ende hoek-awelen in haer hant,</l>
<l>Daer si mede, si u becant,</l>
<l>Den muer met souden breken,</l>
<l>Ende houwen ende afpeken.</l>
<l n="3170">Ende doen si waren bereet</l>
<l>Togen si derwert wel gereet</l>
<l>Ter borch toe met groter spoet,</l>
<l>Somme t'ors, somme te voet.</l>
<l>Sy bliesen trompe ende hoorne</l>
<l n="3175">Dien van binnen ten toorne,</l>
<l>Die hem vaste setten ter weere.</l>
<l>Die van buten quamen met ghere</l>
<l>Al ter borcht toe gereet,</l>
<l>Wel gewapent ende bereet,</l>
<l n="3180">Ende gingen die borch sonder vieren</l>
<l>Sterkelic asselgieren;</l>
<l>Hout ende stroe dat si brachten,</l>
<l>Ende vulden die diepe grachten</l>
<l><pb n="143"/>Ondancs die van binnen,</l>
<l n="3185">Die uytworpen in alle sinnen</l>
<l>Menighen herden, swaren steen.</l>
<l>Oec scoten si al in een</l>
<l>Scerpe stralen ende pilen</l>
<l>Uit haren boge dicwile.</l>
<l n="3190">Maer d'ander hadden targien vast,</l>
<l>Dat hem niet en scade een bast,</l>
<l>Ende volden die grachten daer</l>
<l>Dat men cortelic daer naer</l>
<l>Aen den muer ginc te voet.</l>
<l n="3195">Doen haelden sy met groter spoet</l>
<l>Groote leederen ende stercke,</l>
<l>Die men maict te selken wercke,</l>
<l>Ende rechten se ane die mueren.</l>
<l>Der wert groot ende stuere</l>
<l n="3200">Dat assaut ende vermede</l>
<l>Wel begonnen te .XX. steden.</l>
<l>Sy daden comen sonder sparen</l>
<l>Alle haer scutten, die daer waren,</l>
<l>Die opwert in dat rueel</l>
<l n="3205">Scoten menich scarp quareel,</l>
<l><pb n="146"/>Die daer vlogen min noch mee</l>
<l>Gelijc hagel ende snee;</l>
<l>Ende van buten ende van binnen</l>
<l>Elc pijnden om winnen,</l>
<l n="3210">Ende scoot sinen vianden jeghen.</l>
<l>Daer wert gequetst menich degen,</l>
<l>Beide van buten ende van binnen;</l>
<l>Men stormde daer in allen sinnen,</l>
<l>Ende die van buten sonder scop</l>
<l n="3215">Clommen daer die lederen op,</l>
<l>Ende droegen met gewelde</l>
<l>Boven haer die vaste schelde,</l>
<l>Waer op men menigen steen</l>
<l>Worp ende stac in een</l>
<l n="3220">Met grote glavien lanc.</l>
<l>Si daden an haren danc</l>
<l>Die lederen tumelen neder,</l>
<l>Die nochtan verquamen weder,</l>
<l>Ende togen emmer ter lederen toe;</l>
<l n="3225">Want dier van buten was doe</l>
<l>Vele meer dan dier van binnen,</l>
<l>Dies sijn si in allen sinnen</l>
<l><pb n="145"/>Ten mure clommen boven.</l>
<l>Men mochtse prisen ende loven</l>
<l n="3230">D'ierste, die ten muere bestreden</l>
<l>Die vianden met vromicheden.</l>
<l>Dier was een voirwaer</l>
<l>Mijnheer Geraert van Herlaer,</l>
<l>Ende van Oyenbrugge mijnheer Henric,</l>
<l n="3235">Ende heer Willem sekerlijc,</l>
<l>Die borchgrave van der Thomen;</l>
<l>Dese waren opgecomen</l>
<l>Ten muere aldaer yerstwerf;</l>
<l>Nochtan waren si menichwerf</l>
<l n="3240">Geworpen op hare scilde</l>
<l>Die sy hielden, die ridders milde,</l>
<l>Dat si bina waren gevallen;</l>
<l>Doch quamen si mit allen</l>
<l>Al stridende hantgemene</l>
<l n="3245">Jeghen de vianden groot ende cleene,</l>
<l>Ende sloegen grote slaghe.</l>
<l>So vele deden si in dien daghe,</l>
<l>Dat men hare dade scone, goet,</l>
<l>Met rechte prisen moet.</l>
<l n="3250"><pb n="146"/> Wat si geraecten metten sweerde,</l>
<l>Dat velden si al tegen d'eerde.</l>
<l>Si daden tumelen van den muere</l>
<l>Met tweeen, met drien, ter selver ure.</l>
<l>Die van binnen weerden hem vast;</l>
<l n="3255">Maer si werden te seere verlast,</l>
<l>Ende vermant in allen syden;</l>
<l>Ende doen si hare gesellen stryden</l>
<l>Sagen, die daer waren beneden,</l>
<l>Ende si al sulken anxt leden</l>
<l n="3260">Op den muer daer si waren,</l>
<l>Clommen si op sonder sparen</l>
<l>Met .x. met .xij. te malen,</l>
<l>Ondancs den anderen, wet wale,</l>
<l>So dat si quamen ten muere</l>
<l n="3265">Boven; ende dair, tier ure,</l>
<l>Wert menige man te dale gevelt</l>
<l>Van den muere met gewelt.</l>
<l>D'andere lieten's hieromme twint,</l>
<l>Sine clommens boven met genint,</l>
<l n="3270">Soe dat si ten muer quamen,</l>
<l>Ende begonsten alle te samen</l>
<l>Te stridene op den viande,</l>
<l>Die hem weerde metten brande,</l>
<l><pb n="147"/>Ende somme, dat wale wet,</l>
<l n="3275">Worpen si met stenen net;</l>
<l>Maer dire van buten was so vele,</l>
<l>Dat si moesten in den nijtspele</l>
<l>Wiken die van binnen waren;</l>
<l>Want daer wasser in dit toevaren</l>
<l n="3280">Doot ende gequetst ene partie.</l>
<l>Van den muere vloen sie</l>
<l>In de borch, ende sloten se toe;</l>
<l>Maer die ander volgden doe</l>
<l>Na die andren ter borch waert,</l>
<l n="3285">Ende daden die poerten op ter vaert,</l>
<l>Dat haer geselscap quam binnen;</l>
<l>Daer begonst men in allen sinnen</l>
<l>Die borch te bestriden nu.</l>
<l>Hier af wil ic swigen nu,</l>
<l n="3290">Ende tellen u die jeste voort,</l>
<l>Gelijc alser toe behoort.</l>
<l>Tesen tiden, dat was waer,</l>
<l>Dat die van Grimbergen Nettelaer</l>
<l>Asselgieren wouden ende breken mede,</l>
<l n="3295">Quam die niemare in die stede</l>
<l><pb n="148"/>Te Bruessele, dat van menigen degen</l>
<l>Die borch al nu ware beleghen.</l>
<l>Die mare quam also voren,</l>
<l>Dat se die van Grimbergen storen</l>
<l n="3300">Willen, ende slechten in den grond;</l>
<l>Ende als elc here dat verstont,</l>
<l>Van dien dat 't kynt bevolen was,</l>
<l>Ende 't lantscap met, sijt seker das,</l>
<l>Vermomboert hadden ende 't goet,</l>
<l n="3305">Wordense erre in den moet,</l>
<l>Ende ontboden ridderen, knapen,</l>
<l>Wel te harnassche in die wapen,</l>
<l>Die daer geseten waren naest.</l>
<l>Dese quamen met groter haest</l>
<l n="3310">Gewapent, ende dese scare</l>
<l>Was bevolen oec voerware</l>
<l>T'achterwaren, ic seker ben,</l>
<l>Den goeden here van Craynhem,</l>
<l>Dat si met hem voer sonder letten</l>
<l n="3315">Nettelaer die borch ontsetten;</l>
<l>Hi seide, hi dade geerne doe</l>
<l>Cracht ende macht daertoe.</l>
<l><pb n="149"/>Dien nacht so bleef hi</l>
<l>Te Bruessel, gelovet mi,</l>
<l n="3320">Ende dat volc algader toe</l>
<l>Tote des anderen morgens vroe,</l>
<l>Dat die dach wert verclaert</l>
<l>Gereiden si hem ter vaert,</l>
<l>Ende sijn gevaren van daer,</l>
<l n="3325">Soe dat si sijn by Nettelaer</l>
<l>Ter borch wel gewapent comen,</l>
<l>Daer si cort hebben vernomen,</l>
<l>Dat die van Grimbergen, die gaste,</l>
<l>Hebben gewonnen die borch vaste</l>
<l n="3330">Op die van binnen tien tiden,</l>
<l>Beide met stormen ende met striden,</l>
<l>Ende afgebroken tot in den gront.</l>
<l>Si hadden oec lieden gewont,</l>
<l>Somme doot, een deel gevaen,</l>
<l n="3335">Ende groten roof gedaen;</l>
<l>Vele goets hadden si gewonnen:</l>
<l>Dat selen si, opdat si connen,</l>
<l>Voeren te Grimbergen waert.</l>
<l>Sy loeden hare carren ter vaert;</l>
<l n="3340"><pb n="150"/> Want si wouden algader doe</l>
<l>Trecken te Vilvoorden toe.</l>
<l>Wat sijs in haren wegen vonden,</l>
<l>Dat roofden sy te dien stonden;</l>
<l>Maer cort daer na si vernamen</l>
<l n="3345">Dat daer veel liede gewapent quamen,</l>
<l>Die hem dair wilden letten,</l>
<l>Ende Nettelaer ontsetten.</l>
<l>Alse die van Grimbergen verstaen</l>
<l>Dit hebben, coeren si saen</l>
<l n="3350">Den vianden in haer ghemoet</l>
<l>Met enen hope stout ende goet.</l>
<l>Bi Nettelaer op een schoon velt</l>
<l>Vergaderden si met gewelt,</l>
<l>Ende elc vergorde sijn peert wale.</l>
<l n="3355">Doen sprac heer Seger van den Male:</l>
<l>"Ghi heren, hoert my voert an;</l>
<l>Hier compt gewapent menich man.</l>
<l>Daer by soud ic wel raden,</l>
<l>Dat wy een deel onser lieden daden</l>
<l n="3360"><pb n="151"/> Met haeste, na voren varen,</l>
<l>Jegen den vianden, sonder sparen,</l>
<l>End si op hem begonnen den strijt;</l>
<l>Wy souden hem volgen sonder verspijt,</l>
<l>Ende van achter comen op hem;</l>
<l n="3365">Want sine selen meer noch min</l>
<l>Van ons weten; dus mochten wise deren,</l>
<l>Ende ons selvene best verweren."</l>
<l>Sy riepen alle: "Men doe alsoe!"</l>
<l>Doen werter daer gecosen toe</l>
<l n="3370">Wel .xx. hondert ridderen goede,</l>
<l>Stout ende van hogen moede,</l>
<l>Wel ghewapent ende gereden.</l>
<l>Hi geleidese tien steden</l>
<l>Selve, heer Wouter Berthout;</l>
<l n="3375">Sijn vader was heer Arnout,</l>
<l>Van Grimberghen die here,</l>
<l>Die weert was grooter ere.</l>
<l>Dus reet heer Wouter fierlike</l>
<l>Met sconen volcke vromelike,</l>
<l n="3380">Ende blicken utermaten claer</l>
<l>Van sconen wapenen, die men daer</l>
<l><pb n="152"/>Sach op bergen ende in valeyen.</l>
<l>Daer hoerde men menich ors neyen,</l>
<l>Dat bronken ginc te dier tijt.</l>
<l n="3385">Neven heer Wouteren, seker sijt,</l>
<l>Reden noch ridderen vive,</l>
<l>Vrome ende stout van live;</l>
<l>D'een was heer Segher van der Male,</l>
<l>Die den raet gaf, wet wale,</l>
<l n="3390">Dat dese voren souden riden</l>
<l>Die vianden daer bestriden,</l>
<l>Ende d'andre souden comen na.</l>
<l>Bi hem voer, als ic versta,</l>
<l>Mijn heer Simon, die sone sijn,</l>
<l n="3395">Ende die borchgrave fijn</l>
<l>Van der Tommen, mijn heer Willem.</l>
<l>Oec streden met hem</l>
<l>Heer Geraert ende heer Jan Screyhane:</l>
<l>Twee bruederen, na minen wane</l>
<l n="3400">Waren si coene ende vroet.</l>
<l>Dat waren vijf ridderen goet,</l>
<l>Die met heer Wouteren reden,</l>
<l>Met groote behagelheden,</l>
<l><pb n="153"/>Daer si sagen die vianden</l>
<l n="3405">Voer hem comen in den sande</l>
<l>Met groter haest gevaren</l>
<l>Wel gewapent sonder sparen;</l>
<l>Ende als heer Wouter vernam</l>
<l>Dat hy by den anderen quam</l>
<l n="3410">So dat hem wale dochte</l>
<l>Dat men se beschieten mochte</l>
<l>Met enen boge, horte hi vore</l>
<l>Op een sterc ors ter core,</l>
<l>Wel ghewapent als een lanthere.</l>
<l n="3415">Een scilt droech hi min no mere</l>
<l>Ghelijc dat was sijn baniere,</l>
<l>Die was van gout ende diere,</l>
<l>Met ere vaesche van lasuere,</l>
<l>Met drie coken goet ter cuere</l>
<l n="3420">Van sabele: twee boven, een beneden;</l>
<l>Schacht in hant van behagelheden,</l>
<l>Een pincele daer ane van siden.</l>
<l>Jegen hem horte tien tyden</l>
<l>Een vrome man, maer ic en weet niet</l>
<l n="3425">Ter waerheit hoe hy hiet.</l>
<l><pb n="154"/>Hy droech enen gekeperden scilt;</l>
<l>Sijn spere wel te poente hilt,</l>
<l>Ende sloech Wouteren op de side,</l>
<l>Beneden den scilt, dat tien tide</l>
<l n="3430">Sijn spere al in splinteren brac;</l>
<l>Maer hoert hoe hi weder stac.</l>
<l>Hi geraecten bat ter cuere,</l>
<l>En staken op die borste vuere,</l>
<l>Op sijn plate, dat hi dede waden</l>
<l n="3435">Sijn spere-yser ende baden</l>
<l>In sijn lijf enen grooten voet.</l>
<l>Heer Wouter was vrome ende goet,</l>
<l>Trac 't spere van hem, d'ander viel neder:</l>
<l>Nien wet ic of hi op stont weder;</l>
<l n="3440">Want die strijt began daer tier steden,</l>
<l>Daer dapperlijc toe quam gereden</l>
<l>Heer Willem die borchgrave coene</l>
<l>Op een ors van goeden doene,</l>
<l>Met sinen wapenen overtoghen,</l>
<l n="3445">Die van goude scoon, ongelogen,</l>
<l>Ende van kelen waren ondersneden</l>
<l>Met drie keperen vol schierheden</l>
<l><pb n="155"/>Van selvere ende van lasuere.</l>
<l>D'ors liet hi lopen te dier ure</l>
<l n="3450">Rechte te stride waert in,</l>
<l>Ende stac een meer no min</l>
<l>Dat hi nederviel ter erden;</l>
<l>Soe dede hi den anderen ende den derden.</l>
<l>Hi trac 't sweert doen 't spere brac;</l>
<l n="3455">Doen wert daer een groot gecrac,</l>
<l>Beide van slagen ende van steken:</l>
<l>Menige glavie sag men breken.</l>
<l>Men ginc daer in beide siden</l>
<l>Sere vechten ende striden.</l>
<l n="3460">Een jongelinc quam in den stride</l>
<l>Ghereden wale op een rosside,</l>
<l>Gewapent, ende stac voert ane</l>
<l>Mijn heer Janne Screyhane</l>
<l>Dat hi ter erden wel naer</l>
<l n="3465">Oec was gevallen dair;</l>
<l>Doch onthielt hi hem in 't ghereide,</l>
<l>Ende sloech den ghenen sonder beide</l>
<l>Dattet hoift ter aerden vel.</l>
<l>Doen wert die strijt groot end fel;</l>
<l n="3470"><pb n="156"/> Van Grimbergen die gasten</l>
<l>Worden doen bestriden vaste</l>
<l>Van den Brabantschen heren;</l>
<l>Maer si weerden hem met eren,</l>
<l>Ende slogen menighen ter eerden,</l>
<l n="3475">Wat si geraecten metten sweerden,</l>
<l>Dat begaf sine slage voirt ane.</l>
<l>Doen quam heer Geraert Screyhane,</l>
<l>Die vrome was ende coene,</l>
<l>Op een ors van Arragoene,</l>
<l n="3480">Dat sprongen groot springende quam;</l>
<l>Sijn scilt, als ic vernam,</l>
<l>Was al te male van kelen root,</l>
<l>Met een hoede van silvere groot,</l>
<l>Drie rode meerlen, meer no min,</l>
<l n="3485">Met enen rande, meer no min,</l>
<l>Van lasuere al geheel.</l>
<l>Sijn wapenrok, sijn tornekeel,</l>
<l>Sijn coevertoere, wet wale,</l>
<l>Was van den selven al te male;</l>
<l n="3490">Hi riep: Grimbergen! sinen cri.</l>
<l>Aldus quam die ridder vri</l>
<l><pb n="157"/>Geslegen voer metten sporen.</l>
<l>Hi sach enen die hem te voren</l>
<l>Sere dede te dien stride;</l>
<l n="3495">Want hi hadde ten selven tide</l>
<l>Enen knape nedergesteken,</l>
<l>Dat heer Gerart woude wreken,</l>
<l>Ende liet d'ors lopen te hem waert;</l>
<l>Den ghenen geraecte hi ter vaert</l>
<l n="3500">Op den scilt dien hi stac voere;</l>
<l>D'yser leet de plate doere,</l>
<l>Ende raecte hem in het herte,</l>
<l>Dat hi doot ter erden sterte.</l>
<l>Dat spere brac; ten sweerde hi vinc,</l>
<l n="3505">Dat hem bi der side hinc,</l>
<l>Ende sloech dair enen anderen mede,</l>
<l>Dat hi doot viel op de stede.</l>
<l>Den derden geraecti also warm,</l>
<l>Ende sloech hem af den arm.</l>
<l n="3510">Daerna sloech hi in de scare,</l>
<l>Ende voer striden hare ende dare.</l>
<l>Ten stride quam een ridder stout,</l>
<l>Van Craynem mijn heer Arnout,</l>
<l>Ende menich man quam ten stryde,</l>
<l n="3515">Gewapent nevens sijn syde.</l>
<l><pb n="158"/>Selve was hi gewapent wel,</l>
<l>Ende sat op een ors harde snel</l>
<l>Gewapent tote in d'ogen sijn.</l>
<l>Sijn tornekeel was goet ende fijn,</l>
<l n="3520">Ende was eens met siere baniere,</l>
<l>Die abelic was ende diere,</l>
<l>Van claren goude, ende daerin</l>
<l>Een cruce van kelen, meer no min,</l>
<l>Van sable een craye fier</l>
<l n="3525">Staende in 't overste quartier.</l>
<l>Sijn ors was overdect wale</l>
<l>Van den selvere al te male.</l>
<l>In sijn hant hilt hi een spere,</l>
<l>Ende quam gereden in 't here,</l>
<l n="3530">Op sijn ors sterc ende goet,</l>
<l>Ende stac enen in 't gemoet</l>
<l>Op den scilt dat hi cloef,</l>
<l>Oft hadde geweest een loef.</l>
<l>Dat spere voer voert, ende sneet</l>
<l n="3535">Die plate alse een siden cleet,</l>
<l>Beide vleesch ende huyt;</l>
<l>Doot werp hine den selven uit.</l>
<l>Dat spere trac hi na hem weder,</l>
<l>Daer hi den anderen met stac ter neder,</l>
<l n="3540">Ende den derden; doe brac dat spere.</l>
<l>Ten sweerde vinc hi doe met gheere</l>
<l><pb n="159"/>Ende ginc doe striden vreselike.</l>
<l>Daer werde gemaict vele like,</l>
<l>Ende menich wert daer gewont</l>
<l n="3545">Dat hi meer en wert gesont.</l>
<l>Mijn heer Arnout sloech in de tas,</l>
<l>Die der Brabanters leytsman was.</l>
<l>Nu es daer comen, wet wale,</l>
<l>Mijn heer Segerman van den Male,</l>
<l n="3550">Die van Grimbergen, sijt seker das,</l>
<l>Van aver t'avere geboren was.</l>
<l>Sijn wapenroc die hy hat ane</l>
<l>Was van rikeliken gedane,</l>
<l>Al van sinopre, dat wet,</l>
<l n="3555">Met een hode van silvere met,</l>
<l>Gecasseleert harde wel.</l>
<l>Sijn ors was dapper ende snel,</l>
<l>Ghedect met eenen groenen samite;</l>
<l>In sijn hant hilt hi met vlite</l>
<l n="3560">Een spere sterc ende stijf,</l>
<l>En liet lopen sonder blijf</l>
<l>Sijn ors dapper ende goet,</l>
<l>Ende stac enen in sijn gemoet</l>
<l>Op die plate in de slincke syde</l>
<l n="3565">Dat hi nederviel tien tyde,</l>
<l><pb n="160"/>Ende bleef onder die peerde versmacht.</l>
<l>Daerna stac hi met groter cracht</l>
<l>Enen ridder ter erden neder;</l>
<l>Maer hi wert gemonteert weder.</l>
<l n="3570">Tspere brac, maer dat tronsoen</l>
<l>Sloechi op 't hooft een Brabantsoen,</l>
<l>Dat hi (van) d'ors viel op de eerde.</l>
<l>Daerna vinc hi te sinen sweerde,</l>
<l>Dat hi greep in sijn handen;</l>
<l n="3575">Daerna sloechi op de vianden,</l>
<l>Diere hi quetste herde vele</l>
<l>Ende vermincte in de nijtspele.</l>
<l>Daer wert herde seere gestreden,</l>
<l>Ende menich man overreden,</l>
<l n="3580">Die vertreden bleef op d'eerde.</l>
<l>Daer braken schachten ende sweerde,</l>
<l>Die daer geslagen wierden ontwee;</l>
<l>Daer wert gecrijt ende gecree,</l>
<l>Ende menich peert doorsteken;</l>
<l n="3585">Daer wert gevochten ridderleken.</l>
<l>Mijn heer Simon van den Male,</l>
<l>Proefde hem in den stride wale,</l>
<l><pb n="161"/>Ende sijn vader, mijn heer Segerman:</l>
<l>Menighen viant reden si an.</l>
<l n="3590">Die sone nu, sijt seker das,</l>
<l>Gelijc den vader gewapent was;</l>
<l>Maer een sterne, seldi geloven,</l>
<l>Van sable stont om 't hooft boven.</l>
<l>Hy sloech sijn ors met sporen</l>
<l n="3595">Van goude roet, ende heeft vercoren</l>
<l>Enen, dien hi stac voere</l>
<l>Den scilt ende den rugge doere,</l>
<l>Ende viel ter eerden neder.</l>
<l>Doen riep hi: Grimbergen! weder,</l>
<l n="3600">Lude ende met groter kele.</l>
<l>Doen ginc hi in den nijtspele</l>
<l>Striden utermaten wale;</l>
<l>Maer die van Brabant, sonder fale,</l>
<l>Hadden hem te vele liede,</l>
<l n="3605">Ende te groten maiseniede.</l>
<l>Her Wouter Berthout, die here,</l>
<l>Hadde gestreden herde seere</l>
<l><pb n="162"/>Gelijc enen vromen man.</l>
<l>Sine liede sachi voert an</l>
<l n="3610">Verladen utermaten sere,</l>
<l>Dies hadde die stoute here</l>
<l>Verdriet ende groten toren,</l>
<l>Ende sloech sijn ors met sporen.</l>
<l>Hi schudde den arm metten schachte,</l>
<l n="3615">Ende stac met al sulken crachte</l>
<l>Enen cnape hiet Godeskijn,</l>
<l>Die 't in den strijt, als 't was in schijn,</l>
<l>Seer wel hadde gedaen,</l>
<l>Dat sijn spere-yser saen</l>
<l n="3620">Sijn lijf dore moest waden,</l>
<l>Ende hem twint stont in staden</l>
<l>Van sinen wapenen clein no groot,</l>
<l>Ende viel ter eerden doot.</l>
<l>Doen trac hi 't speer na hem weder,</l>
<l n="3625">Daer hi menighen man seder</l>
<l>In den strijt quetste mede.</l>
<l>Doen quam gereden ter stede</l>
<l>Heer Willem die borchgrave</l>
<l>Ende stac enen knape ave,</l>
<l n="3630">Die van walscher Brabant was,</l>
<l>Dat hi doot viel in 't gras.</l>
<l><pb n="163"/>Ende heer Seger van den Male</l>
<l>Stac enen dat hi tale</l>
<l>Tumelde van sinen peerde,</l>
<l n="3635">Ende bleef vertreden op d'eerde,</l>
<l>Daer si hondert sagen an;</l>
<l>Dese hiet van Lovene Jan.</l>
<l>Daer quam cort gereden doen</l>
<l>Heer Segerman's sone, mijn heer Simoen</l>
<l n="3640">Van den Male, een ridder stout</l>
<l>Ende stac heer Lambrecht met gewout,</l>
<l>Die van den geslechte wale</l>
<l>Geboren was van Wesemale,</l>
<l>Dat hi doot met alle</l>
<l n="3645">Voor sijn voeten quam gevallen;</l>
<l>Want hine dore sijn herte reet.</l>
<l>Doen reet hi voort ende street</l>
<l>Met sinen sweerde dat hi trac,</l>
<l>Ende dede menighen ongemac,</l>
<l n="3650">Ende velde neder in dat gras,</l>
<l>Dies crune nemmermeer genas;</l>
<l>Voerts sloechi in den strijt.</l>
<l>Daer quam ghereden tiere tijt</l>
<l><pb n="164"/>Mijn heer Gerart Screyhane;</l>
<l n="3655">Mijn heer Jan volgde hem ane,</l>
<l>Die in stride tiere uren</l>
<l>Beiden wel mochten dueren;</l>
<l>Van ere wapenen waren si.</l>
<l>Heer Gerart die ridder vri</l>
<l n="3660">Stac enen die Gosewijn hiet:</l>
<l>Door den buc horte hi den spriet</l>
<l>Met al met den gonfanone;</l>
<l>Ende heer Jan die ridder scone</l>
<l>Stac enen dore sijn wapen snel</l>
<l n="3665">Dat hi neder ter eerden vel:</l>
<l>Onder die peerden wert hi versmacht.</l>
<l>Doen wert daer met groote cracht</l>
<l>Ghestreden ende met grimmigen moede;</l>
<l>Daer lach menich in den bloede</l>
<l n="3670">Ghetorden ende t'ongereke.</l>
<l>Daer quam verstormelike,</l>
<l>Mijn heer Wouter Berthout,</l>
<l>Ende stac een ysere ende hout</l>
<l>In den buic ene elle lanc;</l>
<l n="3675">Dat spere brac in dat bedranc,</l>
<l><pb n="165"/>Ende vinc ten scerpen sweerde,</l>
<l>Daer hi hem wel mede weerde,</l>
<l>Ende sloech enen boven</l>
<l>Op 't beckenele, dat hy 't gecloven</l>
<l n="3680">Heeft tot sijn ogen.</l>
<l>Die stercke doot deet hi hem doghen,</l>
<l>Daer 't mijn heer Arnout toesach,</l>
<l>Dies hadde hi quaet verdrach</l>
<l>Van Craynhem, sijt seker das,</l>
<l n="3685">Die der Brabanters leytsman was;</l>
<l>Want die doot bleef was sijn maech.</l>
<l>Dies en was hy lac noch traech:</l>
<l>Met sporen sloech hi ongespaert</l>
<l>Te mijn heer Wouter Berthout waert,</l>
<l n="3690">Ende stacken so onsochte,</l>
<l>Eer hijs hem gehoeden mochte,</l>
<l>Dat hi nederviel op d'eerde;</l>
<l>Maer hi spranc op als d'onverveerde,</l>
<l>Ende trac voor hem sinen scilt.</l>
<l n="3695">Sijn sweert nam hi met gewilt</l>
<l>Ende ginc striden daer te voet,</l>
<l>Als een ridder vrome ende goet.</l>
<l><pb n="166"/>Sijn volc quam daer toegereden</l>
<l>Met wel grooter haesticheden,</l>
<l n="3700">Ende si wouden hem monteren.</l>
<l>Daer wert gestreden met eren</l>
<l>Boven heer Wouter, sonder waen,</l>
<l>Ende menich schoon pongijs ghedaen</l>
<l>Van den heren in elke side.</l>
<l n="3705">Daer quam in den stride</l>
<l>Mijn heer Wouter de Beere,</l>
<l>Die gestreden hadde met ghere</l>
<l>Op die van Grimbergen fellike.</l>
<l>Daer wert gestreden ridderlike;</l>
<l n="3710">Hi was t' ors, gewapent wale</l>
<l>Ende met ysere ende met stale.</l>
<l>Sijn wapen hem van prise wel saten:</l>
<l>Hi hadde boven sire platen</l>
<l>Een tornekeel, dat hem wel stoet,</l>
<l n="3715">Van keelen root als een bloet,</l>
<l>Van selvere vijf ruten rene,</l>
<l>Daer in met enen palestene</l>
<l>Staende sijnde van lasuere.</l>
<l>Starc, groot ende goet ter cuere</l>
<l n="3720">Was sijn ors ende oic snel,</l>
<l>Dair hi op was geseten wel.</l>
<l><pb n="167"/>Nu es hi comen in dat here</l>
<l>Gereden met gerechte spere,</l>
<l>Ende stac mijn heer Janne Screyhane</l>
<l n="3725">Dat hi viel in der bane</l>
<l>Op die doden, die daer lagen,</l>
<l>Dat hi swaerlic mochte verdragen;</l>
<l>Maer hi lach harde onlanghe,</l>
<l>Hine sprac op in den bedwange</l>
<l n="3730">Ende ginc staen met gewoude</l>
<l>Neven heer Wouteren Berthoude</l>
<l>Te voet in den herden stride,</l>
<l>Ende trac van ane sine side</l>
<l>Sijn goede sweert ute sinen scoe,</l>
<l n="3735">Daer hi hem met ginc weren doe</l>
<l>Ende vaste slaen in beiden siden;</l>
<l>Oic riep hi tien selven tiden:</l>
<l>Gruimbergen! wat hi mochte.</l>
<l>Daer was van slagen groot gerochte</l>
<l n="3740">Ende menich man overreden,</l>
<l>Ende gequetst daer si streden;</l>
<l>Doch daden so vele, si u cont,</l>
<l>Die van Grimbergen tiere stont,</l>
<l><pb n="168"/>Dat si met pinen, met groter cracht,</l>
<l n="3745">Te peerde hebben wederbracht</l>
<l>Die heren beide, die te voet</l>
<l>Streden als ridderen goet;</l>
<l>Ende als heer Wouter, doe ic u weten,</l>
<l>Ende heer Jan waren opgeseten,</l>
<l n="3750">Togen si haer sweerde uter sceide,</l>
<l>Ende lieten d'orse lopen beide</l>
<l>In die vianden te hande,</l>
<l>Ende ginghen striden metten brande</l>
<l>Vreselyke op die andre doe,</l>
<l n="3755">Die hem seere ronnen toe</l>
<l>T'allen siden, segge ic u.</l>
<l>Her Wouter gaf enen hu,</l>
<l>Ende sloech enen datti hem cloofde</l>
<l>Die meeste helft van den hoofde,</l>
<l n="3760">Ende hi op d'eerde neder viel doot,</l>
<l>Ende heer Jan sloech in den noot</l>
<l>Enen andren 't hooft af sonder merre.</l>
<l>Doe worden die van Brabant erre</l>
<l>Als si 't saghen, ende ronnen</l>
<l n="3765">Den anderen op; daer wert gewonnen</l>
<l>Ere ende prijs in beiden siden;</l>
<l>Men sach noyt so sere striden.</l>
<l><pb n="169"/>Die van Brabant hebben verladen</l>
<l>D'ander, die si achter daden</l>
<l n="3770">Met grooten slaghen ende met fellen;</l>
<l>Heur sweerden clonken als bellen.</l>
<l>Tegen der Brabanters gemene</l>
<l>Was der anderen macht wel clene.</l>
<l>Het waer hem van spel gegaen;</l>
<l n="3775">Maer daer toe quamen saen</l>
<l>Gereden in der selver bane</l>
<l>Selke die riepen: Viane!</l>
<l>Oec riep daer: Grimbergen! met</l>
<l>Ene partie, die ongelet</l>
<l n="3780">D'orssen sloghen metten sporen.</l>
<l>Elc heeft den anderen vercoren;</l>
<l>Selc vinc ter spere, selc trac 't sweert.</l>
<l>Doen worden die Brabanters verveert;</l>
<l>Hem dachte verloren 't spel,</l>
<l n="3785">Dies erselden sy, dat wet wel,</l>
<l>Vorder dan si waren comen.</l>
<l>Als mijn heer Arnout dat heeft vernomen</l>
<l>Van Craynhem, heuren leytsman,</l>
<l>Wert hi erre, ende sloech voert an</l>
<l n="3790"><pb n="170"/> Sijn sterke ors metter sporen,</l>
<l>Ende stac enen rechte voren:</l>
<l>Beide man ende peert</l>
<l>Keerden die voeten op weert.</l>
<l>Dat spere trac hi na hem weder,</l>
<l n="3795">Ende stac enen anderen neder.</l>
<l>Doen trac hi 't sweert voert sere,</l>
<l>Ende voer striden als een here:</l>
<l>Al sijn volc vertrooste hi;</l>
<l>Sijn sweert als een ridder vri</l>
<l n="3800">Voer hi proeven in den stride.</l>
<l>Dus vercoeverden tien tide</l>
<l>Die van Brabant overwaer;</l>
<l>Menich slach groot ende swaer</l>
<l>Wert daer geslegen in der noot.</l>
<l n="3805">Oic bleef dair menich doot</l>
<l>Die 's morgens was al gesont.</l>
<l>Die van Grimbergen, si u cont,</l>
<l>Mochten in der scoffelturen</l>
<l>Langer niet een twint geduren.</l>
<l n="3810">Sy moesten keeren door de noot</l>
<l>En vlien uter persen groot,</l>
<l><pb n="171"/>Des si met grooter pine daden;</l>
<l>Want si waren te sere verladen:</l>
<l>Si hadden scade genomen swaer.</l>
<l n="3815">Oec volgden hem d'ander naer;</l>
<l>Een deel sloeghen sire ende vinghen,</l>
<l>Ende met deser samenlinghen</l>
<l>Vercoeverden weder met eren.</l>
<l>Van Grimbergen die heren</l>
<l n="3820">Leerden die van Brabant sterken strijt,</l>
<l>Ende dadense algader tiere tijt</l>
<l>Deisen met slaghen groot na dat</l>
<l>Tote Bruessele der stat.</l>
<l>Die van Grimbergen keerden doe</l>
<l n="3825">Vaste met hare proyen toe;</l>
<l>Sy hadden den strijt verwonnen.</l>
<l>Na dat si gemerken connen,</l>
<l>Soe hebben si, dat wet te voren,</l>
<l>Omtrent .lx. man verloren.</l>
<l n="3830">Een deel wasser oec gewont.</l>
<l>Haer gevangen daden si tiere stont</l>
<l>In eenen torre spannen vaste,</l>
<l>Daer si in hadden cleine raste.</l>
<l><pb n="172"/>Hier na dede heer Arnout</l>
<l n="3835">Van Grimbergen, die here stout,</l>
<l>Die ghene halen sonder begheven,</l>
<l>Die op 't velt doot bleven,</l>
<l>Beide vriende ende vianden,</l>
<l>Ende deetse begraven te hande</l>
<l n="3840">Op een kerckhof, des sijt vroet,</l>
<l>Dat daer by den cloestere stoet.</l>
<l>Daer na gingen hem ontwapen</l>
<l>Ridderen, heren ende knapen,</l>
<l>Ende ginghen hem daerna rusten</l>
<l n="3845">Dies hem mochte lusten.</l>
<l>Die gewonde, in waren saken,</l>
<l>Deden hem binden ende vermaken;</l>
<l>Eten, drincken ginghen si mede.</l>
<l>Van hem swigic nu ter stede,</l>
<l n="3850">Ende sal u van den anderen tellen,</l>
<l>Die henen reden met haren gesellen</l>
<l>Te Bruessel waert hare straten.</l>
<l>Doense die vianden hadden gelaten,</l>
<l>Met diepen wonde, droeve in den sin</l>
<l n="3855">Quamen si te Bruessel in.</l>
<l><pb n="173"/>Elc beete doen hi quam in de stat</l>
<l>Voer sijn herberghe na dat.</l>
<l>Daerna ginghen die heren van love</l>
<l>Met heer Arnout te hove</l>
<l n="3860">Van Craynhem, alse te doene</l>
<l>Haer claghe voer die baroene,</l>
<l>Die Brabant hadden in handen,</l>
<l>Ende diese te Nettelaer sanden,</l>
<l>Dat si die borch ontsetten souden,</l>
<l n="3865">Die si niet en consten behouden.</l>
<l>Doen sprac een der selver stout</l>
<l>Van Craynhem mijn heer Arnout:</l>
<l>"Ghi heren, het's ons qualic comen,</l>
<l>Wi sijn t'onser onvromen</l>
<l n="3870">Van den vianden gescoffiert,</l>
<l>Ende gejaget ongeveert</l>
<l>alhier te Bruessel in de stat;</l>
<l>Som es ons volc doot, som mat.</l>
<l>Oic hebben si af, dat's waer,</l>
<l n="3875">Die borch geworpen te Nettelaer,</l>
<l>Ende geslecht tot in den gront,</l>
<l>Ende 't dorp verbrant, dat daer stont,</l>
<l><pb n="174"/>Ende genomen ende berooft</l>
<l>Al des sy wouden, des gelooft.</l>
<l n="3880">Nu beraet u, ghi heren,</l>
<l>Dat wi den lachter mogen keren,</l>
<l>Die si ons hebben gedaen."</l>
<l>Als dit die heren hebben verstaen,</l>
<l>Die mombore van den kinde waren,</l>
<l n="3885">Antwoorden si, sonder sparen,</l>
<l>Si souden 't so hoochelike wreken,</l>
<l>Men souder euwelic af spreken.</l>
<l>Hier met keerde die here stout</l>
<l>Van Craynhem mijn heer Arnout,</l>
<l n="3890">En sijn geselscap ongespaert,</l>
<l>Elc te syner herbergen waert,</l>
<l>Daer si hem deden te gemake</l>
<l>Wel van menigerhande sake.</l>
<l>Nu hoirt voert wat si viseerden</l>
<l n="3895">Die Brabant hielden ende hanteerden:</l>
<l>Dat waren die vier van stouten moede,</l>
<l>Die 't kint hadden in hoer hoede.</l>
<l>Si ontboden ridderen, knapen,</l>
<l>Ende alle die sy mochten betrapen,</l>
<l n="3900"><pb n="175"/> Die Brabant toehoerden t'samen,</l>
<l>Dat si te Cortenberghe quamen.</l>
<l>Ten parlemente sijn si comen,</l>
<l>Alsi die bootscap hadden vernomen.</l>
<l>Daer stont op een van den heren waerde,</l>
<l n="3905">Die mombore was van Godevaerde;</l>
<l>Dat was van Diest mijn heer Henric.</l>
<l>Hi sprac: "Ghi heren ghemeinlic,</l>
<l>U claeg ic de scade ende onere,</l>
<l>Die Godevaerde, onsen heere,</l>
<l n="3910">Es gedaen ende den lande,</l>
<l>Daer die van Grimbergen met brande,</l>
<l>Ende met rove in hebben gelegen,</l>
<l>Onse lieden gevaen ende verslegen,</l>
<l>Ende Nettelaer die borch te broken,</l>
<l n="3915">Dat emmer moet sijn gewroken.</l>
<l>Oic spraken si groot overdaet.</l>
<l>Hiertoe bidden wy hulpe en raet,</l>
<l>Hoe wy moghen gecrigen wrake,</l>
<l>Ende gestillen hare sprake."</l>
<l n="3920"><pb n="176"/> Doe antwoorde op dese tale</l>
<l>Heer Godevaert van Leefdale:</l>
<l>"My dochte goet dat wy</l>
<l>Ons volc van verre ende van by</l>
<l>Te samen nu vergaedren deden,</l>
<l n="3925">Beide van dorpen ende van steden,</l>
<l>Ende voeren roven ende scoren</l>
<l>Al dat toe mochte horen</l>
<l>Van Grimbergen den heren,</l>
<l>Ende worpen 't, eer wy keren,</l>
<l n="3930">Al gader af tot in den gront;</l>
<l>Ende verlossen nu ter stont</l>
<l>Onse gesellen, die si houden</l>
<l>Gevaen, ende waert dat si wouden</l>
<l>Ons wederstaen oft dat besetten,</l>
<l n="3935">Soe laet er ons so jegen setten</l>
<l>Dat wi castien die ons sijn swaer."</l>
<l>Doen riep (men) algader daer:</l>
<l>"Dese raet es nutte ende goet;</l>
<l>Wy willen dat men so doet</l>
<l n="3940">Alse heer Henric seit van Diest,</l>
<l>Wiere aen wint oft verliest."</l>
<l><pb n="177"/>Hier met sciet dat parlement</l>
<l>Ende elc reet met genent</l>
<l>Hem gereyden 't huiswaert.</l>
<l n="3945">Die heren viere deden heervaert</l>
<l>Ghebieden allomme in 't lant.</l>
<l>Menich ridder, menich serjant</l>
<l>Quam in Bruessel toe gevaren,</l>
<l>Die den lachter wouden waeren,</l>
<l n="3950">Die haren joncheer was gedaen;</l>
<l>Het vergaderde vele saen</l>
<l>Menich man te Bruessel binnen.</l>
<l>Die heren, die hem wel versinnen,</l>
<l>Van Grimbergen, hadden tien dagen</l>
<l n="3955">Man ontboden ende magen,</l>
<l>Die daer omtrent woonden in 't lant;</l>
<l>Want si wouden al te hant</l>
<l>Te Vilvoorden varen na dat,</l>
<l>Die borch breken ende al dat</l>
<l n="3960">Sijs vonden omtrent dair;</l>
<l>Menighen man hadden si vorewaer,</l>
<l>Die van hem hielden goet ende leen.</l>
<l>Des so quam daer menich een</l>
<l><pb n="178"/>Van maechscappen gevaren,</l>
<l n="3965">Die goet ende vrome ten stride waren.</l>
<l>Hier laet ic van hem die woirt,</l>
<l>Ende segge van den Brabanters voirt,</l>
<l>Die nu uit waren gevaren</l>
<l>Van Bruessele, daer si vergadert waren,</l>
<l n="3970">Vaste te Grimbergen weert,</l>
<l>Wel gewapent ende onverveert,</l>
<l>Doe dat si er quamen by;</l>
<l>Ende die van Grimbergen, segge ick di,</l>
<l>Waren vroech opgestaen</l>
<l n="3975">Alse te varen, sonder waen,</l>
<l>Te Vilvoirden, daer si afbreken</l>
<l>Die borch wouden ende ontsteken</l>
<l>Huis ende hof tien stonden,</l>
<l>Ende verberren dat si dair vonden;</l>
<l n="3980">Maer dit heeft een knape belet,</l>
<l>Die den heere vertelde met</l>
<l>Hoe van Diest mijnheer Henric,</l>
<l>Her Geraert van Wesemale dergelic,</l>
<l><pb n="179"/>Heer Jan van Bierbeke, ende heer Arnout</l>
<l n="3985">Van Wemmele, dese heren stout,</l>
<l>Met groten volcke te samen,</l>
<l>Daer op hen gereden quamen,</l>
<l>Gewapent van Lothrike,</l>
<l>Ende van Brabant desgelike,</l>
<l n="3990">Ende wouden af in corten stonde</l>
<l>Die borch breken totten gronde,</l>
<l>Ende 't dorp ontsteken al met viere.</l>
<l>"Dies hebben si hem vermeten diere:</l>
<l>Eer si keren te desen tiden</l>
<l n="3995">Willen si woesten, afriden</l>
<l>'t Lant van Grimbergen, ende roven</l>
<l>Waer sijs mogen comen boven,</l>
<l>Ende 't volck jagen uten lande."</l>
<l>Doen antwoordi den bode te hande:</l>
<l n="4000">"Vrient, op dat ic 't can verweeren</l>
<l>Soe en selen si al hoer begeeren</l>
<l>Aen ons, hoop ic, volvoeren niet.</l>
<l>Segt, ghi heren, hebdi iet</l>
<l><pb n="180"/>Dese bootscap nu verstaen?</l>
<l n="4005">Wat raeddi dat wy aengaen,</l>
<l>Ende wat willen wy doen hier met?"</l>
<l>Doen antwoerde ongelet</l>
<l>Van Oyenbrugge heer Henric:</l>
<l>"Ic rade dat heme ygelic</l>
<l n="4010">Bereide sonder enich blijf,</l>
<l>Als te striden om sijn lijf,</l>
<l>En laet ons alle, clein ende groot,</l>
<l>Den vianden trecken in den scoet."</l>
<l>Hier met sceiden sy doe,</l>
<l n="4015">Ende seiden: "Wy willen doen alsoe!"</l>
<l>Het liep ten wapenen al</l>
<l>Beide groot ende smal:</l>
<l>Serjanten, knapen, knechten</l>
<l>Wapenden heur heren te rechte.</l>
<l n="4020">Van trompen was daer groot geluit,</l>
<l>Ende van hoornen; doe trocken uit</l>
<l>Die heren als si gewapent waren</l>
<l>Met groten orssen, sonder sparen,</l>
<l><pb n="181"/>Met hare wapenen overdect;</l>
<l n="4025">Dus sijn sy te velde getrect.</l>
<l>Daer si die vianden sagen,</l>
<l>Quam her Arnout toegeslagen,</l>
<l>Die here van Grimbergen was,</l>
<l>Vele seerder dan den pas,</l>
<l n="4030">Op een ors van grauwen hare;</l>
<l>Neven hem quamen aldaire</l>
<l>Die here van Assche gereden</l>
<l>Op een ors van stercken leden</l>
<l>Tot daer die vorste (in 't) open velt</l>
<l n="4035">Hilden, ende met gewelt</l>
<l>Ghinc hi sijn scare viseren,</l>
<l>Ende wiselic ordonneren.</l>
<l>Hi sprac: "Ghi heren groot en clene,</l>
<l>U allen bid ic gemene,</l>
<l n="4040">Dat ghi heden peinst om d'ere</l>
<l>Ende my by staet, die is u here.</l>
<l>Vecht vromelic, slaet groote slage;</l>
<l>Wie hier sterft in desen daghe</l>
<l>Hi wort mertelaers ghenoot;</l>
<l n="4045">Wi hebben recht, ende si onrecht groot.</l>
<l><pb n="182"/>Die waerheit wetti hier ave</l>
<l>Dat die van Grimbergen van een cave</l>
<l>Noyt goet en hielden, groot noch clene,</l>
<l>Van den hertoge van Brabant te lene."</l>
<l n="4050">Doen riepen si alle daer:</l>
<l>"Heer Arnout, here, sijt sonder vaer,</l>
<l>Die vianden seldi ongeviert</l>
<l>Haestelic sien gescoffiert."</l>
<l>Gereet maecte hi vier scaren,</l>
<l n="4055">Vier dusent in elcke te waren.</l>
<l>Hi dancte hen allen; hi was blide</l>
<l>Dat hise so gewillich vant ten stride.</l>
<l>Elcker scare gaf hi voert an</l>
<l>Enen wisen vromen leitsman;</l>
<l n="4060">Van der ierste was leitsman ave</l>
<l>Van Vianen die stoute grave;</l>
<l>Ende met hem waren uitvercoren</l>
<l>Ridderen van Grimbergen geboren:</l>
<l>D'een was die borchgrave heer Willem;</l>
<l n="4065">Heer Peter was ooc met hem</l>
<l><pb n="183"/>Van Imple, die ridder vri;</l>
<l>Die derde was, seide men my,</l>
<l>Van Cobbenbosch mijn heer Arnout;</l>
<l>Die vierde een vrome ridder stout,</l>
<l n="4070">Die men hiet heer Willem Tant.</l>
<l>Dese vier heren valjant</l>
<l>Rasch ende gewillich met</l>
<l>Waren gewapent, dat wet,</l>
<l>Al van den hoofde toten teen</l>
<l n="4075">Dat hem en ontbrac dinc gheen.</l>
<l>De orsse waren sterc ende snel.</l>
<l>Heer Willem Tant, dat wet wel,</l>
<l>Was out meer dan lxxv jaer.</l>
<l>Die vijfde was overwaer</l>
<l n="4080">Van Beyghem mijn heer Alaert,</l>
<l>Een goet ridder ende een waert.</l>
<l>Die sesde was in deser vaert</l>
<l>Van Herlaer mijn heere Geraert.</l>
<l>Dese waren comen ter banen</l>
<l n="4085">Metten grave van Vianen,</l>
<l>End oic andere ridders mede,</l>
<l>Daer ic of swige ter deser stede.</l>
<l>D'ander scare daerna</l>
<l>Leide de here van Breda,</l>
<l n="4090"><pb n="184"/> Die heer Geraert hiet bi namen;</l>
<l>Ende met hem quamen</l>
<l>Gescaert sine sonen viere,</l>
<l>Die ic u wil noemen hiere.</l>
<l>D'een hiet heer Gerart sekerlike,</l>
<l n="4095">D'ander heer Seger, de derde heer Heinric,</l>
<l>Ende de vierde mijn heer Jan.</l>
<l>Met hem was gescaert voert an</l>
<l>Van den Damme mijn heere Gaultier,</l>
<l>Ende oock mede een ruddre fier,</l>
<l n="4100">Mijn heere Willem van den Bogaerde.</l>
<l>Dese sesse hielpen op dese vaerde</l>
<l>Mijn heere van Breda syne schare bewaren.</l>
<l>Mijn heer Aernoult gaf sonder spaeren</l>
<l>Die derde bataille heer Woultre Berthoude,</l>
<l n="4105">Sijn oudsten sone met ghewoude,</l>
<l>Ende oock sesse andere ruddren mede,</l>
<l>Die ick u noemen wille ter stede.</l>
<l>D'eerste was, dat weet waele,</l>
<l>Mijn heere Zegere van den Maele;</l>
<l n="4110">D'ander sijn sone, mijn heere Simoen,</l>
<l>Een vroom ruddre ende een coen;</l>
<l>Die derde was heer Godevaert Screyhane,</l>
<l>Ende twee syne broedren, ick wane,</l>
<l><pb n="185"/>Mijn heer Jan ende mijn heer Geraert.</l>
<l n="4115">Oec was met in de vaert</l>
<l>Mijn heer Jan van Caelmont.</l>
<l>Dese .vj. heren waren te diere stont</l>
<l>Met here Wouter in de scare.</l>
<l>Der vierde scare nam ware</l>
<l n="4120">Selve van Grimbergen heer Arnout;</l>
<l>Met hem waren ridderen stout,</l>
<l>Die som van sire herbergen waren,</l>
<l>Ende haer lijf niet en wouden sparen;</l>
<l>In stride waren si goet ende vlugghe.</l>
<l n="4125">D'een was heer Arnout van Oyenbrugge,</l>
<l>Die sijn raet was algader;</l>
<l>Oec was de sone met den vader</l>
<l>Van Oyenbrugge heer Henric.</l>
<l>Met hem was sekerlic</l>
<l n="4130">Van Eppighem heer Paridaen;</l>
<l>Daer was met hem, na mijn verstaen,</l>
<l>Heer Henric Hoesken tien tide</l>
<l>Aldaer in mijns heren Arnouts side,</l>
<l>Ende nog een ridder van love,</l>
<l n="4135">Heer Paridaen van Massenhove,</l>
<l><pb n="186"/>Ende sijn oem heer Geraert van Liere,</l>
<l>Die hem in den strijt alhiere</l>
<l>Wale proefde sekerlike;</l>
<l>Ende heer Arnout van Hoembeke.</l>
<l n="4140">Ende vier siner sonen onvervaert.</l>
<l>Dese hilden onder den standaert</l>
<l>Van Grimbergen by haren here,</l>
<l>Ende menich ander, die groter ere</l>
<l>Bejoeghen, daer's was te doene;</l>
<l n="4145">Want si waren stout ende coene.</l>
<l>Mijn heer Arnout heeft bewaert</l>
<l>Van Grimbergen den standaert:</l>
<l>Mijn here van Assche beval hine,</l>
<l>Ende den ridder stout ende fine</l>
<l n="4150">Heer Arnout van Hombeke</l>
<l>Met sine vier sonen sekerleke,</l>
<l>Ende wel gewapent waren;</l>
<l>Die twee daer af waren riddaren.</l>
<l>Doen aldus sinen standaert</l>
<l n="4155">Mijn heer Arnout hadde bewaert</l>
<l>Van Grimbergen ende bestiert</l>
<l>'t Volc, ende gevisiert</l>
<l><pb n="187"/>Sine scare aldaer hi helt</l>
<l>Buten Grimbergen op dat velt,</l>
<l n="4160">Ende elc onder sine baniere,</l>
<l>Bleef hi stille houden sciere,</l>
<l>Ende beide sire vianden dair,</l>
<l>Die toe quamen openbair</l>
<l>Sere vastelike getrect,</l>
<l n="4165">Wel ghewapent ende verdect,</l>
<l>Op grote orsse overtoghen.</l>
<l>Doen quam sterc ende wel vermoghen</l>
<l>Haer waertsman, die hadde onderweghen</l>
<l>Die van Grimbergen overslegen,</l>
<l n="4170">Hoe si hilden daer gescaert,</l>
<l>Met vier scaren wel bewaert,</l>
<l>Met ontploken baniere wale.</l>
<l>Doen sprac die here van Wesemale:</l>
<l>"So horic wel dair af den scijn,</l>
<l n="4175">Dat si vluchtich niet en sijn;</l>
<l>Maer my dunct si willen dueren</l>
<l>Ende genieten der aventueren.</l>
<l>Nu laet ons sonder langer beiden</l>
<l>Ons scare vaste gereiden,</l>
<l n="4180"><pb n="188"/> Want het's vele meer dan tijt</l>
<l>Dat wy beginnen nu den strijt;</l>
<l>Elc sie dat hi bereet sy</l>
<l>Nadien dat sy ons sijn so by."</l>
<l>Doen ginc die here, sijt seker das,</l>
<l n="4185">Van Wesemale, die maerscalc was</l>
<l>Van den lande van Brabant,</l>
<l>Ende maecte vier scaren ter hant.</l>
<l>In elcke scare vijf duysent man</l>
<l>Gewapent ende halsberch an;</l>
<l n="4190">D'orsse groot ende vermogen,</l>
<l>Wel met wapen overtogen.</l>
<l>Die here van Diest geleide doe</l>
<l>D'eerste scare; d'ander daer toe</l>
<l>Geleide die here van Bierbeke;</l>
<l n="4195">Die derde geleide sekerleke</l>
<l>Mijn heer Henric van Rotselaer.</l>
<l>Die vierde scare daer naer</l>
<l>Geleide die here van Craynhem,</l>
<l>Ende die maerscalc selve met hem,</l>
<l n="4200">De here van Wesemale, die ter side</l>
<l>Wesen woude tien tide;</l>
<l><pb n="189"/>Daer was menich spere ende sweert,</l>
<l>Menich ors, menich peert,</l>
<l>Ende menich man, vrome ende coene.</l>
<l n="4205">Men beval te desen doene</l>
<l>Den standaert op sijn ere</l>
<l>Te voeren den stouten here</l>
<l>Van Wemmele, hem ende sinen magen,</l>
<l>Die daer dienden met groote slagen.</l>
<l n="4210">Alsi gescaert waren ende bereet</l>
<l>Sijn si ter hant voort ghetreet</l>
<l>Met haesten ten vianden waert.</l>
<l>Men mocht daer horen op die vaert</l>
<l>Menighe trompe ende basine,</l>
<l n="4215">Die daer luden met sulcker pine,</l>
<l>Dat die erde donderen dochte.</l>
<l>Dus quamen si met desen gherochte</l>
<l>Daer die vianden met gewelt</l>
<l>Gescaert hilden op 't velt,</l>
<l n="4220">Ende elc onder sine vane.</l>
<l>Also elc sach den anderen ane</l>
<l>Doe wel gewapent ende bewaert,</l>
<l>En was daer niemant op de vaert</l>
<l><pb n="190"/>In d'ene noch in d'ander side,</l>
<l n="4225">Hoe willich hi was ten stride,</l>
<l>Hine hadde wel den pais genomen,</l>
<l>Haddi mit eren mogen comen;</l>
<l>Doch so verwan die scamelheit,</l>
<l>Ende daden wech die bloeheit,</l>
<l n="4230">Ende sloegen met sporen dair.</l>
<l>D'ierste joeste dede voirwair</l>
<l>Mijn heer Henric van Oyenbrugge,</l>
<l>Die sterc, jonc was ende vlugge.</l>
<l>In de vierde battaellie dair</l>
<l n="4235">Was hi gescaert voirwaer</l>
<l>Met heer Arnoude, als ic las,</l>
<l>Die heer van Grimbergen was,</l>
<l>Ende met heer Arnoude sijns selfs vader;</l>
<l>Nochtan liet hise beide gader,</l>
<l n="4240">Ende reet der vorste scare ane,</l>
<l>Die den grave van Viane</l>
<l>T'achterwaerne bevolen was.</l>
<l>Hi soude ierst slaen in den tas,</l>
<l>Ende die vianden bestaen,</l>
<l n="4245">Mocht na sinen wille gaen.</l>
<l><pb n="191"/>Hi was strijts gewillich soe,</l>
<l>Dat hi reet dore die scare doe.</l>
<l>Hi hadde een spere schoon ende starc,</l>
<l>Ende reet een ors dat menich marc</l>
<l n="4250">Waert was te alsulken oirbore,</l>
<l>Al verdect wel ter coere</l>
<l>Van sinen wapenen wel ghemaect;</l>
<l>Sijn tornekeel was wel gheraect</l>
<l>Van sinopre ende van goude,</l>
<l n="4255">Van .vi. stucken, also hi woude,</l>
<l>Met enen rande getandeert</l>
<l>Van kelen, alsi wert geviseert.</l>
<l>Scilt op hals, helm op hoeft,</l>
<l>D'ors liet hi lopen, des geloeft,</l>
<l n="4260">Voer d'andre een scoetmael verre.</l>
<l>Doen reet jegens hem al erre</l>
<l>Een knape hiet Jan, wet wale,</l>
<l>Die de wapenen van Wesemale,</l>
<l>Met enen rande droech van lasure,</l>
<l n="4265">Ende stac heer Henric tier ure</l>
<l>Beneden bokele van den scilde;</l>
<l>Weder hi wilde of en wilde,</l>
<l><pb n="192"/>Hi moeste bughen achter waert;</l>
<l>Maer hi rechte hem ter vaert,</l>
<l n="4270">Ende gheraecte den ghenen weder,</l>
<l>Dat man ende peert viel neder.</l>
<l>Lanc waest eer hi op comen conste;</l>
<l>Want die strijt op hem begonste,</l>
<l>Ende heer Henric voir voert,</l>
<l n="4275">Ende boet enen sijns speren oert,</l>
<l>Die jegen hem quam opgevaren,</l>
<l>Ende geraectene te waren</l>
<l>Soe sere met sinen schachte,</l>
<l>Dat hine doorreet een gelachte,</l>
<l n="4280">Ende hem in 't lijf dat spere brac.</l>
<l>Mijn heer Henric sweert uyttrac,</l>
<l>Ende voer striden op de vianden,</l>
<l>Dien hi afsloech voeten ende handen,</l>
<l>Ende wrachte groote moort.</l>
<l n="4285">Doen quamen beide die scaren voort;</l>
<l>D'ene brachte geleid ane</l>
<l>Selve die grave van Viane,</l>
<l>Ende die here van Diest elc anderen jeghen</l>
<l>Hebben die orsse met sporen geslegen,</l>
<l n="4290"><pb n="193"/> Ende ronnen elcanderen op.</l>
<l>Dat gedalsch ende dat geclop</l>
<l>Van den peerden ende van den slagen</l>
<l>En can ic u halfs niet gesaghen,</l>
<l>Hoe ridderlike men tornierde,</l>
<l n="4295">Ende hoe elc anderen nederstierde;</l>
<l>D'een sloech, d'ander stac,</l>
<l>Ende van den speren dat ghekrac</l>
<l>Was te hooren wonderlike.</l>
<l>Doen quam gereden ridderlike</l>
<l n="4300">Die here van Diest doere den strijt,</l>
<l>Wel ghewapent, te dier tijt</l>
<l>Leide hi d'ierste scare</l>
<l>Jegen den grave van Vianden dare.</l>
<l>Met hem quamen een deel sire mage,</l>
<l n="4305">Die hem hielden in dien daghe</l>
<l>Algader onder sijn baniere,</l>
<l>Die root was gelijc den viere</l>
<l>Van gouden, twee vaeschen daer in</l>
<l>Van sable, meer noch min;</l>
<l n="4310">Alsoe was sine wapen al.</l>
<l>Hi liet lopen dore den dal</l>
<l><pb n="196"/>Sijn ors dapper ende snel,</l>
<l>Ende stac enen also wel</l>
<l>Opten scilt, rechte vore,</l>
<l n="4315">Dat spere d'ander syde herdore</l>
<l>Ende ontwee sneet, als ic lie,</l>
<l>Beide halsberch ende corie,</l>
<l>Daertoe levere, longer mede;</l>
<l>Tspere hi stac hem ter stede,</l>
<l n="4320">Ende d'ander viel neder doot,</l>
<l>Dat sinen vrienden was scade groot;</l>
<l>Want hi goet ende vroom was.</l>
<l>Doen quam gereden sinen pas</l>
<l>Die here van Bierbeke, seker sijt,</l>
<l n="4325">Met sire scaren in den strijt,</l>
<l>Ende vergaderden, dat's waer;</l>
<l>Want jegen hem quam aldaer</l>
<l>Met sire scare, die hi helt,</l>
<l>Die here van Breda met gewelt.</l>
<l n="4330">Si vielen te gadere wiselike,</l>
<l>Ende streden herde vreselike;</l>
<l>Elc en wilde door den vaer</l>
<l>Van sinen vrient niet sceiden daer.</l>
<l><pb n="195"/>Als die twee heren vergadert waren,</l>
<l n="4335">Wert daer gevochten sonder sparen,</l>
<l>Elc gout anderen sijn gelach,</l>
<l>Daer wert geslagen menigen slach,</l>
<l>Ende gemaect weduwen, wesen;</l>
<l>Dus was in anxte ende in vresen</l>
<l n="4340">Menich man in wederside.</l>
<l>Daer quam gereden in den stride</l>
<l>Heer Gerart, als ic versta,</l>
<l>Des heren sone van Breda,</l>
<l>Op eenen ors, wet wel,</l>
<l n="4345">Varende groot ende snel,</l>
<l>Ghewapent als een lantshere.</l>
<l>Den scilt droech hi, min noch mere,</l>
<l>Van kelen, met drie sautoren</l>
<l>Van selvere, na mijn verhoren,</l>
<l n="4350">Met enen palestene ter cuere,</l>
<l>Goet ende fijn van lasuere.</l>
<l>Een spere hilt hi wel gereet,</l>
<l>Dat stijf was ende sere sneet;</l>
<l>Daer ane hinc wel gescapen</l>
<l n="4355">Een gonfanoen van sinen wapen.</l>
<l><pb n="196"/>Doen sloech met sporen de baroen</l>
<l>Als een ridder stout ende coen,</l>
<l>Ende stac enen die hiet</l>
<l>Heer Warnaer, al en was hi niet</l>
<l n="4360">Ridder, hi was uytvercoren,</l>
<l>Ende van Thienen wel gheboren;</l>
<l>Den scilt doorstac hi hem in de side</l>
<l>Dat hi doot viel in dien stride.</l>
<l>Dat spere trac hi na hem weder,</l>
<l n="4365">Ende stac enen anderen neder</l>
<l>Dat hi vertorden bleef op d'eerde</l>
<l>Onder voeten ende onder peerden,</l>
<l>Ende metten steke sijn spere brac;</l>
<l>Sijn goede swaert hy doen trac,</l>
<l n="4370">Daer hi met sloech slagen groot.</l>
<l>Doen quam gereden tiere noot</l>
<l>Sijn vader ende sire broeder drie,</l>
<l>Ende haers volcs ene partie.</l>
<l>Daer wert gestreden op dien dach,</l>
<l n="4375">Dat men er lange af spreken mach;</l>
<l>Want elken die daer was ten stride</l>
<l>Mocht men geliken t'allen tide</l>
<l><pb n="197"/>Met waerheiden Roelants genoot;</l>
<l>Want hare slagen waren groot.</l>
<l n="4380">Daer bleef op den velde verslegen</l>
<l>Menech eerlijc deghen,</l>
<l>Ende verminct in dat bedranc.</l>
<l>Daer was van sweerden groot geclanc;</l>
<l>Daer vocht die grave van Vianen</l>
<l n="4385">Op een swert ors, in der banen,</l>
<l>Verdect met ere ysere coverture.</l>
<l>Sijn scilt was root tier ure</l>
<l>Met enen inscildeken daerin,</l>
<l>En sijn baniere meer noch min,</l>
<l n="4390">Daer sijn volc onder hilt</l>
<l>Ende sere vacht met gewilt.</l>
<l>Die grave selve hilt enen spere,</l>
<l>Dat groet was ter were.</l>
<l>D'yser was, des sijt vroet,</l>
<l n="4395">Lanc wel onderhalven voet.</l>
<l>Sijn ors noopte hi houde</l>
<l>Met enen spore root van goude,</l>
<l>Dat seerder liep dan een hinde;</l>
<l>Jegen hem quam met geninde</l>
<l n="4400"><pb n="198"/> Die here van Diest geslegen</l>
<l>Met sporen coen als een degen</l>
<l>Op een ors al appelgrau.</l>
<l>Sijn wapen waren, no root, no blauw;</l>
<l>Maer van goude, twee vaeschen daerinne</l>
<l n="4405">Van sable, also ic versinne.</l>
<l>In de hant haddi den spiet,</l>
<l>Daer hi den grave mede stiet</l>
<l>Op den scilt, dat hi cloef</l>
<l>In twee stucken als een loef.</l>
<l n="4410">D'yser op de plate anstoet,</l>
<l>D'yser brac, dat hem goet</l>
<l>Was, want hine niet af en stac;</l>
<l>Hoert hoe hi hem weder wrac:</l>
<l>Hi hortene eer hi hem leet</l>
<l n="4415">Op den scilt, dien hi hem gereet</l>
<l>Van den halse, ende tien tide</l>
<l>Quam d'yser op de slincke side</l>
<l>Van sire platen; dat spere brac,</l>
<l>Ende gaf enen groten crac,</l>
<l n="4420">In cleenen stucken al ontwee,</l>
<l>Ende die orssen, dat's noch mee,</l>
<l><pb n="199"/>Daer die heren beide op saten,</l>
<l>Quamen gelopen so utermaten</l>
<l>Sere, dat die heren beide</l>
<l n="4425">Te gader quamen metten gereide,</l>
<l>Ende vergaderden te samen</l>
<l>Met borsten ende met lichamen,</l>
<l>Soe dat si vielen in dat geloop</l>
<l>Met orssen, met allen overhoop.</l>
<l n="4430">Verstormelike quamen doe</l>
<l>Dien tween heren geslegen toe</l>
<l>Die vrienden in beiden siden;</l>
<l>Daer ginc men vreselike striden</l>
<l>Om die heren te helpen op;</l>
<l n="4435">Daer wert gegeven menigen clop</l>
<l>Boven die heren die daer laghen,</l>
<l>Ende en hoorden no en sagen,</l>
<l>So verduselt waren si</l>
<l>Van den valle; maer die hem bi</l>
<l n="4440">Waren hebbense opgeheven.</l>
<l>Daer wert menich slach gegeven,</l>
<l>Ende gesteken menighen stoot;</l>
<l>Daer was anxt ende groote noot;</l>
<l>Men droech den heren eer yet langhe</l>
<l n="4445">Alle beide uten bedranghe,</l>
<l><pb n="200"/>Ende alsi waren becomen</l>
<l>Heeft daer elc sijn sweert genomen,</l>
<l>Ende voeren striden ridderlike.</l>
<l>Daer quam gereden vreselike</l>
<l n="4450">Mijnheer Wouter Berthout,</l>
<l>Die den Brabanters was onthout,</l>
<l>Die de derde scare brachte.</l>
<l>D'ors liet hi lopen met crachte,</l>
<l>Dat seerder liep dan soude</l>
<l n="4455">Een vogel vliegen in den woude,</l>
<l>Of vee loopen, hert of hinde,</l>
<l>Ende stac enen die hi kinde,</l>
<l>Die van 's Hertogenbossche was</l>
<l>Metten schachte, dat hi in 't gras</l>
<l n="4460">Van den orsse doot viel neder.</l>
<l>Die schacht brac; hi vinc weder</l>
<l>Ten sweerde dat t'siner side hinc,</l>
<l>Ende sloech een jongelinc</l>
<l>Dat hi hem 't hooft dede vliegen af.</l>
<l n="4465">Doen quam dair sinen hogen draf</l>
<l>Die here van Rotselaer in den strijt</l>
<l>Ghereden, en menich man tier tijt,</l>
<l>Die hem hilt onder sine baniere,</l>
<l>Die wit was, rikelic ende diere</l>
<l n="4470"><pb n="201"/> Met drie lelien van kelen root;</l>
<l>Die brachte geleit ende conroot</l>
<l>In der Brabanters side.</l>
<l>Selve was hi in den stride</l>
<l>Gewapent als een ridder wel:</l>
<l n="4475">Sijn ors was dapper ende snel,</l>
<l>Met sinen tekenen overtoghen.</l>
<l>Hi hadde den schacht, ongeloghen,</l>
<l>In die hant, ende sloech met sporen;</l>
<l>Men mochte d'erde doven horen,</l>
<l n="4480">Daer hi over gereden quam.</l>
<l>Alsen heer Wouter vernam</l>
<l>Berthout, reet hi hem jeghen,</l>
<l>Ende heer Henric opgesteghen</l>
<l>Weder op heer Wouter doe,</l>
<l n="4485">Ende stacken metten spere soe,</l>
<l>Dat hi was bi na mit allen</l>
<l>Van den orsse neder gevallen.</l>
<l>Heer Wouter, die hem tamelike</l>
<l>Onthilt, stac mijn heer Henrike</l>
<l n="4490">Met sinen stercken spere weder</l>
<l>Op den scilt, door dat leder</l>
<l><pb n="202"/>Van der plate, dat 't spere booch</l>
<l>Ende in menichen stucken vlooch;</l>
<l>Her Heinric die ridder snel</l>
<l n="4495">Onthilt hem van den steke wel,</l>
<l>Ende trac 't sweert uter scheiden</l>
<l>Ende slouch heer Wouteren sonder beiden</l>
<l>Op den helm rechte boven,</l>
<l>Dat hi van den slaghe verstoven</l>
<l n="4500">Wert ende al te male in dole.</l>
<l>Van toorne ontstac hi als een cole</l>
<l>Die leecht ende bernet in 't vier,</l>
<l>Hem worden verwermt beide sijn lier</l>
<l>Van groter verwoethede:</l>
<l n="4505">'t Sweert troc hi uter scede,</l>
<l>Ende heeft heer Henric geslegen,</l>
<l>Die jegen den slach brachte gedregen</l>
<l>Den schilt te poente in 't gevoech,</l>
<l>Daer hi een grote stuc af sloech.</l>
<l n="4510">'t Sweert voer voort in de borst,</l>
<l>Ende wonden een deel, sonder vorst</l>
<l>Dat bloet daer uyt gelopen quam;</l>
<l>'t Sweert hi anderwerf nam,</l>
<l><pb n="203"/>En waende te slaen op sijn hoet;</l>
<l n="4515">Maer een ander ridder stoet,</l>
<l>Dien hi metter selver snede</l>
<l>Geraecte, dat hi hem dede</l>
<l>'t Hooft afvliegen verre.</l>
<l>Doen wert mijn heer Heinric erre,</l>
<l n="4520">Die heer was van Rotselaer;</l>
<l>'t Sweert nam hi aldaer,</l>
<l>Ende verhief 't met beide handen:</l>
<l>Hi waenden slaen toten tanden;</l>
<l>Maer d'ors ontdroeghene aldair</l>
<l n="4525">Uten slaghe; maer 't sweert baer</l>
<l>Voer den orsse tusschen de oren,</l>
<l>Dat hy 't geraecte te voren,</l>
<l>So dat voer ten herssenen toe.</l>
<l>Dat ors storte neder doe;</l>
<l n="4530">Maer heer Wouter spranc op saen,</l>
<l>Ende ginc over sine voeten staen,</l>
<l>Daer street hi alse een here;</l>
<l>Doe riep hi: Grimbergen! sere.</l>
<l>Selke die sijn roep vernamen,</l>
<l n="4535">Gheredelike si toe hem quamen;</l>
<l><pb n="204"/>Daer quam her Heinric van Oyenbrugge,</l>
<l>Die sterc, jonc was ende vlugghe:</l>
<l>Doen hi Grimbergen roepen hoerde,</l>
<l>Reet hi derwaert metten woerde,</l>
<l n="4540">Ende quam daer heer Wouter stoet</l>
<l>Op d'eerde, ende vocht te voet.</l>
<l>Doen wert erre mijn heer Heinric</l>
<l>Met speren sloechi vreselic</l>
<l>Op die heer Wouter aenstoeden</l>
<l n="4545">Dapperlijc ende onvermoeden,</l>
<l>Ende stac enen ridder daer,</l>
<l>Die metten here van Rotselaer</l>
<l>Comen was te desen stride,</l>
<l>Rechte op sijn slincke syde,</l>
<l n="4550">Dat hi viel uten gereide.</l>
<l>D'ors nam al sonder beide</l>
<l>Mijn heer Wouter met gewoude.</l>
<l>Hi peinsde dat hi 't dancken soude</l>
<l>Heer Heinric t' eniger stede,</l>
<l n="4555">Die dese joeste dore hem dede,</l>
<l>Ende hem was dat ors goet,</l>
<l>Dien hi staende vant te voet.</l>
<l><pb n="205"/>Doen voerden die heren te hande</l>
<l>Met crachte doer die viande,</l>
<l n="4560">Daer si anxtelijc op streden</l>
<l>Te met, dat si deure leden.</l>
<l>Ic conste u van half den lieden</l>
<l>Sonderlinge haer daet niet bedieden;</l>
<l>Maer men sloech daer in beide siden</l>
<l n="4565">Also anxtelike striden,</l>
<l>Dat ic wane weten wel te voren,</l>
<l>Sint Ons Here wert geboren</l>
<l>En sach men nie op corten tijt</l>
<l>Also vreseliken strijt;</l>
<l n="4570">Want van mate noch van rijcken</l>
<l>En woude niemant anderen wijcken,</l>
<l>Noch een voet de plaetse rumen,</l>
<l>Dus moeste daer menich tumen</l>
<l>Ter erden, ende vallen doet,</l>
<l n="4575">Oft verminct werden in der noet.</l>
<l>Daer sloegen af die viande</l>
<l>Elc anderen voet en hande,</l>
<l>Hoot, been, voirwaer geseit,</l>
<l>Vielen in dat bloet gereit,</l>
<l n="4580"><pb n="206"/> Dat dair lach gestort al werm.</l>
<l>Daer laghen ende baden menich arm,</l>
<l>Met dat daer met williger hant</l>
<l>Vochten die van Brabant,</l>
<l>Die d'erde met stouten moede</l>
<l n="4585">Verwen daden metten bloede:</l>
<l>Sy wouden haer scande, haren toren</l>
<l>Wreken, die hem daer te voren</l>
<l>Die van Grimbergen hadden gedaen</l>
<l>Te Nettelaer, als ghi verstaen</l>
<l n="4590">Hier voren wel hebt in de jeste.</l>
<l>Dies was daer strijt, ja de meste</l>
<l>Die men in menighen tide sach;</l>
<l>Oec haddense quaet verdrach.</l>
<l>Die van Grimbergen wouden mede</l>
<l n="4595">Die scade wreken, die hem dede</l>
<l>Die hertoge Godevaert Metten Baerde,</l>
<l>Dies si noch hadden groote onwaerde,</l>
<l>Dus was groot ende starc die crijch.</l>
<l>Daer quam ghevaren in den wijch</l>
<l n="4600">Die here doe van Craynhem,</l>
<l>Die de vierde scare bracht met hem</l>
<l><pb n="207"/>Onder sine baniere,</l>
<l>Die rikelic was ende diere</l>
<l>Van goude, een cruce van kelen daerin,</l>
<l n="4605">Met ere crayen, mere no min,</l>
<l>Die van sable was alte male.</l>
<l>Sijn tornekeel, wel wale,</l>
<l>Was van den selven afgesneden.</l>
<l>Neven hem quam gereden</l>
<l n="4610">Die here van Wesemale, met</l>
<l>Sinen maghen, die ongelet</l>
<l>Den last woude helpen draghen,</l>
<l>Ende sijn lijf met eren waghen.</l>
<l>Hy was maerscalc ende here,</l>
<l n="4615">(Dies woude hi bejaghen ere)</l>
<l>Van dien van Brabant gemeene;</l>
<l>Het behoorde te sinen leene.</l>
<l>Sijn tornekeel ende sijn baniere</l>
<l>Waren rijkelic ende diere</l>
<l n="4620">Ende al eens van kelen root,</l>
<l>Met drie lelien groot</l>
<l>Van silvere verheven scone.</l>
<l>Hine achte niet een quade bone</l>
<l><pb n="208"/>Op die van Grimbergen in dat parc;</l>
<l n="4625">Hi hadde een spere stijf ende starc,</l>
<l>Ende een yser dat seere sneet.</l>
<l>Hy noopte d'ors met sporen gereet;</l>
<l>D'ors dat was snee wit</l>
<l>Met sinen wapen hi sit</l>
<l n="4630">Overtoghen ridderlike.</l>
<l>Jeghens hem quam diergelike</l>
<l>Van Grimbergen mijn heer Arnout,</l>
<l>Ende met hem die here stout</l>
<l>Van Assche, dien in die vaert</l>
<l n="4635">Bevolen was de standaert.</l>
<l>Nochtans bant hi selve baniere;</l>
<l>Sijn wapen was goet ende diere:</l>
<l>Sijn tornekeel dat was van goude,</l>
<l>Ende van kelen, also hi woude,</l>
<l n="4640">Van .x. stucken, na sijn behoirte,</l>
<l>Ende elc na cunst van sire geboirte.</l>
<l>Die vierde scare si brachten,</l>
<l>Met scerpen sweerden ende met scachten,</l>
<l>Met groten orssen overtoghen,</l>
<l n="4645">Oft hadden gheweest hertoghen.</l>
<l>Haer wapen die hem wel saten</l>
<l>Bleken sere utermaten</l>
<l><pb n="209"/>Jeghen die sonne daer si quamen.</l>
<l>Oec waren si die beste te samen</l>
<l n="4650">Van al den scaren groot of clene;</l>
<l>Heer Arnout horte uyt alleene,</l>
<l>Die van Grimbergen was here.</l>
<l>Hine was noch noyt ere</l>
<l>Comen tot so herden stride,</l>
<l n="4655">Als daer nu geviel tien tide.</l>
<l>Sijn wapen was rikelike</l>
<l>Van goude, al te ridderlike</l>
<l>Gemaict, met ere vaeschen blau;</l>
<l>Sijn ors dat was appelgrau,</l>
<l n="4660">Een dat beste dat men vant</l>
<l>Ofte wiste in enich lant;</l>
<l>Die here van Moy, een franchois,</l>
<l>Had hem gesent uyt Artoys.</l>
<l>Die selve here, als wy hoeren,</l>
<l n="4665">Was van den royalen geboren;</l>
<l>Dese selve hi quam met gewoude</l>
<l>Sint te hulpe her Arnoude</l>
<l>In den strijt ende in de orloghe</l>
<l>Jegen den jonghen hertoghe,</l>
<l n="4670"><pb n="210"/> Wiens liede dat nu sere streden.</l>
<l>Mijn heer Arnout quam ghereden</l>
<l>Op dit grau ors, dat al te male</l>
<l>Scone verdect was ende wale</l>
<l>Met ere yseren covertueren,</l>
<l n="4675">Die jegenslage mochte dueren</l>
<l>Wel ende jegensteken swaer;</l>
<l>Daer boven met samite claer</l>
<l>Ene andere die al d'ors bevinc.</l>
<l>Een pinnonceel so hinc</l>
<l n="4680">Aen sijn spere de keerende neder;</l>
<l>Oec reet jegen hem daer weder</l>
<l>Van Wesemale mijn heer Geraert,</l>
<l>Een stout ridder ende vermaert,</l>
<l>Jeghen Heer Arnoude met gewelt</l>
<l n="4685">Dapperlijc over 't felt:</l>
<l>Sijn ors was dapper, starc ende groet,</l>
<l>Dat seerder liep dan een bogen scoet.</l>
<l>Sy quamen recht in dier manieren</l>
<l>Als een steen uter pederieren,</l>
<l n="4690">Elc geronnen ten anderen waert,</l>
<l>Ende staken die speren onvervaert</l>
<l><pb n="211"/>In menighen stucken op de scilde,</l>
<l>Soe dat beide die heren milde</l>
<l>Achterwaert gheboghen saten,</l>
<l n="4695">Die hem wel consten gelaten</l>
<l>In orlogen ende in stride,</l>
<l>Ende rechten hem ten selven tide.</l>
<l>Die sweerden toghen si haesteleken,</l>
<l>Ende ginghen slaen ende steken,</l>
<l n="4700">Ende die scaren van beide siden</l>
<l>Ginghen onderlinghe striden.</l>
<l>Men blies daer, sijt seker das,</l>
<l>Als dat here vergadert was,</l>
<l>Menighen trompe ende basine;</l>
<l n="4705">Men riep dus lude in schine</l>
<l>Menighen roep, menich teyken;</l>
<l>Niemant wilde den anderen wijcken.</l>
<l>Die grave Dideric riep: Vianen!</l>
<l>Ende ginc sijn lieden vermanen</l>
<l n="4710">Dat si hem wel proeven souden,</l>
<l>Ende den strijt vaste houden.</l>
<l>De here van Breda riep: Breda!</l>
<l>Ende sijn sonen oec daerna</l>
<l><pb n="212"/>Riepen sijn teycken sonder berghen;</l>
<l n="4715">Ende her Arnout riep: Grimbergen!</l>
<l>Ende her Wouter Berthout</l>
<l>Riep: Mechelen! met gewout.</l>
<l>Selc riep: Assche! selc riep: Beyghem!</l>
<l>Ende elc sijn teyken dat hem</l>
<l n="4720">Toehoirde in allen rechte.</l>
<l>Dese waren van den geslechte</l>
<l>Van Grimbergen ende van der side,</l>
<l>Riepen lude in den stride.</l>
<l>In de ander side, dat wet:</l>
<l n="4725">Lotherike ende Brabant! met.</l>
<l>Selc riep: Diest! selc: Wesemale!</l>
<l>Selc Craynhem! weet wale,</l>
<l>Rotselaer, Wemele, selc Bierbeke</l>
<l>[.........]</l>
<l n="4730">Wert daer geropen tien stonden</l>
<l>Van hem die banieren bonden.</l>
<l>Elc riep dat hem toehoerde,</l>
<l>Ende na den cri ende na den woerde</l>
<l><pb n="213"/>Sijn si te samen daer gevaren.</l>
<l n="4735">Der vergaderde in der scaren</l>
<l>Haestelike 't kynt bi den vader,</l>
<l>Die neve bi den oem algader;</l>
<l>Daer d'een vrient bi den anderen helt</l>
<l>Wert daer met groter gewelt,</l>
<l n="4740">In beide siden sere gestreden,</l>
<l>Ende menich man overreden,</l>
<l>Ende met sweerden dorhouwen.</l>
<l>Oec so mocht men daer scouwen</l>
<l>Menighen halsberch ontmaelgiert,</l>
<l n="4745">Ende menighen helm gefaelgiert,</l>
<l>Menigen scilt in spaneren gesleghen,</l>
<l>Ende verminct menich deghen.</l>
<l>Menich voet, arm ende hant</l>
<l>Afgeslagen in dat sant.</l>
<l n="4750">Men mochte peerde ende rosside</l>
<l>Al idel sien lopen uten stride,</l>
<l>Daer die here af was doot.</l>
<l>Daer was anxt ende groote noot</l>
<l>Aen beiden siden op dat velt.</l>
<l n="4755">Daer quam gereden met gewelt</l>
<l><pb n="214"/>Van Leefdale mijn heer Godevaert,</l>
<l>Wel gewapent op sijn paert,</l>
<l>Al van den hoofde toten teen:</l>
<l>Sijn baniere, sijn scilt al een</l>
<l n="4760">Van goude, met drie roosen daerin</l>
<l>Van kelen root, meer no min;</l>
<l>Van kelen oic een quartier.</l>
<l>Sijn ors dede lopen die ridder fier,</l>
<l>Dat scone, starc was ende goet;</l>
<l n="4765">Jeghen hem quam in 't gemoet</l>
<l>Van Grimbergen heer Geraert,</l>
<l>Die stout was ende onvervaert.</l>
<l>Hi hadde een stiven scacht</l>
<l>Met enen pinnoncele bracht</l>
<l n="4770">Van samite scone ende groene.</l>
<l>Van Leefdale die ridder coene</l>
<l>Reet jegen hem dus weder;</l>
<l>Elc stac d'anderen dore 't leder</l>
<l>Van den scilde, dat si bogen</l>
<l n="4775">Ende die speren in stucken vloghen.</l>
<l>Hierna quamen die heren t' samen</l>
<l>Met borste ende met lichamen,</l>
<l><pb n="215"/>Met helme ende met scilde,</l>
<l>Weder elc wilde ofte en wilde,</l>
<l n="4780">Dat si, met orse ende met allen,</l>
<l>Ter erden quamen gevallen,</l>
<l>Daer si beide een stuc tijts laghen.</l>
<l>Menighen sach men derwaert jagen</l>
<l>Daer dese heren lagen neder</l>
<l n="4785">Om hem op te heffen weder;</l>
<l>Maer en waert niet so saen</l>
<l>In den strijt daer gedaen,</l>
<l>Elc woude den sinen ierst helpen op.</l>
<l>Daer wert ghegheven menighen clop,</l>
<l n="4790">Aldair die heren laghen onder,</l>
<l>Dies strijts mocht elken wonder</l>
<l>Hebben, die daer hadde gesien</l>
<l>Beide dat jagen ende dat vlien;</l>
<l>Doch werden si met grooter pine</l>
<l n="4795">Opgeheven in de hutsine.</l>
<l>Men gaf daer elken sijn sweert;</l>
<l>Doen ginghen de heren weert</l>
<l>Van yerst weder striden seere;</l>
<l>Ende mijn heer Arnout die here</l>
<l n="4800"><pb n="216"/> Van Oyenbrugge, ende heer Henric</l>
<l>Sijn sone diesgelijc,</l>
<l>Sijn gewapent hiertoe comen;</l>
<l>Daer heeft heer Arnout genomen</l>
<l>Van Oyenbrugge sijn starc spere,</l>
<l n="4805">Ende stac van Wavere den here,</l>
<l>Dat hi bina met allen</l>
<l>Van den peerde was gevallen;</l>
<l>Want met pine, met arbeide,</l>
<l>Hilt hi hem in 't gereide;</l>
<l n="4810">Ende heer Henric heeft vercoren</l>
<l>Heer Wouteren ende stacken voren</l>
<l>Op den scilt so overseere,</l>
<l>Dat heer Wouter die here</l>
<l>Van den orsse viel ter erden neder;</l>
<l n="4815">Maer hermonteert wert hi weder</l>
<l>Van sijns selfs gesellen doe,</l>
<l>Die daer gereden quamen toe.</l>
<l>Oic quam dair die here van Aa,</l>
<l>Wel gewapent, als ic versta,</l>
<l n="4820">Van kelen met enen sautore,</l>
<l>Van silvere gaende dore.</l>
<l><pb n="217"/>Hy stac van Oyenbrugge heer Arnoude</l>
<l>Op den scilt van roeden goude</l>
<l>Ende van sinople dat hi spleet;</l>
<l n="4825">Die scacht brac, ende daer hi leet,</l>
<l>Sloechene heer Arnout boven</l>
<l>Op den helm, men mochte loven</l>
<l>Beide arm ende oic sweert;</l>
<l>Want hi den riken helm weert</l>
<l n="4830">Ende 't beckeneel spliten dede;</l>
<l>Ende hadde hem aldus ter stede</l>
<l>'t Sweert niet in de hant gekeert,</l>
<l>Hi hadde hem een evel spel geleert,</l>
<l>Of hi hadden so gewont</l>
<l n="4835">Dat hi nemeer en ware gesont;</l>
<l>Ende here Arnout voer voort,</l>
<l>Hi ende syne sone, die groote moort</l>
<l>Daden over die viande;</l>
<l>Sy sloegen af voete ende hande,</l>
<l n="4840">Hoofde, armen, bene met.</l>
<l>Aldus stridende, dat wet,</l>
<l>Quamen si onder die baniere</l>
<l>Van Grimbergen weder sciere,</l>
<l>Die her Arnout hilt, haer here,</l>
<l n="4845">Die ghestreden hadde sere</l>
<l><pb n="218"/>Als een prince vrome ende stout.</l>
<l>Doen voer te hant heer Arnout,</l>
<l>Ende sijn sone neven hem, houden</l>
<l>Daer menich dood lach ter mouden.</l>
<l n="4850">Als heer Arnout comen was</l>
<l>Met sinen sone, als ic las,</l>
<l>Die van Grimbergen hiet die here,</l>
<l>Doe wert daer gestreden sere</l>
<l>Van menighen man vrome ende stout.</l>
<l n="4855">Daer lach menich in ongewout</l>
<l>Van sinen leden, met diepen wonden;</l>
<l>Daer liep menich ors ontbonden,</l>
<l>Arme, hande, scachte ende sweerde</l>
<l>Lagen daer in 't bloet op de eerde,</l>
<l n="4860">Op de eerde wide ende side.</l>
<l>Daer was menig in groter noot</l>
<l>Ende anxte van den doot.</l>
<l>Die van Grimbergen ende haer conroot</l>
<l>Wederstonden metten sweerden</l>
<l n="4865">Die Brabantsoenen, die hem weerden</l>
<l>Ridderlike ende wale;</l>
<l>Dus weerde hem op berch end in dale</l>
<l>Menich man, dat sy u cont,</l>
<l>Die sinen viant wederstont.</l>
<l n="4870"><pb n="219"/> Si gaven slage, ocht waren dwerge,</l>
<l>Dat wederlude dale ende berge.</l>
<l>Die here Van Assche hadde tier tijt</l>
<l>Daer verloren in den strijt,</l>
<l>Beide helm, sweert ende schilt;</l>
<l n="4875">Maer in sijn hant hi hilt</l>
<l>Een massuwe groot ende swaer,</l>
<l>Daer hi mede gaf aldair</l>
<l>Slagen utermaten groet.</l>
<l>Hy was van den bloede roet</l>
<l n="4880">Ontlixent ende als omronnen;</l>
<l>Emme hadde niemant connen</l>
<l>Bekennen bi sire parueren.</l>
<l>Hy bete neder te dier uren,</l>
<l>Ende greep een starc spere,</l>
<l n="4885">Ende sloech sijn ors met ghere</l>
<l>Metten sporen, ende voer steken</l>
<l>Twee Brabanters, die hi breken</l>
<l>Den scilt dede, wet wale,</l>
<l>Ende dorstack enen altemale;</l>
<l n="4890">Dat speer brac ende hi viel doot.</l>
<l>Enen anderen sloechi op 't hoot</l>
<l><pb n="220"/>Metten tronsoene van den scachte,</l>
<l>Dat hi nederviel onsachte</l>
<l>Ende bleef vertreden ende doot;</l>
<l n="4895">Doe voer hi voort metter spoet,</l>
<l>Al vechtende, tot hi quam</l>
<l>Daer hi den standaert vernam,</l>
<l>Die hem bevolen was op sijn ere.</l>
<l>Daer voer hi houden als een here</l>
<l n="4900">By heren Arnoude van Hombeke,</l>
<l>Sinen geselle sekerleke,</l>
<l>Die den standaert mede</l>
<l>Bevolen was in den onvrede</l>
<l>T'achterwaerne, dat wet wel;</l>
<l n="4905">Die 't oec hadde in dat nijtspel</l>
<l>Herde vromelic gedaen:</l>
<l>Menigen man, na mijn verstaen,</l>
<l>Haddi des daigs ontmoet,</l>
<l>Ende oic selleken gegroet</l>
<l n="4910">Metten scachte ende metten sweerde,</l>
<l>Die den standaert begeerde.</l>
<l>Des was die strijt even starc,</l>
<l>En conste niemant genemen merc</l>
<l>Hier wie boven bliven soude.</l>
<l n="4915">Dair bleven verslagen jonghe ende oude.</l>
<l><pb n="221"/>Van des morgens te priemtijt</l>
<l>Duerde vreselike die strijt</l>
<l>Tote dat hoge noen was leden.</l>
<l>Nochtans hadden by waerheden</l>
<l n="4920">Die van Brabant vele meer lieden</l>
<l>Ende vele meerder maisenieden,</l>
<l>Dan die van Grimbergen daden;</l>
<l>Dies waren si te meer geladen;</l>
<l>Maer si wisten wel te voren</l>
<l n="4925">Hadden si dat spel verloren,</l>
<l>Si hadden in hant moeten gaen.</l>
<l>Hier by, doe ic u verstaen,</l>
<l>Waest dat die strijt lange duerde,</l>
<l>Ende in lanc so meer versuerde,</l>
<l n="4930">Elc wou den andren sonder bliven</l>
<l>Van den velde daer verdriven.</l>
<l>Alse die dorpliede vernamen,</l>
<l>Hebben si hem alle te samen</l>
<l>Dapperlike omme sent</l>
<l n="4935">Van die woenden daeromtrent.</l>
<l>Sy daden die clocken slaen,</l>
<l>Ende vergaderden sonder waen</l>
<l>Vele lieden, na mijn versinnen,</l>
<l>Gewapent te Grimbergen binnen</l>
<l n="4940"><pb n="222"/> Met ghisarmen ende met pijcken,</l>
<l>Daer si ten wighe wert met wouden strijcken,</l>
<l>Met swaerden, met codden, met staven,</l>
<l>Daer si slagen groot met gaven,</l>
<l>Also ic u sal openbaren.</l>
<l n="4945">Als si alle vergadert waren</l>
<l>Coren si eenen leytsman,</l>
<l>Ende hiet Van Massenhove Jan;</l>
<l>Hine was blode, lac no traech,</l>
<l>Hi was der Grimberchsche maech,</l>
<l n="4950">Ende bestont hem, na mijn lien,</l>
<l>Herde na van bastardien.</l>
<l>Hy was vrome, stout van moede;</l>
<l>Maer niet rike was hi van goede.</l>
<l>Doen hy leytsman worden was</l>
<l n="4955">Dede hi voeren, sijt seker das,</l>
<l>.LX. scutteren gaen tier wilen</l>
<l>Met boghen ende met scerpen pilen,</l>
<l>No meer en hadde hiere doe.</l>
<l>Daerna dede hi gaen alsoe</l>
<l n="4960">Lieden met staven ende met piken.</l>
<l>Daer na dede hi henen striken,</l>
<l><pb n="223"/>Die daer metten sweerde quamen,</l>
<l>Ende metten ghisarmen te samen.</l>
<l>Dus bescaerde hise, dat's waer,</l>
<l n="4965">Ende droech selve daer naer</l>
<l>Haer lieder standaert,</l>
<l>Die al sweert was, in die vaert;</l>
<l>Daer stont in een witte kercke</l>
<l>Na des cloosteren gewercke</l>
<l n="4970">Die men noch heden op den dach</l>
<l>Aldus wel beschouwen mach.</l>
<l>Hi sprac: "Ghi heren, siet voor u,</l>
<l>Ende peinst algader nu,</l>
<l>Dat men ons in corter stont</l>
<l n="4975">Af sal berren in den gront,</l>
<l>Opdat wy den strijt verliesen;</l>
<l>Dies seldi u vianden kiesen,</l>
<l>Ende slaen groote slage ende swaer.</l>
<l>Winnen wy den strijt aldair,</l>
<l n="4980">Ende wise van den velde driven,</l>
<l>Wy selen ewelic heren bliven."</l>
<l>Doen riepen sy al gemeine,</l>
<l>Out, jonc, groot ende cleine:</l>
<l><pb n="224"/>"Wi selen die viande soe slaen</l>
<l n="4985">Datter ons gheen sal ontgaen,</l>
<l>Hem sal berouwen in corten daghen</l>
<l>Dat sy ons hier met oghen saghen."</l>
<l>Dus sijn sy comen al te samen</l>
<l>Op dat velt daer sy vernamen</l>
<l n="4990">Groten, stercken, bitteren strijt.</l>
<l>Doen sprac haer leytsman tier tijt:</l>
<l>"Treet aen, ghi heren, ende slaet sere</l>
<l>Laet ons bejaghen heden ere."</l>
<l>Doen riepen si alse d'onvervaerde:</l>
<l n="4995">"Treet voert met den standaerde,</l>
<l>Wy sellen u volgen ende bystaen,</l>
<l>Ende grote stercke slaghe slaen.</l>
<l>Die wile dat wy moghen leven,</l>
<l>En selen wy u niet begheven."</l>
<l n="5000">Mettien gaf die leytsman sciere</l>
<l>Eenen sinen neve die banniere,</l>
<l>Ende nam een hantacx in de hant,</l>
<l>Daer hi mede als een wigant,</l>
<l>Ende als een vrome coene man</l>
<l n="5005">Te stridene began.</l>
<l><pb n="225"/>D'ander volgden wel saen,</l>
<l>Ende hebben die viande bestaen.</l>
<l>Si ginghen striden als d'onverveerde,</l>
<l>Selc met staven, selc met sweerde.</l>
<l n="5010">Binnen dat men daer street sere</l>
<l>Heeft van Wesemale de here</l>
<l>Ommegesien ende heeft vernomen</l>
<l>Dat voetvolc te gader comen</l>
<l>Met colven ende met massuwen,</l>
<l n="5015">Dies elken wel mochte gruwen.</l>
<l>Dat voetvolc ontsach de here;</l>
<l>Want si streden herde sere;</l>
<l>Sy sloeghen voer hem ter eerden</l>
<l>Orssen, mannen, mede peerden,</l>
<l n="5020">Ridderen, baenrotsen mede;</l>
<l>Sine gaven niemant vrede.</l>
<l>Doen sprac die here van Wesemale</l>
<l>Ten here van Diest, wet wale:</l>
<l>"Segt, here, welc is u raet,</l>
<l n="5025">Nadien dat hier gescapen staet?</l>
<l>Hier sijn comen met ghenent</l>
<l>Die dorplieden van hier omtrent,</l>
<l><pb n="226"/>Wel gewapent ende voirsien,</l>
<l>Als die niet en willen vlien.</l>
<l n="5030">Sy hebben nu begonnen strijt,</l>
<l>Het 's quaet volc, des seker sijt,</l>
<l>Sine kennen coninc noch grave;</l>
<l>Commen wy onder hare stave,</l>
<l>Sy slaen ons seker doot;</l>
<l n="5035">Sine kinnen in hoer conroot</l>
<l>Geen edellieden, ridderen, noch knapen;</l>
<l>Wien si connen hier betrapen,</l>
<l>Heeft seker sijn lijf verloren."</l>
<l>Doen sprac die here van Diest te voren:</l>
<l n="5040">"Ic en weet, sem mijn leven,</l>
<l>Wat rade hier toe gheven.</l>
<l>Bliven wi hier, na mijn verstaen,</l>
<l>Sy selen ons sonder twivel slaen,</l>
<l>Of leggen ons in vancnesse,</l>
<l n="5045">Daer ons een dach sal duncken sesse."</l>
<l>Binnen deser talen ende spraken</l>
<l>Ginghen die boerlude maken</l>
<l>Inden strijt onder die viande,</l>
<l>Ende sloeghen menighen in den sande.</l>
<l n="5050"><pb n="227"/> Wie dat onder hem quam</l>
<l>Die veghe doot dat hi nam;</l>
<l>Sine spaerden peert noch man,</l>
<l>Wien si consten komen an;</l>
<l>Si dronghen emmer voert vaste,</l>
<l n="5055">Ende onthaelden so de gasten</l>
<l>Dat si van den selven stride</l>
<l>Serich worden ende ontblide.</l>
<l>Die scutters scoten vaste ende sere</l>
<l>Menighen knape, menighen here;</l>
<l n="5060">Die scerpe pile die dair vloghen</l>
<l>Uten stercken groten boghen</l>
<l>Hebben gewont menich peert,</l>
<l>Dies die Brabanters verveert</l>
<l>Worden, en dorsten hem niet</l>
<l n="5065">Verder avontueren yet.</l>
<l>Sy keerden ende slogen met sporen</l>
<l>D'orse, die waren uytvercoren;</l>
<l>D'ander volgden vaste naer.</l>
<l>Menich man wert aldair</l>
<l n="5070">Al vliedende dootgesleghen,</l>
<l>Ende menich gevaen onder weghen.</l>
<l><pb n="228"/>Daer quam menigte so groot</l>
<l>Van dorplieden, dat door noot</l>
<l>D'ander voor hem mosten wijcken,</l>
<l n="5075">Die die colven ende pijcken</l>
<l>Duchten, ende hoir slagen daer</l>
<l>Van den ghisarmen swaer.</l>
<l>Daer quam, al moest het gescien,</l>
<l>Menich man node an 't vlien,</l>
<l n="5080">Ende die't noode dede, dat verstaet,</l>
<l>Haddijs gehad goeden raet.</l>
<l>Van Diest ende van Wesemale,</l>
<l>Ende van Bierbeke also wale,</l>
<l>Van Craynem, van Rotselaer,</l>
<l n="5085">Van Wemele, deze waren daer;</l>
<l>Ende waren so verladen in der noot,</l>
<l>Dat si erselden ende haer conroot.</l>
<l>Soe waren die heren, wet wale,</l>
<l>Van Waveren, ende van Leefdale,</l>
<l n="5090">Van Hoebosch ende van Campenhout;</l>
<l>Dese heren waren nochtans vroe ende stout.</l>
<l>Die heren van Aa, ende ander mede</l>
<l>Ridderen, knapen, die tier stede</l>
<l>Toenden ridderlike daden.</l>
<l n="5095">Al namen si ten stride scade,</l>
<l><pb n="229"/>Al vliende keerden si dicke weder,</l>
<l>Ende trocken menighen man dair neder,</l>
<l>En daden menich scoen ontmoet.</l>
<l>Dat volc dat daer quam te voet,</l>
<l n="5100">Sloeg hen af so menighen man,</l>
<l>Ende ghinc hem so herdelic an,</l>
<l>Dat die Brabanters tier uren</l>
<l>Voer hem niet en mochten dueren;</l>
<l>Menighen man vinghen si daer.</l>
<l n="5105">Dese strijt groot ende swaer,</l>
<l>Ende dese jagerande tier wile</l>
<l>Duerde meer dan een mile.</l>
<l>Doen dede gebieden van Vianen</l>
<l>Die grave, dat si lieten danen</l>
<l n="5110">Die Brabanters keren saen,</l>
<l>Sonder jagen ende slaen:</l>
<l>Si hadden ontfaen scade genoech;</l>
<l>Ende dat si keerden na heur gevoech,</l>
<l>Met gemac ende met minnen,</l>
<l n="5115">Weder tot Grimbergen binnen.</l>
<l>Doen keerde 't volc ongespaert</l>
<l>Weder te Grimbergen waert,</l>
<l><pb n="230"/>Ende voerde met hem te samen</l>
<l>Groeten roef, dien si namen,</l>
<l n="5120">Ende hare gevangen mede.</l>
<l>Oec hadden si te dier stede</l>
<l>Orsse, rossiden, peerden,</l>
<l>Daer si voeren hare veerde,</l>
<l>Ende ander goet dat si met minnen</l>
<l n="5125">Deilden te Grimbergen binnen.</l>
<l>Sy daden hem ontwapenen gemeine,</l>
<l>Out, jonc, groot ende cleine,</l>
<l>Ende ginghen hem te ghemake</l>
<l>Doen van menigherhande sake,</l>
<l n="5130">Ende van ate ende van drancke.</l>
<l>[.........]</l>
<l>Haer gevangen daden si saen</l>
<l>In stercke ysere ketenen slaen,</l>
<l>In veteren ende in boyen swaer,</l>
<l n="5135">Dat sire seker waren dair</l>
<l>Dat si hem in ghenen sinnen</l>
<l>En mochten ontgaen noch ontwinnen.</l>
<l>Die ghenen die daer waren ghewont</l>
<l>Dede men ersateren terstont,</l>
<l n="5140"><pb n="231"/> Ende verbinden haer diepe wonden,</l>
<l>Die si ontfaen hadden tien stonden.</l>
<l>Men leitse soete ende sachte,</l>
<l>Ende achterwarese ende wachte</l>
<l>Van al dat hem mochte deren.</l>
<l n="5145">Sy hebben oic na hair begheren</l>
<l>Hem te rasten samen gedaen,</l>
<l>Ende heer Arnout na mijn verstaen,</l>
<l>Van Grimbergen die here,</l>
<l>Dede grootelijcx sijns selfs ere,</l>
<l n="5150">Ende toghet daer sijn doghet groot;</l>
<l>Want alle, die waren doot</l>
<l>Bleven 's daegs in den stride,</l>
<l>Dede hi halen in wederside</l>
<l>Op wagen, op karren sonder sparen</l>
<l n="5155">Weder si vrient oft viant waren,</l>
<l>Ende daedse ter selver uren</l>
<l>Algader in den clooster vuren;</l>
<l>Op een kerkhof dede hise graven.</l>
<l>Die siec waren dede men laven,</l>
<l n="5160">Ende die ghewonde verbinden wel.</l>
<l>Hier na ginc sonder groot spel</l>
<l><pb n="232"/>Heer Arnout ende sijn sonen beide</l>
<l>Slapen, dat es waerheide;</l>
<l>Sy hadden gevochten metten brande,</l>
<l n="5165">Dat sijs moede waren, op den viande,</l>
<l>Ende hadden raste wel te doene;</l>
<l>Ende van Brabant die baroene</l>
<l>Keerden droeve ende verveert,</l>
<l>Wat si mochten, te Bruessel weert,</l>
<l n="5170">Ende hadden alle groten toren</l>
<l>Dat si den seghe hadden verloren</l>
<l>Ende so meneghen man tien stride,</l>
<l>Ende swoeren menichwerf tien tyde,</l>
<l>Dat si hem noch souden wreken alle</l>
<l n="5175">Van haren scade, van haren mesvalle,</l>
<l>Ende van haren lachter groot,</l>
<l>Ochte dair omme bliven doot.</l>
<l>Aldus drogende quamen sy</l>
<l>Te Bruessel binnen, gelovet my,</l>
<l n="5180">Met moeden leden, met diepen wonden,</l>
<l>Ende beeten in corten stonden</l>
<l>Elc voor sijn herberghe neder,</l>
<l>Ende daden hem ontwapenen weder;</l>
<l>Die gequetst waren daden dair</l>
<l n="5185">Te haren wonden nemen waer;</l>
<l><pb n="233"/>Die gesonden ginghen drincken, eten,</l>
<l>Ende hare wonden vergheten;</l>
<l>Elc wilde sijn gemacke pleghen.</l>
<l>Daer ginc te bedde menich degen,</l>
<l n="5190">Die luttel sliep na minen waen,</l>
<l>Doe hi te bedde was gegaen;</l>
<l>Want die rouwe ende den toren</l>
<l>Dat si den seghe hadden verloren,</l>
<l>Ende haer vriende, haer maghe,</l>
<l n="5195">Deedse weenen by nachte, by daghe,</l>
<l>Ende droeven, dat si by desen dinghen</l>
<l>Lettel goets slaeps ontfingen;</l>
<l>Dus lacher vele tot op den dach,</l>
<l>Dat men die sonne scinen sach.</l>
<l n="5200">Doe stont elc op ende ginc hem cleiden,</l>
<l>Selc bleef lange van siecheiden</l>
<l>Die si hadden, liggen tien stonden,</l>
<l>Ende van slagen ende van wonden.</l>
<l>Die here van Diest, die edel man,</l>
<l n="5205">Ende van Bierbeke mijn heere Jan,</l>
<l><pb n="234"/>Die here van Wemmele, wet wale,</l>
<l>Ende die here van Wesemale,</l>
<l>Die mombore waren in Brabant,</l>
<l>Ende 't kynt hadden in de hant</l>
<l n="5210">Te beleidene in sire waerde,</l>
<l>Van Brabant den jongen Godevaerde;</l>
<l>Dese viere hadden den last</l>
<l>Van Brabant te dragen vast.</l>
<l>Tsmorgens, als 't began te daghen,</l>
<l n="5215">Ontboden si vrienden ende maghen</l>
<l>Ende die baroene gemeinleke</l>
<l>Te rade, si woudense spreken;</l>
<l>Die 't vernamen quamen aldaer.</l>
<l>Der baenroetsen waren voerwaer</l>
<l n="5220">Heer Godevaert van Leefdale,</l>
<l>Heer Arnout van Craynem, wet wale,</l>
<l>Van Rotselaer mijn heer Heinric.</l>
<l>Heer Philips van Wavere desgelijc,</l>
<l><pb n="235"/>Van Nyvele heer Godefrijn,</l>
<l n="5225">Ende noch twee baenroetsen fijn,</l>
<l>Beide heer Janne, die waren stout,</l>
<l>Van Dommelberghe ende van Campenhout.</l>
<l>Heer Wouter die Bere, heer Jan van Aa,</l>
<l>[..........]</l>
<l n="5230">Heer Willem die Bere, een ridder weert,</l>
<l>Heer Wouters sone, die onverveert</l>
<l>Was, ende heer Gevaert van Pede,</l>
<l>Ende heer Florens van Hobosch mede,</l>
<l>Ende heer Gosen van Pollair,</l>
<l n="5235">Heer Willem van Pamele, dat's waer,</l>
<l>Van Hammunt, van Haspegouwe,</l>
<l>Twee heren Janne, beide getrouwe;</l>
<l>Mijn heer Segere van der Molen.</l>
<l>Daer quam met al onverholen</l>
<l n="5240">Mijn heer Jan van Hensberghe,</l>
<l>Ende heer Wouter van Huldenberghe,</l>
<l>Van Elinghen heer Godevaert,</l>
<l>Ende twee Henriken die waren vermaert,</l>
<l><pb n="236"/>Van Haren ende van Hombeke,</l>
<l n="5245">Ende menich andere ridderleke,</l>
<l>Daer ic niet aff en weet de namen,</l>
<l>Die algader te rade quamen;</l>
<l>Ende als die heren van love</l>
<l>Algader vergadert waren in den hove,</l>
<l n="5250">Bespraken si hen te hande,</l>
<l>Hoe si hoer scade ende hoer scande</l>
<l>Best gewreken mochten.</l>
<l>Menighen raet dat si sochten,</l>
<l>Hoe si mochten in enighen dinghen</l>
<l n="5255">Hare vianden t'onder bringhen.</l>
<l>Hier laet ic van hem die woort,</l>
<l>Ende wille u tellen voort</l>
<l>Wat die Grimberchsen daden,</l>
<l>Ende wat si waren beraden</l>
<l n="5260">Van Grimbergen die vrome heren,</l>
<l>Die al den dach mit groter eren</l>
<l>Laghen ende sliepen soete ende sochte;</l>
<l>Elc ruste hem so hi beste mochte</l>
<l><pb n="237"/>Tote dat men den claren dach</l>
<l n="5265">Uten hemel seynen sach.</l>
<l>Doe stont op mijn heer Arnout,</l>
<l>Ende sijn sone heer Wouter Berthout,</l>
<l>Ende ontboden oic daer na</l>
<l>Van Vianden ende van Breda,</l>
<l n="5270">Des heren sonen alle viere.</l>
<l>Die grave ende dese heren fiere</l>
<l>Quamen daer met haesten siere,</l>
<l>Ende van Assche oic die here,</l>
<l>Ende mijn heer Alaert van Beyghem,</l>
<l n="5275">Ende oic die here van Ophem;</l>
<l>Ende alse die ghene clein ende groot,</l>
<l>Die heer Arnout ontboot,</l>
<l>Quamen in de sale groot ende wijt,</l>
<l>Daer hi met sinen sone tier tijt</l>
<l n="5280">T'enen rade was gestaen,</l>
<l>Die heren vragheden hem saen</l>
<l>Wat hi begherende ware;</l>
<l>Doen antwoerde hi al openbare,</l>
<l>Ende seide: "Ghi heren, ic segge U,</l>
<l n="5285">Ic soude geerne sien nu,</l>
<l><pb n="238"/>Dat wy reden haesteleken</l>
<l>Te Vilvorden die borch afbreken,</l>
<l>Ende dat wy daerna al</l>
<l>Verbernen groot ende smal;</l>
<l n="5290">Want die Brabanters niet</l>
<l>En selen daeran weren iet.</l>
<l>Si sijn verveert om den onseghe,</l>
<l>Daerom laet ons varen weghe</l>
<l>Al nu strueren onse vianden,</l>
<l n="5295">Beide met roven ende met branden,</l>
<l>Dat hem des oirloghes verdriete:</l>
<l>Ic saghe geerne dat men ons liete</l>
<l>Voert ane over dat wy waren.</l>
<l>Daer na laet ons te Bruessel varen,</l>
<l n="5300">Ende winnen, of wy moghen, die stat;</l>
<l>Want ic segge u te voren dat,</l>
<l>Dat wy ghene Brabanters en sien</l>
<l>Jegen ons te velde tien</l>
<l>Noch meer comen t'enighen stryde."</l>
<l n="5305">Doen antwoorde sonder beide</l>
<l>Heer Geeraert, die heere van Breda,</l>
<l>Die heer Arnout bestont na</l>
<l><pb n="239"/>(Oic haetti die van Brabant seere);</l>
<l>Hi seyde: "Seker heer Arnout, heere,</l>
<l n="5310">U raet dunct my herde goet</l>
<l>Dat wy letten, des sijt vroet;</l>
<l>Dat es onse oirbaer groot</l>
<l>Dat wy gereiden al ons conroot,</l>
<l>Ende laet ons varen op Brabant,</l>
<l n="5315">Roof stichten ende brant;</l>
<l>Wy selen die stat wale winnen</l>
<l>Van Bruessel ende daer binnen</l>
<l>Varen: ons en sal, sonder waen,</l>
<l>Niemant meer darren bestaen;</l>
<l n="5320">Nadien dat si ons sijn gehaet,</l>
<l>Willen wy hem oirloges maken mat."</l>
<l>Tesen rade antwoorde vlugge</l>
<l>Heer Arnout van Oyenbrugghe,</l>
<l>Ende sprac: "Ghi heren, dese raet</l>
<l n="5325">Dunct my onorberlic ende quaet;</l>
<l>Ic riede bat, woudijs my mede</l>
<l>Volghen, dat men vasten vrede</l>
<l>Gave nu aen beiden siden;</l>
<l>Want aen d'orloghe ende an stride</l>
<l n="5330"><pb n="240"/> En es wasdom, noch bate;</l>
<l>Daer ane verliesen rijcke ende mate,</l>
<l>En waken op die Gods viande.</l>
<l>Oec eest lachter ende scande</l>
<l>Dat kersten volc in wedersiden</l>
<l n="5335">Andren roven ende bestriden.</l>
<l>My docht goet, dat wy over een</l>
<l>Met dien van Brabant droegen gemeen,</l>
<l>Ende dat wy maecten een soendinc</l>
<l>Jegen Godevaerde den jonghelinc,</l>
<l n="5340">Die ons overhere is van rechte.</l>
<l>Wel weten ridderen ende knechte</l>
<l>Dat men Grimbergen hielt te leene</l>
<l>Van den hertogen, die gemeene</l>
<l>Heren waren van Lothrike,</l>
<l n="5345">Ende van Brabant diesgelike</l>
<l>Graven. Dat onse vorderen af</l>
<l>Braken tier tijt, dat 't lant gaf</l>
<l>Die keyser van den Roomschen rike</l>
<l>Enen Godevaerde van Lothrike,</l>
<l n="5350">Dien men van Ardennen hiet,</l>
<l>Ende Huge Capet, dat bose diet,</l>
<l>Den hertoge Kaerle vinc</l>
<l>Met verraderlike dinc,</l>
<l><pb n="241"/>Om dies hi, als ic vernam,</l>
<l n="5355">Die crone calengieren quam,</l>
<l>Die hi geerne hadde verworven;</l>
<l>Want si hem was verstorven</l>
<l>Van sijn broeders sonen een.</l>
<l>Hierby, woudijs gemeen</l>
<l n="5360">My volgen, soudic's wel raden</l>
<l>Dat wy metter minste scaden</l>
<l>Met den jongen hertoghe Godevaerde,</l>
<l>Ende met sinen genoten waerde</l>
<l>Maecten ene soene vaste,</l>
<l n="5365">Ende elc hem binden laste,</l>
<l>Die vonden wiert in onrecht,</l>
<l>Den anderen te beteren slecht.</l>
<l>Al sijn wy noch aen 't beste boort,</l>
<l>Ic rade te makene accoort</l>
<l n="5370">Eer dat meer te deser tijt</l>
<l>Verwerre; want duere dese nijt</l>
<l>Tusschen ons, ende desen hat</l>
<l>Verlanghe, wine selen's te bat</l>
<l>Nemmer hebben, des ducht ic sere,</l>
<l n="5375">Ende wy selen in lanc so meere</l>
<l><pb n="242"/>Verliesen moghen meer dan winnen.</l>
<l>Onraste en sal niemant minnen,</l>
<l>Des doen ons vroede lieden gewach,</l>
<l>Daer men raste hebben mach."</l>
<l n="5380">Doen sprac heer Willem die borchgrave:</l>
<l>"Ic hoor gedingen, en weet waer ave;</l>
<l>Wat hebben wy metten soene</l>
<l>Oft metten peyse nu te doene</l>
<l>Jegen Brabant, dus segt my,</l>
<l n="5385">Daer ontedelt souden worden by</l>
<l>Onse heren ende haer geslachte,</l>
<l>Die men oyt vermogen achte,</l>
<l>Ende voer so vrien lieden helt.</l>
<l>Laet ons opsitten met gewelt,</l>
<l n="5390">Ende varen in Brabant so bereide,</l>
<l>Dat hem leet was eer wy daervan scheiden,</l>
<l>Dat sy ons oyt sagen ane."</l>
<l>Doen sprac heer Godevaert Screyhane:</l>
<l>"Heer Willem, ghi spreekt onwiselike:</l>
<l n="5395">Waendy den jonghen hertoghe ryke</l>
<l>Uit sinen goeden te jagen te male?</l>
<l>Ic segge ons dat te voren wale,</l>
<l><pb n="243"/>Dat die raet van her Arnoude,</l>
<l>Van Oyenbrugghe bat helpen soude</l>
<l n="5400">Dan u raet, her borchgrave,</l>
<l>Daer ons noch soude comen ave</l>
<l>Verdriet, scade, toren, mesweinde.</l>
<l>Ic ducht wy selen noch ten eynde</l>
<l>Die roede comen selfs erst houwen;</l>
<l n="5405">Want wy sitten in goeden trouwen</l>
<l>Den lande te na van Brabant,</l>
<l>Om overdaet te doene in 't lant.</l>
<l>Werden si gerechtelike</l>
<l>Op ons verbolgen gemeinlike,</l>
<l n="5410">Ende si haer volc al uyt gebieden,</l>
<l>Sy selen ondancs onsen lieden</l>
<l>Dat lant doirvaren sonder were,</l>
<l>(Sy hebben ons te groten here),</l>
<l>Ende haren wille doen daer in,</l>
<l n="5415">Dies wy meer noch min</l>
<l>En selen verbieden connen,</l>
<l>Al hebben wy oirloge begonnen."</l>
<l>Doen sprac van Herlaer heer Gevaert:</l>
<l>"Wildi dat wy al vervaert</l>
<l n="5420"><pb n="244"/> Vore hem wijcken ochte vlien?</l>
<l>Dat en sal niet gescien.</l>
<l>Hier sijn vele stoute baroene,</l>
<l>Die node sere t'eniger soene</l>
<l>Laten comen, dies onere</l>
<l n="5425">Heren Arnout onsen alder here,</l>
<l>Of wi allen hebben mochten;</l>
<l>Daer en sal eer meer gevochten</l>
<l>Noch onmin werden, dan t'es nu.</l>
<l>Daer by, ghy heren, gewoestet u;</l>
<l n="5430">Es hier oic ymant, die 't hem ontsiet,</l>
<l>Hine vare voerder niet,</l>
<l>Mer blive hier en hoede 't lant."</l>
<l>Doen sprac heer Willem Tant,</l>
<l>Ende seide: "Heer Geraert van Herlaer,</l>
<l n="5435">Ic wane hier niemant en heeft vaer;</l>
<l>Maer ghi spreect domplike;</l>
<l>Ic segge u dat sekerlike.</l>
<l>Heer Godevaert heeft waer gheseit,</l>
<l>Wy begheren ons groote leit,</l>
<l n="5440">Ghi, ende ic, ende alle mede,</l>
<l>Die onpeis gheren, ende vrede</l>
<l><pb n="245"/>Achter setten ende soene;</l>
<l>Ghy sels noch seggen, ridder coene,</l>
<l>Dat ghy wout dat sijn wille</l>
<l n="5445">Geschiet waer, lude ende stille,</l>
<l>Ende ghi mocht in corter wilen</l>
<l>Varen over hondert milen."</l>
<l>Doen sprac van Grimbergen die here:</l>
<l>"Dit en hulpt min noch mere,</l>
<l n="5450">Bi den Heere, die hem crucen liet,</l>
<l>Vilvorden sal, wats gesciet,</l>
<l>Al af gedaen werden clein ende groot,</l>
<l>Oft ic blive inden wille doot;</l>
<l>Sy hebben my gedaen leyde,</l>
<l n="5455">Ende die gehert in desen veyde;</l>
<l>Mag ic, 't wert hem geloent.</l>
<l>Wat hulpet dat hier ymant croent,</l>
<l>Ochte meer toespreect? het moet sijn!</l>
<l>Oic bid ic alle vrienden mijn</l>
<l n="5460">Dat sy opsitten sonder sparen,</l>
<l>Ende met ons derwaert varen,</l>
<l>Ende afdoen, dat wy vinden daer.</l>
<l>Ic weet wel over wair,</l>
<l><pb n="246"/>Dat van Oyenbrugghe heere Arnout,</l>
<l n="5465">En Screyhane die ridder stout,</l>
<l>Ende heer Willem Tant, die ridder vry,</l>
<l>Om doget dit raden my,</l>
<l>Om 't lant, om poort, om dorpe, om steden</l>
<l>Te passen te brengen ende in vrede,</l>
<l n="5470">Ende ter goeder vasten soene.</l>
<l>Het sijn ridderen wijs ende coene,</l>
<l>Ende daertoe getrouwe ende vroet,</l>
<l>Ende raden my dat al om goet;</l>
<l>Mer ic wil's nemmermeer horen nu.</l>
<l n="5475">Sit alle op, des bid ic u."</l>
<l>Doen riepen sy alle gemeine,</l>
<l>Out, jonc, groot ende cleine;</l>
<l>"Wy willen ons bereyden gaen."</l>
<l>Hier met schiet die raet saen;</l>
<l n="5480">Elc sciet hem met t' sire herberghen neder,</l>
<l>Ende daden hem wapenen weder.</l>
<l>Die scone clocke men luden dede</l>
<l>Om dies si hem souden haesten mede.</l>
<l>Sy wapenden hem sonder vaer.</l>
<l n="5485">Men trac uten stalle dair</l>
<l><pb n="247"/>Menich ors verdekt wale,</l>
<l>Beide met ysere ende met stale.</l>
<l>Daer op coverturen van siden.</l>
<l>Daer wert geblasen tien tiden</l>
<l n="5490">Menighe trompe ende basine,</l>
<l>Ende als die heren wel in scine</l>
<l>Gewapent ende bereet waren,</l>
<l>Trocken si henen sonder sparen</l>
<l>Buyten Grimberghen op een velt,</l>
<l n="5495">Daer si hielden met gewelt</l>
<l>Tote dien dat heer Arnout quam,</l>
<l>Ende beide syne sonen, als ick vernam,</l>
<l>Die grave van Vianen ende daerna</l>
<l>Mede die here van Breda.</l>
<l n="5500">Alse dese ane comen waren</l>
<l>Ginghen si maken haer scaren:</l>
<l>D'ierste scare voert ane</l>
<l>Ende leide die grave van Viane;</l>
<l>Oec was hem, in de vaert,</l>
<l n="5505">Van Grimbergen den standaert</l>
<l>Te vueren aldair ghegheven,</l>
<l>Die van goude was verheven;</l>
<l><pb n="248"/>Daer in een vaeschen van lasuere.</l>
<l>Het voerde een vrome knape ter cuere,</l>
<l n="5510">Die men hiet Jan van den Dale,</l>
<l>Dien oec sint van prise wale</l>
<l>Voerde in den groten stride,</l>
<l>Daer menich weert ghemaeckt onblide,</l>
<l>Also u namaels wert bekent</l>
<l n="5515">Eer dit werc wert volent</l>
<l>Van der ystorien, die ic begonnen</l>
<l>Hebbe. God moet my jonnen</l>
<l>Sijn hulpe voer ende na.</l>
<l>Die here leide van Breda,</l>
<l n="5520">In dit conroet, die ander scare.</l>
<l>Die derde leide hier nare</l>
<l>Die here van Assche, heer Geraert;</l>
<l>De vierde leide, in die vaert,</l>
<l>Van Grimbergen selve die here,</l>
<l n="5525">Die te prisen was wel sere;</l>
<l>Ende doen si gescaert waren</l>
<l>Togen si henen sonder sparen,</l>
<l>Met haesten te Vilvorden waert,</l>
<l>Wat si mochten ongespaert;</l>
<l n="5530"><pb n="249"/> Ende als sire quamen al vaste by,</l>
<l>Beten neder die heren vry</l>
<l>In enen beempt al te male,</l>
<l>Ende vergorden haer peerden wale,</l>
<l>Ende versagen also haer saken</l>
<l n="5535">Dat hem geen dingen ontbraken,</l>
<l>Al woudese ymant wederstaen.</l>
<l>Daer na saten si op wel saen</l>
<l>Alse te striden wel gescaert,</l>
<l>Ende voeren te Vilvorden waert,</l>
<l n="5540">Dat niet verre van daer en was.</l>
<l>Dat was recht, also ic 't las,</l>
<l>Op senten Jan Baptistendach,</l>
<l>Die in middensomer lach,</l>
<l>Dat groene sijn bosssche, heiden,</l>
<l n="5545">Ende die beesten gaen ter weyden,</l>
<l>Ende die maegden gaen spelen uyt</l>
<l>Met haren lieven in 't soete cruyt,</l>
<l>Bloemen lesen om te maken hoede,</l>
<l>Om te dragen met blyde moede,</l>
<l n="5550">Overmits der nieuwer minnen</l>
<l>Harer jonger herte binnen,</l>
<l><pb n="250"/>Ende te velde scone staet de vrucht,</l>
<l>Ende soete wert de lucht,</l>
<l>Ende men nuwe fruyt vint in elker side.</l>
<l n="5555">Rechte in desen tide</l>
<l>Die Grimberchse heren quamen</l>
<l>Te Vilvorden te samen</l>
<l>Met menighen man ghewapent wel,</l>
<l>Ende die niemare quam snel</l>
<l n="5560">Binnen Vilvorden te hant</l>
<l>Dat die van Grimbergerlant</l>
<l>Daer quamen ende wouden verberren</l>
<l>Wat sy vonden sonder merren,</l>
<l>Ende dootslaen mans, wijf ende kinder.</l>
<l n="5565">Doen dit vernamen meerder ende minder</l>
<l>Die te Vilvoorden woonden binnen</l>
<l>Wisten si niet wies beginnen,</l>
<l>Anders dan dat si van vrese na dien,</l>
<l>Ende van anxte ginghen vlien,</l>
<l n="5570">Wat sy mochten te Bruessel weert,</l>
<l>Ende lieten al staen verveert</l>
<l>'t Goet dat si hadden, clein ende groot,</l>
<l>Ende vloen met haer kinderen bloot;</l>
<l><pb n="251"/>Ende van Grimbergen dat here</l>
<l n="5575">Quam al sonder ghere</l>
<l>Vaste te Vilvoirden in,</l>
<l>Daer sy sagen om heur gewin,</l>
<l>Ende ginghen berren ende rooven;</l>
<l>Ende soude niemant mogen gelooven</l>
<l n="5580">Wat si dair al goets wonnen,</l>
<l>Coren, meel, wijn met tonnen,</l>
<l>Erwiten, bonen, runderen, baken,</l>
<l>Dat sy al te hemwaert traken,</l>
<l>Ende daden't op wagens laden al.</l>
<l n="5585">Oic vonden si dair sonder getal</l>
<l>Peerden, orssen, scapen mede,</l>
<l>Ende menich vercken tier stede</l>
<l>Dat sy t' huuswert dryven daden.</l>
<l>Oec daden si daer laden</l>
<l n="5590">Menighen scrine met schoonheiden,</l>
<l>Cussens, bedden ende ander cierheide,</l>
<l>Dies si vanden vele te niede;</l>
<l>Want het waren rike lieden,</l>
<l>Die dair woonden in dier daghe;</l>
<l n="5595">Ende als al uyt was gedraghen</l>
<l><pb n="252"/>'t Goet dat si mochten vinden,</l>
<l>Braken sy 't seer in allen inden,</l>
<l>Ende verberren 't dorp alte male.</l>
<l>Oic braken si af, wet wale,</l>
<l n="5600">Borch ende sale tot in den gront,</l>
<l>Die te vooren schone stont.</l>
<l>Daer en was niemant die 't weerde:</l>
<l>'t Folc was gevloen sire veerde,</l>
<l>Ende die luden die in die daghen</l>
<l n="5605">Die borch te houden plaghen.</l>
<l>Ende als Vilvoirden was verbrant</l>
<l>Toghen si achter te hant,</l>
<l>Ende wouden varen te Bruessel toe;</l>
<l>Maer daer wasser vele doe,</l>
<l n="5610">Die 't ontrieden herde seere;</l>
<l>Want si duchten in allen kere</l>
<l>Dat hem d'overdaet die elc sochte</l>
<l>Namaels te quade vergaen mochte,</l>
<l>Eer d'orloghe quame ten einde.</l>
<l n="5615">Hiertoe spraken si met geneinde</l>
<l>So vele dat die vaert wert belet,</l>
<l>Ende keerden danen al te met</l>
<l><pb n="253"/>Te Grimberghen, danen si waren comen,</l>
<l>Met gewinne ende met vromen;</l>
<l n="5620">Ende doen sy te Grimberghen quamen</l>
<l>Ginghen sy deilen te samen</l>
<l>'t Goet dat sy wonnen te Vilvoorde</l>
<l>Blidelike met goeden accoorde,</l>
<l>Dat ridder, knaep, noch knecht en was,</l>
<l n="5625">Hy en hadde sijn deel, sijt seker das,</l>
<l>Soe dat hem niemant beclagede.</l>
<l>Sy ginghen rusten tot dats dagede;</l>
<l>'s Morgens stonden si op met staden,</l>
<l>Ende ginghen hen beraden,</l>
<l n="5630">Wies si voert wouden pleghen;</l>
<l>Menich raet wert daer gegheven.</l>
<l>Ten eynde wert dair geraden</l>
<l>Dat ic u seggen wille met staden:</l>
<l>Dat elc varen mochte doe</l>
<l n="5635">Ter gyste, dair hi hoirde toe,</l>
<l>Soe wanneer dat hi woude;</l>
<l>Want men se wel ontbieden soude</l>
<l>Soe wanneer dat her Arnout noot</l>
<l>Hadde; si [souden] clein noch groot</l>
<l n="5640">Letten, doir hoge noch doir nedre,</l>
<l>Sine souden dan comen weder.</l>
<l><pb n="254"/>Op dit consent namen si orlof,</l>
<l>Ende rumeden Grimbergen 't hof,</l>
<l>Ende heer Arnout dancte elken here</l>
<l n="5645">Van der vrientscap ende der eere,</l>
<l>Die si hem hadden gedaen.</l>
<l>Sy antwoorden weder saen,</l>
<l>Dat si waren ten gebode sijn.</l>
<l>Daer na ginghen die heren fijn</l>
<l n="5650">Ter herbergen doe gereiden,</l>
<l>Als die niet langer wilden beiden;</l>
<l>Ende van Grimbergen here Aert</l>
<l>Dede al dat daer was vertaert,</l>
<l>Ende den cost, groot ende smal,</l>
<l n="5655">In de herbergen betalen al,</l>
<l>Dies hem die heren seiden danc.</l>
<l>Wat helpt dat ic 't make lanc?</l>
<l>Ick wille corten mine woorde:</l>
<l>Elc voer daer hy behoorde</l>
<l n="5660">Van ridderen ende knapen mede,</l>
<l>Ende heer Arnout, dat's wairhede,</l>
<l>Ende sijn sonen bleven met minnen</l>
<l>Liggen te Grimbergen binnen,</l>
<l><pb n="255"/>Ende sijn meiseniede, ridderen ende knapen,</l>
<l n="5665">Die goet waren ter wapen.</l>
<l>Hine ontsach hem niegerinc teghen:</l>
<l>Sijn spieden sant hy onderweghen</l>
<l>Om vernemen ende om spien</l>
<l>Daer hem af mochte misschien,</l>
<l n="5670">Dat hire hem jegen beweren mochte;</l>
<l>Dat was algader sijn gedochte.</l>
 </div>
<div type="chapter"><head type="chapter comment"><pb n="1"/> DE GRIMBERGSCHE OORLOG. TWEEDE DEEL.</head>
<l>Hier swigic van hem teser stede,</l>
<l>Ende van sire sonen mede,</l>
<l>Ende wille u tellen van den lieden,</l>
<l>Die van Vilvoorden henen scieden,</l>
<l n="5">Ende wechvloden te samen,</l>
<l>Doen si die viande vernamen.</l>
<l>In onpaise, in erren sinne</l>
<l>Quamen si te Bruessel inne</l>
<l>Om te clagene haer verdriet,</l>
<l n="10">Ende die scade die hem was gesciet.</l>
<l><pb n="2"/>Sy vertelden aldaer</l>
<l>Hoe Vilvoirden verberrent waer,</l>
<l>Ende al genomen wat men vant.</l>
<l>Men leide die lieden te hant</l>
<l n="15">Vore die here met geninde,</l>
<l>Die van den lande en van den kinde</l>
<l>Momboire waren, wet wale,</l>
<l>Van Diest ende van Wesemale,</l>
<l>Van Wemmele ende van Bierbeke.</l>
<l n="20">Deze vier heren sekerleke</l>
<l>Hadden menighen man te rade;</l>
<l>Sy berieden hem hoe men die scade</l>
<l>Ghewreken mochte, dien lachter mede,</l>
<l>Die men hem voor Nettelaer dede,</l>
<l n="25">Ende oic in den groten stride,</l>
<l>Daer si gescoffiert tier tide</l>
<l>Uytvaren moesten doer de noot,</l>
<l>Ende dair menich man bleef doot,</l>
<l>Gewont, ende som gevaen,</l>
<l n="30">Also ic u voren dede verstaen.</l>
<l><pb n="3"/>Ende alse die liede alle te samen</l>
<l>Van Vilvoirden gemeenlic quamen,</l>
<l>T'haren verdriet quamen ginder</l>
<l>Man, wijf ende oic kinder</l>
<l n="35">Ontfermden hem der groter schaden,</l>
<l>Die hemlieden was beraden.</l>
<l>Dit deerde hemlieden, wet wale,</l>
<l>Dat beide borch ende sale</l>
<l>Af was geworpen in den gront,</l>
<l n="40">Ende verberrent al daer 't stont;</l>
<l>Menich die hadde groten toren</l>
<l>Die al sijn goet hadde verloren,</l>
<l>Ende comen was bloet ende naect.</l>
<l>Sy hadden menighen mesmaict,</l>
<l n="45">Ende doe 't die heren niet consten ontrinnen</l>
<l>Sy dreven te voren haer proye binnen</l>
<l>Te Grimbergen, sonder wederstaen:</l>
<l>Dese grote scade es ons gedaen;</l>
<l>"Daer bi siet toe, ghi heeren,</l>
<l n="50">Hoe men den lachter moge keeren;</l>
<l><pb n="4"/>Want hem allen dunct sekerlike</l>
<l>Dat si u selen ewelike</l>
<l>Wel t'onder houwen sonder waen,</l>
<l>Ende dat u weren es gedaen;</l>
<l n="55">Dat ghi u en selt in ghenen kere</l>
<l>Dorren setten nemmermere,</l>
<l>Om dat sy op u den strijt</l>
<l>Gewonnen hebben tieser tijt."</l>
<l>Doen sprac van Wesemale heer Geraert:</l>
<l n="60">"Wine dogen twint in dese vaert,</l>
<l>Waertoe eest goet, dat wy't gedogen</l>
<l>Van lieden die liggen voor onse oghen,</l>
<l>Dese onmate, dese overdaet,</l>
<l>Wine sochten hiertoe selken raet</l>
<l n="65">Dat wy onse lieden hilden vry.</l>
<l>Was heer Arnout selve daerby</l>
<l>Daer dese overdaet gesciede?"</l>
<l>[...........]</l>
<l>Doen sprac van Vilvoerden een:</l>
<l n="70">"Ja hi, heere, also 't wel sceen,</l>
<l>Hi brachte vier scaren in de vaert</l>
<l>Ende van wapenen wel bewaert,</l>
<l><pb n="5"/>Als te striden om haer leven;</l>
<l>Aldair hebben si ons verdreven."</l>
<l n="75">Doen sprac van Bierbeke mijnheer Jan:</l>
<l>"Wat rade selen wy gaen an</l>
<l>Dat wy de overdaet ghekeren,</l>
<l>Ende die scande die ons die heren</l>
<l>Hebben gedaen voer ende na?</l>
<l n="80">Ic rade dat men cort besta</l>
<l>Wrake hier af te doene."</l>
<l>Doen sprac heer Henric die coene</l>
<l>Van Diest die here:</l>
<l>"Wine hebben geen lette mere</l>
<l n="85">Laet ons ontbieden te hant</l>
<l>Alle die wonen in Brabant,</l>
<l>Ende in't lant van Lothrike,</l>
<l>Dat si commen gemeenlike</l>
<l>Wel ghewapent ende wel ghereden</l>
<l n="90">Te Brussel binnen der steden;</l>
<l>Man, maeghen, die in d'orloghe</l>
<l>Vrint waren des joncs hertoghe."</l>
<l>In Vlaenderen, in Henegouwe</l>
<l>Ontboden si hulpe getrouwe.</l>
<l n="95"><pb n="6"/> T'iersten dat sy hoirden desen raet</l>
<l>Dat letten dochte hem allen quaet:</l>
<l>"Ende als wy gereet sijn gemeinlijc,</l>
<l>Sprac van Diest heer Henrijc,</l>
<l>So laet ons al onvervaert</l>
<l n="100">Trecken te Grimbergen waert;</l>
<l>Daer willen wy die borch afbreken,</l>
<l>Ende 't dorp alte male ontsteken,</l>
<l>Ende slechten al te male in den gront;</l>
<l>Van daer willen wi, si u cont,</l>
<l n="105">Varen winnen Mechelen, de stat,</l>
<l>Ende verberren; dus mogen wy bat</l>
<l>Comen, waen ic, t'enen eynde,</l>
<l>Ende brengen in mesweinde,</l>
<l>Die dus haer scerren met ons maken.</l>
<l n="110">Eest dat wy in eenige zaken</l>
<l>Te striden comen jegens hem,</l>
<l>So laet ons sien om ons ghewen,</l>
<l>Ende onse vianden so besteken,</l>
<l>Dat si nemmermeer orloges en reeken,</l>
<l n="115">Noch strijt noch onpeis en maken."</l>
<l>Doen riepen si alle met luder spraken:</l>
<l><pb n="7"/>"Dit es't beste dat wy doen."</l>
<l>Ridderen, knapen ende baroen,</l>
<l>Ende 't gemeine volc sceide doe,</l>
<l n="120">Ende elckerlijc voer t'huyswert toe,</l>
<l>Ende ginghen hem wapenen ende bereiden;</l>
<l>Ende die vier heeren sonder beiden,</l>
<l>Die van den lande waren momboire</l>
<l>Haesten seere ten desen oorboire,</l>
<l n="125">Ende daden letteren scriven te hant,</l>
<l>Die si sonden al door dat lant</l>
<l>Aen knapen, knechten, maghe,</l>
<l>Ende aen alle die in dien daghe</l>
<l>Man waren des hertoghen,</l>
<l n="130">Dat si hem helpen orloghen,</l>
<l>Ende die leen hilden ende goet.</l>
<l>Sy senden oec boden vroet</l>
<l>Aen den grave van Vlaenderlant,</l>
<l>Die oic hulpe heeft gesant</l>
<l n="135">Den jongen hertoghe, sinen neve;</l>
<l>Hi sprac: "Den dach dat ic leve</l>
<l><pb n="8"/>Sal ic minen neve bistaen.</l>
<l>Ic wille hem sinden wel saen</l>
<l>Vij<hi rend='sup'>c</hi> platen wel opgeseten,</l>
<l n="140">Ende segt, dat ic hem laet weten</l>
<l>Heeft hijs te doene voert an,</l>
<l>Ic sal hem senden noch dusent man."</l>
<l>Te Bruessel es die bode comen</l>
<l>Daer hy die heren heeft vernomen,</l>
<l n="145">Ende vertelde hem des graven woert.</l>
<l>Ende die grave coes voert</l>
<l>Vij<hi rend='sup'>c</hi> man, ridderen en knapen</l>
<l>Die goet waren ter wapen,</l>
<l><pb n="9"/>Ende van prise wel gereden</l>
<l n="150">Op orssen goet van sterken leden.</l>
<l>Acht leitsmannen hadden sy</l>
<l>Die hem sant die grave vry,</l>
<l>Diese nemen souden in heur hoede,</l>
<l>Ende bestieren, als ic bevroede;</l>
<l n="155">Dies was de here van Gaveren een,</l>
<l>Die van den grave lant ende leen</l>
<l>Houdende was ende scoen goet;</l>
<l>Die andere was, des sijt vroet,</l>
<l>Van Oudenaerde die here,</l>
<l n="160">Die te prisen was sere.</l>
<l>Van Nevele die heer Diederijc</l>
<l>Was die derde sekerlijc;</l>
<l>Van Gistele die vierde was;</l>
<l>Die vijfte van Rode, also ic las,</l>
<l n="165">Die vj<hi rend='sup'>e</hi> die heere van Masemijn,</l>
<l>Die vij<hi rend='sup'>e</hi> die here fijn</l>
<l>Van Axele, na mijn verstaen.</l>
<l>Die viij<hi rend='sup'>e</hi> was, sonder waen,</l>
<l>Die here van Scoorse, een ridder goet.</l>
<l n="170">Desen heren wijs ende vroet,</l>
<l><pb n="10"/>Beval die grave boven al</l>
<l>Op trouwe groet ende smal,</l>
<l>Dat si souden achterwaren</l>
<l>Sijn lieden ende met hem varen</l>
<l n="175">Helpen houden dat orloghe,</l>
<l>Daerne sijn neve die hertoghe</l>
<l>Omme hadde gebeden ende ontboden,</l>
<l>Beide met brieven ende met boden,</l>
<l>Ende dat sy dies waren beraden</l>
<l n="180">Hem by te stane ende in staden,</l>
<l>Om sinen wille, doer sine bede.</l>
<l>Elc seide dat hy 't gaerne dede,</l>
<l>Ende waren gewillich te vaerne</l>
<l>In Brabant en niet te spaerne.</l>
<l n="185">Dus maectese die grave met gheere</l>
<l>Comestavele van den here,</l>
<l>Ende sendese te Bruessel binnen,</l>
<l>Daer si waren ontfaen met minnen.</l>
<l>D'ander boden voeren tien tide</l>
<l n="190">'t Lant al doer wide ende side,</l>
<l>Ende vergaderden een groot here;</l>
<l>Menich man quam ter were</l>
<l>Te Bruessel weert wel gereit,</l>
<l>Daer doget aen lach ende vromicheit.</l>
<l n="195"><pb n="11"/> Ridderen, baenrotsen ende knapen,</l>
<l>Die goet waren in de wapen,</l>
<l>Man, leenknecht, vriende ende maghe</l>
<l>Vergaderden daer in dien daghe,</l>
<l>Van allen lande, willijt weten,</l>
<l n="200">Die verre ende na waren geseten;</l>
<l>Want die vermombert hadden 't lant</l>
<l>Ende 't kynt, si hadden hem ontfant</l>
<l>Om alle daer si aen waenden vinden</l>
<l>Hulpe ende troost t'allen ynden,</l>
<l n="205">Die binnen, buten ende al omtrant</l>
<l>Geseten waren van Brabant.</l>
<l>Selve ontboden si vrient, maech ende man,</l>
<l>Ende al daer enighe werre lach an;</l>
<l>Dus quam menich, na mijn versinnen,</l>
<l n="210">Wel gewapent te Bruessel binnen.</l>
<l>Die Vlaminghen, hebbic vernomen,</l>
<l>Waren met viij baenroetsen comen;</l>
<l>Sy hadden wel vii<hi rend='sup'>c</hi> platen,</l>
<l>Goet ten stride utermaten,</l>
<l n="215"><pb n="12"/> Op orse van groter gewout;</l>
<l>Weerachtich waren si ende stout.</l>
<l>Die graven beide van Loon, van Namen,</l>
<l>Met menigen man, daer quamen,</l>
<l>Om te hulpen in dat orloghe,</l>
<l n="220">Ende in stade te stane den hertoghe.</l>
<l>Van Aerschot die here, ende van Horne,</l>
<l>Dese twee wel geborne,</l>
<l>Quamen dair gereden snel</l>
<l>Met vele lieden ghewapent wel.</l>
<l n="225">Die heren beide van Gaesbeke</l>
<l>Quamen daer wel te gereke,</l>
<l>Ende die here van Adinghen</l>
<l>Gecleet met stalen ringhen,</l>
<l>Ende doorwapent, als 't wel scheen,</l>
<l n="230">Al van den hoofde totten teen.</l>
<l>Elc bracht met hem menighen man;</l>
<l>Die here van Roos, een edel man,</l>
<l>Quam dair oic t' harnassche wel</l>
<l>Met menighen man, stout ende snel.</l>
<l n="235">Dese waren in die daghe</l>
<l>Tshertogen man ende maighe,</l>
<l><pb n="13"/>Ende wouden by hem bliven,</l>
<l>Ende die van Grimbergen verdriven,</l>
<l>Die hem ende sinen lande</l>
<l n="240">Gedaen hadden scade ende scande.</l>
<l>Van Parwijs quam dair die here,</l>
<l>Heer Zegher, met grooter ere;</l>
<l>Sire maghe een deel met hem</l>
<l>Stout ende gewapent wel.</l>
<l n="245">Daer quam van Leefdale heer Godevaert,</l>
<l>Met sinen magen wel bewaert;</l>
<l>Ende van Craynem heer Arnout</l>
<l>Quam dair met sinen maghen stout.</l>
<l>Daer quam van Marbeys mijn heer Jan;</l>
<l n="250">Hem volghde menich man,</l>
<l>Die sijn maighen waren naer;</l>
<l>Ende heer Heinric van Rotselaer,</l>
<l>Van Wavre die here ende her Godefrijn.</l>
<l>Elc quam metten maighen sijn.</l>
<l n="255">Van Nivele was geboren</l>
<l>Heer Godefrijn, also wy 't horen,</l>
<l><pb n="14"/>Maer van Niele was hi heere;</l>
<l>Dus haddi, also ic lere,</l>
<l>Hoer toename, dair wy by</l>
<l n="260">Bekennen mogen den ridder vry.</l>
<l>Van Dongelberge die here, dat wet,</l>
<l>Quam dair, ende vele liede met,</l>
<l>Die sijn maech of sijn neven</l>
<l>Waren, ende dien niet begheven</l>
<l n="265">En wilden; sy waren vrome ende stout.</l>
<l>Daer quam her Jan van Campenhout</l>
<l>Met sire manscap wale,</l>
<l>Met ysere ende met stale</l>
<l>Ridderlike met grooter ere,</l>
<l n="270">Ende van Reme die here;</l>
<l>Met hem die sijn maighe waren.</l>
<l>Oec quam met hem gevaren</l>
<l>Die here stout van Tresengijs</l>
<l>Met sire maescap, des sijt wijs.</l>
<l n="275">Dair quam oic ter selver steden</l>
<l>Die here van Wedergrate gereden.</l>
<l>Dair quam oic desgelijc</l>
<l>Van Ledenberghe heer Diederijc.</l>
<l><pb n="15"/>Oec quam te deser hervaert</l>
<l n="280">Van Sulen mijn heer Geraert.</l>
<l>Daer quamen die heren viere</l>
<l>Die den jonghelinc fiere</l>
<l>Vermombaert hadden, ende 't lant</l>
<l>Algader hadden in hant.</l>
<l n="285">Elc brachte maighe ende man,</l>
<l>Ende al dat hi geleisten can.</l>
<l>Van Diest mijn here Heinric,</l>
<l>Heer Jan van Bierbeke diergelijc,</l>
<l>Van Wesemale mijn heer Geeraert,</l>
<l n="290">Ende van Wemmele mijn her Aert.</l>
<l>Elc hadde onder sijn baniere</l>
<l>Sijn maghe stout ende diere.</l>
<l>Dit waren alle baenrotsen tien tide,</l>
<l>Die met banieren quamen ten stride,</l>
<l n="295">Also ghi namaels sult verstaen.</l>
<l>Oec quam te Bruessel saen</l>
<l><pb n="16"/>Menich ridder, die ic u</l>
<l>Niet en can ghenoemen nu,</l>
<l>[...........]</l>
<l n="300">Uyt Lothrike, uyt Brabant,</l>
<l>Ende uyten Walschen Brabande;</l>
<l>Ridderen, knapen, serjande</l>
<l>Quamen dair te Bruessel toe.</l>
<l>Ende alsi waren vergadert doe</l>
<l n="305">Ginghen si ladene, sonder merren,</l>
<l>Ende op waghene ende op kerren</l>
<l>Wat si wilden, eer si keren</l>
<l>Varen op de Grimbergsche heren,</l>
<l>Ende scade ende scande wreken fiere.</l>
<l n="310">Ic laetse nu gereiden hiere</l>
<l>Hare karine ende haer harnasch,</l>
<l>End wille u vertellen rasch</l>
<l>Van den Grimberchsen heren,</l>
<l>Die blidelike nu hoveren,</l>
<l n="315">Ende om ander saken en dincken</l>
<l>Dan om eten ende om drincken,</l>
<l><pb n="17"/>Ende om haers gemacs te pliene.</l>
<l>Sine dachten om gene messchiene,</l>
<l>Sy waren alle sorghen sonder:</l>
<l n="320">Haer vianden dochten hem t'onder</l>
<l>Wesen ende so verwonnen,</l>
<l>Dat si nemmer en souden connen</l>
<l>Jegen hem een twint gestaen;</l>
<l>Maer hare overdaet, hare waen</l>
<l n="325">Bedroechse seere, dat es waerheit.</l>
<l>Oec heeft men dicke geseit,</l>
<l>Dat overmoet, onvrede, vede,</l>
<l>Menighen is vergaen te lede.</l>
<l>Op enen dach was geseten</l>
<l n="330">Her Arnout als een here vermeten</l>
<l>Vore sijn borch onder eenen boem,</l>
<l>Ende beide syne sonen, nempt goem,</l>
<l>Ende vier andere ridderen vry,</l>
<l>Ende sijn maiseniede daer by,</l>
<l n="335">Ende vermeide hem aldair.</l>
<l>Hier binnen quam aldair</l>
<l>Een knape dair her Arnout sat,</l>
<l>Ende knielde vore hem tier stat,</l>
<l>Ende seide hem: "God groete u.</l>
<l n="340">Van Bruessel waert so com ic nu,</l>
<l><pb n="18"/>Daer vergadert es menich man;</l>
<l>Want al 't lant es op den ban</l>
<l>Uytgeboden op lijf, op goet,</l>
<l>Herwaert te comen, des sijt vroet,</l>
<l n="345">Te verbernen al dat sijs venden</l>
<l>En u te brengen in ellenden.</l>
<l>Sy seggen, mogen sy u begaen,</l>
<l>Sy selen u leggen ghevaen</l>
<l>Daer ghi en siet sonne noch mane.</l>
<l n="350">Alle die u gaen ane</l>
<l>Selen si uten lande verdriven</l>
<l>Sonder enich achterbliven.</l>
<l>Nu hebt hier op goeden raet;</l>
<l>Want si selen, dat verstaet,</l>
<l n="355">Eer die weke lijt in 't lant hier sijn,</l>
<l>My en bedriege die waen mijn."</l>
<l>Alse heer Arnout dat hoerde</l>
<l>Wert hi droeve metten woerde;</l>
<l>Hine wiste in wat gelaete wesen:</l>
<l n="360">Lanc waest eer hi antwerde te desen.</l>
<l>Doen sprac hi te bode aldair:</l>
<l>"Ten sal also niet sijn voerwaer</l>
<l>Als sijt micken ende viseren."</l>
<l>Doen sprac hi toten heren,</l>
<l n="365"><pb n="19"/> Die hem dair saten al vaste by:</l>
<l>"Segt, ghy heeren, wat segdy?</l>
<l>Wat wy nu bestaen gaen?</l>
<l>Want ghi hebt nu wel verstaen</l>
<l>Van den bode die nyemare,</l>
<l n="370">Dat onse vianden met gare</l>
<l>Herwert comen teser stont,</l>
<l>Ende willen verberren in den gront</l>
<l>Dat ons toehoort in desen daghen,</l>
<l>Ende ons verdriven ende verjaghen.</l>
<l n="375">Hiertoe moet corten raet</l>
<l>Gegheven sijn, dat verstaet;</l>
<l>Sy selen pinen vroech ende spade</l>
<l>Ons lachter te doene ende scade."</l>
<l>Doen antwoorde mijn heer Geeraert</l>
<l n="380">Sinen vader wel ter vaert:</l>
<l>"Wat rade sou men anders geven</l>
<l>Dan dat ghy sent om u neven,</l>
<l>Om vrinden, om maghen, om man,</l>
<l>Daer ghi enigen troost wet an,</l>
<l n="385">Ende om soudeniere diesgelike,</l>
<l>In Henegouwe ende in Vrancrike;</l>
<l><pb n="20"/>Men salhem wel geven hare sout.</l>
<l>Wil ons God wesen hout</l>
<l>Dat wy die Brabanders moegen keren,</l>
<l n="390">Ende scoffieren t'harer oneeren,</l>
<l>Sy gaen dan seker in hant,</l>
<l>Ende wy winnen oic Brabant."</l>
<l>Alse heer Arnout den raet</l>
<l>Van sinen sone verstaet</l>
<l n="395">Wert hi utermaten blide,</l>
<l>Ende sinde in corten tide</l>
<l>Om clercken die hem menighen brief</l>
<l>Maeckten na sijn gerief,</l>
<l>Dat hy wech sinde metter spoet</l>
<l n="400">Met boden t'ors ende te voet.</l>
<l>Die boden waren dapper ende snel,</l>
<l>Oec daden si haer bootscap wel.</l>
<l>Somme reden si, somme mosten lopen,</l>
<l>Ende droegen brieven met hopen</l>
<l n="405">Op Westphalen, op Haspegouwe,</l>
<l>In Hollant, in Henegouwe,</l>
<l><pb n="21"/>In Vrancrike, in Artoys,</l>
<l>Te Ludike ende in Vermandois.</l>
<l>Selc bode voer op den Rhijn</l>
<l n="410">Om soudenieren, om riddren fijn,</l>
<l>Dier si bejaegden (herde) vele.</l>
<l>Oec ontboet te dien spele</l>
<l>Her Arnout mage ende man te samen</l>
<l>Dat si te Grimbergen quamen.</l>
<l n="415">Alle oic die hi ontboet</l>
<l>Daden 't geerne, clein ende groot;</l>
<l>Doen sy wisten die niemare</l>
<l>Dats in sijn lant te doen ware,</l>
<l>Gereiden si hem derwaert;</l>
<l n="420">Ende her Arnout dede ter vaert</l>
<l>Grimbergen verheidigen wel,</l>
<l>Ende met grachten omgraven snel</l>
<l>Die diep waren ende breed;</l>
<l>Hi woude weren wel gereet</l>
<l n="425">Die Brabanders ten beginne.</l>
<l>Oic dede hi, als ic versinne,</l>
<l>Sijn borch spisen wel ter cuere.</l>
<l>Al waert datter laghen vuere</l>
<l><pb n="22"/>Die Brabanders ende hoir macht</l>
<l n="430">Ende dat al ten quaetsten uytbracht,</l>
<l>Nochtan en mochten si hem niet gescaden.</l>
<l>Oec dede hi met goeden staden</l>
<l>De beste scoenheit, dmeeste goet</l>
<l>Daer in vrien metter spoet.</l>
<l n="435">Als hi al sijn dinc hadde wale</l>
<l>Berecht, bleef hi in de sale,</l>
<l>Ende wachte sijnre hulpen dair,</l>
<l>Dair hi hadde gesonden nair.</l>
<l>Van hem laet ic ende van sinen gesellen,</l>
<l n="440">Ende wil u van den Brabanders tellen.</l>
<l>Doen al 't volc vergadert was</l>
<l>Van verre, van na, sijt seker das,</l>
<l>Te Bruessel binnen der stat;</l>
<l>Doen si al haer dinc na dat</l>
<l n="445">Hadden getorst ende geladen,</l>
<l>Met wine, met spisen, te haren baten,</l>
<l>Met wapenen, ende met gescutte,</l>
<l>Ende met dat den stride was nutte,</l>
<l>Met tenten, met paweljoene,</l>
<l n="450">Voeren sy wech na dien doene</l>
<l><pb n="23"/>Te Grimbergen wert alle,</l>
<l>Met geruchte, met gescalle.</l>
<l>Men blies daer trompen ende hoerne</l>
<l>Dien van Grimbergen te toerne.</l>
<l n="455">Die vorste hoede dede wale</l>
<l>Die vrome heere van Wesemale</l>
<l>Met vele lieden tier steden,</l>
<l>Wel gewapent, wel ghereden.</l>
<l>D'ander hoede leide, des sijt vroet,</l>
<l n="460">Van Craynhem de here goet.</l>
<l>Dus voeren si te Grimbergen toe,</l>
<l>Ende verberrenden aldair doe</l>
<l>Wat sijs buiten litsen vonden.</l>
<l>Daer vernam in corten stonden</l>
<l n="465">Heer Arnout, bi den brande,</l>
<l>Dat comen waren die viande,</l>
<l>Ende riep ten wapenen, sonder sparen.</l>
<l>Alle die in Grimbergen waren</l>
<l>Wapenden sich, jonc ende out,</l>
<l n="470">Ende oic her Arnout,</l>
<l><pb n="24"/>Ende sijn sonen oic, des sijt vroet,</l>
<l>Met wapenen scone ende goet.</l>
<l>Op haren orsen sijn si gespronghen,</l>
<l>Die si met sporen dwonghen;</l>
<l n="475">Scilt op hals, spere in hant,</l>
<l>Uter borch sijn si gerant.</l>
<l>Daer was groot geluut ende geruchte,</l>
<l>Eer sijt volc vergaderen muchte;</l>
<l>Wel twee hondert man werachtich</l>
<l n="480">Haddi te peerde; si waren crachtich</l>
<l>Van voetvolcke, daer ic u niet</l>
<l>'t Getal of en can geseggen yet:</l>
<l>Daer was vergadert jonc ende out.</l>
<l>Aldus voer hi met her Arnout</l>
<l n="485">Buten litsen houden slecht,</l>
<l>Daer menich serjant, knape, knecht,</l>
<l>Wel ter were streken henen,</l>
<l>Met bogen, met gescutte, met stenen;</l>
<l>Want si die viande wouden keeren,</l>
<l n="490">Die Grimbergen wouden strueren,</l>
<l>Ende gewapent op orsse gerant</l>
<l>Quamen, ende hadden verbrant</l>
<l><pb n="25"/>Wat sijs daer omtrent hadden vonden.</l>
<l>Oic wouden si tien stonden,</l>
<l n="495">Sonder enich langer vieren,</l>
<l>Die litsen gaen asselgieren.</l>
<l>Daer quam van Wesemale</l>
<l>Die here, gewapent herde wale,</l>
<l>Met menighen man, des geloeft;</l>
<l n="500">Die helm hadde hi in 't hoeft,</l>
<l>Scilt op hals, spere in hant,</l>
<l>Metten orsse quam hi gerant</l>
<l>Rechte ten litsenweert;</l>
<l>[...........]</l>
<l n="505">Mer corten heeften vernomen</l>
<l>Her Wouter Berthout, die comen</l>
<l>Es uten litsen jegen hem.</l>
<l>Sy noopten beide, als ic vernem,</l>
<l>De orsse, die wel lopen consten.</l>
<l n="510">Als si te naken begonsten</l>
<l>So lieten si die speren sincken,</l>
<l>En elc stac anderen om vermincken</l>
<l>Op die scilde en op die platen,</l>
<l>Dat die orssen, daer sy op saten,</l>
<l n="515"><pb n="26"/> Over die hamen stonden gheboghen,</l>
<l>Ende die speren in splinteren vloghen</l>
<l>In menighen stucke, hier ende daer.</l>
<l>Doen toghen si haer sweerden baer,</l>
<l>Ende voeren elc op anderen slaen.</l>
<l n="520">Maer daer toe quam saen</l>
<l>Die partye in beide siden,</l>
<l>Ende sciedense tien tiden,</l>
<l>Alsoo als sire tusschen reden.</l>
<l>Daer wert, ter selver steden,</l>
<l n="525">Menich sterc spere te broken;</l>
<l>Men dede menigen helm croken,</l>
<l>Men hieuw daer scilden in cleinen spanen,</l>
<l>En sweerden brac men daer in der banen.</l>
<l>Daer waren halsberge ontmaelgiert,</l>
<l n="530">Ende platen gefaelgiert,</l>
<l>Die men nemmermeer en mochte</l>
<l>Vergaderen; daer was gerochte</l>
<l>Beide van steken ende van slaghen.</l>
<l>Ende die op de baeldie laghen</l>
<l n="535">Worpen neder al in een</l>
<l>Op die vianden menighen steen,</l>
<l><pb n="27"/>Ende quester vele in de vaert.</l>
<l>Oec scoten si vaste nederwaert</l>
<l>Uten boghen menighen quareel,</l>
<l n="540">Dies daer som die liede haer deel</l>
<l>Hadden, dies hem mochte gedincken.</l>
<l>Men sach daer menighen vermincken</l>
<l>In beide siden, wet dat wale.</l>
<l>Daer sloech die here van Wesemale</l>
<l n="545">Een 't hoeft af metten sweerde,</l>
<l>Dat die buick viel op die eerde.</l>
<l>Doen riep hy luyde: "Wesemale!</l>
<l>Voert, voert, ghi heren altemale</l>
<l>Die viande sijn gescoffiert,</l>
<l n="550">Hen wert geloent ongeviert</l>
<l>Haer quaetheit, die si gedaen</l>
<l>Hebben." Doen worden saen</l>
<l>Die Brabanders vercoent, aldoe</l>
<l>Voeren si den Grimberchsen toe,</l>
<l n="555">Dier si vele tien stonden</l>
<l>Quetsten ende oic wonden;</l>
<l>Soe dat syse totten litsen dreven.</l>
<l>Daer wert ghenomen ende gegeven</l>
<l>In dat assaut menich slach.</l>
<l n="560">Heer Arnout vocht sonder verdrach</l>
<l><pb n="28"/>Op die vianden vromelike,</l>
<l>Ende sijn sonen diesgelike,</l>
<l>Heer Geraert ende heer Wouter met,</l>
<l>Vochten sere ongelet.</l>
<l n="565">Wien si geraecten met vollen slaghe</l>
<l>Hadde geleeft alle sijn daghe:</l>
<l>Met haren sweerde maicten si moert.</l>
<l>Daer vacht weder ende voirt</l>
<l>Die here van Wesemale tien tiden,</l>
<l n="570">Ende menich aen sire side.</l>
<l>Dien van Grembergen wert mesdaen,</l>
<l>En had't dat voetvolc gedaen,</l>
<l>Die menighen man slogen doot</l>
<l>Met haren colven, die waren groot.</l>
<l n="575">Van op de litsen men ooc sende</l>
<l>Menich gescut, ende met genende</l>
<l>Worpen si stenen nederwaert.</l>
<l>Helpt God, hoe menich sweert</l>
<l>Wert dair gebroken! langen tijt</l>
<l n="580">Duerde daer die strijt:</l>
<l>Dat coste menighen 't leven.</l>
<l>Hier binnen quamen toegedreven</l>
<l><pb n="29"/>Dat heer van Brabant al te male</l>
<l>Met haren bannieren, dat wet wale,</l>
<l n="585">Al ontploken ten viande,</l>
<l>Daer si op slogen metten brande,</l>
<l>Met groter menicht ende vreselike.</l>
<l>Oec weerden si hem crachtelike;</l>
<l>Want het stont hen te doene.</l>
<l n="590">Daer wert menich ridder coene</l>
<l>Van dien van Grimbergen gewont.</l>
<l>Sy waren so vermoeyt ter stont,</l>
<l>Ende mat van moeytheden groot.</l>
<l>Oec bleef er daer een deel doot</l>
<l n="595">Dat si door noot moesten wiken,</l>
<l>Ende door die litsen henen striken;</l>
<l>Want hem en halp were ghene.</l>
<l>D'ander belghden hem ghemeene,</l>
<l>Ende reden hem na door die straten.</l>
<l n="600">Sy deden haer bloet menighen laten</l>
<l>Sonder vliemen al in der noode,</l>
<l>Ende sonder te geven aderscrode,</l>
<l>Dien si slogen onderweghen.</l>
<l>Nochtans keerde hem als een deghen</l>
<l n="605">Van Grimbergen die here fijn,</l>
<l><pb n="30"/>Heer Arnout, ende die sonen sijn,</l>
<l>Ende sloghen neder menighen man,</l>
<l>Maer 't en halp al niet nochtan.</l>
<l>Der andere was te vele doe,</l>
<l n="610">Diese jaechden ter borch toe,</l>
<l>Daer si mosten in vlien,</l>
<l>Ende sloten na hem mettien</l>
<l>Haer poerte vaste, also ic vernam.</l>
<l>Maer eer dat't dair toe quam,</l>
<l n="615">Eer sire in consten comen</l>
<l>Wert menighen 't lijf genomen,</l>
<l>Daer 't scade af was al te groot.</l>
<l>Doen keerde van Brabant dat conroot</l>
<l>In Grimberghen weder ende voert</l>
<l n="620">Daer si in maecten groote moert;</l>
<l>Want wat si vonden, clein ende groot</l>
<l>Sloghen si algader doot,</l>
<l>Man, kynder, ende oic wijf;</l>
<l>Sy braken op sonder kijf</l>
<l n="625">Huysen, scuren ende oic slote,</l>
<l>Daer si uyt namen clein ende grote,</l>
<l>Scoenhede, goet, ende ander dinc.</l>
<l><pb n="31"/>Daer wert rijc menich jongelinc</l>
<l>Van den goede dat hy dair wan.</l>
<l n="630">Oec roefden si voert an</l>
<l>Wijn, beesten en coren,</l>
<l>Wat si vonden was te voeren,</l>
<l>Dat namen si oic algemeine;</l>
<l>Ende als si hadden groot ende cleine</l>
<l n="635">Genomen dat si dair vonden,</l>
<l>Staken si 't fier in tier stonden,</l>
<l>Ende verborren Grimbergen te male</l>
<l>Dat daer en bleef huys noch sale,</l>
<l>Sonder die borch die vaste was</l>
<l n="640">Ende hoge stont, sy seker das,</l>
<l>Met goeden mueren wel bewaert,</l>
<l>Daer heer Arnout, die here vermaert,</l>
<l>Met sinen lieden was commen binnen,</l>
<l>Diere luttel was, doe ick u kinnen,</l>
<l n="645">Want si waren doot of gewont.</l>
<l>Doch was hi seker te dier stont,</l>
<l>Dat men daer in niet en mochte</l>
<l>Winnen, en na dit gerochte,</l>
<l>Verborren die Brabander al</l>
<l n="650">Den cloester groot ende smal,</l>
<l>Ende ontstaken al dat met viere,</l>
<l><pb n="32"/>Daer tiere tijt woonden Reguliere,</l>
<l>Ende monnicken worden't, als ick vernam,</l>
<l>Doen 't lant weder te hem quam.</l>
<l n="655">Alse Grimbergen verborren was</l>
<l>Sonder die borch, sijt seker das,</l>
<l>Voeren sy daerby logieren</l>
<l>Ende daden slaen, sonder vieren,</l>
<l>Tenten ende paweljoenen</l>
<l n="660">In eenen beempt scoone ende groene,</l>
<l>Daer sy hem in rusten ginghen;</l>
<l>Want sy waren in allen dinghen</l>
<l>Van stride moede, ridder, knape.</l>
<l>Na etene ginghen si slapen;</l>
<l n="665">Maer si daden steech sciltwachte</l>
<l>Doen binnen derselver nachte.</l>
<l>Tsmorgens ginghen si hen gereiden</l>
<l>Die borch te winnen sonder beiden,</l>
<l>Ende die heren ginghen te hande,</l>
<l n="670">Die momboiren waren van den tlande,</l>
<l>Die heren ontbieden op dien dach</l>
<l>Te rade, daer 't doe meest aen lach.</l>
<l><pb n="33"/>In een scone tente, als ic versta,</l>
<l>Vergaderden si doen hierna,</l>
<l n="675">Die van Diest des heren was.</l>
<l>Dair voire reet, sijt seker das,</l>
<l>Die here selve van Wesemale,</l>
<l>Ende sprac: "Ghi heren, ghi weet wale,</l>
<l>Wy sijn hier comen om ons te bespreken,</l>
<l n="680">Ende om de ondaet te wreken,</l>
<l>Die van Grimbergen heer Arnout</l>
<l>Gedaen heeft ende sijn sonen stout,</l>
<l>Die gesticht hebben in Brabant</l>
<l>Beide roof ende ooc brant.</l>
<l n="685">Dies wy gewroken sijn een deel,</l>
<l>Ende hebbene sijn casteel</l>
<l>Belegen nu te deser ure,</l>
<l>Die sterc is ende vaste van muere.</l>
<l>Nu laet ons beraden nu alderbeste,</l>
<l n="690">Weder wy willen muer ende veste</l>
<l>Belegen houden; [...] want varen wy</l>
<l>Van hier nu, so duncket my</l>
<l><pb n="34"/>Dat wy hier weder selen mogen comen</l>
<l>Met nog meerder onvromen;</l>
<l n="695">Ende winnen wise, so laetse ons neder</l>
<l>Werpen, sone hoeven wy niet weder</l>
<l>Hier comen." Doen sprac die grave</l>
<l>Van Namen: "Hier wil ic ons ave</l>
<l>Raden, so ic best oic can;</l>
<l n="700">My dochte goet dat wy voirt an</l>
<l>Voeren verborren her Arnouts lant,</l>
<l>Ende sire hulperen; daer na te hant</l>
<l>Laet ons beleggen varen die stede</l>
<l>Van Mechelen, die onser mede</l>
<l n="705">Nu ter uren en sijn niet</l>
<l>Wachtende also vele als yet;</l>
<l>Ende connen wy die stat gewinnen</l>
<l>Laetse ons strueren in allen sinnen.</l>
<l>Dus mach her Arnout, die here,</l>
<l n="710">Daer by gecrenct worden sere;</l>
<l>Ende begeet ons dit te vromen,</l>
<l>Wy willen de borch beleggen comen,</l>
<l><pb n="35"/>Ende winnense al met crachten,</l>
<l>Ende breken af mueren ende grachten,</l>
<l n="715">Ende werpense al in den gront:</l>
<l>Mogen wi ooc t' eniger stont</l>
<l>Vaen hem of sijn sonen beide,</l>
<l>Laet ons lonen heur quaetheide,</l>
<l>Ende overdaet na heur mesdoene,</l>
<l n="720">Na vonnisse der baroene,</l>
<l>Van Brabant ende van Lothrike;</l>
<l>Dit soude ic raden sekerlike."</l>
<l>Al te gader die dit hoorden</l>
<l>Volgden daer sinen woorden,</l>
<l n="725">Ende sinen wille, dat verstaet.</l>
<l>Hier met liet die raet</l>
<l>Gebieden, dat die heren daden</l>
<l>Dat men torssen ghinghe ende laden,</l>
<l>Alse te porren ongespaert,</l>
<l n="730">Te vaerne te Mechelen waert.</l>
<l>Sy laden waghene ende kerren,</l>
<l>Ende voeren henen sonder merren,</l>
<l>Ende verlieten die borch tier stede.</l>
<l>Die vorste hoede daer dede</l>
<l n="735"><pb n="36"/> Van Wesemale her Geraert</l>
<l>Met menighen man wel bewaert;</l>
<l>Die ander hoede met ere</l>
<l>Dede van Craynhem die here,</l>
<l>Met dusent man ende meer daer toe.</l>
<l n="740">Dus voeren si henen doe</l>
<l>Te Mechelen waert tier stonden,</l>
<l>Ende strueerden dat sire vonden;</l>
<l>Huys, scuere, bogaerde ende lant</l>
<l>Wert verherijt ende verbrant.</l>
<l n="745">Al was her Arnout verbolgen,</l>
<l>Nochtan dorste hy niet volgen;</l>
<l>Want hine hadde die macht niet;</l>
<l>Maer haddi ghehad der lieden yet,</l>
<l>Hi hadde hem achter na ghereden,</l>
<l n="750">Ende haddese in den steert bestreden,</l>
<l>Maer nu en dorste hijs niet doen;</l>
<l>Ende van Brabant die baroen</l>
<l>Strueerden 't lant verre ende by,</l>
<l>Aldaer si reden, gelovet my.</l>
<l n="755">Aldus quamen sy vore die stat</l>
<l>[..........]</l>
<l><pb n="37"/>Beleiden ende daden saen</l>
<l>Tenten ende paweljoen slaen,</l>
<l>Ende beleiden alomme die stede.</l>
<l n="760">Sy roofden vastelike mede</l>
<l>Scape, peerde, coeye ende swijn;</l>
<l>Dat elc geprant, dat was sijn.</l>
<l>Oic braken si ter selver ure</l>
<l>Menighe groote stercke schuere,</l>
<l n="765">Daer si uyt namen stroe ende coren.</l>
<l>Sy daden den lieden menighen toren</l>
<l>Ende den lande groote ongenaden.</l>
<l>Verberren dat si oic daden</l>
<l>Huyse ende kercken, waer si oic quamen;</l>
<l n="770">Wat si wonnen brachten si t' samen</l>
<l>Voer Mechelen, die si vaste</l>
<l>Belegen hadden, ende die gaste</l>
<l>Van binnen waren vervaert sere.</l>
<l>Sy en dorsten min noch mere</l>
<l n="775">Haer hooft steken ter stat buten;</l>
<l>Maer si daden haer poorten sluten</l>
<l><pb n="38"/>Jegen d'andere, seg ic u.</l>
<l>Nu wil ic van hem swigen nu</l>
<l>Tote dat poent es ende stade</l>
<l n="780">Ende hoirt van den ghenen voirtane</l>
<l>Die her Arnoude te hulpe quamen,</l>
<l>T'ors ende te voet te samen.</l>
<l>Doen die boden gekeert waren,</l>
<l>Die heer Arnout sonder sparen</l>
<l n="785">Alomme hadde om hulpe gesint,</l>
<l>Gereiden hem met genint</l>
<l>Vriende, maighe, man te samen,</l>
<l>Die hem gereet te hulpe quamen</l>
<l>Op orsse groot, sterc ende snel,</l>
<l n="790">Gewapent utermaten wel,</l>
<l>Die quamen dair met gewoude,</l>
<l>Sonder meer die heer Arnoude</l>
<l>Sijn lant wouden helpen bescudden.</l>
<l>Hem quam succoers met grooten cudden.</l>
<l n="795"><pb n="39"/> Dese quamen ongespaert</l>
<l>Wat si mochten te Grimbergen waert,</l>
<l>Ende hebben't vonden te hant</l>
<l>Al verwoest ende verbrant.</l>
<l>Ic wille u een deel namen</l>
<l n="800">Noemen, die dair te hulpen quamen</l>
<l>Her Arnoude ten selven tide,</l>
<l>Dat ghi vele te bat in den stride</l>
<l>Die heeren van beide genoten</l>
<l>Bekennen selt, cleine ende groote.</l>
<l n="805">Daer quam die grave van Viane</l>
<l>Met sinen hulperen; daer quam ane</l>
<l>Heer Geraert die here van Breda</l>
<l>Met alle, die hi vore ende na</l>
<l>Vermanen ende verbidden conste.</l>
<l n="810">Daerna quam oic met goeder jonste</l>
<l>Die here van Keppele uit Gelderlant,</l>
<l>Met ridderen ende met serjant.</l>
<l>Wel gewapent ende gereden.</l>
<l>Dair quam oic mits beden</l>
<l n="815"><pb n="40"/> Die here van Arcle uit Hollant.</l>
<l>Daer quam oic, sy u becant,</l>
<l>Die here van Moroel ghevaren,</l>
<l>Met vele vrome luden te waren.</l>
<l>Daer quam met groter eren</l>
<l n="820">Van Yterne die vrome here,</l>
<l>Met lieden vrome ende stout.</l>
<l>Dair quam oic met gewout</l>
<l>Heer Bernaert, here van Ysselsteine,</l>
<l>Met ridderen goet ende reine.</l>
<l n="825">Dair quam oic ter selver uren</l>
<l>Mijn heer Coenraet van Bueren.</l>
<l>Dese heren ende haer partie</l>
<l>Quamen, also ic u lie,</l>
<l>Van dees side des Rhijns sekerlike.</l>
<l n="830">Oec quam daer uit Vrancrike,</l>
<l>Die here van Moy uit Arthois,</l>
<l>Met menigen stercken Francois;</l>
<l>Hi brachte menighen Artoysien.</l>
<l>Daer quam geleden na dien</l>
<l n="835">Heer Jacob Tsastilloen,</l>
<l>Met menighen vromen baroen,</l>
<l><pb n="41"/>Wel ghewapent ende opgheseten.</l>
<l>Daer quam oic, doe ic weten,</l>
<l>'s Graven broeder, heer Willem</l>
<l n="840">Van Sempoel, ende met hem</l>
<l>Menich man stout ende vri.</l>
<l>Her Ingelram van Couchi</l>
<l>Quam daer als een vrome baroen,</l>
<l>Ende die here van Monbasoen.</l>
<l n="845">Die here van Hamme uit Vermandoys,</l>
<l>Ende menich stout Francoys.</l>
<l>Uit Henegouwe, verstaet my</l>
<l>Quam die here van Bossy.</l>
<l>Daer quam heer Jacob, die here van Roye,</l>
<l n="850">Met menighen ridder moye</l>
<l>Te hulpen her Arnoude</l>
<l>Van Grimbergen met gewoude.</l>
<l>Dese waren sijn vriende, maghe of man;</l>
<l>Bander side quamen nochtan</l>
<l n="855"><pb n="42"/> Uyt sinen lande die baroene,</l>
<l>Also si sculdich waren te doene.</l>
<l>Elc quam bi hem sonder sparen</l>
<l>Met sire maechscap dair gevaren.</l>
<l>Daer quam her Geraert van Assche</l>
<l n="860">Met sinen maghen wel ter harnassche,</l>
<l>Neven sijn baniere dakende sere.</l>
<l>Van Beighem her Alaert, die here,</l>
<l>Quam daer, ende na hem</l>
<l>Die vrome here van Eppinghem;</l>
<l n="865">Van Hombeke her Arnout</l>
<l>Met sinen hulperen stout.</l>
<l>Dese vier baenroetsen groot</l>
<l>Wouden hem bistaen toter doot.</l>
<l>Van Oyenbrugge her Arnout</l>
<l n="870">Quam dair ende sijn sone stout,</l>
<l>Die gheheeten was her Heinric,</l>
<l>Met sinen maghen sekerlic.</l>
<l>Daer quam here Seghere van der Male,</l>
<l>Ende sijn sone, wet dat wale,</l>
<l n="875"><pb n="43"/> Her Symoen, na mijn beconden,</l>
<l>Metten ghenen, die hem bestonden.</l>
<l>Daer quam her Godevaert Screyhane,</l>
<l>Ende sijn broeder voert ane,</l>
<l>Ende her Jan ende her Geraert,</l>
<l n="880">Ende heur geslachte vermaert.</l>
<l>Daer quam her Willem Tant</l>
<l>Met ridderen ende tserjant.</l>
<l>Daer quam van Ophem die here van love,</l>
<l>Ende mijnheer Jan van den Eechove,</l>
<l n="885">Van Scoudebroec mijnheer Gosewijn.</l>
<l>Elc quam dair met die maechscap sijn.</l>
<l>Men sach heer Willem van den Bogarde,</l>
<l>Ende van Sijtvoert heer Bernarde,</l>
<l>Ende heer Willem die borchgrave</l>
<l n="890">Met sinen maghen comen ave,</l>
<l>Wel ghewapent ende opgheseten</l>
<l>Met starcken orssen vermeten.</l>
<l>Heer Paridaen van Massenhove,</l>
<l>Ende sijn oem, een ridder van love,</l>
<l n="895"><pb n="44"/> Die her Geraert hiet van Liere,</l>
<l>Quam te desen orloghe sciere,</l>
<l>Ende van Cobbenbosch her Arnout</l>
<l>Met sinen maghen stout.</l>
<l>Van Imple heer Peter quam dair</l>
<l n="900">En her Geraert van Herlaer.</l>
<l>Daer quam her Gosen van Helrode</l>
<l>Met sire maechscap, die blode</l>
<l>En wouden heten in den stride.</l>
<l>Dair quam tien selven tide</l>
<l n="905">Mijnheer Jacob van Beringhen.</l>
<l>Oec mocht men teser sameninghen</l>
<l>Sien comen heer Janne van Calmont.</l>
<l>Oec quam dair te deser stont</l>
<l>Her Heinric Hoefken, ende her Gautier</l>
<l n="910">Van den Damme, twee ridderen fier.</l>
<l>Dese ridderen, sy u becant,</l>
<l>Waren te Grimberghen in 't lant</l>
<l>Tien selven tide woonachtich,</l>
<l>Of van hare geburen machtich;</l>
<l n="915"><pb n="45"/> Ende waren maech der Grimberchse heren.</l>
<l>Daer quamen gevaren met eren</l>
<l>Van by Postel menich man,</l>
<l>Die ic niet genoemen en can,</l>
<l>Die lant hilden, goet of leen</l>
<l n="920">Van den Grimberchschen heren gemeen.</l>
<l>Daer quam menich man snel</l>
<l>Te voet ende gewapent wel</l>
<l>Van die omtrent Grimbergen saten,</l>
<l>Die goet waren utermaten,</l>
<l n="925">Beide in stride ende in orloghen.</l>
<l>Oec quam daertoe getoghen</l>
<l>Menich vreemt soudenier,</l>
<l>Die vrome was ende fier,</l>
<l>Om te dienen, dair hi soude,</l>
<l n="930">Van Grimbergen her Arnoude,</l>
<l>Diese willecome hiet sere,</l>
<l>Ende ontfincse met groter ere.</l>
<l>Hi dede hem allen groote feeste:</l>
<l>Oec dede hy, seyt die yeeste,</l>
<l n="935">Met hem die meeste baroene</l>
<l>Eten, ende alle die ridder coene</l>
<l><pb n="46"/>Dede hi groote weerdicheden,</l>
<l>Dies si hem bedanckten mede,</l>
<l>Ende gheloofden hem by te stane,</l>
<l n="940">Ende in sire noot niet af te gane.</l>
<l>Al bi der borch op een scoen velt</l>
<l>Ginghen die heren met gewelt,</l>
<l>Ende daden slaen in dat groene</l>
<l>Tenten ende paweljoene,</l>
<l n="945">Daer soudenieren, jonc metten ouden,</l>
<l>Ende ander lieden in liggen souden;</l>
<l>Want die huysen waren daer al</l>
<l>Verbrant groot ende smal;</l>
<l>Ende alsi vergadert waren dair,</l>
<l n="950">Si hadden breke gheen voirwaer</l>
<l>Van vitalien, dat was hem best:</l>
<l>Her Arnout hadde hem wel bevest;</l>
<l>Ende ontboot alle te samen</l>
<l>Die meeste heeren, die daer quamen</l>
<l n="955">Boven in de scone sale</l>
<l>Omme te hoorne sine tale,</l>
<l><pb n="47"/>Ende te bezien wat hi begeert;</l>
<l>Ende als die heren weert</l>
<l>In de sale vergadert waren</l>
<l n="960">Vrageden si welc sijn begaren</l>
<l>Wair, ende wat hi wilde.</l>
<l>Doen sprac her Arnout die milde:</l>
<l>"Ghi heren, ic claghe u te hant</l>
<l>Dat roof hebben gesticht ende brant</l>
<l n="965">Die Brabanders voer myne oghen,</l>
<l>Ende sijn nu met orloghen,</l>
<l>Wel sere te minen onvromen,</l>
<l>Binnen minen lande comen.</l>
<l>Nu hebben si met menighen deghen</l>
<l n="970">Die stat van Mechelen beleghen,</l>
<l>Ende selense winnen sonder letten,</l>
<l>Eest dat wise niet ontsetten.</l>
<l>Hierby ontbodic u, sijt's vroet,</l>
<l>Wat rade u hier toe dochte goet</l>
<l n="975">Ende wat wy dbeste aenginghen,</l>
<l>Dat wy met onser sameninghen</l>
<l><pb n="48"/>Hier bliven ende oic letten,</l>
<l>Of dat wi varen ontsetten</l>
<l>Die stat." Doen sprac die heer van Cochi:</l>
<l n="980">"Ic wille ons raden, hoort na my.</l>
<l>Laet ons bereiden onse vaert,</l>
<l>Ende laet ons varen te Mechelen waert."</l>
<l>Ic late gereiden die heren coene.</l>
<l>Nu hoirt hoe die Brabansoene</l>
<l n="985">Laghen, ende wouden na dat</l>
<l>Van Mechelen die stat</l>
<l>Asselgieren ende oic winnen.</l>
<l>Doen quam een bode hierenbinnen</l>
<l>Dair die heren laghen, wet wale,</l>
<l n="990">Van Diest, van Wemle, van Wesemale,</l>
<l>Ende van Bierbeke, die d'lant</l>
<l>In handen hadden te hant,</l>
<l>Ende lagen te samen aldair</l>
<l>In een tente scone ende openbair,</l>
<l n="995"><pb n="49"/> Dair die bode in quam gestreken,</l>
<l>Die de heren wilde spreken,</l>
<l>Ende t'ierst dat hise sach,</l>
<l>Ontboot hi hem goeden dach,</l>
<l>Ende seide den heren lofsam:</l>
<l n="1000">"Hoe dat hi van Grimbergen quam,</l>
<l>Daer menich man es op de vaert</l>
<l>Om te comen herwaert:</l>
<l>Ende willen u van hier verdriven,</l>
<l>Of daer op den velde bliven.</l>
<l n="1005">Van Grimbergen heer Arnout</l>
<l>Heeft menighen ridder stout</l>
<l>Vergadert, maighe ende man,</l>
<l>Ende al dat hi verbidden can.</l>
<l>Dese stat wilt hi ontsetten</l>
<l n="1010">Ondancs hem allen, die 't letten</l>
<l>Willen of weren teser tijt;</l>
<l>Nu siet hoe ghy beraden sijt."</l>
<l>Doen sprac van Wemmele her Arnout:</l>
<l>"Wy selen ontbeiden den heren stout."</l>
<l n="1015">Doen sprac hi ten gesellen sijn:</l>
<l>"Besiet, ghi heren fijn,</l>
<l><pb n="50"/>Wat u nu dunct wesen goet,</l>
<l>Soe dat wi trocken in haer gemoet,</l>
<l>Soe dat wy haers ontbeiden?"</l>
<l n="1020">Doen sprac met groter haesticheiden</l>
<l>Mijn heer Heinric, here van Diest:</l>
<l>"Wiere aen wint of verliest,</l>
<l>Wy willen met onse heercracht</l>
<l>Trecken in haer meeste macht,</l>
<l n="1025">Ende te Grimbergen bestaen met stride;</l>
<l>Lieten wise hier comen tesen tide</l>
<l>Op 't velt ende wy te hope quamen,</l>
<l>Wy souden hebben al te samen</l>
<l>'t Volc jegen ons van der stat.</l>
<l n="1030">Aldus raet ic vele bat,</l>
<l>Dat wy trecken te Grimbergen toe;</l>
<l>Daer en dorren wy ons niet alsoe</l>
<l>Hueden, als wy moghen hier."</l>
<l>Dees dochte den heren fier</l>
<l n="1035">Wesen d'alderbeste raet.</l>
<l>Sy lietene weten, dat verstaet,</l>
<l>Den heren, die in 't heer waren,</l>
<l>Dat si haer volc sonder sparen</l>
<l><pb n="51"/>Gereyden daden al onvervaert</l>
<l n="1040">Te trecken te Grimbergen waert</l>
<l>Jeghen heer Arnouts heerecracht,</l>
<l>Die hi heeft te hope bracht</l>
<l>Om jeghen ons te comen ten stride.</l>
<l>[.............]</l>
<l n="1045">Als die heren al te samen</l>
<l>Dese bootschap hoirden en vernamen,</l>
<l>Daden si torsen ende laden</l>
<l>Alle haer dinc met goeden staden.</l>
<l>Sy loeden waghenen ende kerren,</l>
<l n="1050">Ende trocken henen sonder merren</l>
<l>Vaste te Grimbergen waert.</l>
<l>Het geleidese in de vaert</l>
<l>Die vrome here die maerscalc was,</l>
<l>Van Wesemale, sijt seker das,</l>
<l n="1055">Die van den heere van Brabant</l>
<l>Ghemeenlic hadde d'overhant.</l>
<l>Die achterhoede dede met hem</l>
<l>Die stoute here van Craynem,</l>
<l>Met menighen ridder snel,</l>
<l n="1060">Gewapent utermaten wel.</l>
<l><pb n="52"/>Aldus trocken si tier wilen</l>
<l>Bi Grimbergen in ere halver milen.</l>
<l>Daer sloegen si tenten ende paweloenen,</l>
<l>Om hem te rusten in dat groene</l>
<l n="1065">Toten daghe, den nacht al duere.</l>
<l>Aldus quamen si tier ure</l>
<l>[.............]</l>
<l>Dese niemare quam te deser ure</l>
<l>Te Grimbergen al te hant,</l>
<l n="1070">Dat de heren van Brabant</l>
<l>Met haren volcke keerden weder</l>
<l>Om die borch te leggen neder,</l>
<l>Ende te doden dat sijs daer</l>
<l>Vonden, ende daer binnen waer.</l>
<l n="1075">Doen sprac van Assche her Geraert:</l>
<l>"Ondanc hebben, die hem vervaert;</l>
<l>Laetse comen, si vinden ons hier.</l>
<l>Wy hebben menighen ridder fier,</l>
<l>Serjanten, knapen, al tote dien</l>
<l n="1080">En derren wise twint ontsien.</l>
<l>Laet ons gereiden tesen tiden,</l>
<l>So dat wy eerlic mogen striden."</l>
<l><pb n="53"/>Sy wrachten na sinen rade,</l>
<l>Sy ginghen slapen, het was spade;</l>
<l n="1085">Jegen de andre, als ic bevroede,</l>
<l>Daden si sciltwachten goede.</l>
<l>'s Morgens stont op groot ende cleine,</l>
<l>Ende men geboot in 't heir gemeine</l>
<l>Dat si hoir dinc gereiden te tide,</l>
<l n="1090">Als men woude varen te stride;</l>
<l>Ende die Brabanders, aen de ander side,</l>
<l>Rusten hem die nacht al uit.</l>
<l>'s Morgens waert daer groot geluit:</l>
<l>Sy gingen torsen ende laden,</l>
<l n="1095">Ende voiren voert met staden</l>
<l>Tot Grimbergen ane dat velt,</l>
<l>Dair d'andere laghen met ghewelt,</l>
<l>Vier bogescoten bi of also na;</l>
<l>Daer slogen si, als ic versta,</l>
<l n="1100">Haer tenten den anderen so naer,</l>
<l>Dat manlic sach den anderen daer</l>
<l>Van vore sijn tenten wat hi dede.</l>
<l>Alse die Brabanders tier stede</l>
<l><pb n="54"/>Aldus waren gelogeert,</l>
<l n="1105">Ontboden die heren onverveert,</l>
<l>Van Diest, van Bierbeke, van Wesemale,</l>
<l>Ende van Wemle also wale,</l>
<l>Die momboeren waren van Brabant,</l>
<l>Alle die genoten, die waren in 't lant,</l>
<l n="1110">Dat si te haren rade quamen;</l>
<l>Alsoe si daden te samen.</l>
<l>Daer quam menich moederbaren,</l>
<l>Ende doen si alle vergadert waren,</l>
<l>Sprac van Diest her Heinric:</l>
<l n="1115">"Siet, ghi heren, sekerlic</l>
<l>Onse vianden voer ons oghen,</l>
<l>Die ons hebben in der orloghen</l>
<l>Scade groot gedaen ende scande,</l>
<l>Beide met rove ende met brande,</l>
<l n="1120">Ende met stride te menigher stont,</l>
<l>Ons maghen verslaghen ende gewont,</l>
<l><pb n="55"/>Ende noch sijn sijs te boven bleven,</l>
<l>Daer si sere met sijn verheven,</l>
<l>Alsoe si moghen te rechte wale.</l>
<l n="1125">Nu hebben si hier met getale</l>
<l>Vele liede die vrome sijn,</l>
<l>Ende goet te wapenen in schijn,</l>
<l>Also wy some wel gesien</l>
<l>Hebben; oic sijn sy in dien</l>
<l n="1130">Dat si den strijt seere begheerden.</l>
<l>Daer omme raet, ghi heren,</l>
<l>Hoe wise nu te desen tide</l>
<l>Maisteren moghen in den stride,</l>
<l>Ende hoir werken lonen van voren.</l>
<l n="1135">Ic doe u dat ter waerheit horen,</l>
<l>Bleven si t' ondre in desen stride,</l>
<l>Ghine sietse meer te ghenen tide</l>
<l>Voirwair jeghen ons kiven.</l>
<l>Moegen si ons oic nu verdriven,</l>
<l n="1140">Ende den strijt op ons winnen,</l>
<l>Sy selen varen te Bruessel binnen,</l>
<l>Ende heeren werden van den lande.</l>
<l>Dus bliven wi met grooter scande</l>
<l>Alle ghevoert ende verderft:</l>
<l n="1145">Daeromme pijnt u ende verwerft</l>
<l><pb n="56"/>Raet te geven, die ons te desen</l>
<l>Oerberlic moge ons allen wesen."</l>
<l>Doen antwoerde op die waert</l>
<l>Van Gaesbeke heer Godevaert:</l>
<l n="1150">"My dochte goet te deser tijt,</l>
<l>Na dat wy hebben moeten strijt,</l>
<l>Dat wy daden in dit orloghe</l>
<l>Halen den jongen hertoghe</l>
<l>Godevaerde, onsen jongen here,</l>
<l n="1155">Dat wine sagen, wy souden 't ere</l>
<l>Ons pinen om wel te doene.</l>
<l>Den bloden soudi maken coene,</l>
<l>Ende den coenen soudi oic te eer</l>
<l>Striden doen, ende vele te meer</l>
<l n="1160">Souden wy die seghe winnen,</l>
<l>Ende onse viande te meer opminnen</l>
<l>Om te behouden voirt meere</l>
<l>Lant ende kint in sijn eere."</l>
<l>Doen sprac die here van Hoerne dair:</l>
<l n="1165">"By mire wet, ghi segt wair;</l>
<l>Ende dit 's rait utermater goet;</l>
<l>Oic radic, ghi heren, dat ghy doet</l>
<l>Her Arnoude van Grimbergen ontbieden,</l>
<l>Dat hi ons met sinen lieden</l>
<l n="1170"><pb n="57"/> Strijt levere, of si geraden</l>
<l>Dat hy ons come te genaden,</l>
<l>Ende hijs blive op de ghenoten.</l>
<l>Beide van cleinen ende van groten</l>
<l>Sal men hem vonnesse doen genadich</l>
<l n="1175">Van al dat hy es mesdadich;</l>
<l>Ende wilt hijs niet doen in tide,</l>
<l>Ende hy ondergaet in den stride,</l>
<l>Men sal hem sijn goet afberren saen;</l>
<l>Ende eest dat men can gevaen,</l>
<l n="1180">Men sal hem doen sine wercken gelijc."</l>
<l>Doen sprac van Diest her Heinric:</l>
<l>"Dit dunct my oic goet raet te sijn."</l>
<l>Sy baden doe den ridder fijn</l>
<l>Van Craynem heren Arnoude</l>
<l n="1185">Dat hy te Bruessel varen soude,</l>
<l>Ende den jongen hertoghe halen,</l>
<l>Daer hi es in sire salen,</l>
<l>Ende brenghene in 't here met hem.</l>
<l>Doen seyde die here van Craynhem</l>
<l n="1190">Dat hy 't geerne soude doen.</l>
<l>Aldair ginc die baroen</l>
<l><pb n="58"/>Vastelike sonder beiden</l>
<l>In sijn tente hem gereiden.</l>
<l>Daer na is hy opgeseten</l>
<l n="1195">Ende voerde met hem, doe ic u weten,</l>
<l>Sire maghe een groot getal</l>
<l>Wel gewapent hair lieden al,</l>
<l>Ende reet also te Bruessel waert;</l>
<l>Hier laet ic van hem de vaert.</l>
<l n="1200">Die heren sonden met gewoude</l>
<l>In 't heer over ane her Arnoude,</l>
<l>Die cortelike gevaren quam,</l>
<l>Daer hi her Arnoude vernam</l>
<l>Met vele lieden, die al ongemeert</l>
<l n="1205">Daer omtrent waren gelogiert.</l>
<l>Die bode beete doen hine sach,</l>
<l>Ende ontboet hem goeden dach,</l>
<l>Ende sprac: "Heer, ic come te hant</l>
<l>Uten heere van Brabant</l>
<l n="1210"><pb n="59"/> Alse bode en meysalgier,</l>
<l>Ende u ontbieden die heren fier,</l>
<l>Dat ghy compt ende u volc met</l>
<l>Beteren, die hem besmet</l>
<l>Kennen, beide clein ende groot.</l>
<l n="1215">Na vonnesse der genoet</l>
<l>Moeti beteren u mesdaet;</l>
<l>Na haren wille, na haren raet,</l>
<l>Moeti gedogen wat si doen,</l>
<l>Soe te liggen in prisoen,</l>
<l n="1220">Soe te rumen uten lande;</l>
<l>Ende en wildi niet gaen in hande,</l>
<l>Soe willen sy, des seker sijt,</l>
<l>Dat ghy hem morghen levert strijt.</l>
<l>Eest dat ghy daer blijft verwonnen,</l>
<l n="1225">U en sal niemant ghehelpen connen,</l>
<l>Ghine selt dan vergelden tscade,</l>
<l>Die ghi hebt vroech ende spade</l>
<l>Gedaen, dies sijt wel vroet.</l>
<l>Aen u lijf ende aen u goet</l>
<l n="1230">Selen sijt lude ende stille</l>
<l>Verhalen. Segt uwen wille,</l>
<l><pb n="60"/>Ende welc u raet es teser uren,</l>
<l>Dat icken moge overvueren."</l>
<l>Alse her Arnout horde spreken</l>
<l n="1235">Den bode, wert hi al ontsteken</l>
<l>Van gramscape, maer sekerlike</l>
<l>Antwoerde hi hem gesinnichlike,</l>
<l>Ende seide: "Segt uwen heren dat,</l>
<l>Dat men my morgen teser stat</l>
<l n="1240">Vinden sal bereet al</l>
<l>Met minen lieden groot ende smal</l>
<l>Gewapent, bereet ten stride.</l>
<l>Ic ben niet beraden tesen tide</l>
<l>Te comene in haer genade,</l>
<l n="1245">Noch te hoorne wies si te rade</l>
<l>In haer vonnesse werden souden.</l>
<l>Al loofde ic 't, en souden houden</l>
<l>Mijn maghen niet willen, noch gehingen</l>
<l>Dat wy in hare genade ginghen:</l>
<l n="1250">Si storven liever in stride met eren.</l>
<l>Daeromme vaert wech t'uwen heren</l>
<l><pb n="61"/>Ende segt, anne my God ende goet geval,</l>
<l>Dat ic hem strijt leveren sal."</l>
<l>Die bode nam doen orlof houde,</l>
<l n="1255">Ende seide dat hy 't doen soude.</l>
<l>Dus voer hi ongespaert</l>
<l>Dat hi mochte ten here waert,</l>
<l>Daer hi beete, als ic vernam.</l>
<l>Doe hi bi den heren quam,</l>
<l n="1260">Daer vertrac hi antwoerde ende tale</l>
<l>Van her Arnoude altemale:</l>
<l>"Hi ontbiet u, (des) seker sijt,</l>
<l>Dat hy u morgen strijt</l>
<l>Met sinen volcke leveren sal,</l>
<l n="1265">Ende proeven sijn geval.</l>
<l>Hy noch sijn vrienden sijn niet te rade</l>
<l>Te comen in uwen genade,</l>
<l>Noch ooc in den bandoene</l>
<l>Van den vonnesse uwer baroene;</l>
<l n="1270">Sy hebben liever sonder blijf</l>
<l>T'aventuerne goet ende lijf."</l>
<l><pb n="62"/>Doen sprac van Bierbeke die here:</l>
<l>"Nu late ons God bejaghen de eere,</l>
<l>Dat beide lant ende kint</l>
<l n="1275">Bliven moeten ongescint;</l>
<l>En onse scade ende mesval</l>
<l>Moet ons God beteren al,</l>
<l>Ende onsen commer ooc te storen,</l>
<l>Dat men ons, die sijn momboiren,</l>
<l n="1280">Namaels niet en verwite,</l>
<l>Noch en vertrecke in despite."</l>
<l>Hier laet ic die tale van hem.</l>
<l>Nu hoort van den here van Craynem,</l>
<l>Die nu es comen gereden</l>
<l n="1285">Binnen Bruessel der steden.</l>
<l>Op 't hof vant hi met groter waerde</l>
<l>Den jongen hertoghe Godevaerde.</l>
<l>Eerlic dede hi 't kint bereiden,</l>
<l>Dat si al metter wiegen leiden</l>
<l n="1290">Op een orsbare, dat sachte ginc,</l>
<l>Ende voerden 't voer hem varinc</l>
<l>Vaste te Grimbergen waert.</l>
<l>Oec voeren met hem ongespaert</l>
<l><pb n="63"/>Een deel lieden, die gewont</l>
<l n="1295">Hadden gheweest langhen stont</l>
<l>In den aller lesten strijt;</l>
<l>Mair si waren te deser tijt</l>
<l>Algader wel genesen,</l>
<l>Ende wouden ter bataelgen wesen,</l>
<l n="1300">Ende voeren te Grimbergen waert</l>
<l>Met heer Arnoude ongespaert,</l>
<l>Daer si quamen, na mijn weten,</l>
<l>Des avonts, doe si hadden geten.</l>
<l>T'sire tente beete her Arnout neder,</l>
<l n="1305">Ende dede 't kynt afheffen weder</l>
<l>Metter wieghen ghemackelike,</l>
<l>Ende daden 't in der tente rike,</l>
<l>Daer 't met rasten soude sijn.</l>
<l>Ende t'ierst dat die heren fijn</l>
<l n="1310">Van Brabant hadden vernomen</l>
<l>Dat die jonge hertoghe was comen</l>
<l>Metten here van Craynhem,</l>
<l>Ginghen si allegader te hem,</l>
<l>Ende festeerden 't kint voirwaer,</l>
<l n="1315">Ende deden hem groote feeste dair.</l>
<l><pb n="64"/>Doen ginghen, seyt die yeeste,</l>
<l>Hem beraden alremeeste,</l>
<l>Dat si 's morgens beginnen souden.</l>
<l>'t Was van jonghen ende van ouden</l>
<l n="1320">Herde menich raet ghegheven;</l>
<l>In 't einde sijn si daer op bleven</l>
<l>Dat hem elc sal sonder beiden</l>
<l>Jegen 's morgens vroech bereiden</l>
<l>Omme te stryden sonder sy,</l>
<l n="1325">Ende scheden doen alle hier by;</l>
<l>Het was spade in den avont,</l>
<l>Ende ginghen hem rusten te dier stont,</l>
<l>Tot 's morgens, dat die sonne scone</l>
<l>Began te scinen aen den trone.</l>
<l n="1330">Ende die heren met genint,</l>
<l>Die vermomboirt hadden 't kint,</l>
<l>Waren tilike opgestaen,</l>
<l>Ende daden gebieden saen</l>
<l>In 't heere, dat men te wapenen vinghe,</l>
<l n="1335">Ende hem elc gereiden ginghe,</l>
<l>Soe hi alre yerst muchte.</l>
<l>Doen wert in 't heer groot geruchte;</l>
<l><pb n="65"/>Sy scoten aen halsbergen of platen,</l>
<l>Ende wapenroc die wel saten,</l>
<l n="1340">Ende hingen die sweerden aen haer siden;</l>
<l>Some saten si op rossiden,</l>
<l>Some op stercke orssen, die wale,</l>
<l>Of met ysere, of met sindale,</l>
<l>Waren verdect, of met samiete.</l>
<l n="1345">Soeme waren si oec, seit de vite,</l>
<l>Met fluele verdect tiere uren,</l>
<l>Of met stalinen covertueren</l>
<l>Jegen slach ende jegen steke.</l>
<l>Ende alsi waren te haren gereke</l>
<l n="1350">Wel gewapent ende bereet,</l>
<l>Togen si henen op een breet,</l>
<l>Scone ende slecht velt daer by,</l>
<l>Ende bleven dair houden, seg ic dy,</l>
<l>Tote dien dat si werden gescaert.</l>
<l n="1355">Daer wert geblasen ongespaert</l>
<l>Menighe trompe ende basine;</l>
<l>Dus was menich ors in schine,</l>
<l>Dat wel scone spronge spranc;</l>
<l>Dus was menich blide ende sanc</l>
<l n="1360"><pb n="66"/> Omdat 't ten stride comen soude,</l>
<l>Die doot eer noene lach op die moude.</l>
<l>Dair was menighe baniere</l>
<l>Scone, rickelijc ende diere,</l>
<l>Menich scilt ende menich schacht,</l>
<l n="1365">Die ghebroken wert eer nacht;</l>
<l>Ende alsi hadden gehouden hiere</l>
<l>Een wile, quamen die heren fiere</l>
<l>Dair gereden met genint.</l>
<l>Die vermomboert hadden 't kint,</l>
<l n="1370">Wel ghewapent met menighen man.</l>
<l>Daer quamen met gevolget an</l>
<l>Die graven, die lantsheren t'samen,</l>
<l>Die den jongen hertoge quamen</l>
<l>Te hulpe ende te succoerse dair</l>
<l n="1375">Sijn recht te behouden voirwaer</l>
<l>Jeghen die Grimberchsche heren.</l>
<l>Daer quam voirt met groter eren</l>
<l>Die here gereden van Wesemale,</l>
<l>Die maerscalc was altemale</l>
<l n="1380">Van den here van Brabant;</l>
<l>'t Volc ginc hi al te hant</l>
<l><pb n="67"/>Beracken, bestieren tien tiden,</l>
<l>Ende wijsde hem hoe si souden striden.</l>
<l>Daerna maecte hi scaren neghene:</l>
<l n="1385">D'ierste gaf hi te beweghene</l>
<l>Van Diest, van Assche, van Bierbeke,</l>
<l>Ende van Wemle in haer gereke;</l>
<l>Ende in hare scare, wet wale,</l>
<l>Was selve die here van Wesemale.</l>
<l n="1390">D'ander scare, als ic u leere,</l>
<l>Gaf hi van Arscot den here;</l>
<l>Die derde scare gaf hi</l>
<l>Van Hoerne den here vri.</l>
<l>Die vierde den here van Edinghen;</l>
<l n="1395">Die vijfde, in waren dinghen,</l>
<l>Van Gaesbeke den heren beide.</l>
<l>Die .vi<hi rend='sup'>e</hi>. gaf hi in synen gheleide</l>
<l>Van den Roes, heer Geraerde.</l>
<l>Die .vii<hi rend='sup'>e</hi>. gaf hi, in deser vaerde,</l>
<l n="1400">Te geleidene den grave van Namen;</l>
<l>De achtste scare hadde te samen</l>
<l><pb n="68"/>T'achterwaerne de grave van Loen,</l>
<l>Die bystaen woude sonder hoen</l>
<l>Van Brabant den jongen hertoghe.</l>
<l n="1405">Die .ix. scare in dit orloghe</l>
<l>Hadde van Oudenarde die here,</l>
<l>Ende met hem, die prijs ende ere</l>
<l>Verdiende wale voirt an,</l>
<l>Dat was van Gavere mijn heer Jan,</l>
<l n="1410">Die here van Gistele heer Diderijc,</l>
<l>Ende van Nevele, ende diesgelijc</l>
<l>Van Rode die here ende van Masmijn,</l>
<l>Ende van Axele die here fijn,</l>
<l>Ende van Scorsse, heb ic vernomen.</l>
<l n="1415">Dese acht baenroetsen waren comen</l>
<l>Uit Vlaenderen, want sy hier ave</l>
<l>Ghesent waren van den grave</l>
<l>Met .DCC. platen voorwair</l>
<l>Tot hulpe des hertogen dair,</l>
<l n="1420">Wel gewapent, doe ic u weten,</l>
<l>Op stercke orsse opgeseten,</l>
<l>Groet van leden; ende tier uren</l>
<l>Verdect met rikeliken covertueren.</l>
<l><pb n="69"/>Wel .xxv<hi rend='sup'>c</hi>. man so waren</l>
<l n="1425">In elc van den anderen scaren,</l>
<l>Gewapent met helmen, met scilden,</l>
<l>Die hem des daigs also hilden,</l>
<l>Dat sy ontfingen prijs ende ere,</l>
<l>Dies men vergeet nemmermere.</l>
<l n="1430">Alse die geledene gescaert</l>
<l>Waren, ginc men ter vaert</l>
<l>Scaren alle die voetliede,</l>
<l>Diere wel, als ik u bediede,</l>
<l>X dusent was ochte mere.</l>
<l n="1435">Oic gaf men hem enen lantshere,</l>
<l>Die vrome was ende coene,</l>
<l>Wair ridderscap was te doene.</l>
<l>Hy hiet heer Jan van Haspegouwe,</l>
<l>Die gewapent was in goeder trouwe</l>
<l n="1440">Van sable met ere duven wit</l>
<l>Van goude ghecroont, verstaet dit.</l>
<l>Desen man was bevolen al</l>
<l>Dat voetvolc, groot ende smal,</l>
<l>Dat hy 't soude achterwaren.</l>
<l n="1445">Doen beval men sonder sparen</l>
<l><pb n="70"/>Den standaert den here van Craynhem,</l>
<l>Die sijn maighe hadde by hem</l>
<l>Optien dach ten selven stride,</l>
<l>Dies hi was herde blide.</l>
<l n="1450">Den standaert nam hi t'achterwaerne,</l>
<l>Ende sijn leven niet te spaerne.</l>
<l>Alse die here van Wesemale</l>
<l>Dat volc hadde gescaert wale,</l>
<l>Dede hi halen, sonder liegen,</l>
<l n="1455">Den jongen hertoge metter wiegen,</l>
<l>Ende hangen, des sijt goem,</l>
<l>Aen enen groten wilgenboom,</l>
<l>Soe dat menne sach in 't ander heere,</l>
<l>Die hem stelden sere ter were,</l>
<l n="1460">Also ic u sal seggen te hant.</l>
<l>Alse dat here van Brabant</l>
<l>Al gereet waren ende gescaert,</l>
<l>Tegen sy henen wel bewaert,</l>
<l>D'een schare voor, d'ander naer,</l>
<l n="1465">Te dien van Grimbergen waert aldaer,</l>
<l>Met groten geruchte gesinnichlike,</l>
<l>Ende met staden wiselike.</l>
<l><pb n="71"/>Van hem laet ic die tale bliven;</l>
<l>Ende hoort nu wat bedriven</l>
<l n="1470">Die van Grimbergen, ende hoe si voeren.</l>
<l>Des morgens vroech wert in roeren</l>
<l>Dat here van Grimberghen al te male,</l>
<l>Ende vingen ten wapenen, wet wale,</l>
<l>Arme ende rijcke, dat daer was;</l>
<l n="1475">Daer wert gheblasen, sijt seker das,</l>
<l>Menighe trompe, menighen horen;</l>
<l>Daer wert menich ors vercoren,</l>
<l>Ghesadelt ende gedect wale</l>
<l>Met samite ende met sindale;</l>
<l n="1480">Menich baniere wert daer ontwonden,</l>
<l>En menich helm op 't hooft gebonden,</l>
<l>En menich sweert gegort aen side,</l>
<l>Dat ontwee brac in den stride.</l>
<l>Alsi gewapent waren al,</l>
<l n="1485">Saten sy op, groot ende smal,</l>
<l>Ende daden al te hopen houden.</l>
<l>Die banieren daden si ontvouden</l>
<l>Als te stridene op dat stat.</l>
<l>Doen quam gevaren na dat</l>
<l n="1490"><pb n="72"/> Van Grimbergen heer Arnout</l>
<l>Met sine sonen sterc ende stout,</l>
<l>Ende voeren die luden bestieren.</l>
<l>Daerna ginc oic visieren</l>
<l>Heer Wouter Berthout sijn scaren,</l>
<l n="1495">Ende maecter .viij., sonder sparen,</l>
<l>Sonder 't volc dat was te voet.</l>
<l>In elc scare, des sijt vroet,</l>
<l>Waren twee dusent man, wale</l>
<l>Gewapent met ysere ende met stale.</l>
<l n="1500">D'ierste scare wel ten harnassche</l>
<l>Gaf hi her Gerarde van Assche;</l>
<l>D'ander scare gaf hi te hant</l>
<l>Den here van Keple uit Gelderlant.</l>
<l>Die derde scare gaf hi</l>
<l n="1505">Den here te leidene van Bosi.</l>
<l>Van Cochi die here voirwaer</l>
<l>Hadde die vierde scare daer;</l>
<l>Van Moy die here uit Artoys</l>
<l>Leide met menigen Francoys</l>
<l n="1510"><pb n="73"/> Die vijfde scare, ende dair na</l>
<l>Die .vi<hi rend='sup'>e</hi>. die here van Breda.</l>
<l>Die .vii<hi rend='sup'>e</hi>. gaf men voirt ane</l>
<l>Te geleidene den here van Viane;</l>
<l>Die .viij<hi rend='sup'>e</hi>. gaf hi houde</l>
<l n="1515">Sinen vader her Arnoude,</l>
<l>Ende heer Gerart sinen broeder met,</l>
<l>Ende hem selven, dat wet.</l>
<l>Den standaert beval hi met love</l>
<l>Her Paridaen van Massenhove,</l>
<l n="1520">Ende her Gerarde sijn oom van Liere,</l>
<l>Ende daertoe twee knapen fiere;</l>
<l>D'eene hiet Jan van den Dale,</l>
<l>D'ander Geeraert, wet wale,</l>
<l>Van der Biest, een vrom man.</l>
<l n="1525">Desen vieren wert voirt an</l>
<l>Bevolen die standaert op haer ere,</l>
<l>Des si blide waren herde sere,</l>
<l>Omdat men hem dede die ere groot,</l>
<l>Ende dat groote voordeel boot.</l>
<l n="1530">Hierna her Wouter Berthout</l>
<l>Scaerde 't voetvolc, jonc ende out.</l>
<l><pb n="74"/>In elke scare waren wel</l>
<l>Vijf dusent man rasch ende snel,</l>
<l>Wel gewapent, willich ten stride.</l>
<l n="1535">Elcker scare gaf men tien tide</l>
<l>Enen goeden leytsman dair,</l>
<l>Stout ende vrome al openbaer;</l>
<l>D'eene was van Beyghem heer Alaert,</l>
<l>D'ander was een ridder vermaert,</l>
<l n="1540">Van Eppeghem her Paridaen</l>
<l>Een baenrots, doe ic u verstaen,</l>
<l>Van Grimberghen ende een vroom here,</l>
<l>Ende al sijn maghen, minder ende mere,</l>
<l>Waren oic gescaert met hem,</l>
<l n="1545">Diere vele was, als ic vernem.</l>
<l>Ende als 't volc wide ende side</l>
<l>Wel ghescaert was ten stride,</l>
<l>Ende wel ghewapent onder sijn baniere,</l>
<l>Doen beval heer Wouter sciere</l>
<l n="1550">Sinen vader in hoeden</l>
<l>Tween vromen ridderen ende goeden,</l>
<l>(D'een was van den Male heer Segerman,</l>
<l>D'ander was van Calmont mijn heer Jan):</l>
<l><pb n="75"/>'s Daighs te wesen by sire siden,</l>
<l n="1555">Ende te behoedene in den stride.</l>
<l>Hem selven beval hi sekerlike</l>
<l>Van Oyenbrugge her Heinricke,</l>
<l>Ende van den Male heer Symoene,</l>
<l>Mijns heren Seghermans soene.</l>
<l n="1560">Twee ridderen van grooter waerde</l>
<l>Beval hi sinen broeder Gerarde,</l>
<l>Den jongen ridder stout ende fier,</l>
<l>D'een was Van Damme heer Gaultier,</l>
<l>D'ander was heer Willem Tant,</l>
<l n="1565">Een stout rudder, sy u becant,</l>
<l>Ende geduerich in allen stride.</l>
<l>Men bat daerna in corten tide</l>
<l>Her Godevaerde Screyhane</l>
<l>Dat hi woude riden dane,</l>
<l n="1570">Ende overslaen der Brabanders scaren,</l>
<l>Ende sien of sy ghereet waren,</l>
<l>Ende hoe vele datter sijn</l>
<l>Mochte harer liede ende ridders fijn.</l>
<l>Hi doet geerne, ende voer derwaert,</l>
<l n="1575">Ende oversloech 't heer ongespaert,</l>
<l><pb n="76"/>Soe hi alderbeste can;</l>
<l>Oec was een ander waersman</l>
<l>Uter Brabanders heer gesent,</l>
<l>Die die van Grimbergen al omtrent</l>
<l n="1580">Oversloech verre ende naer,</l>
<l>Ende die hiet heer Gosen van Pollair.</l>
<l>Elc keerde ten sinen weder,</l>
<l>Ende vertelde op ende neder</l>
<l>Hoe vele dat hem dochte</l>
<l n="1585">Dat der vianden wesen mochte;</l>
<l>Ende elc here die geboet</l>
<l>Vore te trecken sijn conroet</l>
<l>Met gemake wiselike,</l>
<l>Ende dat sy streden vromelike:</l>
<l n="1590">Men soudse rike maken gemeene.</l>
<l>Doen riepen si, groot ende cleene:</l>
<l>"Wy selen vechten also sere</l>
<l>Dat wy behouden selen d'ere."</l>
<l>Hierna trocken sy sonder sparen,</l>
<l n="1595">Also sy gescaert waren,</l>
<l><pb n="77"/>Den Grimberchsen nog bat ane,</l>
<l>Ende heer Godevaert Screyhane</l>
<l>Quam te sinen here her Arnoude,</l>
<l>Ende vertelde hem also houde</l>
<l n="1600">Dat die Brabanders tier steden</l>
<l>Wel gewapent, wel gereden</l>
<l>Quamen. "Oic dunct mijn in schijn</l>
<l>Haers volcs wel twintich dusent sijn,</l>
<l>Ende hebben .ix. scaren groot;</l>
<l n="1605">Te voet esser een conroet</l>
<l>Beide met staven ende met piken;</l>
<l>Men machse t' onswert nu sien striken,</l>
<l>Sy hebben nu teser orloghe</l>
<l>Doen halen den jongen hertoghe,</l>
<l n="1610">Ende hebbene, sonder lieghen,</l>
<l>Aen eenen boom al metter wieghen</l>
<l>Doen hangen, dat wet wale;</l>
<l>Hadden wy ons aen her Arnouts tale</l>
<l>Van Oyenbrugge ende aen sinen raet</l>
<l n="1615">Lange gehouden, dat verstaet,</l>
<l><pb n="78"/>Wy hadden lettel dese onraste</l>
<l>Te doene, ender deser orloghe vaste,</l>
<l>Daer wy nu ane sijn comen.</l>
<l>Noch sou 't ons, wanic, meer vromen,</l>
<l n="1620">Dat wy om den pays nu spraken,</l>
<l>Ende dat orloghe algader verbraken,</l>
<l>Ende wie andere meest mesdaen</l>
<l>Hadde, dat hy 't beterde saen</l>
<l>By vonnesse der baroene,</l>
<l n="1625">Ende hierop maecte vaste soene,</l>
<l>Ende bleven gevrienden voirt mere,</l>
<l>Want ick segge u, lieve here,</l>
<l>Dat wy den hertoghe doen onrecht;</l>
<l>Ende comen wy in dit gevecht</l>
<l n="1630">Jegen d'ander nu ten stride,</l>
<l>Het sal gescien in wederside</l>
<l>Jammer groot ende scade."</l>
<l>Heer Arnout sprac: "Het's te spade;</l>
<l>Wy hebben te lange ghebeit hier met,</l>
<l n="1635">En helpe nu niet, dat wet,</l>
<l>Dat wy hier of hilden sprake;</l>
<l>Maer trecken wy voort met ghemake</l>
<l><pb n="79"/>Ten vianden wert sonder vaer,</l>
<l>Dat men ons verre noch naer</l>
<l n="1640">Hierna, over cort noch lanc,</l>
<l>En singe genen quaden sanc</l>
<l>Van blootheide, noch van vaere;</l>
<l>Want die ghene, wet openbare,</l>
<l>Daer wy af comen sijn,</l>
<l n="1645">Hebben gheweest ridderen fijn,</l>
<l>Coene, werende ende milde,</l>
<l>Goet van spere ende van scilde,</l>
<l>Ende die hem noyt t' ontsiene</l>
<l>Plaghen ende om anxte te vliene,</l>
<l n="1650">Al waren si aen d'arger ende.</l>
<l>Ic sal my selven oic gheen scende</l>
<l>Doen, daer ic's my gewagten can;</l>
<l>Socht ic peis ende soene voirt an</l>
<l>Aen die heren ende genoete,</l>
<l n="1655">Sy souden wanen, cleine ende groote,</l>
<l>Dat ic't dade van verveertheden,</l>
<l>Ende dat wy quamen van blootheden,</l>
<l>Ende souden's vele te fierer wesen.</l>
<l>Wet die waerheit nu van desen,</l>
<l n="1660"><pb n="80"/> Al schijn ic an d'arger boort,</l>
<l>Ic wille emmer pleghen voort,</l>
<l>Dat mijn voirders hebben geploghen,</l>
<l>Of ic segge u dat ongeloghen,</l>
<l>Dat ic eer sterve in dien wille,</l>
<l n="1665">Eer icker uytgae lude of stille."</l>
<l>Doen sprac hi t' sinen lude dair:</l>
<l>"Ghy heren, sijt sonder vaer,</l>
<l>Ende en versaegt u niet des,</l>
<l>Datter ander hoop meer es;</l>
<l n="1670">Want sy sijn van verre comen,</l>
<l>Ende sijn vremde, hebbe ic vernomen,</l>
<l>Malckanderen; dat en sijn wy nie,</l>
<l>Wy sijn alle hier, hoe 't ons ghescie,</l>
<l>Maghe ende vriende uit enen lande,</l>
<l n="1675">Ende wel bekent, dat wet te hande,</l>
<l>Ende sijns andre te vriende vele.</l>
<l>Ooc hebben sy ons te desen spele</l>
<l>Versocht buten haren palen.</l>
<l>Ic weet wat vromen dat si halen</l>
<l n="1680">Aen ons selen hier op 't velt;</l>
<l>Want men in proverbien telt:</l>
<l><pb n="81"/>Die hont es coender vele, seldi weten,</l>
<l>Die op sijn messie is geseten,</l>
<l>Dan enige andere vremde sijn.</l>
<l n="1685">Dies vertroest u, vrienden mijn,</l>
<l>Ende strijt so vromelike,</l>
<l>Dat wy dese heren rijcke</l>
<l>T'harer lachter met oneren</l>
<l>Derde werf doen keren,</l>
<l n="1690">Alsoe wy twee werven hebben gedaen.</l>
<l>Want eyst dat wy t'onder gaen,</l>
<l>En wy de strijt verliesen nu,</l>
<l>Wy werden eyghen, des hoet u,</l>
<l>Ende selen moeten te haren gebode</l>
<l n="1695">Staen, dat ic soude doen node</l>
<l>Den tijt dat ic ben levende man.</l>
<l>Ende verwinnen wy mede voertan</l>
<l>Desen strijt, wy werden te hant</l>
<l>Alle heren in Brabant;</l>
<l n="1700">Dies vecht met stouten moede."</l>
<l>Doen riepen domme ende vroede:</l>
<l>"Vairt voirt, her Arnout,</l>
<l>Die duvel hebbe sijns ghewout,</l>
<l><pb n="82"/>Die u lieden sal begeven,</l>
<l n="1705">Die wile dat hi mogte leven,</l>
<l>Hine sal u bystaen totter doot,</l>
<l>Ende slaen slagen groot,</l>
<l>Dies hem die viande selen ontsien."</l>
<l>Men geboot cort na dien</l>
<l n="1710">Dat elc here voert sal varen</l>
<l>Sonder letten met sire scaren</l>
<l>Den vianden in haer ghemoet.</l>
<l>Doen porde 't here, des sijt vroet,</l>
<l>Ende reden, als ic versta,</l>
<l n="1715">Ten vianden op een scoetmael na.</l>
<l>Daer ontbeiden sy te samen</l>
<l>Den anderen, die achter quamen.</l>
<l>Als die Brabanders hebben vernomen</l>
<l>So coenlic die vianden comen</l>
<l n="1720">Gescaert, gewapent, stout ende snel,</l>
<l>En was daer niemant, dat wet wel,</l>
<l>Hine was daer een deel of ontdaen,</l>
<l>Ende beiden haers geselscaps saen.</l>
<l><pb n="83"/>Dit was op Onser Vrouwendach,</l>
<l n="1725">Die te Half Ouste gelach,</l>
<l>Dat die lieden alle sijn blide</l>
<l>Van den liefliken tide,</l>
<l>Dat dat coren volwassen es,</l>
<l>Ende die vrucht, sijt seker des,</l>
<l n="1730">Die op d'eerde heeft ghestaen;</l>
<l>Ende men die scueren vult saen</l>
<l>Metten wasdomme van den velde,</l>
<l>Daerom men met groten gewelde</l>
<l>Heeft gepijnt al 't jaer,</l>
<l n="1735">Ende die lieden overwaer</l>
<l>Hen gaen doen te gemake,</l>
<l>Met haren vruchten in waren sake,</l>
<l>Die si t' samen hebben gewonnen,</l>
<l>Dies hem nietmant derf veronnen.</l>
<l n="1740">Recht waest in desen tide</l>
<l>Dat vele lieden waren ten stride</l>
<l>Vergadert, hoirdic gewagen,</l>
<l>Op een velt ter Langer Hagen</l>
<l>Buten Grimbergen, wel gereden</l>
<l n="1745">Ende gewapent; van meniger steden</l>
<l><pb n="84"/>Waren si vergadert dair.</l>
<l>Trompen, basinen, hoernen claer</l>
<l>Blies men daer op berch en dale.</l>
<l>Oic sloech men dair op ene tale</l>
<l n="1750">Die tambueren overal:</l>
<l>Daer was geruchte ende gescal,</l>
<l>Ende hielden in beyden syden stille.</l>
<l>Niemant en was daer in wille</l>
<l>D'eerste joeste te doen voren.</l>
<l n="1755">Hier binnen horte met sporen</l>
<l>Een, hiet Gerart van der Hommolen,</l>
<l>Op eene merrie swaert als colen,</l>
<l>Ende began den strijt aldair;</l>
<l>Mair ic weet niet voire wair</l>
<l n="1760">Wat sijn teken rechte was;</l>
<l>Hine hadde aen, sijt seker das,</l>
<l>Wapenroc noch tornekeel.</l>
<l>Hy hielt in sijn hant gheheel</l>
<l>Ene spere sterc ende stijf,</l>
<l n="1765">Ende sloech met sporen in 't lijf</l>
<l>Die merrie, die snellike liep;</l>
<l>Grimbergen! hy lude riep,</l>
<l><pb n="85"/>Ende stac eenen in sijn ghemoet</l>
<l>Dat hy nederviel onder voet.</l>
<l n="1770">Doen sloech 't heer al overhoop;</l>
<l>Daer cocht menich dieren coop;</l>
<l>Eer ten avende quam die dach</l>
<l>Wert daer gesteken, sonder verdrach,</l>
<l>Menich sterc spere ontwee;</l>
<l n="1775">Daer wert menighen van slagen wee</l>
<l>Dat hi bloedich viel op d'eerde.</l>
<l>Daer wert menich slach metten sweerde</l>
<l>Geslagen in desen stride.</l>
<l>Daer quam ten selven tide</l>
<l n="1780">Van Diest mijnheer Heinric,</l>
<l>Gewapent herde hovelijc,</l>
<l>Die de eerste schare leide daer</l>
<l>Onder syne banniere, dat es waer,</l>
<l>Die van goude was, meer no min,</l>
<l n="1785">Twee vaeschen van sabele daerin,</l>
<l>Sijn wapenroc al diesgelike,</l>
<l>Op een ors herde ridderlike,</l>
<l>Dat hi wale overdect</l>
<l>Met sinen wapenen dus getrect.</l>
<l n="1790"><pb n="86"/> Jeghen quam die here van Assche</l>
<l>Met sinen volcke wel ten harnassche.</l>
<l>D'ierste scare leide hy hiere</l>
<l>Onder sijn rikelicke baniere.</l>
<l>Van .x. stucken van kelen, van goude</l>
<l n="1795">In bellonc gesneden, alsoe hi woude.</l>
<l>Hy was op een ors gheseten</l>
<l>Wel gewapent, doe ic u weten,</l>
<l>Met sinen wapenen was wale</l>
<l>Sijn ors verdect al te male;</l>
<l n="1800">Sijn spere met enen confanoene.</l>
<l>D'ors liet hi als een ridder coene</l>
<l>Lopen ten vianden weert;</l>
<l>Jegen hem quam onverveert</l>
<l>Die here van Diest gheslagen met sporen;</l>
<l n="1805">Men mochte die eerde daveren horen,</l>
<l>Daer sy te gader ghevaren quamen.</l>
<l>Elc stac den anderen in 't versamen</l>
<l>Dore dien scilde op die platen,</l>
<l>Alsoe sere utermaten</l>
<l n="1810">Dat hare speren in splinteren braken,</l>
<l>Ende men se verre hoorde craken.</l>
<l><pb n="87"/>Daer na quamen si te gadere beide</l>
<l>Met orse ende met gereide,</l>
<l>Met helmen ende met schilden,</l>
<l n="1815">Weder sy wilden ofte en wilden,</l>
<l>Dat sy byna waren ghevallen;</l>
<l>Doch onthielden sy hem met allen,</l>
<l>Toghen hoer sweerden uten scoe,</l>
<l>Ende elckerlijc sloech anderen doe</l>
<l n="1820">Dat 't vier uten helmen spranc.</l>
<l>Hadde het ghevecht gheduert yet lanc</l>
<l>D'een van den tween ware bleven doot;</l>
<l>Maer 't ghedranc wert daer so groot</l>
<l>Dat si d'een van den anderen worden gedrongen.</l>
<l n="1825">Op een ors van grooten sprongen</l>
<l>Quam na hem (van) Bierbeke die here</l>
<l>Ghereden vreeselike seere,</l>
<l>Met sire baniere van silverijn</l>
<l>Met een vaesschen van kele fijn;</l>
<l n="1830">Ende van denselven was geheel</l>
<l>Sijn coverture, sijn tornekeel.</l>
<l>Hy hadde een sterc spere in sijn hant</l>
<l>Ende stijf; dus quam hi gerant</l>
<l><pb n="88"/>Op een sterc ors goet ter coere,</l>
<l n="1835">Ende stack een op de borste voere</l>
<l>Dat hy hodelinghe viel op de eerde.</l>
<l>'t Spere brac; hi vinc ten sweerde,</l>
<l>Daer hi met ginc striden sere.</l>
<l>Doen quam daer die here</l>
<l n="1840">Van Wemmele, mijnheer Arnout,</l>
<l>Met sire baniere, si u cont,</l>
<l>Ende met hem sijn naeste maghe,</l>
<l>Die menighe doden in dien daghe,</l>
<l>Eer die strijt nam inde.</l>
<l n="1845">Gewapent was hy, als ic vinde,</l>
<l>Met wapenen rikelic diere;</l>
<l>Sijn tornekeel, sijn baniere</l>
<l>Was al eens van kelen root,</l>
<l>Daerin vijf ruten van silvere bloot;</l>
<l n="1850">Sijn ors wit in de vaert</l>
<l>Sonder een been ende den staert;</l>
<l>Het was verdect met grone samite.</l>
<l>Hy hilt een spere, seit die vite,</l>
<l>In sijn hant starc ende stijf;</l>
<l n="1855">Jeghen hem quam sonder blijf</l>
<l><pb n="89"/>Een riddere van Assche,</l>
<l>Hiet heer Gerart, wel ter harnassche;</l>
<l>Hy was stout, vrome ende fier;</l>
<l>Sijn wapenroc hadde vier quartier,</l>
<l n="1860">Met rosen gesait van goude.</l>
<l>Hi liet loopen met ghewoude</l>
<l>Jeghen heer Arnoude over 't velt,</l>
<l>Ende gheraectene met ghewelt</l>
<l>Op de plate voor die borst,</l>
<l n="1865">Dat sijn speer brac sonder vorst</l>
<l>Al in splinteren al te male.</l>
<l>Ooc gheraecten weder also wale</l>
<l>Mijn heer Arnout, dat seg ic u,</l>
<l>So oversere, verstaet my nu,</l>
<l n="1870">Aen den helm ten ommekere,</l>
<l>Dat hy viel ende questen sere;</l>
<l>Doch wert hy weder ghemonteert;</l>
<l>Ende heer Arnout is ghekeert</l>
<l>Daer hi 't bedranc sach aldermeest.</l>
<l n="1875">Daer wert strijt ende groot tempeest</l>
<l>Ende men sloech in beiden siden;</l>
<l>Daer en wou niemant den anderen miden;</l>
<l><pb n="90"/>Daer wert gedient om prijs, om danc.</l>
<l>Aldaer quam in dat bedranc</l>
<l n="1880">Van Wesemael die stoute baroen,</l>
<l>Spere in hant daer 't confanoen</l>
<l>Aen hinc van sinen wapen al.</l>
<l>Sire maechscap groet ende smal</l>
<l>Quam wel gewapent omtrent heme</l>
<l n="1885">Met sine banier, als ic verneme,</l>
<l>Die root was met drie lelien wit.</l>
<l>Sijn wapenroc, verstaet nu dit,</l>
<l>Was van den selven al ghesneden.</l>
<l>Met sporen sloechi onvermeden</l>
<l n="1890">Sijn ors, dat sere liep als een hinde.</l>
<l>Jegen hem quam met geninde</l>
<l>Een vroom man, een soudenier,</l>
<l>Ende hiet van Sint-Thomas Garnier.</l>
<l>Wel was hy gewapent, wet dat,</l>
<l n="1895">Sijn ors, dar hy op sat,</l>
<l>Was vele swarter dan een raven,</l>
<l>Dat hi vaste liet henen draven</l>
<l><pb n="91"/>Ten here wert van Wesemale.</l>
<l>Sijn spere was vore scerp van stale,</l>
<l n="1900">Sterc, stijf ende groot,</l>
<l>Daer hy mede gaf eenen stoot</l>
<l>Den here van Wesemale op den schilt,</l>
<l>Dien hi jeghen den steke hilt,</l>
<l>Dien hi doorstac als een riet;</l>
<l n="1905">Maer die plate en consti niet</l>
<l>Doorsteken, want die scacht</l>
<l>Brac ontwee van groter cracht</l>
<l>In cleine stucken al te male,</l>
<l>Ende die here van Wesemale</l>
<l n="1910">Stacken weder ter selcker tyde</l>
<l>Op de plate in de syde</l>
<l>Dat hy se doorstac sonder spel,</l>
<l>Ende 't spere door vleesche, door vel,</l>
<l>Ende dore sijn herte vloech,</l>
<l n="1915">Ende daer hy 't weder na hem tooch</l>
<l>Viel hy doot ter erden neder.</l>
<l>Doen stac hy eenen anderen weder,</l>
<l>Daer hi op quam gereden,</l>
<l>Dat hem en hulp tiere steden</l>
<l n="1920">Scilt, plate, noch en quam te staden,</l>
<l>'T spere en moest in sijn herte baden,</l>
<l><pb n="92"/>Ende hy viel doot ter eerde.</l>
<l>'t Spere brac: hy vinc ten sweerde,</l>
<l>Daer hi wonder mede wrochte.</l>
<l n="1925">Hy riep met coenen gedochte:</l>
<l>Wesemale! daerna Lotthrike!</l>
<l>Doen ginc hi striden vreselike</l>
<l>Op sijn vianden als een here.</l>
<l>Daer toe quam geslegen sere</l>
<l n="1930">De heer van Assche te dier tijt,</l>
<l>Ende sach hoe vreselijc tier tijt</l>
<l>Die here van Wesemale street.</l>
<l>Op hem liet hi lopen gereet</l>
<l>Wat sijn ors mochte rinnen;</l>
<l n="1935">Sy vergaderden met onminnen</l>
<l>So vreselijc te gader beide,</l>
<l>Dat met orsse, met gereide</l>
<l>Die heren op d'erde gevallen quamen,</l>
<l>Ende die speren in 't versamen</l>
<l n="1940">In splinteren quamen gevlogen,</l>
<l>Soe dat hem vergaderden d'oghen</l>
<l>Onder hem beiden dair si laghen.</l>
<l><pb n="93"/>Daer wort gedient van grote slaghen</l>
<l>Boven hem beiden, ende sere gestreden,</l>
<l n="1945">Elc woude sijn vrient bevreden,</l>
<l>Ende ophelpen sinen here.</l>
<l>Daer quam toe geslagen sere</l>
<l>Die here van Kepple uit Gelderlant</l>
<l>Met sire scaren als een wigant,</l>
<l n="1950">Die vrome was, sterc ende fiere;</l>
<l>In sijn hant haddi een baniere</l>
<l>Van goude, van sable drie scolpen daerin;</l>
<l>Sijn tornekeel, meer no min,</l>
<l>Was van den selven al gesneden.</l>
<l n="1955">Op een sterc ors quam hi gereden</l>
<l>Met sinen wapenen wel verdect;</l>
<l>T'ander syden quam getrect</l>
<l>Van Aerscot die here</l>
<l>Met ere scaren mechtich sere,</l>
<l n="1960">Die hy leide onder sijn baniere</l>
<l>Van selvere, met drie lelien diere</l>
<l>Van sable, daer in gewracht.</l>
<l>Sijn ors was van grooter cracht</l>
<l><pb n="94"/>Ende gedect met enen samite.</l>
<l n="1965">Gewapent quam hi ten crite</l>
<l>Op sijn ors, meer dan den telt,</l>
<l>Ten stride waert, op 't velt,</l>
<l>Recht den here van Kepple weert,</l>
<l>Die jegen hem quam onverveert</l>
<l n="1970">Wat sijn ors gelopen conde.</l>
<l>Als elc anderen naken begonde,</l>
<l>Daden sy haer speren sincken,</l>
<l>Ende elc stac anderen om vermincken</l>
<l>Door de scilde op die platen,</l>
<l n="1975">Oec sere utermaten</l>
<l>Dat si in splinteren braken al.</l>
<l>Daer na quamen si, sonder getal,</l>
<l>Met hoofde ende met lichamen</l>
<l>Soe sterkelike beide te samen</l>
<l n="1980">Dat die orsse op haer hammen boghen,</l>
<l>Die helme uyt horen hode vloghen,</l>
<l>Dat hem die hersenen scoren dochte:</l>
<l>Verre dat men 't hoeren mochte</l>
<l>Die joeste, die sy hebben gedaen.</l>
<l n="1985">Die sweerde togen si saen</l>
<l>Ende voeren slaen ende steken.</l>
<l><pb n="95"/>Daer sach men in 't vergaderen breken</l>
<l>Speren vele, ende slaghe geven.</l>
<l>Elc hi pijnde dair sijn leven</l>
<l n="1990">T'ontdragen, ende te verweerne</l>
<l>Ende sinen viant dair te deerne.</l>
<l>Die heer van Kepple reet in de porsse,</l>
<l>Ende velde enen ridder van den orsse.</l>
<l>Doen reet hi voert ende sach waer stoet</l>
<l n="1995">Die here van Assche ende street te voet</l>
<l>Ghenendelike op de viande;</l>
<l>Metten orsse hy toerande</l>
<l>Tote dair die here van Assche waende</l>
<l>Hem monteeren; maer daer quam gaende</l>
<l n="2000">Emmer ymant die hem benam,</l>
<l>Dies wert die here van Kepple gram,</l>
<l>Ende sloech dair enen weder,</l>
<l>Die den here van Assche trac neder</l>
<l>Dat hi hem toten oren 't hoot</l>
<l n="2005"><pb n="96"/> Cloefde, so dat hy viel doot,</l>
<l>Daer 't si hondert sagen ane.</l>
<l>Doe reet hi voert, ic wane,</l>
<l>Die here van Kepple, slaende sere,</l>
<l>Ende maecte plaetse van Assche den here,</l>
<l n="2010">Soe dat hy op sijn ors sat,</l>
<l>Dies hy hem dancte na dat,</l>
<l>Ende seide, vonde hijs stade</l>
<l>Hy soude hem lonen sijn hovesche dade</l>
<l>Daer hijs hadde beter macht.</l>
<l n="2015">Sy waren beide van grooter cracht</l>
<l>Ende voeren stryden vromelike;</l>
<l>Ende die Brabanders desgelike</l>
<l>Hadden oec gedaen so vele</l>
<l>Dat si monteerden in den spele</l>
<l n="2020">Den heer van Wesemale weder,</l>
<l>Daer menich man omme ter neder</l>
<l>Waert geslagen, eer 't daertoe quam.</l>
<l>Die here van Bosi die 't vernam,</l>
<l><pb n="97"/>Uit Henegouwe, die brachte</l>
<l n="2025">Die derde scare met crachte</l>
<l>Gevoirt onder sijn baniere;</l>
<l>Sijn wapen ware diere,</l>
<l>Daer hi mede gewapent was wale:</l>
<l>Den helm op 't hoot goet van stale,</l>
<l n="2030">Daer een crone op ginc van goude;</l>
<l>Wapenroc, baniere, also hi woude,</l>
<l>Van lasure, een cruce dair in</l>
<l>Van selvere; meer noch min,</l>
<l>Was sijn ors soe overtoghen.</l>
<l n="2035">Den scilt hielt hi voirt getoghen</l>
<l>Ende een spere in sijn vuust,</l>
<l>Ende liet lopen metter duust</l>
<l>Sijn ors met crachte over het velt,</l>
<l>Ende stac enen met gewelt</l>
<l n="2040">[Door] scilt, dore yser ende platen</l>
<l>Dat hi doot viel op der straten.</l>
<l>Mettien steke vergaderden al</l>
<l>Sijn volc aen d'ander, groot ende smal,</l>
<l>Ende ginghen vechten vromelike.</l>
<l n="2045">Jeghen hem quam stoutelike</l>
<l><pb n="98"/>Die here van Hoerne mit sire scare,</l>
<l>Die de derde daer bewaren</l>
<l>Wilde jegen de grimbersche heren.</l>
<l>Sijn ors was overdect met eren,</l>
<l n="2050">Van den selven dat was sijn tornekeel,</l>
<l>Van goude met drie hoerne; geheel</l>
<l>Van den selven was sijn baniere.</l>
<l>Op een ors rikelic ende diere</l>
<l>Sat hy, ende heeft 't spere genomen.</l>
<l n="2055">Die here van Bosi sachen comen</l>
<l>Wat hi mochte te hem waert;</l>
<l>Die orssen liepen met snelre vaert,</l>
<l>Soe dat si te gader quamen.</l>
<l>Elc geraicte in 't versamen</l>
<l n="2060">Metten spere ende geraken</l>
<l>Soe, dat si die scilde dorstaken,</l>
<l>Ende die plate in de slincke side;</l>
<l>Die speren ontstoeden tien tiden</l>
<l>Op haer lijf (die) ysere, die waren vaste,</l>
<l n="2065">Ende braken; dese twee gasten</l>
<l><pb n="99"/>Sijn elc voer andren leden.</l>
<l>Sy trocken die sweerde met haesticheden,</l>
<l>Ende wonden elc anderen daertoe;</l>
<l>Maer die scare quam doe</l>
<l n="2070">Daer tusschen ghevaren dat sy niet</l>
<l>En consten doe vergaderen yet,</l>
<l>Ende sijn also van een bleven.</l>
<l>Daer wert menichen slach ghegheven,</l>
<l>Ende dair viel menich doot in 't gras,</l>
<l n="2075">Datter jammer ende scade af was.</l>
<l>Daer bleef menich man coene:</l>
<l>'t Gras wert root dat eerst was groene.</l>
<l>Men hoorde 't geruchte van den stride</l>
<l>Over een mile wide ende side.</l>
<l n="2080">Die here van Hoerne sonder wanc</l>
<l>Voer vaste doer dat bedranc</l>
<l>Met sinen lieden vromelike.</l>
<l>Op d'ander side vocht desghelike</l>
<l>Die here van Bosi uyt Henegouwe</l>
<l n="2085">Met sinen lieden goet ende getrouwe:</l>
<l>Sy maecten menighen 't herte seer.</l>
<l>Die strijt wies in lanc so meer</l>
<l><pb n="100"/>Tote dat die vierde scare quam by,</l>
<l>Die de here voerde van Cochi</l>
<l n="2090">Met menighen man wel bewairt;</l>
<l>Op een swart ors van snelre vaert</l>
<l>Sat hi met wapenen overdect;</l>
<l>Selve was hi wel berect:</l>
<l>Sijn wapenroc, sijn baniere</l>
<l n="2095">Was van .vj. stucken goed ende diere,</l>
<l>Van kele, van selvere, dat wet,</l>
<l>Gewracht, van lasuere met;</l>
<l>Ene spere haddi in sijn hant.</l>
<l>Metten orsse quam hi gerant</l>
<l n="2100">Ten vianden wert. Te deser dinghen</l>
<l>Quam die here van Edinghen</l>
<l>Met sinen lieden vaste ane</l>
<l>Gereden onder sine vane</l>
<l>Van selvere, van sabele stucken tien;</l>
<l n="2105">In elc stuc van sabele waren t'sien</l>
<l>Van goude gesait cruyskine.</l>
<l>Selc was dat tornekeel sine,</l>
<l><pb n="101"/>Ende sijn wapene te male</l>
<l>Gesneden utermaten wale.</l>
<l n="2110">Sijn ors swert daer hi op sit,</l>
<l>Sonder sijn voeten, die waren wit;</l>
<l>Spere in hant so quam hi</l>
<l>Jegen den here van Cochi.</l>
<l>Van sinen wapenen geheel</l>
<l n="2115">Hinc an sijn spere een pinceel.</l>
<l>Dat ors liep sere dan een ree.</l>
<l>So dede d'ander, wat saels mee?</l>
<l>Daer d'here van Cochi op sat.</l>
<l>Dus quamen si beide na dat</l>
<l n="2120">Metten orsse, als ic gome,</l>
<l>Te gaderen die heren vrome.</l>
<l>Die here van Edinghen stac</l>
<l>Den here van Cochi, dat brac</l>
<l>'t Spere op sinen scilt in stucken</l>
<l n="2125">Ende hi achter moste bucken;</l>
<l>Maer hi rechte hem daer naer,</l>
<l>Ende gaf enen steke swaer</l>
<l>Des heren orsse van Edinghen,</l>
<l>Dat hem 't spere, in ware dingen,</l>
<l n="2130"><pb n="102"/> Onder den sadel ontsanc tot scade,</l>
<l>Ende den orsse moeste waden</l>
<l>In sijn herte wel eenen voet.</l>
<l>Daer storte neder doe d'ors goet,</l>
<l>Ende van Edinghen die here weerde</l>
<l n="2135">Viel tusschen den orsse ende d'eerde,</l>
<l>Soe dat niet op en const de here,</l>
<l>Ende te sinen onwille lach sere.</l>
<l>Daer quamen die scaren beide</l>
<l>Met wel grooter haesticheide</l>
<l n="2140">Toegeslagen in wedersyde.</l>
<l>Daer stac elc in den stryde</l>
<l>Sijn spere ontwee of sijn spriet,</l>
<l>Diere sijn hooft te panden liet.</l>
<l>Daer liet, al waest te ghere aderen,</l>
<l n="2145">Menich sijn bloet in 't vergaderen.</l>
<l>Des heren liede van Edinghen</l>
<l>Trocken haren here in dit dringhen</l>
<l>Van onder d'ors, daer hi lach neder,</l>
<l>Ende halpen op sijn voeten weder.</l>
<l n="2150">Men vacht daer met groten nide</l>
<l><pb n="103"/>Weder ende voirt in elcker side;</l>
<l>D'een liet den anderen geen geduer</l>
<l>Hebben, maer even stuer</l>
<l>Was elc anderen in dat doen,</l>
<l n="2155">Ende van Cochi die baroen</l>
<l>Street daer herde ridderlike;</l>
<l>Menighen man bracht hi te like</l>
<l>Met synen sweerde op dien dach.</l>
<l>T'ander syde [vacht] in dat bedrach</l>
<l n="2160">Die here van Edinghen te voet;</l>
<l>Niet en conste die here goet</l>
<l>Te peerde comen om dat bedranc,</l>
<l>Dat om hem was even lanc.</l>
<l>Hier binnen heeft hi vernomen</l>
<l n="2165">Eenen ridder te hemwaert comen</l>
<l>Op een ors groot ende starc,</l>
<l>Ende stac enen in dat perc</l>
<l>Dore scilt, doer plate in 't herte,</l>
<l>Dat hi doot ter aerde sterte</l>
<l n="2170">Voere tsheren voeten van Edinghen,</l>
<l><pb n="104"/>Die hem balch om desen dinghen,</l>
<l>En daer hy bi hem soude liden,</l>
<l>Stac hi hem 't sweert in der siden,</l>
<l>Dat hem quam ter herten toe,</l>
<l n="2175">Ende die ghene viel neder doe</l>
<l>Al doet in den gerse groene.</l>
<l>Van Edinghen die here coene</l>
<l>Nam d'ors ende esser opgeseten</l>
<l>Ende ten stride wert gesmeten,</l>
<l n="2180">Daer hi sijn baniere sach houden;</l>
<l>Daer wert van jongen ende van ouden</l>
<l>Gestreden met groter gewout;</l>
<l>Sy reden voren die heren stout.</l>
<l>Die blode waren ende verveert</l>
<l n="2185">Trocken achter in den steert.</l>
<l>Daer quam, des sijt vroeder,</l>
<l>Die here van Gaesbeke ende sijn broeder,</l>
<l>Al eens gewapent van sable boude,</l>
<l>Met een gecronden leuwe van goude;</l>
<l n="2190">Die joncste broeder, Heinric,</l>
<l>Droech een molette rikelic</l>
<l><pb n="105"/>Vore 's leeuws borst van lasuere;</l>
<l>Sijn ors ran wel ter cuere.</l>
<l>Hy ende sijn broeder geleiden hiere</l>
<l n="2195">Die vijfde scare onder haer baniere,</l>
<l>Die scone was ende rykelijc,</l>
<l>Ende haren tornekeel gelijc;</l>
<l>D'outste broeder, hiet heer Godevaert,</l>
<l>Roeder dan een bloet was sijn paert;</l>
<l n="2200">Hi reet enen in dat bedranc</l>
<l>Dore den buyc ere ellen lanc.</l>
<l>Sijn speer stijf ende starc</l>
<l>Liet hy vallen in dat perc,</l>
<l>Ende trac't sweert uten scoe,</l>
<l n="2205">Ende sloech enen anderen doe,</l>
<l>Rechten ten scouderen boven,</l>
<l>Dat hem 't hooft af quam gestoven.</l>
<l>Daer ginc hi striden vreselijc;</l>
<l>Hi ende sijn broeder her Hinrijc</l>
<l n="2210">Versloegen daer menighen enen,</l>
<l>Die heur vrienden moesten bewenen.</l>
<l><pb n="106"/>Heer Hinric (enen) metten spere doorreet</l>
<l>Enen die neven hem leet,</l>
<l>Dat hi doot viel op d'erde neder.</l>
<l n="2215">Doen hertoechi het sweert weder,</l>
<l>Ende es op enen daer gereden,</l>
<l>Die wel gewapent was van leden,</l>
<l>Sijn ors met ysere overtoghen.</l>
<l>Dien stac hi dat hi gebogen</l>
<l n="2220">Achterwert (es), ende met allen</l>
<l>By nae ter erden was gevallen,</l>
<l>Ende sijn spere gaf een groten crac.</l>
<l>Sijn sweert hi toen uten scoe trac,</l>
<l>Daer hi met in allen syden</l>
<l n="2225">Op sijn vianden ginc stryden,</l>
<l>Die hem vreseliken weerden;</l>
<l>Want si doden met haer sweerden</l>
<l>Menighen ridder ende knecht;</l>
<l>Dair was strijt ende groot gevecht [...]</l>
<l n="2230">Die here van Moy uyt Artoys</l>
<l>Die met hem menighen Francoys</l>
<l>Den Grimberchsen brachte in staden,</l>
<l>Die hem groot succoers daden.</l>
<l><pb n="107"/>Hy hadde twee dusent t'sinen doene</l>
<l n="2235">Weder ridderen ende baroene.</l>
<l>Sijn baniere was, sonder helen,</l>
<l>Van goude geferteleert van kelen.</l>
<l>Hy leide die vijfde scare snel,</l>
<l>Daer menich in was gewapent wel,</l>
<l n="2240">Op orsse starc wel gereden.</l>
<l>Sy hadden sweerden die sere sneden</l>
<l>Ende grote speren stijf ende starc.</l>
<l>Hy reet een ors dat menich marc</l>
<l>Weert was t'alselcken orboire,</l>
<l n="2245">Met ysere verdect wel ter coere;</l>
<l>Een decsel van samite daer boven.</l>
<l>Sijn ors dat men mochte loven</l>
<l>Ran voer d'andere in de rote</l>
<l>Wel een groten bogenscote,</l>
<l n="2250">Sijn spere metten confanoene</l>
<l>Rechte als een ridder coene,</l>
<l>Staphant ten vianden weert.</l>
<l>Het sachem comen ongespaert</l>
<l>Mijn heer Godevaert van Gaesbeke.</l>
<l n="2255">Hy reet jegen hem haesteleke,</l>
<l><pb n="108"/>Ende sloech sijn ors met sporen van goude,</l>
<l>Dat liep recht oft vliegen soude</l>
<l>Serre dan swaluwe oft musschet.</l>
<l>Hi hadde in sijn handen, dat wet,</l>
<l n="2260">Een spere sterc ende stijf.</l>
<l>Bander side quam sonder blijf</l>
<l>Die here van Moy op sijn ors gevaren,</l>
<l>Dat seerder liep sonder sparen</l>
<l>Dan lopen soude hert ofte ree.</l>
<l n="2265">Dus quamen te gadere dese twee</l>
<l>Recht als twee vliegende pile,</l>
<l>Ende geraecten andren ter wile</l>
<l>Op den scilt, dat sise met crachte</l>
<l>Dorstaken met haren schachte;</l>
<l n="2270">Maer si braken op die platen,</l>
<l>Dat si vielen op der strate,</l>
<l>Ende van pine die heren bogen.</l>
<l>Doch hebben sy haer sweerden getoghen</l>
<l>Dapperliken uten scoe,</l>
<l n="2275">Ende elc voer anderen toe</l>
<l>Met groote slaghen tien stonden.</l>
<l>Sy schenen beide twee leeuwen ontbonden,</l>
<l>Die haer proye voor hem sien.</l>
<l><pb n="109"/>Die here van Moy hief mettien</l>
<l n="2280">Sijn sweert op gewilliglike,</l>
<l>Ende sloech op den helm rike</l>
<l>Heer Godevaert van Gaesbeke.</l>
<l>'t Sweert scampelde af haestelike</l>
<l>In den scilt, dien hi voor hem droech</l>
<l n="2285">Dat hi wel helicht af sloech;</l>
<l>'t Sweert op de plate ontscoet.</l>
<l>Heer Godevaerde die ridder goet</l>
<l>Moeste bughen in sijn gereide;</l>
<l>Noch hief hi 't sweert sonder beide,</l>
<l n="2290">Ende waende hem 't hoet dorsleghen</l>
<l>Hebben, maer hi warper jeghen</l>
<l>Den scilt, dien hi metten swerde</l>
<l>Dorsloech, dat hi viel op d'erde.</l>
<l>'t Swert op den sadelboem ontscoet,</l>
<l n="2295">Dat scerp was, van sneden goet,</l>
<l>Soe dat niet verder in en ginck.</l>
<l>Doen hief 't sweert wel varinc</l>
<l>Die here van Moy, mijn her Jan,</l>
<l>Ende sloech her Goedevaerde voert an</l>
<l n="2300"><pb n="110"/> Op den helm sonder wanc,</l>
<l>Dat daer 't sweert dore dranc,</l>
<l>Ende dore 't beckeneel mede.</l>
<l>Een cleine wonde van der snede</l>
<l>Hadde hi in sijn vorhoeft,</l>
<l n="2305">Soe dat hi sat al verdoeft.</l>
<l>Sijn ors spranc voerwert</l>
<l>Van den slaghe al ververt</l>
<l>Tote sire lieden scare.</l>
<l>T'ierst dat hy bequam aldaire</l>
<l n="2310">Keerdi ten vianden wert;</l>
<l>In beiden handen nam hi 't swert,</l>
<l>En horte voire tiere tijt</l>
<l>Sijn ors weder in den strijt,</l>
<l>En voir striden met sinen lieden,</l>
<l n="2315">Die hem een twint niet en scieden.</l>
<l>Daer jegen quam die heer van Moy,</l>
<l>Die metten sinen niet een quaet hoy</l>
<l>En achte op den anderen niet;</l>
<l>D'een sloech ende d'ander stiet.</l>
<l n="2320">Aldaer sach van Moy die here</l>
<l><pb n="111"/>Een sinen neve striden sere</l>
<l>Te voet, sijn ors was gesteken.</l>
<l>Derwaert sloechi haesteleken</l>
<l>Sijn goede ors metten sporen.</l>
<l n="2325">Hy woude wreken sijns neven toren,</l>
<l>Ende sloech daer een metten sweerde,</l>
<l>Dat sijn hooft spranc jegen d'eerde;</l>
<l>Dies beide hi in dat bedrach,</l>
<l>Dair hi sinen neve vechten sach,</l>
<l n="2330">Ende seide: "Sit op, neve mijn,</l>
<l>Dewyle dat ic by u mach sijn."</l>
<l>Soe sat sijn neve met groter cracht</l>
<l>Op d'ors dat hy hem heeft bracht.</l>
<l>Hy hernam scilt ende spere,</l>
<l n="2335">Ende voer houden met groten ghere,</l>
<l>Daer (bi) die here van oy doe street;</l>
<l>[.............]</l>
<l>Vertorden, die meer op en stoet,</l>
<l>Ende die daer sinen einde coes.</l>
<l n="2340">Aldaer quam doen de heer van Roes,</l>
<l><pb n="112"/>Die de derde scare met machte</l>
<l>Onder sine baniere brachte,</l>
<l>Die van goude was, meer no min,</l>
<l>Drie leuwen van kelen daerin.</l>
<l n="2345">Sijn wapenroc was altemale</l>
<l>Van den selven; hi sat wale</l>
<l>Gewapent op sijn ors verdect.</l>
<l>Sijn spere heeft hy uytgerect</l>
<l>Met enen schonen confanoene</l>
<l n="2350">Ten vianden als een ridder coene.</l>
<l>Van der syde quam van Breda</l>
<l>Die here; hem so volgde na</l>
<l>Die .vj<hi rend='sup'>e</hi>. scare dair ten stride</l>
<l>In die Grimberger side.</l>
<l n="2355">Twee dusent mannen haddi fiere</l>
<l>Onder sijn rode baniere,</l>
<l>Van selvere drie sautoren daerin;</l>
<l>Gewapent sat hi meer no min</l>
<l>Op een ors rikelic ende diere</l>
<l n="2360">Verdect gelijc sire baniere,</l>
<l><pb n="113"/>Ende quam ten stride wert gerant,</l>
<l>Scilt op hals, spere in hant.</l>
<l>Jeghen hem quam die here van Roes,</l>
<l>Diene haestelike vercoes,</l>
<l n="2365">Ende metten spere den scilt doorreet,</l>
<l>Oft hadde geweest een siden cleet;</l>
<l>Maer op die plate brac dat spere;</l>
<l>Hy ware doot bleven sonder were</l>
<l>En wert te broken niet de schacht.</l>
<l n="2370">Oec stac met grooter cracht</l>
<l>Die here van Breda den anderen weder:</l>
<l>Dat peert ende man viel ter neder,</l>
<l>Daer hy lach langen tijt</l>
<l>Eer hy op quam, des seker sijt.</l>
<l n="2375">Daer quam sijn volc toegereden;</l>
<l>Daer wert anxtelic gestreden</l>
<l>Van den partien; elc pijnde sere</l>
<l>Te bescudden sinen here.</l>
<l>D'een hadden haren here, die lach neder,</l>
<l n="2380">Gherne gemonteert weder,</l>
<l>Ende d'ander wouden 't hem verbieden.</l>
<l>Aldus was daer van dien lieden</l>
<l><pb n="114"/>Seer ghestreden in beiden siden.</l>
<l>Daer sach men vromelijc toe riden</l>
<l n="2385">Des heren sone ridderlike</l>
<l>Van Breda, her Heinrike,</l>
<l>Met wapen als droech sijn vader,</l>
<l>Sonder dat hy hadde te gader</l>
<l>Die scilt van goude, ten rant</l>
<l n="2390">Van sable, daerin menich bisant</l>
<l>Gesait al te rikelike.</l>
<l>Sijn ors noopte hi haestelike</l>
<l>Ende reet enen in dat bedranc</l>
<l>'t Spere in den buyc ere ellen lanc,</l>
<l n="2395">Soe dat hi viel neder doot,</l>
<l>Dies menich hadde rouwe groot.</l>
<l>D'ors noopte hy ende heeft vercoren</l>
<l>Enen anderen, ende stacken voren</l>
<l>In 't herte, dat hem dede wee;</l>
<l n="2400">Mettien brac sijn spere ontwee,</l>
<l>Daer d'ander met viel op d'erde.</l>
<l>Doen vinc hi te sinen swerde</l>
<l>Dat hem ane de side hinc,</l>
<l><pb n="115"/>Ende sloechre met een jongelinc,</l>
<l n="2405">Die van Bruessel was gheboren,</l>
<l>Op den scilt, dat hine dede schoren;</l>
<l>Anders hi hem geen arch en dede.</l>
<l>Doen voer hi voert tier stede,</l>
<l>Daer hi van den Roes den here</l>
<l n="2410">Sach ligghen t'onghemake sere</l>
<l>Met sinen orsse; want van Breda</l>
<l>Die here, alsoe ic my versta,</l>
<l>En lieten metten sinen, dat's waer,</l>
<l>Sinen lieden niet opheffen dair;</l>
<l n="2415">So cort hilt hise daer si vochten.</l>
<l>Sy dader toe al dat sy mochten,</l>
<l>Ende beetten te voet, als ic verneme,</l>
<l>Om te hermonteeren heme;</l>
<l>Maer sine consten niet toebringhen,</l>
<l n="2420">Ende daer hem her Heinric soude dringen</l>
<l>Van Breda, storte houde</l>
<l>Sijn ors, daer hi liden soude,</l>
<l>Soe dat hi viel, des sijt vroet,</l>
<l><pb n="116"/>Op hem, die daer stoeden te voet</l>
<l n="2425">Om op te heffene haer here.</l>
<l>Sijn ors spranc op met snellen keere;</l>
<l>Mer her Heinric wert onthaelt</l>
<l>Fellicke, daer hi had betaelt</l>
<l>Metten live, en waer sijn vader</l>
<l n="2430">Daertoe comen algader</l>
<l>Met sinen lieden, dien te samen</l>
<l>Den anderen uten handen namen.</l>
<l>Met deser onlede, als ic gome,</l>
<l>Wert van den Roes die here vrome</l>
<l n="2435">Uten ors getogen saen,</l>
<l>Dat liggende bleef sonder waen.</l>
<l>Het was gequetst so onsoete,</l>
<l>Daer 't gelegen hadde onder de voete.</l>
<l>Daer wert met pinen sere</l>
<l n="2440">Van der Roes de edel here</l>
<l>Hermonteert ter selver stat</l>
<l>Op 't ors daer her Heinric op sat,</l>
<l>Ende daer hy uyt was ghevallen</l>
<l>Van der syde met allen.</l>
<l n="2445">Hermonteert was hier na</l>
<l><pb n="117"/>Her Heinric van Breda</l>
<l>Op een scoen ors, dat tier stede</l>
<l>Hem sijn vader brengen dede;</l>
<l>Maer [eer] hire opgesat tier ure</l>
<l n="2450">Wert hem te pinen ende te suere.</l>
<l>Doen trac hi 't sweert tien tiden,</l>
<l>Ende voer met sinen vader striden</l>
<l>Toornich ende sere gram.</l>
<l>Die vij<hi rend='sup'>e</hi> scare daertoe quam</l>
<l n="2455">Die de grave van Namen brachte</l>
<l>Onder syne baniere met crachte,</l>
<l>Die van goude, also ic las,</l>
<l>Met enen leuwe van sable was,</l>
<l>Van kelen met enen bastoen daer dore;</l>
<l n="2460">Tornekeel ende coevertoere</l>
<l>Was algader diesgelike.</l>
<l>Gewapent sat hi rikelike</l>
<l>Op een ors, spere in sijn hant.</l>
<l>Van der syden quam gerant</l>
<l n="2465">Die stoute grave van Vianden,</l>
<l>Met ridderen ende met serjanden,</l>
<l>Die hi met [heme] aldair</l>
<l><pb n="118"/>Hadde bracht ten oirloge swaer;</l>
<l>Op een ors rijckelijc scheen,</l>
<l n="2470">Sat hi gewapent toten teen,</l>
<l>Al overdect rykelic;</l>
<l>Wapenroc, covertuere gelijc,</l>
<l>Scilt ende oic sijn baniere</l>
<l>Van kelen rijckelic ende diere,</l>
<l n="2475">Daer in een inscildekijn.</l>
<l>Een starc spere, voren stalijn,</l>
<l>Haddi dair in sijn hant,</l>
<l>En quam metten orse gerant</l>
<l>Den grave van Namen recht jegen,</l>
<l n="2480">Die oic jegen hem quam gesleghen</l>
<l>Voere al sijn lieden met ghewilt,</l>
<l>Ende stacken op sinen scilt</l>
<l>Dat hi scoerde, ende ongelet</l>
<l>Scoerde lijfyser ende plate met.</l>
<l n="2485">Op sijn ribbe in de slinker syde</l>
<l>Maecte hi hem een wonde wyde;</l>
<l><pb n="119"/>'t Spere brac hi ende 't bloet ran neder.</l>
<l>Oec so geraecten weder</l>
<l>Die grave van Vianen mede</l>
<l n="2490">Dat hi sijn spere waden dede</l>
<l>Doere sijn wapen algader.</l>
<l>En hadde gedaen God, Ons Vader,</l>
<l>Hy hadde seker gehad doot;</l>
<l>Maer alsoe 't Godt onse here geboet,</l>
<l n="2495">Weder wende dat yser aldair,</l>
<l>Dat die steke niet te swaer</l>
<l>En was, doch dat hi gewan</l>
<l>Een wonde daer dbloet uytran</l>
<l>Van onder die borst te rechterhant,</l>
<l n="2500">Dat hi bleef, si u becant,</l>
<l>Van smerten liggen op sijn aertsoen</l>
<l>In onmacht, ende die grave coen</l>
<l>Van Vianden voer hem toe;</l>
<l>Doot oft verminct haddine doe,</l>
<l n="2505">En ware sijn volc niet toe comen,</l>
<l>Die hem met crachte genomen</l>
<l>Hebben, dies hi was gram;</l>
<l><pb n="120"/>Want op hem al wel varen quam.</l>
<l>Daer streden vreselike sere</l>
<l n="2510">Beide die partien, ende elc here</l>
<l>Stont sinen volcke by tier tijt.</l>
<l>Daer wert een fel staende strijt,</l>
<l>Daer dese twee scaren te gader quamen;</l>
<l>Daer storte menich in 't versamen,</l>
<l n="2515">Die hem niet en consten verweren.</l>
<l>Daer worden te broken vele speren</l>
<l>Ende sweerde geslaghen ontwee;</l>
<l>Daer wert van wonden menighen wee.</l>
<l>Men sloech croken in geheelen</l>
<l n="2520">Helmen ende beckeneelen,</l>
<l>Ende sommigen sloech men duere.</l>
<l>Wapenrocke ende covertuere</l>
<l>Mocht men daer, ende tornekeele</l>
<l>Luttel vinden geheele;</l>
<l n="2525">Ghelavien, pijcken, scilde, scachte,</l>
<l>Ende colven waren daer met crachte</l>
<l>In twee gehouwen, in spaenderen al.</l>
<l>Selc hadden geluc, selc ongeval;</l>
<l><pb n="121"/>Nu es vercomen de grave van Namen,</l>
<l n="2530">Die sijn lieden droeve siet te samen;</l>
<l>Si waenden wel dat hi ware doot.</l>
<l>Oic sachi den strijt starc ende groot,</l>
<l>Ende sijn lieden fellike gaen ane</l>
<l>Randen den grave van Vianen,</l>
<l n="2535">Ende sine lieden mede.</l>
<l>'t Sweert greep hy tiere stede,</l>
<l>Ende reet in metten orsse</l>
<l>Dair hi sach de meeste porsse;</l>
<l>Daer voer hi groote slaghe slaen,</l>
<l n="2540">Ende dede menigen de doot ontfaen.</l>
<l>Die grave van Vianen lach hem daerjeghen,</l>
<l>Ende met hem menighe coene deghen,</l>
<l>Die wel van rechte conste striden.</l>
<l>Daer sijn gewont in beiden siden</l>
<l n="2545">Menich man ende ors doorsteken.</l>
<l>Daer toe quam haesteleken</l>
<l>Heer Segher doe van Breda,</l>
<l>Wel gewapent, die voer ende na</l>
<l><pb n="122"/>Gestreden heeft ridderlike;</l>
<l n="2550">Menighen man sekerlike</l>
<l>Haddi gequetst ende overreden.</l>
<l>Sine wapenen ende sine leden</l>
<l>Waren van bloede al bestoven;</l>
<l>Op een ors dat men mocht loven</l>
<l n="2555">Sat hi, dat wel was verdect,</l>
<l>Ende met wapenen wel gerect.</l>
<l>Hi droech van kelen den scilt voren</l>
<l>Van selvere met drie sautoren,</l>
<l>Daer een rant van goude om ginc.</l>
<l n="2560">In sijn hant hi bevinc</l>
<l>Enen scerpen snidenden brant,</l>
<l>In den strijt es hy gerant,</l>
<l>Ende sloech enen af den arm</l>
<l>Dat hi metten bloede al warm</l>
<l n="2565">Nederviel in 't groene gras.</l>
<l>Doen sloechi voert in den tas,</l>
<l>Daer hi sach die persse meest;</l>
<l>Daer was 't geruchte ende groet reest</l>
<l>Onder 't volc ende groot gejach.</l>
<l n="2570"><pb n="123"/> Daer was geslegen menigen slach,</l>
<l>Ende menich gesteken ter mouden,</l>
<l>Dat niet bleef onvergouden.</l>
<l>Die vrome grave van Viane,</l>
<l>Hi ende die sine reden ane</l>
<l n="2575">Den vianden verre ende na;</l>
<l>Ende heer Seghere van Breda</l>
<l>Vacht daer wel, als ic vernam,</l>
<l>Ende menich ridder, die dair quam.</l>
<l>In dat bedranc te samen</l>
<l n="2580">Horte een ridder van Namen</l>
<l>Met sinen orsse seer utermaten,</l>
<l>Ende hiet her Geraert van der Straten.</l>
<l>Het was een stout vrome man;</l>
<l>Sijn wapenroc, die hi hadde an,</l>
<l n="2585">Was wit met drie kepere blau.</l>
<l>Oic sat hi op een ors grau</l>
<l>Dat hi met sporen sloech ter vaert</l>
<l>Rechte te her Segeren waert</l>
<l>Van Breda, diene oic versien</l>
<l n="2590">Heeft ende reet hem jeghen mettien.</l>
<l><pb n="124"/>In een valeye, daer hi quam,</l>
<l>Geraicten die heelt lofsam</l>
<l>Op den scilt, dat hine doorstac;</l>
<l>Maer 't spere op die plate brac,</l>
<l n="2595">Soe dat hi hem geen arch en dede;</l>
<l>Heer Gerart geraecte mede</l>
<l>Her Segheren, ende roofde</l>
<l>Den helm uten hoofde,</l>
<l>Ende hi verdoevelt ende t'ongereke</l>
<l n="2600">Sat van den selven steke,</l>
<l>Hine wiste werwaert</l>
<l>Hy was gekeert. Doen trac 't swaert</l>
<l>Her Geraert staphans uyten scoe,</l>
<l>Ende voer mijn heer Segheren toe,</l>
<l n="2605">Ende sloechem op't beckeneel,</l>
<l>Dat's niet een twint bleef geheel,</l>
<l>Ende maecter in sulcker sceure,</l>
<l>Dat 't sweert sanc ten tande deure,</l>
<l>So dat heer Seghere met allen</l>
<l n="2610">Van Breda doot quam gevallen,</l>
<l>Dat jammer was ende scade.</l>
<l><pb n="125"/>Hy was vroom ende wijs van rade,</l>
<l>Wetende ende daertoe vroet.</l>
<l>Hi nam d'ors dat daer stoet,</l>
<l n="2615">Daer heer Seghere op hadde gheseten.</l>
<l>Dit sach die grave, doe ic u weten,</l>
<l>Van Viane, die stoute here,</l>
<l>Dies droefdi uter maten sere;</l>
<l>Want hi was die neve sijn,</l>
<l n="2620">Ende seyde: "Edele rudder fijn,</l>
<l>Wat jammer eest, dat ghy sijt doot;</l>
<l>Ic wiste niewer u genoot</l>
<l>Van doeghden, van vromicheden,</l>
<l>Van manne, van ridder joncheden;</l>
<l n="2625">Lasen! wat sal seggen u vader</l>
<l>Ende u broeder algader</l>
<l>Dat gy dus verslagen sijt.</l>
<l>Te vele heeft hem dese nijt</l>
<l>Gecost; want si hebben verloren</l>
<l n="2630">Vele aen u, ridder uytvercoren."</l>
<l>Al wenende sprac dit die grave,</l>
<l>Ende sprac voert hier ave:</l>
<l>"By Jesus Christus van Nassarene</l>
<l><pb n="126"/>Sal ic u wreken, heer ridder rene,</l>
<l n="2635">Ocht ic verlieser om mijn lijf."</l>
<l>Met sporen sonder enich blijf</l>
<l>Sloechi sijn ors ten anderen waert,</l>
<l>Ende hi haelden [in] metter vaert</l>
<l>Daer hi soude varen ten selven tide</l>
<l n="2640">Metten orsse uten stride,</l>
<l>Dat hi te voren hadde ghewonnen;</l>
<l>Maer die grave, die hem niet onnen</l>
<l>En woude, riep: "Ghy blives hiere;</l>
<l>Dat goede ors ic calengiere,</l>
<l n="2645">Want ic hebber redene toe."</l>
<l>D'ander keerde hem weder doe,</l>
<l>Als hi den grave roepen hoorde</l>
<l>Hine antwoorde noyt van den woorde</l>
<l>En liet sijn ors ten grave wert lopen;</l>
<l n="2650">Harer enich sal't becopen;</l>
<l>Hi ende die grave, des es waer,</l>
<l>Hadden beiden die sweerden daer</l>
<l>Getrocken uyt haren scoe,</l>
<l>Ende elc reet ten anderen toe.</l>
<l n="2655">Die grave quam als een wilt bere;</l>
<l><pb n="127"/>Hi hadde des anders groten ghere.</l>
<l>Op 't beckeneel sloech hine boven</l>
<l>Dat hine totten tanden heeft gecloven.</l>
<l>'t Sweert sanc neder ter selver stonde,</l>
<l n="2660">En maecte in 't hooft een grote wonde,</l>
<l>Soe dat hy nicte op sijn artsoen,</l>
<l>Ende van Vianden die baroen</l>
<l>Hief op 't sweert willichlike,</l>
<l>Ende sloech enen slach vreselike</l>
<l n="2665">In sinen hals metten scerpen sweerde</l>
<l>Dat sijn hooft viel jeghens d'eerde;</l>
<l>Den buic horte hi uten gereide,</l>
<l>Ende nam d'orsse alle beide,</l>
<l>Ende es gekeert sire verde,</l>
<l n="2670">(D'ander bleef liggen op de erde),</l>
<l>Ende es onder sijn lieden comen,</l>
<l>Die hi vechtende heeft vernomen.</l>
<l>Die twee orsse goet ende fijn</l>
<l>Gaf hi beide den neven sijn,</l>
<l n="2675">Diere op beide saten saen,</l>
<l>Ende lieten de hare ledich gaen.</l>
<l>Daer was sere gevochten doe,</l>
<l><pb n="128"/>Als die grave was comen toe.</l>
<l>Daer worden armen ende handen</l>
<l n="2680">Afgeslaghen in den sande,</l>
<l>Ende menich wert gesteken door den buic;</l>
<l>Hem dochte, hi hadde groot geluc,</l>
<l>Die daer ten stryde 't lijf ontdroech.</l>
<l>D'een stac, d'ander sloech,</l>
<l n="2685">Elc hadde op anderen groten nijt.</l>
<l>Daer quam gevaren in den strijt</l>
<l>Die grave van Loen, hi leide hire</l>
<l>Die achtste scare onder sijn baniere,</l>
<l>Die van goude groot ende smal</l>
<l n="2690">Ende van kelen gevaescht was al,</l>
<l>Ende van den selven was verdect</l>
<l>Sijn ors ende wale berect,</l>
<l>Daer hi op quam gerant.</l>
<l>Hy hield een spere in sijn hant,</l>
<l n="2695">Dat scerp was ende sneet wel;</l>
<l>Op een ors sterc ende snel</l>
<l>Quam hi ende sijn volc als hertoghen</l>
<l>Wale met wapenen overtogen.</l>
<l><pb n="129"/>Dair sy quamen dus rijckelijc</l>
<l n="2700">Schenen haer speren den woude gelijc;</l>
<l>Jeghen hem quam met gewout</l>
<l>Van Grembergen heer Arnout,</l>
<l>Met sinen volcke menichfoude.</l>
<l>Daer blicte menich scilt van goude,</l>
<l n="2705">Daer die heren quamen gevaren.</l>
<l>Sy brachten in haren scaren</l>
<l>Menich ors, menich peert,</l>
<l>Menich spere, menich sweert,</l>
<l>Dat scerp was van snede goet.</l>
<l n="2710">Voer alle de andere, des sijt vroet,</l>
<l>Quam van Grimbergen her Arnout,</l>
<l>En neven hem sijn sonen stout.</l>
<l>Voren voerde men den staendaert</l>
<l>Van Grimbergen, dien bewaert</l>
<l n="2715">Heer Paridaen hadde van Massenhove,</l>
<l>Ende sijn oem, een ridder van love,</l>
<l>Die heer Gerart hiet van Liere,</l>
<l>Ende twee knapen stout ende fiere,</l>
<l>Daer d'een af hiet Jan van den Dale,</l>
<l n="2720"><pb n="130"/> Ende d'ander Gerart, wel wale,</l>
<l>Van der Biest, een vrome man;</l>
<l>Dese vier hadden genomen voertan</l>
<l>Te behoedene van goude den standaert,</l>
<l>Met vaeschen wel verclaert</l>
<l n="2725">Dair ingaende van lasuere;</l>
<l>Des her Arnout was wel ter cuere</l>
<l>Gewapent ende rijckelijc:</l>
<l>Scilt, wapenroc al gelijc</l>
<l>Sinen standaert, dat wet,</l>
<l n="2730">Ende des ors covertuere met,</l>
<l>Daer die here van Grimbergen op sat;</l>
<l>En sijn twee sonen, verstaet my dat,</l>
<l>Her Wouter ende her Geraert,</l>
<l>Waren gewapent ende wel bewaert</l>
<l n="2735">Metten selven wapene;</l>
<l>Sonder dat si droegen teykene:</l>
<l>Heer Wouter, d'ouste, also ic lie,</l>
<l>Boven die vaesche twie</l>
<l>Coeken van sable, ende een onder;</l>
<l n="2740"><pb n="131"/> Her Gerart de jonxste besonder</l>
<l>Hi droech een sautore van kelen</l>
<l>In sterker wapen, sonder helen.</l>
<l>Dese heren quamen in 't perc</l>
<l>Gemonteert op orssen sterc;</l>
<l n="2745">Heer Arnout reet uyt sine rote</l>
<l>Meer dan een boghenscote,</l>
<l>Den scilt voor de borst getoghen,</l>
<l>Spere in hant; ooc quam ghevloghen</l>
<l>Die grave van Loen te hemwaert</l>
<l n="2750">Op een sterc ors vermaert,</l>
<l>Dat hi wel conste bestieren.</l>
<l>Den scacht hilt hi metter banieren,</l>
<l>Daer sijn teycken in stont gewracht.</l>
<l>Dus quamen si met groter cracht</l>
<l n="2755">Te gader, ende elc stac anderen vore</l>
<l>Metten spere den scilt aldore.</l>
<l>Die yseren leden nevens der platen,</l>
<l>So dat si den doot ontsaten;</l>
<l>Maer so vreselijc sijn si te samen</l>
<l n="2760"><pb n="132"/> Met helmen comen ende lichamen,</l>
<l>Dat die orssen dair si op saten</l>
<l>Borsten, ende vielen op der straten</l>
<l>Onder die heren beide steen doot,</l>
<l>Ende den heeren beide uytscoet</l>
<l n="2765">'t Bloet ten neusen uyt ende ten monde;</l>
<l>Dus laghen sy een corte stonde</l>
<l>Tot dat haer volc toe quam,</l>
<l>In beide syden herde gram.</l>
<l>[Doe] reet uyt heer Wouter Berthout,</l>
<l n="2770">Ende stac enen ridder stout,</l>
<l>Die van Loen her Segherman hiet</l>
<l>Dat hem en conste ghehelpen niet</l>
<l>Al sijn wapen: hi dorreet</l>
<l>Dat hem d'iser in 't herte sneet.</l>
<l n="2775">In den grase viel hi doet,</l>
<l>Ende her Wouter greep al bloot</l>
<l>Metten handen den orstoem,</l>
<l>Ende leidet, des nemt goem,</l>
<l>Daer sijn vader lach op d'erde.</l>
<l n="2780">Daer beete hi met grooter verde,</l>
<l>Om op te hulpen sinen vader,</l>
<l>Ende [stelde] vier ridders t'enen gader,</l>
<l><pb n="133"/>Die stout waren ende coene.</l>
<l>Van der syde beten in 't groene</l>
<l n="2785">Ridderen ende knapen neder</l>
<l>Om te hermonteren weder</l>
<l>Van Loen den stouten grave,</l>
<l>Die dair lach gesteken ave.</l>
<l>Mettien dat si onledich waren</l>
<l n="2790">Met desen twee, quamen gevaren</l>
<l>Die scaren toe van beiden siden;</l>
<l>Dair ginc men vreselike striden.</l>
<l>Menich speer wert dair ontwee</l>
<l>Gesteken; elc van d'anderen gheree,</l>
<l n="2795">Ende elc was dair even stuer.</l>
<l>Den strijt wert menighen te suer,</l>
<l>Daer worden ermen, voeten, handen</l>
<l>Afgeslagen in den sande.</l>
<l>Her Wouter Berthout die here</l>
<l n="2800">Vacht boven sinen vader sere</l>
<l>Om te monteren of hi conste.</l>
<l>Ic segghe dat hi begonste</l>
<l>Sijn slagen te dobbeleren sere;</l>
<l>D'ander hadden oic haren here</l>
<l n="2805">Den grave gerne willen hermonteren,</l>
<l><pb n="134"/>Ende van den orsse delivereren,</l>
<l>Daer hi te sinen onwille onder lach.</l>
<l>Doen quam als een donderslach</l>
<l>Van Grimbergen heer Geraert,</l>
<l n="2810">Heer Arnouts sone, een ridder waert,</l>
<l>Ende es in den loop gereden</l>
<l>Op een grau ors van stercken leden,</l>
<l>En stack een ridder dat hem cloef</l>
<l>Den scilt oft had geweest een linden loef;</l>
<l n="2815">Dor plate, dor iser, in 't herte bloot</l>
<l>Ran dat spere, dat hi viel doot.</l>
<l>Doen brac dat spere; ter sweerde hi vinc,</l>
<l>Ende sloech mede een jongelinc,</l>
<l>Dat hem 't hooft afvloech verre.</l>
<l n="2820">Voert reet hi sonder merre,</l>
<l>Daer sijn vader op d'eerde lach.</l>
<l>Hy beete so hy ierst mach</l>
<l>Ende ginc bi sinen vader staen</l>
<l>Om op te helpen sonder waen,</l>
<l n="2825">Van dair hi lach onder voet.</l>
<l>Op d'ander side daer stoet</l>
<l>Menich man die sere street</l>
<l><pb n="135"/>Om op te helpene ghereet</l>
<l>Den grave van Loen, haren here.</l>
<l n="2830">Soo vele pijnden si ende soe sere</l>
<l>Dat sine over sijn voeten bracht</l>
<l>Hebben, ende van groter macht</l>
<l>Hem gaven een ors, daer hi op sat;</l>
<l>Want 't sine doot lach op die stat.</l>
<l n="2835">Bander syde so vele dede</l>
<l>Her Wouter Berthout, ende oic mede</l>
<l>Sijn broeder her Geraert</l>
<l>Dat si van daer onder 't paert</l>
<l>Haren vader hebben getogen,</l>
<l n="2840">Ende setten wel vermoghen</l>
<l>Op d'ors dat heer Wouter wan.</l>
<l>Oic hermonteerden si voert an</l>
<l>Her Wouter ende her Gerart saen,</l>
<l>Die dair toe te voer waer gestaen.</l>
<l n="2845">Doen si waren van beiden syden</l>
<l>Opgeseten, ginc men daer striden.</l>
<l>Elc betaelde sijn gelach</l>
<l>Den anderen dien hi naest hem sach.</l>
<l><pb n="136"/>Niemant en wou den anderen borgen,</l>
<l n="2850">Noch sculdich bliven tote morgen:</l>
<l>Soe wat elc anderen misdede,</l>
<l>Gout hi hem op de stede.</l>
<l>Van Loen, die stoute grave</l>
<l>Velde menigen man dair ave</l>
<l n="2855">Met sinen sweerde, dat sere sneet.</l>
<l>Den vianden was hi wreet,</l>
<l>Ende gaf in dien daghe</l>
<l>Steken vele ende oic slaghe;</l>
<l>Oic vacht sijn volc met goeden wille.</l>
<l n="2860">Van d'ander syde en hielt niet stille</l>
<l>Her Arnout ende syne sonen beide,</l>
<l>Ende hare lieden, dat es waerheide;</l>
<l>Want si velden menighen ter neder.</l>
<l>Dus vacht men voort ende weder</l>
<l n="2865">In beide syden op en tale.</l>
<l>Daer wert menich helm van stale</l>
<l>Ontwee gheslegen, die was geheel,</l>
<l>Ende menich sterc tornekeel</l>
<l>Gescuert ende doorsteken.</l>
<l n="2870">Dor platen, dor yser, sach men leken</l>
<l>'t Roede bloet in goeden trouwen.</l>
<l>Men sach oic aldaer dorhouwen</l>
<l>Beckeneel ende scilden;</l>
<l><pb n="137"/>Daer was gestreden met gewilde,</l>
<l n="2875">Ende te broken menich sweert,</l>
<l>Ende dorsteken menich peert,</l>
<l>Daer af uythinghen de darmen;</l>
<l>Daer laghen handen, voeten, armen.</l>
<l>Menich man wert daer gewont,</l>
<l n="2880">Die nimmermeer en wert ghesont.</l>
<l>Binnen desen, dair ic af spreke,</l>
<l>Dat die strijt dus vreseleke</l>
<l>Duerde ende even swaer,</l>
<l>Quamen die voetelieden naer</l>
<l n="2885">Van Grimbergen sonder sparen,</l>
<l>Wel bescaert in twe scaren;</l>
<l>Maer doe si den strijt alsoe</l>
<l>Groot sagen, braken si toe</l>
<l>Hair twee scaren ende maecten ene,</l>
<l n="2890">Ende sloegen in, alle gemeene,</l>
<l>Overhoop op de viande</l>
<l>Met haer staven menigerhande,</l>
<l>Die waren swaer ende groot,</l>
<l>Sy sloeghen menigen man ter doot,</l>
<l n="2895">Die onder hem gevaren quam.</l>
<l><pb n="138"/>Van d'ander side, als ic vernam,</l>
<l>Quam 't voetvolc al te hant</l>
<l>Ghemenelic van Brabant;</l>
<l>Hen geleide in goeden trouwen</l>
<l n="2900">Een, hiet heer Jan van Haspegouwen;</l>
<l>Wel was hi gewapent toten teen</l>
<l>Van boven den hoofde; al in een</l>
<l>Was van sable sijn tornekeel,</l>
<l>Van selveren daer in een duve geheel,</l>
<l n="2905">Die gecroneert was van goude.</l>
<l>Dese edel ridder boude</l>
<l>Was der voetlieden ruwaert,</l>
<l>Ende quam met hem te stride waert.</l>
<l>Van Eppinghem heer Paridaen</l>
<l n="2910">Sag hem ten stride wert comen saen;</l>
<l>Hi was leitsman, des sijt vroet,</l>
<l>Van ere scare daer te voet</l>
<l>Waren in vijf dusent man,</l>
<l>Platen of halsberch an,</l>
<l n="2915">Van den hoofde ten voeten toe</l>
<l><pb n="139"/>Wel gewapent; daer met quam doe</l>
<l>In d'ander scare in dat doen</l>
<l>Van Beyghem die baroen.</l>
<l>Vijf dusent volcs haddi of mere,</l>
<l n="2920">Diese wederstoeden met groter ere</l>
<l>Die voetlieden oec van d'ander side.</l>
<l>Oec versach van der side</l>
<l>Her Paridaen voirt anne</l>
<l>Van Haspegouwe her Janne,</l>
<l n="2925">Die sere street met sire partie.</l>
<l>Doen liet lopen de here vrie</l>
<l>Sijn ors, dat hi sloech met sporen;</l>
<l>Te hem wert oec heeften vercoren</l>
<l>Mijn heer Jan haestelic weder.</l>
<l n="2930">Hy quam van enen berge neder;</l>
<l>D'ander reet opwaert uter dellen.</l>
<l>Dus quamen de vrome stercke gesellen,</l>
<l>Elck met enen stercken schachte,</l>
<l>Ende elc stac den anderen met crachte</l>
<l n="2935">Op de bokelere van den scilden,</l>
<l>Die si jegen de steken hilden,</l>
<l><pb n="140"/>Dat die speren in splinteren braken,</l>
<l>Ende mense verre hoirde craken,</l>
<l>Ende daer elc neven (den) anderen leet,</l>
<l n="2940">Onderhorten si hem gereet,</l>
<l>Dat si na waren gevallen;</l>
<l>Doch onthielden si hem met allen,</l>
<l>Ende keerden hem beide omme doe.</l>
<l>Haer sweerden trocken si uten scoe,</l>
<l n="2945">Ende ginghen elc op den anderen slaen</l>
<l>Soe vreselike sonder waen,</l>
<l>Dat 't vier uten helmen spranc;</l>
<l>Doch wert omtrent hem dat bedranc</l>
<l>Soo groot dat si werden ghescheiden.</l>
<l n="2950">Doen quam ghereden sonder beiden</l>
<l>Van Beyghem daertoe die here,</l>
<l>Met sinen maighen, die sere</l>
<l>Vrome waren gewapent wel.</l>
<l>Selve was hy in dat nijtspel</l>
<l n="2955">Wel ghewapent totten teen.</l>
<l>Syne schilt ende sijn baniere was een</l>
<l>Van lasuere, verstaet dit,</l>
<l>Daer in van selvere een cruce wit.</l>
<l>Hi sat op een ors snel,</l>
<l n="2960"><pb n="141"/> Dat hi selve dede loopen wel,</l>
<l>Scilt om hals, spere in hant.</l>
<l>Op enen ridder es hi gerant,</l>
<l>Die van Namen was geboren;</l>
<l>Soe seere geraicte hine voiren</l>
<l n="2965">Dat hi [ne] metten steke, dien hi stac,</l>
<l>Viel, ende den hals ontwee brac.</l>
<l>'t Spere brac, hi vinc ten sweerde:</l>
<l>"Grimbergen! riep hi lude ende herde,</l>
<l>Strijt vromelijck, ghy heren,</l>
<l n="2970">Die vianden sijn, by mire eren,</l>
<l>Alle versaecht ende verveert."</l>
<l>Daer wert menich man vermeert</l>
<l>Sere vertoernt van den woerden,</l>
<l>Ende togen toe, alse dat hoirden,</l>
<l n="2975">Op de andere vreseleke.</l>
<l>Daer wert menich slach ende steke</l>
<l>Gegheven, ende sere gestreden;</l>
<l>Daer wert menich man overreden;</l>
<l>Die voetlieden vochten sere;</l>
<l n="2980">Sy dronghen toe in lanc soe mere</l>
<l><pb n="142"/>In den strijt vastelike naer;</l>
<l>Met haren colven sterc ende swaer</l>
<l>Doden si peert ende man;</l>
<l>Ende aldair si quamen an</l>
<l n="2985">Sine spaerden nederen no hoghen.</l>
<l>Doe die scaren dus aentoghen</l>
<l>Waren van beiden siden,</l>
<l>Sach men daer vreseliken striden.</l>
<l>Daer was geruchte ende groot gescal,</l>
<l n="2990">Beide op berch ende in 't dal.</l>
<l>Men blies de trompen ende basinen,</l>
<l>Ende hoornen met groter pinen.</l>
<l>Niemant en spaerde (den) anderen daer</l>
<l>In den strijt, dat es waer,</l>
<l n="2995">Dien de voetlieden dorbraken.</l>
<l>Sy onderslogen hem ende staken</l>
<l>Met nide groot in beiden siden.</l>
<l>Daer quam gereden tien tiden</l>
<l>In den stride ridderlijc</l>
<l n="3000">Van Oijenbrugge her Heynric,</l>
<l><pb n="143"/>By her Arnoude, den vader sijn,</l>
<l>Op een ors goet ende fijn,</l>
<l>Gewapent utermaten wale,</l>
<l>Beide met ysere ende met stale;</l>
<l n="3005">Syne scilt was scone, dat wel wet,</l>
<l>Van goude en van cinople met,</l>
<l>Van .vj. stuken wel gesneden</l>
<l>Met enen rande van rijclicheden,</l>
<l>Getandeert van roder kelen.</l>
<l n="3010">Hy was gesceden sonder helen</l>
<l>Van her Wouter, den here,</l>
<l>Van Grimbergen, dien hi sere</l>
<l>Was bevolen te houden daer</l>
<l>In den strijt, die was swaer.</l>
<l n="3015">Sijn ors noopte hi met sporen recht,</l>
<l>'t Spere in sijn hant gerecht,</l>
<l>Ende stac enen vromen knape</l>
<l>Op sinen scilt, ocht (ware) een rape,</l>
<l>Heeft hine gecloven in stucken twee.</l>
<l n="3020">'t Spere scoet voort, dat hem dede wee,</l>
<l>Dore sijn herte ere elle lanc;</l>
<l>Doen viel hi doot in dat bedranc.</l>
<l>Daer brac in twee sijn stercke scacht.</l>
<l><pb n="144"/>'t Sweert trac hi met grooter cracht</l>
<l n="3025">Dat hem ane die syde hinc.</l>
<l>Nu hoort hier wonderlike dinc,</l>
<l>Daer hi 't sweert voert ane</l>
<l>Op hief om mede te slane,</l>
<l>Quam een gescutte dair gevlogen</l>
<l n="3030">Ende geraectene, onghelogen,</l>
<l>Jeghen die hant met snelle druust,</l>
<l>Dat hem 't sweert viel uyt de vuust,</l>
<l>Ende scoet van hem een roede verre,</l>
<l>Dies hi toornich wert ende erre.</l>
<l n="3035">Hine wiste wat te doen:</l>
<l>Doen nickte neder die baroen,</l>
<l>Ende nam op d'erde enen scacht,</l>
<l>Ende horte voort met groter cracht,</l>
<l>Met sporen sijn ors groot ende sterc.</l>
<l n="3040">Het saghen comen in dat perc</l>
<l>Jeghen hem mijn heer Jan van Aa.</l>
<l>Met sporen sloechi hem na</l>
<l>Sijn ors goet ende snel;</l>
<l>Gewapent was hi herde wel</l>
<l n="3045">Van kelen met een sautoer daerin</l>
<l><pb n="145"/>Van selvere, meer noch min;</l>
<l>Spere in hant, dus quamen sy</l>
<l>Beide te gader die heren vry,</l>
<l>Ende staken met gewilde</l>
<l n="3050">Elc anderen op den scilde,</l>
<l>Dat sise alle beide doorstaken,</l>
<l>Ende mense verre horde craken;</l>
<l>Hare speren braken als riet.</l>
<l>Oic quamen si te gader, ic liege u niet,</l>
<l n="3055">Onder hem beiden metten siden,</l>
<l>Dat si jockeerden in 't overliden;</l>
<l>'t Vel rifeleerde hem van den bene.</l>
<l>Doe keerden hem die ridders rene</l>
<l>Ende her Heinric heeft verheven</l>
<l n="3060">Een trinsoen dat hem was bleven,</l>
<l>Ende sloech heer Janne van Aa op 't hoeft</l>
<l>Dat hi liggen bleef verdooft</l>
<l>In onmacht op 't gereide sijn,</l>
<l>Ende heer Heinric, die ridder fijn,</l>
<l n="3065">Es te hant aen hem gevaren,</l>
<l>Ende nam hem 't sweert, sonder sparen,</l>
<l><pb n="146"/>Daer hi met te striden plach.</l>
<l>Doen horte hi voert in dat bedrach,</l>
<l>Daer hi die persse sach aldermeest,</l>
<l n="3070">Soe helpe my die Heilige Geest!</l>
<l>Dat hy metten selven brande</l>
<l>Sere voer striden op de viande,</l>
<l>Dien hi dair voer te gemoete.</l>
<l>Hi sloech hem af handen ende voete,</l>
<l n="3075">Ende quetste wat hem tevoren quam.</l>
<l>Doen voer hi houde, als ic vernam,</l>
<l>By mijn heer Wouter Berthoude,</l>
<l>Die sere street met ghewoude,</l>
<l>Als een here van groter cracht;</l>
<l n="3080">Groote moort haddi gewracht.</l>
<l>Cort es becomen hier na</l>
<l>Van der dolingen heer Jan van Aa;</l>
<l>Tierst dat hi was becomen,</l>
<l>Ende sijn magen dat vernomen</l>
<l n="3085">Hadden, quamen si sonder sparen</l>
<l>Hem alle te hulpe gevaren,</l>
<l>Ende gaven hem al ongespaert</l>
<l>Met te striden een ander swaert,</l>
<l>Dair hi mede doe voer striden,</l>
<l n="3090"><pb n="147"/> Ende sijn maghen by sire siden.</l>
<l>Doen quam gevaren hierna</l>
<l>Des heren sone van Breda,</l>
<l>Wel gewapent tier ure;</l>
<l>Sijn tornekeel, sijn covertuere</l>
<l n="3095">Was van kelen, en dair in fijn</l>
<l>Drie sautoren van selverijn</l>
<l>Met enen rande van goude</l>
<l>Ghedanteert, also hi woude;</l>
<l>Van den selven was sijn scilt.</l>
<l n="3100">Sijn goede sweert dat hi hilt</l>
<l>In sijn hant, ende sloech met sporen.</l>
<l>Enen ridder heeft hi verkoren,</l>
<l>Ende hiet her Jan van Hannuut.</l>
<l>Dien dach haddi al uut ende uut</l>
<l n="3105">Wale gestreden, dat seg ic u;</l>
<l>Heer Jan van Breda heeften nu</l>
<l>Geraict op sijn beckeneel,</l>
<l>Dat onlanghe bleef geheel.</l>
<l>'t Sweert esser sonder genaden</l>
<l n="3110">Toten tanden dore gewaden,</l>
<l>Daer 't menich man sach toe.</l>
<l><pb n="148"/>Enen anderen sloechi doe</l>
<l>Dat hem van den buycke vlooch 't hoot.</l>
<l>Doen wert daer den strijt groot</l>
<l n="3115">Omtrent hem ende groot bedranc;</l>
<l>Menich wert daer van wonden cranc</l>
<l>Dat hi ter erden sanc neder.</l>
<l>Men vacht daer voirt weder</l>
<l>In beiden siden ende met eren;</l>
<l n="3120">Maer van Grimbergen die heren</l>
<l>Vochten boven maten wel;</l>
<l>Nochtan waren si in dat nijtspel</l>
<l>Sere vermoeit ende verladen;</l>
<l>Maer daer stont hem in staden</l>
<l n="3125">Hare voetvolc, die dair waren,</l>
<l>Ende doorbraken hem die scaren</l>
<l>Met crachte, sijt seker des.</l>
<l>Daer quam gevaren na sijn getes</l>
<l>Die here van Breda, ende dair mee</l>
<l n="3130">Met hem sire sonen twe.</l>
<l>Oec quam daer gevaren ane</l>
<l>Die grave Diederic van Viane,</l>
<l><pb n="149"/>Ende menich baroen die tien tide</l>
<l>Daer comen was in den stride:</l>
<l n="3135">Die grave van Loen in waren dinghen,</l>
<l>Ende die heren van Edingen,</l>
<l>Ende van Hoerne die here met,</l>
<l>Ende menich man ongelet,</l>
<l>Die wel in striden dueren mochte.</l>
<l n="3140">Daer was in den stride groot geruchte</l>
<l>In beiden siden van den lieden.</l>
<l>Ic mochte u niet bedieden</l>
<l>Den jammer, die gesciede aldair.</l>
<l>Men mach over hondert jaer</l>
<l n="3145">Tellen wel ende spreken dair ave.</l>
<l>Van der Thomen [her Willem,] die borchgrave,</l>
<l>Quam dair gereden</l>
<l>Op een ors van stercken leden,</l>
<l>Wel gewapent; sijn tornekeel</l>
<l n="3150">Was van goude niet al geheel;</l>
<l>Maer van kelen ondersneden.</l>
<l>Gepareert van rijckelicheden,</l>
<l>Van selvere ende van lasuere.</l>
<l><pb n="150"/>Hi sat op een ors tier ure,</l>
<l n="3155">Dat hi sere in den strijt</l>
<l>Lopen dede, ende tier tijt</l>
<l>Quam jegen hem gewapent wel</l>
<l>Op een ors van leden snel,</l>
<l>Verdect met enen samite root</l>
<l n="3160">Die here van Yssche, die al bloot</l>
<l>Den scilt van goude voerde meer no min</l>
<l>Met lelien van sable daerin.</l>
<l>Sijn ors noopte hi met sporen,</l>
<l>Ende stac den borchgrave voren</l>
<l n="3165">Op den scilt dat hi spleet,</l>
<l>Ende doorrannen gereet</l>
<l>Metten spere dat was stijf;</l>
<l>Maer hine hads niet in 't lijf,</l>
<l>Ende her Willem die borchgrave</l>
<l n="3170">Stacken weder dat hi ave</l>
<l>Van sinen orsse nedervel.</l>
<l>Heer Willem nam dat ors snel,</l>
<l>Ende voeret in sijn behoude;</l>
<l>Hy gaf 't daer hy 't geven woude.</l>
<l n="3175"><pb n="151"/> Daerna voer hi striden weder;</l>
<l>Menighen man sloechi neder.</l>
<l>Hi was vrome ende street sere,</l>
<l>Ende van Yssche die here</l>
<l>Wert weder gemonteert daer naer</l>
<l n="3180">Op een ors groot ende swaer,</l>
<l>Dat hem een sijn neve brachte.</l>
<l>D'ors horte hi voort met crachte,</l>
<l>Daer hi sach de porsse meest.</l>
<l>Ghereden quam in dat oreest</l>
<l n="3185">Een hiet heer Segher van der Molen,</l>
<l>Op een ors swerter vele dan colen,</l>
<l>Met sine wapenen overtoghen;</l>
<l>Swert was sijn scilt ongheloghen,</l>
<l>Daer drie molenyseren inne</l>
<l n="3190">Van silvere stonden, als ic versinne;</l>
<l>Oec haddi in sijn hant een spere,</l>
<l>Daer hi mede reet in 't heere,</l>
<l>Daer des heren sone van Breda</l>
<l>Mijn heer Jan, als ic versta,</l>
<l n="3195">Bi sinen vader sere street,</l>
<l>Ende stacken op den scilt ghereet</l>
<l>Dat hine ontwee spleten dede;</l>
<l><pb n="152"/>So dede hi die plate mede,</l>
<l>Ende hem 't spere doer de borst ontscoet.</l>
<l n="3200">Doen viel hi op de erde doet,</l>
<l>Dat hi uten gereide seech;</l>
<l>Dies sijn vader groot seer gecreech,</l>
<l>Ende bleef liggen in onmacht</l>
<l>In 't gereide, eer hi sijn cracht</l>
<l n="3205">Weder gewan, een lange wile:</l>
<l>Men hadde gegaen een mile;</l>
<l>Ende als hi sijn cracht gewan,</l>
<l>Sprac hi soe: "Edel man,</l>
<l>Stout ridder ende uytvercoren,</l>
<l n="3210">Wat heb ic heden verloren</l>
<l>Ane u doot, ridder fijn!</l>
<l>Wat sal seggen die moeder dijn</l>
<l>Als hare die mare wert geseit!</l>
<l>Sy sal groote jammerheit</l>
<l n="3215">Driven, ende groten rouwe;</l>
<l>Also helpe my Onse Vrauwe!</l>
<l>Ic sal u wreken of bliven doot."</l>
<l>Hy sloech d'ors met sporen root,</l>
<l>Dat seerder liep dan een hinde,</l>
<l n="3220"><pb n="153"/> Rechte henen met gheninde</l>
<l>Daer hi her Segheren houden sach,</l>
<l>Ende riep op hem, wat hi mach:</l>
<l>"Keert u omme, verweert u lijf</l>
<l>(Ofte du best doot, sonder blijf;)</l>
<l n="3225">Want du hebs my drove gemaict</l>
<l>Aen mijn kijnt, wat helpt missaect?</l>
<l>Dat ghy doot hebt alhiere."</l>
<l>Doen keerde heer Segher sciere</l>
<l>Jegen den her van Breda aldaer.</l>
<l>Elc hadde een scerp sweert vaer</l>
<l n="3230">In sijn hant, dat goet was.</l>
<l>Heer Seghere, sijt seker das,</l>
<l>Sloech van Breda den here</l>
<l>Met sinen sweerde also sere</l>
<l>Op den helm, dat 't lude clanc,</l>
<l n="3235">Ende dat 't vier daer ute spranc</l>
<l>Met groten glinsteren, wet dat;</l>
<l>Maer die here geraecte bat,</l>
<l>Van Breda, dat seg ic u,</l>
<l>Ende sloechen op de scouderen nu</l>
<l n="3240">Tusschen hals ende hooft.</l>
<l>Dat sweert was scerp, des ghelooft,</l>
<l><pb n="154"/>So dat hi hem dorsloech tier stede</l>
<l>Dat been van den schoudere mede.</l>
<l>Oic dede hire sijn cracht toe,</l>
<l n="3245">Soe dat dat sweert scoet doe</l>
<l>Recht t'sire borst neder,</l>
<l>Ende dair hi trac sijn sweert weder</l>
<l>Viel hi doet uten gereide.</l>
<l>Die here van Breda doen seide:</l>
<l n="3250">"Ic vergeve u die misdaet</l>
<l>Van minen kinde, dat verstaet;</l>
<l>Want ghijs hebt berouw ontfaen."</l>
<l>Hier met is hy ghekeert saen</l>
<l>Rechte weder tot sinen lieden,</l>
<l n="3255">Die sere streden, na mijn bedieden,</l>
<l>Jeghen die van Brabant daer,</l>
<l>Ende doden menighen voorwaer;</l>
<l>Sine spaerden armen noch riken.</l>
<l>Daer quam gereden ridderliken</l>
<l n="3260">Die here van Hamme uyt Vermandois,</l>
<l>Die met menighen Francois</l>
<l>Her Arnoude, alsic vernam,</l>
<l>Van Grembergen te hulpe quam.</l>
<l>Hy was ghewapent eerlike</l>
<l n="3265">Met wapenen alte ridderlike:</l>
<l><pb n="155"/>Hy droech den scilt meer noch min</l>
<l>Van goude, daer stonden in</l>
<l>Van kelen drie manen diere;</l>
<l>Alselc was oic sijn baniere</l>
<l n="3270">Ende sijn tornekeel berect.</l>
<l>Sijn ors was overdect</l>
<l>Met samite, daer hi op sat,</l>
<l>Ende liet lopen al den pat</l>
<l>Door den strijt, spere in hant,</l>
<l n="3275">Ende stac enen ridder faeljant</l>
<l>Op den scilt ter slincker syde</l>
<l>Dat hi viel neder in den stryde;</l>
<l>Maer hi quetste hem min no mere.</l>
<l>Doen reet voert van Hamme die here</l>
<l n="3280">Dor den strijt al wijchghiere,</l>
<l>Daer een here quam gereden schiere,</l>
<l>Van Brabant een genoot;</l>
<l>Sijn baniere was al root,</l>
<l>Drie ruten van selvere daerinne,</l>
<l n="3285">Talewert staende, als ic versinne:</l>
<l>Van Ledenberghe hiet hi heer Diderijc.</l>
<l>Sijn scilt, sijn wapenroc was gelijc</l>
<l><pb n="156"/>Sire baniere, die ic seide u.</l>
<l>Oec sat hi op een ors nu</l>
<l n="3290">Met sinen teekene overtoghen;</l>
<l>In sijn hant haddi, ongeloghen,</l>
<l>Een starc spere ende sloech met sporen.</l>
<l>Den here van Hamme heefti vercoren,</l>
<l>Die hi voor hem sach houden daer.</l>
<l n="3295">Oec wert hy sijns wel ghewaer,</l>
<l>En stierde op hem d'ors aldair;</l>
<l>Dus so quamen si voere waer</l>
<l>Alle beide op die wile</l>
<l>Rechte als twee vliegende pile,</l>
<l n="3300">Ende elc geraicte wel</l>
<l>Den anderen in dat nijtspel</l>
<l>Op de scilden, die si dair hilden,</l>
<l>Weder si wilden ofte en wilden.</l>
<l>Daer si elc den anderen staken</l>
<l n="3305">Horde men die scilden craken,</l>
<l>Ende vielen beide ter erden neder;</l>
<l>Maer cort si opscoten weder,</l>
<l>En toghen die sweerden uten scoe;</l>
<l>Sy souden mallic anderen toe</l>
<l n="3310">Hebben ghegaen; maer dat benam</l>
<l><pb n="157"/>Dat volc, dat daer [binnen] tusschen quam,</l>
<l>Ende dadense monteren op haer orsse.</l>
<l>Doen quam gereden met porsse</l>
<l>Die here van Yterne snel</l>
<l n="3315">Met syne baniere gewapent wel,</l>
<l>Met cinopre, also hi woude,</l>
<l>Met eenen leuwe daerin van goude.</l>
<l>Sijn wapenroc, sijn coverture</l>
<l>Was al eens op die ure;</l>
<l n="3320">Oec was hi op een ors gheseten,</l>
<l>Dat hi sere hadde doen sweten</l>
<l>Van pinen, die hi hem hadde ghedaen.</l>
<l>In sijn handen haddi bevaen</l>
<l>Enen spere dat stijf ende grof was,</l>
<l n="3325">Ende liet lopen door dat gras</l>
<l>D'ors, die groot was ende scone.</l>
<l>Banderside quam sonder hone</l>
<l>Heer Geeraert, die here van Zule,</l>
<l>Op een ors, grijs als een ule,</l>
<l n="3330">Wel ghewapent toten teen;</l>
<l>Sijn scilt, sijn wapenroc was al een</l>
<l>Ende syne baniere, die hi brachte,</l>
<l>Van claren selvere gewrochte</l>
<l><pb n="158"/>Met drie pilaren van sable verheven.</l>
<l n="3335">Hi sach comen sonder sneven</l>
<l>Den here van Itterne uten strijt,</l>
<l>Ende sloech jegen hem tier tijt</l>
<l>Sijn ors metten sporen van goude.</l>
<l>Oic liet die here van Itterne houde</l>
<l n="3340">Sijn ors te hemwert gaen.</l>
<l>Te gader quamen si vele saen</l>
<l>Metten speren, die sneden sere,</l>
<l>Ende van Itterne die here</l>
<l>Stac van Zule her Geraerde</l>
<l n="3345">Op den scilt te middenwaerde,</l>
<l>Dat hi in twee cliven dede</l>
<l>Plate ende wambais mede,</l>
<l>Ende stac hem in de side tier stonde</l>
<l>Ene utermaten diepe wonde,</l>
<l n="3350">Die hem sere te bloeden began;</l>
<l>Ende van Zule die vrome man</l>
<l>Stacken weder met selken nide,</l>
<l>Dat hi viel neder in den stride,</l>
<l>Op die doode die daer laghen;</l>
<l n="3355">Maer hi spranc op sonder daghen,</l>
<l>Ende nam sijn ors metten tome</l>
<l>Om op te sitten, als ic gome;</l>
<l>Maer en mocht alsoo niet sijn;</l>
<l><pb n="159"/>Want van Zule de here fijn</l>
<l n="3360">Was hem comen al te by,</l>
<l>Ende sloeghen, gheloves my,</l>
<l>Op den helm dat hi weder</l>
<l>Anderwerf viel te neder;</l>
<l>Maer hi spranc weder op doe,</l>
<l n="3365">Ende trac 't sweert uten scoe;</l>
<l>Hi werpt de scilt vor de borst.</l>
<l>Anderwerf quam sonder vorst</l>
<l>Die here van Zule ende waenden wale</l>
<l>Ter neder slaen al te male,</l>
<l n="3370">Ende sijn wonde, sijn ongevoech</l>
<l>Wreken; daer hi na hem sloech</l>
<l>Es hem die here ontkeert</l>
<l>Van Itterne, die wel geleert</l>
<l>Was van dies men plaget in striden,</l>
<l n="3375">Ende daer hi neven hem soude liden</l>
<l>Gegreep hine, si u becant,</l>
<l>Om sijn middel al te hant,</l>
<l>Ende tracken so vreselike</l>
<l>Dat canselgheerde dat ors rike,</l>
<l n="3380">Ende hi na was gevallen met;</l>
<l>Ende die here van Zule, dat wet,</l>
<l><pb n="160"/>Es op sijn voeten gesprongen,</l>
<l>Ende heeft 't sweert uitgeswongen,</l>
<l>Ende den scilt getogen voirt.</l>
<l n="3385">Die here van Itterne, nu hoirt,</l>
<l>Es hem weder comen jeghen,</l>
<l>Ende heeft op hem met nide gesleghen.</l>
<l>Hi geraecten met geweelt</l>
<l>Op den scilt, daer hi d'een heelt</l>
<l n="3390">Hem of sloech metten sweerde;</l>
<l>Maer anders hi hem niet en deerde,</l>
<l>Ende van Zule die here</l>
<l>Hief 't sweert met fellen keere,</l>
<l>Ende sloech van Itterne den here boven</l>
<l n="3395">Op den helm, dat hine gecloven</l>
<l>Heeft; 't sweert was sterc ende goet,</l>
<l>Soe dat hem in sijn hoeft woet,</l>
<l>Ende maecte hem eene wonde groot,</l>
<l>Daer dat rode bloet uyt goot,</l>
<l n="3400">Dat hem liep over sinen baerde.</l>
<l>Oic ware hi wel te dien vaerde</l>
<l>Gevallen; maer dat hi hem onthelt</l>
<l>Met crachte ende met gewelt</l>
<l><pb n="161"/>Hief hi 't sweert ende verdroech,</l>
<l n="3405">Daer hi den here van Zule met sloech</l>
<l>Op den helm, dat hine dede</l>
<l>Ende de beckeneel spliten mede;</l>
<l>Ende ware hem die goede brand</l>
<l>Niet gekeert in sijne hant,</l>
<l n="3410">Hi hadden seker doot gehadt.</l>
<l>Noch maecte hine van bloede nat</l>
<l>Ende gaf hem in den scouder een wonde</l>
<l>Dat hi nederviel ter selver stonde.</l>
<l>Daer haddine in den noot</l>
<l n="3415">Sonder toeval geslegen doot;</l>
<l>Maer dat dair toe gereden quam</l>
<l>Heer Willem van Wanghe, die 't benam,</l>
<l>Die des daeghes seere hadde ghestreden,</l>
<l>Ende menighen man overreden</l>
<l n="3420">Ende dootghesleghen in dien daeghe.</l>
<l>Hy sach hoe lach, sonder saeghe,</l>
<l>Die heere van Zule op die eerde,</l>
<l>Ende boven hem stont met eenen sweerde,</l>
<l>Om doot te slaene, van Ytterne die heere.</l>
<l n="3425">Doen liet hy loopen, by mijnder eere,</l>
<l><pb n="162"/>Synen ors op hem wat mochte,</l>
<l>Ende gheraeckten met coene ghedochte</l>
<l>Op die plate in de slincke syde,</l>
<l>Ende maeckte hem een wonde te dyen tyde</l>
<l n="3430">Recht onder den slyncken aerm,</l>
<l>Dat hy in 't bloet viel al warm,</l>
<l>Dat daer op gras ghelevert stoet;</l>
<l>Maer hy spranck op metter spoet,</l>
<l>Ende heeft sijn sweert weder hernomen.</l>
<l n="3435">Oock riep hy: Ytterne! hebbe ick vernomen,</l>
<l>Ende daernae: Grimberghen! luyde ende seere.</l>
<l>Men en hoordes min no meere</l>
<l>In gheene syde, dat segghe ick u;</l>
<l>So vele hadde elck te doene nu.</l>
<l n="3440">Ende binnen desen dat dit was,</l>
<l>Es becommen saen nae das</l>
<l>Die heere van Zule, doen ick u kinnen,</l>
<l>Ende nam sijn sweert in sijn hant binnen,</l>
<l>Ende tart den heere van Ytterne ane.</l>
<l n="3445">Oock so voer aen hem toe, als ick waene,</l>
<l>De heere van Wanghe, heere Willem,</l>
<l>Ende sloeghen seere op hem,</l>
<l>Beide van achtere ende van voren;</l>
<l>Maer hy weerde hem seere ter coren</l>
<l n="3450">Teghen hen beyde te dier stat.</l>
<l>Hy haddese beyde doot ende ghemat,</l>
<l>Hadde hen nietmant ghestaen in staeden;</l>
<l>Maer hy was te seere verlaeden,</l>
<l>Ende sijn weeren en halp hem twint;</l>
<l n="3455">Nochtans sloech hy, si u bekint,</l>
<l><pb n="163"/>Hem beyde menighe wonde in 't lijf.</l>
<l>Doen hief oppe sijn sweert, sonder blijf,</l>
<l>Heer Willem van Wanghe also warm,</l>
<l>Ende sloech hem af den slincken aerm;</l>
<l n="3460">Dat segghe ick u, al sonder lieghen,</l>
<l>Dat hyne in 't bloet dede wieghen.</l>
<l>Ende alsoo van Ytterne die heere sach</l>
<l>Synen arm af, haddijs quaet verdrach,</l>
<l>Ende in sijn herte grooten rouwe.</l>
<l n="3465">Met alre sijnder cracht dat weerstaet,</l>
<l>Ende sloech heer Willem, hoe 't gaet,</l>
<l>Op sijn hooft, dat die baroen</l>
<l>Nicken moeste op sijn aertsoen.</l>
<l>'t Sweert heeft hy anderwerf gheheven,</l>
<l n="3470">Ende hem nog eenen slach ghegheven,</l>
<l>Daer hy hem oprechten soude,</l>
<l>Ende gheraeckten also houde</l>
<l>Beneden den hoofde in den hals,</l>
<l>Dat hy hem afsloech als ende als</l>
<l n="3475">'t Hooft van den buycke herde verre.</l>
<l>Dat lichaem viel nedre sonder merre.</l>
<l>[................]</l>
<l>Daer die heere van Zule sach doe,</l>
<l>Ende es hem een deel naeder ghetreden,</l>
<l n="3480">Ende stack hem 't sweert, by waerheden,</l>
<l>Daer hy hem omme waende keeren,</l>
<l>In den lichame, by mijnder eeren,</l>
<l>Ende doorstack hem alsoo waerme</l>
<l>Longer, levere, ende darme,</l>
<l n="3485">So dat hem 't sweert in 't herte scoet.</l>
<l><pb n="164"/>Daer viel die heere van Zule (Yterne) doot,</l>
<l>Dat schade allen synen vrienden was;</l>
<l>Want hy was stout, als ick las,</l>
<l>Ende een die vromste in den stryde.</l>
<l n="3490">Daer ane verloos vele in dien tyde</l>
<l>Heere Aernoult, die heere van Grimberghen</l>
<l>Ende syne sonen, van sijnder herberghen,</l>
<l>Eer de strijt daer eynde nam;</l>
<l>Ende die heere van Zule, als ick vernam,</l>
<l n="3495">Es tot synen oorsse ghegaen,</l>
<l>Daer hy op sat herde saen,</l>
<l>Ende es ghereden ten strydewart in,</l>
<l>Daer men street, ick seker bin,</l>
<l>Herde seere met groot ghewelt.</l>
<l n="3500">Daer wordt doorhauwen menighen schilt,</l>
<l>Die ghemaeckt was van goude.</l>
<l>Doen quam ghereden met ghewoude</l>
<l>Heer Aernoult van Oyenbrugghe,</l>
<l>Op een ors sterck ende vlugghe,</l>
<l n="3505">Wel ghewapent totten teen;</l>
<l>Ende schilt ende wapenrock was al een</l>
<l>Van verwe ende van teekine,</l>
<l>Van goude ende van sinople fyne,</l>
<l>Van ses stucken wel ghemaeckt,</l>
<l n="3510">Met eenen rande wel gheraeckt</l>
<l>Van keelen, die daeromme ginck.</l>
<l>Doen sach hy een jonghelinck</l>
<l>Voor hem houden met eene sperre;</l>
<l><pb n="165"/>Doen voer hy teghen met grooten gherre,</l>
<l n="3515">Ende track hem 't spere uyt syne hant,</l>
<l>Ende sloech met spooren, sy u becant,</l>
<l>Sijn ors dat dapper was ende goet,</l>
<l>Ende stack eenen in sijn ghemoet,</l>
<l>Die heer Simoen hiet van Lede,</l>
<l n="3520">Dat hy op d'erde viel ghereede,</l>
<l>Daer hy saen was opghesprongen;</l>
<l>Ende heer Aernoult es voorts ghedrongen</l>
<l>Metten orsse in den strijt,</l>
<l>Ende ontmoete te dyer tijt</l>
<l n="3525">Den heere van Zule, heer Geeraerde,</l>
<l>Ende stack hem alsoo harde</l>
<l>Op den schilt, dat hy spleet,</l>
<l>Ende 't ysere door de plate leet;</l>
<l>Maer in 't lijf en hadde hijs niet;</l>
<l n="3530">Ende metten stecke, die(n) hy stiet,</l>
<l>Gaf dat ghereyde eenen crack,</l>
<l>Ende hy viel nedre ende brack</l>
<l>Den hals ontwee op die eerde;</l>
<l>'t Sperre brack, hy ghinck ten sweerde,</l>
<l n="3535">Ende sloegher met den ghenen schiere</l>
<l>Die daer brachte syne banniere,</l>
<l>Rechte op sijn hoot boven,</l>
<l>Dat hy in twee heeft ghecloven</l>
<l>Rechte totten oeren toe.</l>
<l n="3540">Die ghene die viel doot doe</l>
<l>Neven synen heere saen</l>
<l>Met sijnder banniere, sonder waen,</l>
<l>Ende bleef vertorden onder voet;</l>
<l><pb n="166"/>Ende heer Aernoult, sijt 's vroet,</l>
<l n="3545">Es onder syne lieden ghereden mede,</l>
<l>Daer hy sotheyt groot aen dede;</l>
<l>Want sy bestondene in allen syden.</l>
<l>Maer hy weerde hem (ten) tyen tyde</l>
<l>Herde seere met synen brande,</l>
<l n="3550">Ende sloeg hen af voeten ende handen,</l>
<l>Ende al dat hem te vooren quam.</l>
<l>Doen beeten daer, als ick vernam.</l>
<l>Een deel lieden ter eerden nedre</l>
<l>Om die[n] heere van Zule weder</l>
<l n="3555">Oppe te heffene van daer hy lach;</l>
<l>Mer het eerste dat men daer sach</l>
<l>Dat hy sekerlijk was doot,</l>
<l>Maeckten sy den rouwe groot,</l>
<l>Ende claegdene seere, sijt ghewes.</l>
<l n="3560">Doen saeten sy al op, sijt seker des,</l>
<l>Ende voeren heer Aernoult aene,</l>
<l>Ende begonsten op hem te slaene</l>
<l>In allen syden crachtelijcke.</l>
<l>Sy souden hebben ghedoot sekerlijcke;</l>
<l n="3565">Maer hy luyde riep: Grimberghen!</l>
<l>Het welcke verhoorde, sonder berghen,</l>
<l>Mijnheere Woultre Berthout,</l>
<l>Ende sijn vaedere, heer Aernoult;</l>
<l>Insghelix sijn broedre, heere Geeraert,</l>
<l n="3570">Ende heer Hendrick, de ruddere waert,</l>
<l>Van Oyenbrugghe die ruddere vry,</l>
<l>Sloegen al t'saemen met spooren, seght men mi,</l>
<l>Daer sy Grimberghen roepen hoorden.</l>
<l><pb n="167"/>Ick segghe dat sy die persse schoorden</l>
<l n="3575">Met haeren sweerden, daer sy quaemen.</l>
<l>Die andere vloen van hen t'saemen</l>
<l>Als spreuwen voor die sperrewaer.</l>
<l>Doen worden sy Aernoult ghewaer</l>
<l>Van synen orsse gheworpen ave;</l>
<l n="3580">Hadden sy oock yet, by S<hi rend='sup'>t</hi><hi rend='sup'>e</hi> Bave,</l>
<l>Ghebeit, d'andere haddene doot daer;</l>
<l>Want sy waeren hem al te swaer,</l>
<l>Ende en gaven hem gheene raste.</l>
<l>Doen sloeghen d'andere met spooren vaste,</l>
<l n="3585">Elck sijn sweert hebbende in sijn hant,</l>
<l>Op die ghene, sy u becant,</l>
<l>Die hem so seere ten halse reden,</l>
<l>Ende mijnheere Aernoult, in waerheden,</l>
<l>Van Grimberghen sloegher eenen</l>
<l n="3590">Dat syne vrienden moesten beweenen;</l>
<l>Want hy hem het hooft dede af vlieghen,</l>
<l>Ende heer Wouter, syn(en) sone, sonder lieghen,</l>
<l>Gheraeckte den anderen alsoo warm,</l>
<l>Dat hy hem afsloech synen rechten arm.</l>
<l n="3595">Ende heer Geeraert, syn(en) broedre,</l>
<l>Sloech den derden, sijt vroedere,</l>
<l>Dat hy viel op d'eerden doot.</l>
<l>Oock sloech hy eenen in den noot,</l>
<l>Mijnheere Hendrick van Oyenbrugghe,</l>
<l n="3600">Ende nam sijn ors goet ende vlugghe,</l>
<l>Ende voerde 't daer syn(en) vaedre stoet;</l>
<l>Want die vianden, sijt des vroet,</l>
<l>Hadden doot ghesteken 't sijn,</l>
<l><pb n="168"/>Ende seyde: "Sit op, vaedre mijn;</l>
<l n="3605">Want ghy hebbes seere van doene."</l>
<l>Doen sat op die ruddere coene,</l>
<l>Ende es met synen sone ghekeert.</l>
<l>Doen weert daer, alsoo men my leert,</l>
<l>Seere ghevochten in beyde syden;</l>
<l n="3610">Daer weert menich man in lyden,</l>
<l>Overreden ende seere ghewont.</l>
<l>Doen quam daer ter selver stont</l>
<l>Die grave van Loon door den wijch,</l>
<l>Ende hadde herde grooten crijch,</l>
<l n="3615">Dat hem d'andere weerden soe.</l>
<l>Ter hant vermaendi sijn volck doe,</l>
<l>Ende bat hem dat sy hem stonden by.</l>
<l>Doen dede hy keeren, gheloves my,</l>
<l>Synen standaert onder hen.</l>
<l n="3620">Op d'ander syde, ick seker ben,</l>
<l>Doe ran de heere van Grimberghen daer teghen</l>
<l>Met menighen coenen deghen,</l>
<l>Die al wel te dyen stryde hadden ghedaen.</l>
<l>Doen weert daer, al sonder waen,</l>
<l n="3625">Ghevochten herde vreeselicke,</l>
<l>Ende menich bracht te lijcke,</l>
<l>Die des morghens ghesont was.</l>
<l>Men blies daer oock, sijt seker das,</l>
<l>Groote hoornen ende businen,</l>
<l n="3630">Dat die berghen van grooter pinen</l>
<l>Wederluyden, ende die dale.</l>
<l>Oock quam[en] de heeren, wet wale,</l>
<l>Op die twee heeren alle gaedre slaende,</l>
<l><pb n="169"/>Ende die strijt weert daer staende,</l>
<l n="3635">Daer menighe groote smerte ontfinck.</l>
<l>Doen hortte voort, in waere dinck,</l>
<l>Een(en) hiet Godefried Screyhaene;</l>
<l>Hy voerde den scilt, ick waene,</l>
<l>Van keelen, met eenen hoede wit,</l>
<l n="3640">Met dry merlen, verstaet dit,</l>
<l>Van keelen, in 't hooft van silvere boven.</l>
<l>Hy reet op een ors, men moeste't loven,</l>
<l>Met syne wapenen wel verdeckt.</l>
<l>Op d'ander syde quam uyt ghereckt</l>
<l n="3645">Heere Godevaert, die heere van Elinghen</l>
<l>Wel ghewapent, in waren dinghen,</l>
<l>Met wapenen costelick ende schoone.</l>
<l>Hy voerde den schilt sonder hoene</l>
<l>Van sable, met dry sekelen daer in</l>
<l n="3650">Van witten silvere, meer no min;</l>
<l>Hy hadde eene sperre in sijn hant,</l>
<l>Ende liet loopen, sy u becant,</l>
<l>Jeghene heere Godevaert Screyhaene,</l>
<l>Ende stack hem dat, ick waene,</l>
<l n="3655">Op den schilt dat sperre brack;</l>
<l>Maer hy en dede hem geen onghemack;</l>
<l>Ende heere Screyhane stacken wedre</l>
<l>Voor die borst, dat hy te nedre</l>
<l>Herde bynae was ghevallen;</l>
<l n="3660">Maer onthielt hem met allen,</l>
<l>Dat hy niet en viel in waerheden;</l>
<l>Ende die heeren sijn overleden,</l>
<l>Ende reden ten strydewaert inne.</l>
<l><pb n="170"/>Doen quam daer ghereden, als ick versinne,</l>
<l n="3665">Die heere van Breda door die schaere,</l>
<l>Die de grave van Namen brachte daere.</l>
<l>Al neder siende ter eerden waert</l>
<l>Doen sach hy synen sone ter vaert</l>
<l>Die gheheeten was heer Jan,</l>
<l n="3670">Op d'eerde doot ligghen dan,</l>
<l>Al overloopen metten bloede.</l>
<l>Daer wiert hem so vreede te moede,</l>
<l>Dat hy verloos al sijn cracht,</l>
<l>Ende viel nedere in onmacht</l>
<l n="3675">Van synen orsse op die eerde,</l>
<l>Daer hy lach die heere weerde</l>
<l>Langhen tijt, eer hy bequam;</l>
<l>Ende syne lieden, als ick vernam,</l>
<l>Beeten op die eerde daernaer,</l>
<l n="3680">Ende hieven hem oppe voorwaer.</l>
<l>Den helm daden sy hem uyt doe,</l>
<l>Ende wayden hem die wynde toe,</l>
<l>Om dat vercoelen soude die heere.</l>
<l>Oock waeren sy alle bevaen met seere,</l>
<l n="3685">Ende maeckten alle grooten rouwe.</l>
<l>Doe bequam hy in goeder trouwe</l>
<l>Ende sloech d'ooghen op syne liede,</l>
<l>Ende sprack tot hen, als ick bediede:</l>
<l>"Ghi heren, laet u mesbaer</l>
<l n="3690">Varen, en uwen rouwe groot;</l>
<l>Ic en hebbe ghenen noot</l>
<l><pb n="171"/>Van den live, dat segh ic u;</l>
<l>Maer dat my qualet, weet nu,</l>
<l>Dat's om mijn kint, dat ic scouwe</l>
<l n="3695">Hier doot liggen: des heb ic rouwe;</l>
<l>Ic sal 't besterven endeleken,</l>
<l>En si dat ic't moghe wreken</l>
<l>Op die ghene, die 't my hebben gedaen.</l>
<l>Dese strijt is my swaer vergaen,</l>
<l n="3700">Dus mach ic seggen herde wel;</l>
<l>Want ic hebbe in dit nijtspel</l>
<l>Twee mine sonen heden verloren,</l>
<l>Vrome riddere ende uitvercoren."</l>
<l>Doen spraken sijn lieden: "Here,</l>
<l n="3705">Getroost u van desen sere,</l>
<l>U en hulpt gene droefheit;</l>
<l>Wildi wreken uwer kinder leit,</l>
<l>So moeti selver herte maken.</l>
<l>Wy seggen u dat in waren spraken,</l>
<l n="3710">Met claghen wrectise nemmermeere;</l>
<l>Maer laet varen uwer herten sere,</l>
<l>Ende riden wi voert in den strijt</l>
<l>Op onse vianden teser tijt;</l>
<l>Uwer kinder doot selen si becopen,</l>
<l n="3715"><pb n="172"/> Die wy beriden of belopen."</l>
<l>Doen sprac die here van Breda:</l>
<l>"Soe laet ons hem riden na."</l>
<l>Men bracht hem cort na dat</l>
<l>Sijn ors, daer hi op sat,</l>
<l n="3720">Ende nam scilt ende spere,</l>
<l>Ende voer in den strijt met ghere;</l>
<l>Sijn ridders volgden hem al by.</l>
<l>Hier na ontmoete hy</l>
<l>Enen ridder van Brabant,</l>
<l n="3725">Die mijnheer Heinric was genant</l>
<l>Van Haren, hi hadde sekerlike</l>
<l>Gestreden al te ridderlike.</l>
<l>Die here van Breda geraicte dien,</l>
<l>Hine conste hem niet ontvlien,</l>
<l n="3730">Metten spere, dat hi doorstac</l>
<l>Sinen vasten scilt, dat hi brac,</l>
<l>Ende sijn wapen also warme</l>
<l>Levere, longer, ende darme;</l>
<l>Hi viel doot van den orsse neder.</l>
<l n="3735">Hi trac 't spere na hem weder,</l>
<l><pb n="173"/>Ende reet enen anderen doot ter vaert;</l>
<l>Doen brac 't spere, ende hi trac 't swaert,</l>
<l>Ende sloech slagen vreselike;</l>
<l>Ende sijn lieden diergelike</l>
<l n="3740">Sloeghen menighen man ter eerden.</l>
<l>Sy wraken sere met hare sweerden</l>
<l>Die doot van dien twee heren</l>
<l>Van Breda, met groter eren;</l>
<l>Soe dede oic haer vader mede.</l>
<l n="3745">Het scheen wel te diere stede,</l>
<l>Dat hi verbolgen was ende gram.</l>
<l>Hierna gereden quam</l>
<l>Mijnheer Jacob van Casteljoen</l>
<l>Met sire banieren, die menighen coen</l>
<l n="3750">Riddere bracht gevaren</l>
<l>Wel gewapent met sire scaren,</l>
<l>Op verdecte orsse fiere en snel.</l>
<l>Selve was hi gewapent wel</l>
<l>Van den hoofde toten teen;</l>
<l n="3755">Sijn scilt ende baniere was een,</l>
<l>Ende sijn tornekeel ooc mit</l>
<l>Van kelen, met drie staken wit,</l>
<l><pb n="174"/>Ende blau ghevarieert scone,</l>
<l>Met enen hode, al sonder hone,</l>
<l n="3760">Van goude, ene meerle daer in</l>
<l>Van sable, meer noch min.</l>
<l>In sijn hant haddi een scacht,</l>
<l>Ende liet lopen met groter cracht</l>
<l>Sijn ors, dat groot was ende sterc.</l>
<l n="3765">Bandersyde quam in dat perc</l>
<l>Een baenroets, een scone diet,</l>
<l>Die heer Seger van Parwijs hiet,</l>
<l>Op een ors dat met geswinde</l>
<l>Seerder liep dan hert of hinde.</l>
<l n="3770">Sijn scilt ende sijn baniere</l>
<l>Waren rykelic ende diere</l>
<l>Van kelen meer noch min,</l>
<l>Van sable een vaesche daerin.</l>
<l>Hi hilt sijn spere ende sloech met sporen</l>
<l n="3775">Ende heeft Jacobe vercoren</l>
<l>Van Tsasteljoen, ende hi hem weder.</l>
<l>Haer speren lieten sy sincken neder,</l>
<l>Ende quamen als twee vliegende pile;</l>
<l><pb n="175"/>Elc geraicte op die wile</l>
<l n="3780">Andre op de stalijn platen,</l>
<l>Dat die scachten op die straten</l>
<l>In menighen stucken vielen daer.</l>
<l>Die joeste was sterc ende swaer,</l>
<l>Dat si na waren gevallen;</l>
<l n="3785">Doch onthielden si hem met allen,</l>
<l>Ende toghen die sweerden uter scheiden.</l>
<l>Sy voeren voert, sonder beiden,</l>
<l>Daer die strijt was allermeest.</l>
<l>Doen quam ghevaren in den oreest</l>
<l n="3790">Mijnheer Arnout, die here fijn,</l>
<l>Van Craynhem metten maghen sijn,</l>
<l>Die des daigs op den viande</l>
<l>Wel hadde gestreden metten brande,</l>
<l>Ende sijn lieden waren stout,</l>
<l n="3795">Wel gewapent menich fout;</l>
<l>Sy saten op orse rijckelic diere.</l>
<l>Het bracht gevoirt sijn baniere</l>
<l>Een vrome man, sier moyen sone.</l>
<l>Ooc haddi te bewaren scone</l>
<l n="3800">Van Brabant den standaert,</l>
<l><pb n="176"/>Die van sable was verclaert</l>
<l>Met enen verheven leuw van goude.</l>
<l>Heer Arnout sat als die boude,</l>
<l>Om al sijn lijf wale verdect,</l>
<l n="3805">Met wapene; al overdect</l>
<l>Was sijn ors met ere covertuere</l>
<l>Van sinen wapenen te dier ure.</l>
<l>Helm in hoet, spere in hant,</l>
<l>Den scilt voerde hi, si u becant,</l>
<l n="3810">Van goude, met eenen cruce daerin</l>
<l>Van kelen, meer noch min;</l>
<l>Ene craye in den quartier</l>
<l>Van sable: selc was sijn banier,</l>
<l>Ende sijn tornekeel oic mede.</l>
<l n="3815">Sijn ors dat hi lopen dede</l>
<l>Vaste henen in den strijt.</l>
<l>Het sachen comen tier tijt</l>
<l>Die here van Monbasoen,</l>
<l>Een vrome baron ende coen,</l>
<l n="3820">Tien stride dat hi aldair vant</l>
<l>[............]</l>
<l><pb n="177"/>Brachti te hulpe den Grimberchsen heren</l>
<l>Omtrent twee hondert, die hem met eren,</l>
<l>Wel hilden onder sine vane.</l>
<l n="3825">Van goude, van kele, als ic wane,</l>
<l>Was si wale gewaerneert.</l>
<l>Wale gewapent ende gemonteert</l>
<l>Was hi, op een rikelijc peert;</l>
<l>Hi hadde een scerp snidende sweert,</l>
<l>Daer hi sere met hadde gestreden.</l>
<l n="3830">Hy sach comen, by waerheden,</l>
<l>Den here van Crayhem doe,</l>
<l>Ende hy stac 't sweert in den scoe.</l>
<l>Doen greep hi enen scacht,</l>
<l>Ende sloech sijn ors met groter cracht</l>
<l n="3835">Metten sporen te hem weert.</l>
<l>Bander side quam onverveert</l>
<l>Die here van Crayhem hem tegen,</l>
<l>Ende geraicte den vromen degen</l>
<l>Op den scilt, dat hi spleet;</l>
<l n="3840">So dede die plate gereet.</l>
<l>'t Spere voer d'ander syde uyt;</l>
<l>Maer niet haddijs in de huyt.</l>
<l>Sijn spere trac hi na hem doen,</l>
<l><pb n="178"/>Ende her Thomas van Monbasoen</l>
<l n="3845">Doerstac hem metten spere weder</l>
<l>Yser plate, ende leder;</l>
<l>Dat seit die jeste, die niet en loech,</l>
<l>Dat 't spere scerp doer al vloech;</l>
<l>Maer maecte hem een wonde clene</l>
<l n="3850">In de side bi den bene,</l>
<l>Die hem sere bloeden began,</l>
<l>Ende heer Thomas, die vrome man,</l>
<l>Daer hi 't spere na hem trac,</l>
<l>Brac't, en gaf enen groten crac,</l>
<l n="3855">Ende hi voer over in de porsse.</l>
<l>Sijn sweert trac hi, ende metten orsse</l>
<l>Heeft weder omme gekeert hem,</l>
<l>Ende mijn heer Arnout van Craynem</l>
<l>Hadde noch geheel sijn spere,</l>
<l n="3860">Ende liet lopen met groten ghere</l>
<l>D'ors op den here van Monbasoen,</l>
<l>Ende geraecte den baroen</l>
<l>Op den scilt dat hine doorstac;</l>
<l>Maer op die plate dat sperre brack;</l>
<l n="3865">Ende dair hi neven hem liden soude,</l>
<l>Hief hi sijn sweert also houde,</l>
<l><pb n="179"/>Ende sloechen op den helm boven,</l>
<l>Dat hine byna hadde gecloven;</l>
<l>Doch ontscoet hi den slaghe swaer,</l>
<l n="3870">Ende mijn her Thomas, dat es waer,</l>
<l>Volghde hem over die liede slecht.</l>
<l>Daer waren si vergadert echt,</l>
<l>En hadden't gedaen die scaren,</l>
<l>Die daer tusschen quamen gevaren,</l>
<l n="3875">Soe dat si niet vergaderen mochten.</l>
<l>Daer wert gestreden ende gevochten</l>
<l>In beide siden anxtelike,</l>
<l>Ende menich bracht te like,</l>
<l>Die 's morgens was gesont.</l>
<l n="3880">Dus waert die strijt ter selver stont</l>
<l>Vaste duerende ende staende.</l>
<l>Aldair quam met sporen slaende</l>
<l>Des heren sone, her Geraert,</l>
<l>Van Breda, wel bewaert</l>
<l n="3885">Van wapenen, op een ors snel.</l>
<l>Hy voerde den scilt, wet wel,</l>
<l>Van kelen met drie sautoren wit,</l>
<l>Met enen palenstene, verstaet dit,</l>
<l><pb n="180"/>Van lasoere daerin gaende goet;</l>
<l n="3890">Een spere hielt de ridder vroet</l>
<l>In sijn hant ende sloech met sporen,</l>
<l>Ende heeft enen dair vercoren,</l>
<l>Die van Namen geboren was.</l>
<l>Den scilt, sijt seker das,</l>
<l n="3895">Dorstac hi hem al te male,</l>
<l>Ende die plate oic also wale,</l>
<l>Dat hem 't iser ten rugge uytquam.</l>
<l>Die ghene viel doot, dies gram</l>
<l>Sijn vrienden waren, si u becant,</l>
<l n="3900">Ende her Geraert liet uter hant</l>
<l>Sijn spere doe nedervallen,</l>
<l>Ende trac 't sweert uyt mit allen,</l>
<l>Ende sloech enen anderen saen</l>
<l>Dat hi, sonder enich waen,</l>
<l n="3905">Nederviel op de erde,</l>
<l>Ende bleef vertorden onder de peerde.</l>
<l>Doen ginc hi voert inriden</l>
<l>Ende vreselike striden</l>
<l>Onder die viande aldair.</l>
<l n="4000">Al vechtende quam hi hier naer</l>
<l><pb n="181"/>Tot daer sijn vader met gewelt</l>
<l>Onder sijn baniere helt,</l>
<l>Ende sijn broeder Heinric,</l>
<l>Die sere streden sterckelic</l>
<l n="4005">Ende menighen brachten ter mouden.</l>
<l>Neven hem voer hi doe houden,</l>
<l>Ende streden utermaten sere.</l>
<l>Dair vochten oic met groter ere</l>
<l>Die van Brabant, sonder sparen,</l>
<l n="4010">En doden menich moederbaren,</l>
<l>Ende vermincten metten brande.</l>
<l>Daer worden armen ende handen</l>
<l>Afgeslagen herde vele</l>
<l>In den iseleken nijtspele;</l>
<l n="4015">Ende van Grembergen die heren rijcke</l>
<l>Vochten sere vreselike:</l>
<l>Waren si te voet of gereden,</l>
<l>Si vochten alle met willige leden;</l>
<l>Elc wilde sterven, eer hy 't velt</l>
<l n="4020">Rumen moste met gewelt.</l>
<l>Men mocht daer sien striden sere</l>
<l>In beiden siden; daer quam die here</l>
<l><pb n="182"/>Van Nile mijn heer Godeswijn,</l>
<l>Ende een deel der maghen sijn,</l>
<l n="4025">Die hem hilden onder sine vane,</l>
<l>Van silvere wit als een swane,</l>
<l>Met enen leuwe rampant</l>
<l>Van sable, si u becant;</l>
<l>Sijn tornekeel, sijn scilt</l>
<l n="4030">Van silvere; met gewilt</l>
<l>Haddi des daghes gestreden;</l>
<l>Jegen hem quam gereden</l>
<l>Mijn heer Wouter Berthout;</l>
<l>Hy hadde in sijn hant een hout</l>
<l n="4035">Dair een yser sterc aen stac.</l>
<l>Heer Woutere deet ongemac</l>
<l>Dat hy sijn lieden quetsen sach,</l>
<l>En sloech metten sporen, wat hi mach,</l>
<l>Sijn ors te hemwaert.</l>
<l n="4040">Het sachen comen ongespaert</l>
<l>Van Nile mijn heer Godefrijn;</l>
<l>Gerecht heeft hy 't spere fijn,</l>
<l>Ende noopte d'ors metten sporen.</l>
<l>Op de plate stac hine voren,</l>
<l n="4045"><pb n="183"/> Ende doorreetse in d'een side,</l>
<l>Soe dat 't spere brac tien tide;</l>
<l>Maer hine hadde geen quetsure.</l>
<l>Her Wouter geraecten ter cure</l>
<l>Op een side van sinen scilde;</l>
<l n="4050">Weder hi wilde ofte en wilde,</l>
<l>Hy moeste vallen op die erde;</l>
<l>Doch spranc hy op ende vinc ten swerde,</l>
<l>Ende heeft voort getoghen den scilt.</l>
<l>Op d'ander side met gewilt</l>
<l n="4055">Trac her Wouter 't sweert uten scoe,</l>
<l>Ende woude hem varen toe;</l>
<l>Maer het benamen sijn maghe,</l>
<l>Die voren slaen grote slaghe,</l>
<l>Ende sijn ridders, die by hem waren;</l>
<l n="4060">Sy maecten vele doder baren,</l>
<l>Dair si hilden in de bataelgie.</l>
<l>Dair was een, sonder faelgie,</l>
<l>Van Oyenbrugge her Heinric,</l>
<l>Ende her Symoen desgelic,</l>
<l n="4065"><pb n="184"/> Her Seghers sone van den Male,</l>
<l>Her Jan van den Eeckhoute, wet wale,</l>
<l>Her Willem van Hombeke,</l>
<l>Ende van Imple her Peter sekerleke,</l>
<l>Ende van Scoudenbroeck her Goswijn,</l>
<l n="4070">Her Wouter van den Damme, een ridder fijn,</l>
<l>Ende her Geraert van Herlaer,</l>
<l>Ende die borchgrave, dat es waer,</l>
<l>Van der Thommen her Willem,</l>
<l>Her Heinric Hoesken met hem,</l>
<l n="4075">Ende her Jacob van Beringhen.</l>
<l>Oec was met desen dinghen</l>
<l>Van Sijtvoert her Bernaert,</l>
<l>Ende van Cobbenbosch her Aert,</l>
<l>Her Willem Tant ende her Jan</l>
<l n="4080">Van Caelmont, en menich man,</l>
<l>Die ic genoemen niet te desen</l>
<l>En can; dees waren uytgelesen,</l>
<l>Stout ende van groter cracht.</l>
<l>Binnen desen, dat men dus vacht</l>
<l n="4085">Es van Nile her Godefrijn</l>
<l>Op sijn ors geseten fijn,</l>
<l><pb n="185"/>Dair hy af was gevallen;</l>
<l>Ondancs her Wouter ende hem allen</l>
<l>Es hy gemonteert weder.</l>
<l n="4090">Daer es gevochten ende gestreden,</l>
<l>Ende anxtelijc sere gevochten.</l>
<l>Daer quam gevaren met coenen gedochten</l>
<l>Van Grimbergen her Geraert,</l>
<l>Ende met hem twee ridders vermaert,</l>
<l n="4095">Welcken hy was in haer hoede</l>
<l>Bevolen; d'een was, als ic bevroede,</l>
<l>Mijn heer Willem Tant,</l>
<l>Ende d'ander, sy u becant,</l>
<l>Van den Damme mijn heere Gautier.</l>
<l n="4100">Sy hadden alse ridderen fier</l>
<l>Mijn heer Wouteren hulpen striden</l>
<l>Van Grimbergen te dien tiden;</l>
<l>Maer sy waren van hem gesceiden,</l>
<l>Ende waren gevaren onder hem beiden</l>
<l n="4105">Te haren meester her Geraerde,</l>
<l>Die daer gevaren quam opte waerde,</l>
<l>Wel gewapent uytvercoren;</l>
<l>Sijn ors sloechi met sporen,</l>
<l><pb n="186"/>Ende stac, alse d'onvervaerde,</l>
<l n="4110">Van den Bossche her Geraerde,</l>
<l>Die van Brabant geboren was,</l>
<l>Dat hy doot viel in 't gras;</l>
<l>Ende her Willem Tant stac enen,</l>
<l>En hiet her Gosen van Ardennen</l>
<l n="4115">Dat hem en holpen ghene wapijn,</l>
<l>Hine retene dore 't herte sijn,</l>
<l>Ende hy viel doot neder aldair.</l>
<l>Her Gautier hilt 't sweert al baer,</l>
<l>Ende sloech, als d'onvervaerde,</l>
<l n="4120">Van Cockelberge her Geraerde</l>
<l>(Die op den dach had wel gedaen,</l>
<l>Ende groten prijs ontfaen,</l>
<l>Soe dat hy had lof en ere),</l>
<l>Her Gautier sloechene so sere</l>
<l n="4125">Op den helm, dat hy spleet;</l>
<l>Soe dede 't beckeneel gereet.</l>
<l>Ende 't sweert scoot toten oghen toe.</l>
<l>Doot viel hi neder doe,</l>
<l>Dat men te rechte mochte clagen;</l>
<l n="4130">Hy was vrome, jonc van daghen;</l>
<l><pb n="187"/>Scone was hy, van groter genint,</l>
<l>Ende van vrouwen sere gemint.</l>
<l>Doen voer hi bi sinen here houden,</l>
<l>Daer menich wert gevelt ter mouden.</l>
<l n="4135">Doen versaemden dese drie;</l>
<l>Want sere wies hare partie.</l>
<l>Sy hadden sweerden van goeden stale,</l>
<l>Daer sy menigen, dat wet wale,</l>
<l>Vermincten ende quetsten met,</l>
<l n="4140">Ende namen lijf ende oic let.</l>
<l>Daer vochten sy met groter pinen</l>
<l>Tot dat die sonne liet schinen;</l>
<l>Nochtan reet in den strijt ter stede</l>
<l>Her Gerart ende sijn broeder mede,</l>
<l n="4145">Her Jan, die men hiet Screyhane.</l>
<l>Al eens wapen hadden sy ane</l>
<l>Van kelen met drie meerlen daerin,</l>
<l>Met enen rande, meer no min,</l>
<l>Van lasuere, die dair ommeginc.</l>
<l n="4150">Mijn heer Jan, waerlike dinc,</l>
<l>Droech sinen rant getandeert.</l>
<l>Sy saten ooc beide ghemonteert</l>
<l><pb n="188"/>Op orsse groot en uitvercoren,</l>
<l>Die sy lopen daden met sporen</l>
<l n="4155">Dore den strijt, met groter druust.</l>
<l>Elc hilt een spere in sijn vuyst</l>
<l>Dat esschen was, groot ende sterc.</l>
<l>Her Geraert stac een in dat perc,</l>
<l>Dat hem geen wapen stont in staden,</l>
<l n="4160">Dat spere mocht in sijn lijf waden,</l>
<l>Dat daer 't rode bloet uyt ran;</l>
<l>Enen anderen stac mijn heer Jan</l>
<l>'t Spere dor den buuc ende hy viel neder.</l>
<l>Doen trocken si hoer sweerden weder</l>
<l n="4165">Dapperlic uyt hare scheide,</l>
<l>Ende voeren striden alle beide</l>
<l>Met haren sweerde vromelike.</l>
<l>Daer quam ghevaren ridderlike</l>
<l>Mijn heer Geraert van Herlaer</l>
<l n="4170">Op een ors wel ghewapent dair.</l>
<l>Hy voerde den scilt, sonder helen,</l>
<l>Beide van goude ende van kelen,</l>
<l><pb n="189"/>Rijckelic ende goet van cuere,</l>
<l>Met enen kepere van lasuere;</l>
<l n="4175">Een starc spere haddi doen,</l>
<l>Van siden daer ane een confanoen.</l>
<l>Sijn ors dedi lopen over 't velt,</l>
<l>Daer menich man lach in onghewelt,</l>
<l>Ende vertorden in den bloede.</l>
<l n="4180">Aldair quam met overmoede</l>
<l>Her Willem van Pamele ghereden snel</l>
<l>Op een ors, ghewapent wel,</l>
<l>Dien hi dede lopen met toerne groot.</l>
<l>Al wit met drie ruten root</l>
<l n="4185">Was tornekeel ende scilt,</l>
<l>Dien hi daer vore hem hilt.</l>
<l>Te her Gerarde wert, sonder beide,</l>
<l>Rinde hy over de heide,</l>
<l>Wat d'ors conste gherinnen,</l>
<l n="4190">Ende gheraicten beneden den kinnen</l>
<l>Op den scilt, aen dat canteel;</l>
<l>Al was hy te voren geheel,</l>
<l>Hy viel in stucken nu op 't sant;</l>
<l>Oic brac 't spere te hant.</l>
<l n="4195"><pb n="190"/> Her Willem van Pamele stacken weder,</l>
<l>Dat hy nu was ghevallen ter neder;</l>
<l>Doch onthilt hem ende trac 't sweert,</l>
<l>Dat hy lief hadde ende weert,</l>
<l>Ende sloecher her Willem met,</l>
<l n="4200">Dat hy hem heeft den scilt ghesplet;</l>
<l>Maer 't sweert ontscoet op de plate;</l>
<l>Doch tumelde d'ors op de strate.</l>
<l>Die slach was so vreselike groet,</l>
<l>Met haesten dat d'ors op scoet,</l>
<l n="4205">Ende her Willem scoet ten swaerde,</l>
<l>Ende waende slaen her Geraerde</l>
<l>Op den helm, sijt seker das;</l>
<l>Maer d'ors in lopen comen was,</l>
<l>Ende droechen hene dor den strijt,</l>
<l n="4210">Dies hadde her Willem groten nijt,</l>
<l>Ende was tornich ende erre met.</l>
<l>Her Gerart hadde hem, dat wel wet,</l>
<l>Oic wel gerne omme ghekeert;</l>
<l>Maer d'ors daer hy op was ghemonteert</l>
<l n="4215"><pb n="191"/> En conste hy wederhouden niet,</l>
<l>Ende als her Gerart dat siet,</l>
<l>Voer hi vreselike striden</l>
<l>Achter ende voir in allen siden,</l>
<l>Ende sloech dair enen metten sweerde</l>
<l n="4220">Dat hem 't hoet viel op de eerde:</l>
<l>Sijn sweert was van scerper sneden.</l>
<l>In den strijt quam daer ghereden</l>
<l>Die heer van Marbeys, mijn heer Jan,</l>
<l>Op een ors dat sere ran.</l>
<l n="4225">Men voerde voer hem sine baniere</l>
<l>Van selvere rikelijc ende diere,</l>
<l>Van kelen een vaesche daerin;</l>
<l>Drie meerlen meer no min</l>
<l>Van kelen staende in 't selver claer.</l>
<l n="4230">Sijn tornekeel, dat es waer,</l>
<l>Was van den selven al ghelijc.</l>
<l>Bander syde so quam ridderlijk</l>
<l>Ghewapent van Roye her Jacop</l>
<l>Op een groot ors al den walop</l>
<l n="4235">Al overtoghen met wapenen diere.</l>
<l>Voer hem voerde men sijn baniere</l>
<l><pb n="192"/>Van selvere met enen leuw daerin</l>
<l>Van cinopre, meer noch min,</l>
<l>Ghesaeit met lelien guldijn;</l>
<l n="4240">Sijn wapenroc was fijn</l>
<l>Van den selven al ghesneden.</l>
<l>Hy sach comen dair ghereden</l>
<l>Van Marbeys heer Janne in 't parc</l>
<l>Op sijn ors groot ende starc,</l>
<l n="4245">Ende elc reet t' andren weert</l>
<l>Stoutelijc ende onverveert</l>
<l>Met enen groten stercken schachte,</l>
<l>Die si staken met crachte</l>
<l>Door die scilde op de platen</l>
<l n="4250">Soe sere ende utermaten,</l>
<l>Dat si beide quamen ghevallen</l>
<l>Op d'erde met orsse ende met allen;</l>
<l>Daer sy laghen een groot lanc stuc.</l>
<l>Sy hadden beide goet geluc</l>
<l n="4255">Dat si den hals niet en braken.</l>
<l>Doen liet lopen utermaten</l>
<l>Menich man sijn ors derwert</l>
<l>Om op te helpen die heren weert.</l>
<l><pb n="193"/>D'ierste dire toe gheslaghen</l>
<l n="4260">Quam, dair die heren laghen,</l>
<l>Was van Grimbergen her Arnout,</l>
<l>Ende met hem twee ridderen stout.</l>
<l>D'een was van den Male her Segherman;</l>
<l>D'ander van Caelmont mijnheer Jan;</l>
<l n="4265">Ende menich ander stout ende coene.</l>
<l>Her Arnout stac te dien doene</l>
<l>Enen ridder, her Segherman hiet,</l>
<l>Dat hem en conste gehelpen niet:</l>
<l>Scilt noch plate stont hem in staden</l>
<l n="4270">Dat spere en moest in sijn lijf waden,</l>
<l>Ende hi viel doot op d'eerde neder.</l>
<l>Dair na stac hi enen anderen weder,</l>
<l>Die hy reet door den lichame,</l>
<l>Dat hy stierf van den mesquame;</l>
<l n="4275">Ende van Caelmont mijnheer Jan</l>
<l>Hadde 't spere te broken voert an.</l>
<l>Hi vinc te sinen sweerde baer,</l>
<l>Ende sloech enen cnape aldaer,</l>
<l><pb n="194"/>Die van Nyvele was geboren,</l>
<l n="4280">Dat hem 't hooft met de oren</l>
<l>Vore sijn voeten gevallen quam.</l>
<l>Doen quam daer gereden gram</l>
<l>Van Wyneghem mijnheer Thomaes,</l>
<l>Als die en gheerde vrede noch pays,</l>
<l n="4285">Die heer Willem hiet van Massenhove</l>
<l>Ende was voirwaer van groten love.</l>
<l>Mijnher Thomas achtes clene,</l>
<l>Hy stacken in tusschen twe bene</l>
<l>Besiden de borst tot in 't herte</l>
<l n="4290">Dat hi doot ter erden sterte.</l>
<l>'t Spere brac, ten sweerde hi vinc</l>
<l>Dat hem ane die side hinc,</l>
<l>Ende sloech enen also warm</l>
<l>Boven den scilde op den arm,</l>
<l n="4295">Dat hi hem vloech met allen af.</l>
<l>Hy reet voort meer dan den draf,</l>
<l>Ende heeft geslagen tier stond</l>
<l>Mijnheer Janne van Caelmont,</l>
<l>Enen ridder stout ende fijn,</l>
<l n="4300">Op synen helm, bruin stalijn,</l>
<l><pb n="195"/>Dat hire in maecte een scoere;</l>
<l>Maer het en ginc niet al doere;</l>
<l>Doch viel hy van den orsse neder.</l>
<l>Maer hy spranc scielijc op weder,</l>
<l n="4305">Ende verhief 't sweert al baer;</l>
<l>Maer hem was comen al te nair</l>
<l>Van den Male her Segherman,</l>
<l>Die hem met torne reet an,</l>
<l>Ende sloechene metten brande</l>
<l n="4310">Op sinen helm al te hande,</l>
<l>Dat her Thomaes, die ridder weerde,</l>
<l>Neder viel op de eerde;</l>
<l>Ende daer hy weder opstaen waende,</l>
<l>Quam van Caelmont her Jan toegaende,</l>
<l n="4315">Met sinen sweerde in sijn vuust,</l>
<l>En sloechene met grooten druust</l>
<l>Op den helm al sulcken slach,</l>
<l>Dat hy en hoerde noch en sach,</l>
<l>Ende viel op de erde al plat.</l>
<l n="4320">Her Jan hief hem na dat</l>
<l>Die slippen op van den scote,</l>
<l>Ende stacken met torne grote</l>
<l><pb n="196"/>In den lichame metten sweerde</l>
<l>Dat hi dair op de eerde</l>
<l n="4325">Doen moeste sinen einde.</l>
<l>Hierenbinnen worden met geninde</l>
<l>Die heren dair gemonteert weder;</l>
<l>Die dair voren te voet storten neder,</l>
<l>Sijn op haer orssen geseten beide,</l>
<l n="4330">Ende reden met grote vromicheide</l>
<l>In den strijt sonder sparen;</l>
<l>Daer als een deghen quam gevaren</l>
<l>Mijnher Gerart van Liere,</l>
<l>Wel gewapent met wapene diere,</l>
<l n="4335">Op een ors dat ran wel sere,</l>
<l>Den scilt voerde hi min no mere</l>
<l>Van cinopre, al sonder helen,</l>
<l>Met een sconen hoede van kelen.</l>
<l>Neven hem quam een ridder van love,</l>
<l n="4340">Her Paridaen van Massenhove,</l>
<l>Die van rechte was sijn oem;</l>
<l>Wapen voerde hy, des nempt goem,</l>
<l>Van cinopre, van silvere wit,</l>
<l><pb n="197"/>Van .vj. stucken, verstaet my dit;</l>
<l n="4345">Oic was hy gereden wel.</l>
<l>Dese twee ridderen stout ende snel</l>
<l>Voerden, ende hebben bewaert</l>
<l>Van Grimbergen den standaert.</l>
<l>Her Gerart, hy sach den strijt,</l>
<l n="4350">Groot ende vreeselijc tier tijt,</l>
<l>Ende duerende al even hert.</l>
<l>Hy reet op een ors swert,</l>
<l>Dat hem wel hadde geproeft.</l>
<l>Hy stac enen dat bedroeft</l>
<l n="4355">Worden alle sine maghen;</l>
<l>Want sire om dreven claghe.</l>
<l>Hy stacken, des nempt goem,</l>
<l>Recht boven den sadelboem,</l>
<l>Sijn wapen in den lancken</l>
<l n="4360">Dat hire af moeste crancken,</l>
<l>Ende hy viel ter erden doot.</l>
<l>Enen anderen stac hi in dien noot,</l>
<l><pb n="198"/>Van Massenhove her Paridaen,</l>
<l>Dat hi hem het sweert dede gaen</l>
<l n="4365">Al totter herten toe.</l>
<l>Noch sloech hi enen anderen doe</l>
<l>Ten scouderen boven metten sweerde,</l>
<l>Dat sijn hooft viel jeghen de eerde.</l>
<l>Doen riep hi met coenen gedochte:</l>
<l n="4370">Grimbergen! al dat hi mochte.</l>
<l>Dus ginc men dair in beiden siden</l>
<l>Herde vreselike striden;</l>
<l>Menich man wert tier steden</l>
<l>Gequetst ende overreden,</l>
<l n="4375">Ende vertorden in dat bloet,</l>
<l>Die nemmermeer op en stoet.</l>
<l>Die Grimbergen gaderden alle</l>
<l>Om den standaert, groot ende smal;</l>
<l>Ende die van Brabant diesghelijcke</l>
<l n="4380">Gaderden daer oock alle ghelijcke</l>
<l>Om den standairt, dien dair hilt</l>
<l>Die here van Craynem, met gewilt.</l>
<l>D'een trac den anderen ane;</l>
<l>Daer wert in menighen spane</l>
<l n="4385">Menich starc scilt gehouwen.</l>
<l>Starc spere mocht men scouwen</l>
<l><pb n="199"/>Gefriseert en al ontwee.</l>
<l>Daer was den menighen herde wee,</l>
<l>Daer wert te broken menich scacht,</l>
<l n="4390">En menich viel dair in onmacht</l>
<l>Van den wonden, die hy ontfinc.</l>
<l>Daer en was niemant in den rinc</l>
<l>Van herten so stout, so coene</l>
<l>Hine hadde meer dan genoech te doene.</l>
<l n="4395">Sere vochten die van Brabant,</l>
<l>Ende doden menighen metter hant;</l>
<l>Sy waren fier ende stout,</l>
<l>Ende dorwapent menigfout.</l>
<l>Sy hadden sweerden die sere sneden,</l>
<l n="4400">Ende jegen hem so streden</l>
<l>Die heren van Grimbergen mordadelike;</l>
<l>Sy brachten menighen ten like;</l>
<l>Want het waren ridderen vrome,</l>
<l>Ende van menighen lande blome,</l>
<l n="4405">Van vromichede van ridderscape:</l>
<l>Menich man, menich knape</l>
<l>Uit Henegouwe, uit Vermandoys,</l>
<l>Uit Vrancrike, uit Artoys,</l>
<l><pb n="200"/>Uit Vlaenderen, uit Hollant,</l>
<l n="4410">Uit Gelre, uit Zeelant,</l>
<l>Uit menighen anderen lande met,</l>
<l>Die vrome waren, by mire wet,</l>
<l>Ende die node wouden ghedoghen</l>
<l>Dat yemant van voer haren oghen</l>
<l n="4415">Varen soude, ochte ontriden,</l>
<l>Sine souden allegader striden;</l>
<l>Dies was die vechte vele</l>
<l>Te meerder in den nijtspele.</l>
<l>Dair wert verslagen menich man,</l>
<l n="4420">Dair doecht en vromicheit lach an;</l>
<l>Dair was angst ende grote vrese;</l>
<l>Dair wert gemaict menighe wese,</l>
<l>Ende menich vaderloos kynt.</l>
<l>Elc een spaerde anderen twint,</l>
<l n="4425">Noch niemant en woude anderen miden;</l>
<l>Daer worden in beiden siden</l>
<l>Afgeslagen hande en armen,</l>
<l>Hoofden, voeten. Och wach armen!</l>
<l>Wart daer geroepen menich werven,</l>
<l n="4430">Dair elc sinen vrient sach sterven,</l>
<l>Of dat hi sine gesonde verloes.</l>
<l>Daer wert menich peert hereloes,</l>
<l><pb n="201"/>Menich helm wert daer doorsleghen,</l>
<l>Ende gequetst menich deghen,</l>
<l n="4435">Ende doorsteken menich peert.</l>
<l>Daer quam al onverveert</l>
<l>Van Sampoele mijnheer Willem,</l>
<l>Ende menich man mit hem,</l>
<l>Op een ors dat wale ginc;</l>
<l n="4440">Sijn baniere, dat's waerlike dinc,</l>
<l>Voerde voer hem een vrome serjant,</l>
<l>Ende was van kelen, sy u becant,</l>
<l>Met drie staken scone ter coere,</l>
<l>Van selvere ende van lasuere</l>
<l n="4445">Gevarieert, oic was si boude</l>
<l>Met enen hoede van goude,</l>
<l>Eene lelie van sable in 't gout.</l>
<l>Sijn tornekeel met gewout</l>
<l>Was van den selven gemaekt al.</l>
<l n="4450">Bander side quam dore een dal</l>
<l>Van Reves mijnheer Godevaert,</l>
<l>Ghewapent als een ridder waert,</l>
<l><pb n="202"/>Op een groot ors overtoghen</l>
<l>Met sinen teekene, ongeloghen,</l>
<l n="4455">Dat scone was ende faitijs.</l>
<l>Hy droech sijn wapenen, des sijt wijs,</l>
<l>Van selvere met eenen hoede root;</l>
<l>Sijn baniere schoon ende groot</l>
<l>Was van den selven al ghemaict,</l>
<l n="4460">Die een sciltknape wel gheraict</l>
<l>Vore hem daer gevoirt brachte;</l>
<l>Sijn ors noopte hy met crachte</l>
<l>Ende gegreep enen stercken spere.</l>
<l>Het sachen comen met groten ghere,</l>
<l n="4465">Ende met al der macht dat hy conste</l>
<l>Mijnher Willem, ende begonste</l>
<l>Sijn sterc spere te sincken.</l>
<l>Elc stac anderen om vermincken</l>
<l>Op de platen dor de scilden,</l>
<l n="4470">Dat de speren, die sy hilden</l>
<l>Fortseerden al in kleinen stucken,</l>
<l>Ende die heren moesten bucken</l>
<l>Achterwaert op haer ghereide;</l>
<l>Maer si rechten weder op beide,</l>
<l n="4475"><pb n="203"/> Ende hebben hair sweerden verheven,</l>
<l>Ende her Godevaert heeft gegeven</l>
<l>Her Willemse selken slach,</l>
<l>Dat hi en hoirde noch en sach,</l>
<l>Ende wert al in dole doe.</l>
<l n="4480">Mettien quam daer gevaren toe,</l>
<l>Als een die niet en spaerde,</l>
<l>Heer Willem van den Bogaerde;</l>
<l>Sijn wapen was al van goude</l>
<l>Ende van cynopre, also hi woude,</l>
<l n="4485">Van .vj. stucken al geheel,</l>
<l>Met enen rijckeliken palesteel.</l>
<l>Een spere haddi als d'onvervaerde,</l>
<l>Ende stac daer mede her Godevaerde</l>
<l>Van Reve op sijn borst,</l>
<l n="4490">Ende heeften so wel ontorst</l>
<l>Dat hine ter erden nederreet;</l>
<l>Maer hy stont op ende vinc gereet</l>
<l>Weder te sinen goeden orsse,</l>
<l>Daer hy op sat in de porsse,</l>
<l n="4495">Dies hem, also ic u bediede,</l>
<l>Vele wel holpen sine liede;</l>
<l><pb n="204"/>Want d'andre diere toe sijn comen</l>
<l>Hadden't hem gherne benomen;</l>
<l>Doch es hi vermonteert weder.</l>
<l n="4500">Die heren voeren op ende neder:</l>
<l>Van Sempol die here waerde,</l>
<l>Ende her Willem van den Bogaerde,</l>
<l>Ende van Reve her Godevaert.</l>
<l>Dese heren onvervaert</l>
<l n="4505">Streden ridderlike sere,</l>
<l>[..............]</l>
<l>Sy worden dair gesceiden echt;</l>
<l>Want tusschen in 't gevecht</l>
<l>Quam menich man sonder wanc;</l>
<l n="4510">Daer was van swerden groot geclanc,</l>
<l>Ende op berch ende in dale</l>
<l>Gestreden utermaten wale,</l>
<l>Mit torne ende mit groten nide.</l>
<l>Dair quam gereden in den stride</l>
<l n="4515">Her Paridaen van Eppinghem</l>
<l>Ende menich man met hem</l>
<l>Gewapent wel, sonder sparen,</l>
<l>Die alle sijn maghen waren.</l>
<l><pb n="205"/>Men bracht voer hem sijn baniere</l>
<l n="4520">Gevoert, rikelic ende diere,</l>
<l>Die van goude was gemaict,</l>
<l>Ende van cinopre gescaict.</l>
<l>Sijn tornekeel al te male</l>
<l>Was van den selven, wet wale.</l>
<l n="4525">Hy was stout ende fier;</l>
<l>Oic haddi te beleiden hier</l>
<l>Van Grimbergen die voetlieden,</l>
<l>Die van hem niet en schieden.</l>
<l>Sijn ors noopte hy met geninde,</l>
<l n="4530">Ende reet vore al sijn gesinde,</l>
<l>Ende stac enen in sijn gemoet,</l>
<l>Dat hine velde onder voet,</l>
<l>Die maech was herde naer</l>
<l>Des heren van Rotselaer,</l>
<l n="4535">Daer hy 't selve sach toe,</l>
<l>Ende menich man die by hem doe</l>
<l>Hilt onder sine baniere,</l>
<l>Die rikelijc was ende diere,</l>
<l>Selveren, daerin van kelen</l>
<l n="4540">Lelien drie, sonder helen;</l>
<l><pb n="206"/>Sijn wapenroc, sijn coverture</l>
<l>Was van den selven parure,</l>
<l>Die over sijn ors was gheleit.</l>
<l>Hy sloech met sporen ghereit,</l>
<l n="4545">Doen hi sinen neve vallen sach</l>
<l>Ende liet loopen wat hy mach</l>
<l>Sijn ors op here Paridane,</l>
<l>Die niet en vloe; voort ane</l>
<l>Reet hy hem weder in den scoet.</l>
<l n="4550">Die steken waren beide groot,</l>
<l>Die daer elc den anderen gaf,</l>
<l>Ende heer Paridaen viel af</l>
<l>Van den orsse op de eerde;</l>
<l>Maer hy spranc op ende vinc ten sweerde</l>
<l n="4555">Ende tooch den scilt voort haestelic.</l>
<l>Oic trac sijn sweert her Heinric</l>
<l>Uter sceiden, ende elc voer doe</l>
<l>Den anderen met nide toe.</l>
<l>Her Heinric van Rotselair</l>
<l n="4560">Heeft 't sweert verheven dair,</l>
<l>Ende waende her Paridane slaen,</l>
<l>Die hem heeft verhaest saen,</l>
<l>Ende sloechene eer, sijt seker das,</l>
<l><pb n="207"/>Dat hy byna gebleven was.</l>
<l n="4565">Doe scoten hem die andere toe,</l>
<l>Ende trockene van den orsse doe;</l>
<l>Daer bleef hi staende te voet</l>
<l>Stridende in haer gemoet;</l>
<l>Maer sy vinghene ongespaert</l>
<l n="4570">Ende namen hem uterhant sijn swaert,</l>
<l>Ende en hadt sijn maechscap gedaen,</l>
<l>Dat dair toe quam gereden saen,</l>
<l>Sy hadden den here tien tiden</l>
<l>Gevaen gevoirt uter striden;</l>
<l n="4575">Maer sy riepen in dier noot:</l>
<l>Rotselair! met ere stemme groot,</l>
<l>Ende sijn op d'anderen gesleghen,</l>
<l>Die hem sere setten daer teghen.</l>
<l>Soe dede Paridaen die here;</l>
<l n="4580">Maer der andre was vele mere,</l>
<l>Soe dat sine namen met crachte,</l>
<l>Ende men weder op d'orse brachte.</l>
<l>Heer Paridaen, die ridder goet,</l>
<l>Street anxtelic te voet </l>
<l n="4585"><pb n="208"/> Op d'anderen dair al t'enen,</l>
<l>Die erre ende tornich schenen,</l>
<l>Dies hi haren here hadde gevelt;</l>
<l>Sy sloegen op hem met gewelt,</l>
<l>Maer hy weerde hem vreeselike,</l>
<l n="4590">Ende sijn liede des gelike</l>
<l>Stoeden hem by so wale aldair</l>
<l>Dat sine hermonteerden voerwair</l>
<l>Op 't selve ors, wet wel dat,</l>
<l>Dair her Heinric op die stat</l>
<l n="4595">Van Rotselair was geseten.</l>
<l>Dair wairt van den heren vermeten</l>
<l>Gestreden vreselike sere.</l>
<l>Her Wouter Berthout die here,</l>
<l>Ende van Oyenbrugge her Heinric,</l>
<l n="4600">Ende her Symoen desgelijc</l>
<l>Hadden te hoeden met gewoude</l>
<l>Her Wouteren van Berthoude,</l>
<l>Die dair enen ridder cloofde</l>
<l>Die meeste helicht van den hoofde,</l>
<l n="4605"><pb n="209"/> Dat hi ter erden viel al doot;</l>
<l>Ende in der vianden conroot</l>
<l>Dorstac enen anderen ridderlijc</l>
<l>Van Oyenbrugge her Heinric;</l>
<l>Ende her Simoen van den Male</l>
<l n="4610">Hadde enen spere scerp van stale,</l>
<l>Ende stac enen, die hiet Gontram,</l>
<l>Dat hem sijn plate niet en quam</l>
<l>Te stade noch en bescoet,</l>
<l>Hine veldene ter erden doot;</l>
<l n="4615">'t Sweert trac hi uter sceide,</l>
<l>Ende sloech enen anderen t' sinen leide</l>
<l>Ane sinen rechten arm.</l>
<l>Daerna sloech (hi alsoo warm)</l>
<l>Enen anderen op 't hooft ene wonde.</l>
<l n="4620">Daer toe quam ter selver stonde</l>
<l>Die here van Moroel, mijn heer Jan,</l>
<l>Op een swert ors, dat sere ran,</l>
<l>Wel ghewapent totten teen;</l>
<l>Sijn wapenroc was al een,</l>
<l n="4625">Ende des ors covertuere mede</l>
<l>Was van lasuere, dat's waerheide;</l>
<l><pb n="210"/>Lelien daerin van goude</l>
<l>Gesait, als 't wesen soude,</l>
<l>Met enen halvene leuwe rampant</l>
<l n="4630">Daer in gaende, sy u becant;</l>
<l>Van den selven was sijn baniere</l>
<l>Gemaict rikelijc ende diere,</l>
<l>Daer sijn lieden hilden met crachte</l>
<l>Onder, die hy te hulpe brachte</l>
<l n="4635">Her Arnout, den helt rike,</l>
<l>Jegen die heren van Lothrike.</l>
<l>Deses daghes hadden si, seker sijt,</l>
<l>Hem wel geproeft in den strijt.</l>
<l>Van d'ander side, wet dat wale,</l>
<l n="4640">Quam die here van Leefdale,</l>
<l>Ende sijn maghen onder sijn vane,</l>
<l>Die van goude was, als ic wane,</l>
<l>Met twe roosen daerin van kelen,</l>
<l>Met enen quartier, sonder helen,</l>
<l n="4645">Van kelen met, dat seg ic u.</l>
<l>Sijn ander wapen, versta nu,</l>
<l>Was sine baniere al gelijc.</l>
<l>Hi sach comen ridderlijc</l>
<l><pb n="211"/>Den here van Moroel gevaren</l>
<l n="4650">Ten stride waert sonder sparen;</l>
<l>Hi hadde hem een littel verposeert.</l>
<l>Jegen hem quam gemonteert</l>
<l>Die here van Leefdale met ghere;</l>
<l>In sijn hant haddi enen spere,</l>
<l n="4655">Ende liet d'ors lopen ongespaert</l>
<l>Ten here van Moroel waert;</l>
<l>Hem volgden sijn maghen gemeine.</l>
<l>Dus pongeerden die heren reine:</l>
<l>Elc hadde den anderen vercoren,</l>
<l n="4660">Ende sloegen de orsse met sporen.</l>
<l>Hare speren lieten sy sincken,</l>
<l>Ende elc stac anderen om vermincken;</l>
<l>Met selken nide si staken</l>
<l>Op de scilde, dat men craken</l>
<l n="4665">Haer speren hoirde een roepmael verre;</l>
<l>Maer eer si braken sonder merre,</l>
<l>Leden si dore halsberge ende platen,</l>
<l>Ende maicten hem diepe gaten</l>
<l><pb n="212"/>Ende wonden groot in haer lijf,</l>
<l n="4670">So datten 't bloet, sonder blijf,</l>
<l>Toten voeten nederliep.</l>
<l>Daer en cochte noch en riep</l>
<l>Niet een twint gheen van beiden,</l>
<l>Nochtan bleven si in haer gereiden</l>
<l n="4675">Stille ende onbedacht</l>
<l>Liggen in onmacht:</l>
<l>Sine wisten wat hem gesciede.</l>
<l>Daer quamen toe hare beider lieden,</l>
<l>Ende holpen de heren te samen,</l>
<l n="4680">Dat si alle beide bequamen.</l>
<l>Men verbant hem tier stonden</l>
<l>Al te gader hare wonden;</l>
<l>Doen keerden si ten stride weder,</l>
<l>Daer menich lach ter erden neder,</l>
<l n="4685">Die gedaen hadde sijn inde.</l>
<l>Daer quam gereden met geninde</l>
<l>Mijn her Jan van Campenhout,</l>
<l>Wel dorwapent menichfout</l>
<l>Met wapenen, die hem wel stoeden.</l>
<l n="4690">Sijn baniere, na mijn vermoeden,</l>
<l><pb n="213"/>Bracht men gemaict voir hem dair</l>
<l>Van cynopre, dat es waer,</l>
<l>Met enen hoede van silvere wit.</l>
<l>Hy sat op een ors mit,</l>
<l n="4695">Dat swerter was dan een rave,</l>
<l>Dat liet hy vaste henen draven</l>
<l>Daer hi den strijt sach aldermeest.</l>
<l>Het sachene comen ongevreest</l>
<l>Die here van Ercle, daer hi hilt,</l>
<l n="4700">Verdect onder sinen scilt,</l>
<l>Ghewapent als een lantshere.</l>
<l>Den scilt voerdi, min no mere,</l>
<l>Van silvere met vaeschen twee</l>
<l>Van kelen, min no mee,</l>
<l n="4705">Gecasseleert rikelijc fijn:</l>
<l>Selc was die baniere sijn.</l>
<l>En 't ierst dat hi Janne sach,</l>
<l>Nam hi een spere, sonder verdrach,</l>
<l>Ende rende te hemwaert met nide,</l>
<l n="4710">Ende geraicten in sijn side</l>
<l>Op de plate, die hi dorstac,</l>
<l>Ende 't spere gaf enen groten crac;</l>
<l><pb n="214"/>Het brac in menighen stuc,</l>
<l>Dat wel was sijn geluc,</l>
<l n="4715">Anders ware hi bleven doot;</l>
<l>Doch haddi een wonde niet te groot,</l>
<l>Dies haddi groot ongedout.</l>
<l>Mijn her Jan van Campenhout</l>
<l>Geraecten also weder,</l>
<l n="4720">Dat hi viel ter erden neder.</l>
<l>Over sijn voete spranc hi ter vaert,</l>
<l>Ende gegreep sijn goede paert,</l>
<l>Dat men te rechte mocht loven,</l>
<l>Ende spranc in den sadel boven,</l>
<l n="4725">Die rikelic was te sien an;</l>
<l>Ende van Campenhout mijn her Jan</l>
<l>Keerde hem wederomme doe,</l>
<l>Ende trac sijn sweert uter scoe.</l>
<l>Die here van Ercle es op hem comen,</l>
<l n="4730">Die oic heeft sijn sweert genomen,</l>
<l>Ende sloechen opten helm boven</l>
<l>Datter die splinteren uit vlogen,</l>
<l><pb n="215"/>Ende d'ors is voorwaert ghesprongen,</l>
<l>Soe dat elc anderen weirt gedronghen</l>
<l n="4735">Metten volcke dat dair tusschen quam.</l>
<l>Men sach dair comen, als ic vernam,</l>
<l>Den grave van Loen, die te wensche</l>
<l>Hadde gestreden; menich mensche</l>
<l>Was gecomen, die met eren</l>
<l n="4740">Streden jegen die Grimberchse heren.</l>
<l>Die grave van Loen stac enen,</l>
<l>Die verre van by Postele henen</l>
<l>Geboren was, enen ridder boude,</l>
<l>Die van her Wouter Berthoude</l>
<l n="4745">Herde sere was gemint:</l>
<l>Die grave sloechen met genint</l>
<l>Ten scouderen boven metten sweerde,</l>
<l>Dat hem 't hoet vloech boven de eerde.</l>
<l>Daertoe quamen sonder sparen</l>
<l n="4750">Twee vrome ridderen gevaren</l>
<l>Van Grimbergen, als ic verstae,</l>
<l>Die desen riddere bestonden nae:</l>
<l>D'een was her Segerman van den Male,</l>
<l>D'ander her Simoen, wet wale,</l>
<l n="4755"><pb n="216"/> Sijn sone, dien hy hadde weert.</l>
<l>Elkerlijc sat op een peert</l>
<l>Wel verdect met enen samite;</l>
<l>Haer wapenroc, seit die vite,</l>
<l>Wel van cynopre gemaelgeert</l>
<l n="4760">Met enen hode gecasseljeert;</l>
<l>Maer sijn sone droech sonder smette</l>
<l>In 't hoet van selvere een molette.</l>
<l>Elc hadde in sijn hant een spere</l>
<l>Ende lieten lopen met ghere</l>
<l n="4765">Op des graven volc van Loen;</l>
<l>Her Segher stac sonder hoen</l>
<l>Eenen cnape, hiet Geraert,</l>
<l>Dat hi ter erden viel ter vaert;</l>
<l>Ende sijn sone her Symoen</l>
<l n="4770">Stac op den grave van Loen</l>
<l>Dat hy ghevallen was by naer;</l>
<l>Maer die grave onthielt hem daer,</l>
<l>Ende heeft getogen 't sweert;</l>
<l>Op her Symoen dat hy veert,</l>
<l n="4775">Ende gaf hem sonder verdrach</l>
<l>Op den helm selc enen slach,</l>
<l><pb n="217"/>Dat hi rumede sijn gereide;</l>
<l>Maer hi rechte hem sonder beiden,</l>
<l>Ende sloech op den grave weder,</l>
<l n="4780">[.............]</l>
<l>Een groot stuc viel ter eerde.</l>
<l>Die grave hadde hem als d'onverveerde</l>
<l>Geloont weder harde saen,</l>
<l>En had 't her Seger gedaen,</l>
<l n="4785">Die dair toe quam gereden,</l>
<l>Ende den twist van hem tier stede</l>
<l>Met heercracht heeft benomen.</l>
<l>Doen wert daer van menighen vromen</l>
<l>Man gestreden harde sere;</l>
<l n="4790">Menich knape, menich here</l>
<l>Wert dair gequetst ende gewont;</l>
<l>Menich orsse daer stont</l>
<l>Over de knoeselen in dat bloet.</l>
<l>Oec liep daer menich ors goet</l>
<l n="4795">Sonder here achter velde,</l>
<l>Daer men lettelgoet op telde;</l>
<l>Daer en was blode noch coene,</l>
<l>Hine hadde genoech te doene</l>
<l><pb n="218"/>Ane hem selven, dat was wair,</l>
<l n="4800">Soe groot, soe fel, soe swaer</l>
<l>Was al dore doen die strijt,</l>
<l>Die dore ende dore al den tijt</l>
<l>Was duerende, ende al even suer;</l>
<l>Elc was anderen swaer gebuer:</l>
<l n="4805">Al selcken anxt was daer.</l>
<l>Daer toe quam slaende sonder vaer</l>
<l>Her Philips van Wavere sciere,</l>
<l>Ende menich man onder sijn baniere,</l>
<l>Die van selvere was, meer no min,</l>
<l n="4810">Drie baren van sable daerin.</l>
<l>Sijn tornekeel was rijckelijc,</l>
<l>Ende sijn baniere al gelijc;</l>
<l>Maer van bloede waest bestoven,</l>
<l>Ende van onderen ende van boven</l>
<l n="4815">Met sinen wapenen was berect</l>
<l>Sine ors ende wel overdect.</l>
<l>Sijn sweert haddi getogen daer,</l>
<l>Ende sloech in den stride, dat's waer,</l>
<l>Enen stouten vromen man,</l>
<l n="4820">Ende hiet van Hombeke Jan;</l>
<l>Oic bestont hi der maegscape na.</l>
<l><pb n="219"/>Dien geraicte hi, als ic versta</l>
<l>In den hals metten sweerde,</l>
<l>Dat hem sijn hoet viel op d'eerde;</l>
<l n="4825">Den buc horte hi neder met gewout.</l>
<l>Daer toe sach mijn heer Arnout</l>
<l>Van Hombeke, dat men versloech</l>
<l>Sinen maech, hi 't sweert verdroech;</l>
<l>Want hine lief hadde ende trouwen,</l>
<l n="4830">Ende swoer bi Onser Vrouwen,</l>
<l>Hi souden wreken of bliven doot.</l>
<l>Hi sat op een ors bloet root</l>
<l>Met sinen wapenen overtogen;</l>
<l>Neven hem hilden, ongelogen,</l>
<l n="4835">Sine neven vier gewapent wel,</l>
<l>Daer af die twee, dat wet wel,</l>
<l>Ridderen waren, d'ander twee knapen.</l>
<l>Sijn banier was gescapen</l>
<l>Wit, met ere vaeschen van kelen,</l>
<l n="4840">Gefreteleert, sonder helen,</l>
<l>Van goude al te rickelicke;</l>
<l>Sijn tornekeel was gelike.</l>
<l><pb n="220"/>D'outste droech, als 't wel scheen,</l>
<l>Van sinen sonen, een palesteen</l>
<l n="4845">Van lasoere, d'ander een rant;</l>
<l>Dese waren twee ridderen genant.</l>
<l>D'ander twee wapen laet ic varen,</l>
<l>Die doen noch twee knapen waren.</l>
<l>Elc hadde in sijn hand een spere</l>
<l n="4850">Ende lieten lopen met grote ghere</l>
<l>D'orsse ten here van Waveren waert,</l>
<l>Die se comen sach ongespairt,</l>
<l>Ende es tegen hen gerant</l>
<l>Met een spere in sijn hant,</l>
<l n="4855">Wat sijn ors gelopen mochte,</l>
<l>Weldichlike, met tornen gedochte,</l>
<l>Ende mijn her Arnout van Hombeke</l>
<l>Gaf her Philips enen steke</l>
<l>Op sinen scilt, dat hy spleet,</l>
<l n="4860">Ende hine hem van den halse reet.</l>
<l>Die here van Wavere stacken op sijn borst,</l>
<l>Ende heeften met sijn spere getorst,</l>
<l><pb n="221"/>Dat hine van den orsse reet neder;</l>
<l>Maer over sijn voeten spranc hy weder,</l>
<l n="4865">Ende hi trac sijn sweert na 't gone;</l>
<l>Ende her Arnouts jonxste sone,</l>
<l>Her Heinric, sloech toe, wat hy mach,</l>
<l>Doen hi sinen vader vallen sach,</l>
<l>Ende sloech den here van Wavere boven</l>
<l n="4870">Op den helm dat hine gecloven</l>
<l>Heeft; maer anders en heeft hi geen dere;</l>
<l>Ende Philips van Wavere de here</l>
<l>Hief op sijn sweert willichlike,</l>
<l>Ende sloech van Hombeke heer Heinrike</l>
<l n="4875">Dat hem twint en bleef gheheel,</l>
<l>Helm, hooft, noch beckeneel;</l>
<l>'t Sweert toten oghen nederscoot,</l>
<l>Ende hy viel neder doot,</l>
<l>Daer 't her Arnout toesach, sijn vader,</l>
<l n="4880">Ende sijn broeder allegader,</l>
<l>Die 's droeve waren ende hadden toren,</l>
<l>Ende sloegen d'orsse metten sporen.</l>
<l>Mijn her Jan, de oudste broeder,</l>
<l>Woude verwreken, sijt des vroeder,</l>
<l n="4885"><pb n="222"/> Sinen broeder die lach doot,</l>
<l>Ende gaf enen steke groot</l>
<l>Her Philipse, so onsochte,</l>
<l>Eer hijs hem gehoeden mochte</l>
<l>Dat hy viel ter erden saen,</l>
<l n="4890">Ende daer hi op soude staen,</l>
<l>Quam her Arnout van Hombeke,</l>
<l>Ende gaf hem enen slach vreseleke</l>
<l>In den hals metten swerde,</l>
<l>Dat hi strukelde jegen d'erde.</l>
<l n="4895">Anderwerf heeft 't sweert verheven,</l>
<l>Ende hem enen slach ghegheven</l>
<l>Recht op den helm vore,</l>
<l>Dat dair 't sweert scoet dore</l>
<l>Recht totten tanden inne,</l>
<l n="4900">So dat wederscoot ter kinne.</l>
<l>Daer viel hi ter erden doot,</l>
<l>Dat schade was ende jammer groot;</l>
<l>Want hi was vroom ende goet,</l>
<l>Ende her Arnout, die here vroet,</l>
<l n="4905">Es ghegaen te sinen orsse,</l>
<l>Ende sat op; in die porsse</l>
<l><pb n="223"/>Es hy geslegen ende met strijt;</l>
<l>Sijn kinderen volgden hem tiere tijt,</l>
<l>Die hem noode afgaen souden.</l>
<l n="4910">Her Philips viel doot in de moude,</l>
<l>Van Waveren die here rike;</l>
<l>Men ginc daer striden vreselike.</l>
<l>Daer quam gewapent van allen leden,</l>
<l>Sere ridderlijc gereden,</l>
<l n="4915">Van Bueren mijn heer Coenraet,</l>
<l>Ende neven hem, dat verstaet,</l>
<l>Her Bernaert van Isselsteyne;</l>
<l>Met twee banieren quamen si beide,</l>
<l>Ende quamen te hulpe houde</l>
<l n="4920">Van Grimbergen her Arnoude</l>
<l>Jeghen den heere van Brabant,</l>
<l>Met menigen stouten wigant,</l>
<l>Dies des dages willichlike</l>
<l>Hadden gestreden ende vromelike</l>
<l n="4925">Onder de twee banieren voirwaer,</l>
<l>Die de heren brachten daer.</l>
<l>Die here van Bueren voerde hiere</l>
<l>Scilt, wapenroc, ende baniere</l>
<l><pb n="224"/>Van kelen, verstaet wel dit,</l>
<l n="4930">Met ere vaeschen van selvere wit,</l>
<l>D'een in d'ander gecasseleert.</l>
<l>Her Bernaert, als men my leert,</l>
<l>Die here van Isselsteyne,</l>
<l>Voerde den scilt van goude reine,</l>
<l n="4935">Met ere vaesche van lasoere,</l>
<l>Gescaectafelt met vier sautoere</l>
<l>Wit ende roet, ende rikelike diere;</l>
<l>Al sulcke was sine baniere.</l>
<l>Dese heren saten beide op twee orsse,</l>
<l n="4940">Diese 'sdaeghs uit menich porsse</l>
<l>Gedragen hadden te dien stride;</l>
<l>Sy hadden beide te dien tide</l>
<l>Geselschap te gadere gesworen,</l>
<l>Ende om leet noch om toren</l>
<l n="4945">Malcanderen af te gane;</l>
<l>Maer met trouwen by te stane.</l>
<l>Dus hilt elc by anderen daer,</l>
<l>Ende hadden des daghes voirwaer</l>
<l><pb n="225"/>Menich hart strijt begonnen,</l>
<l n="4950">Dat sy met eren groot verwonnen,</l>
<l>Dair menich in verloes sijn lijf.</l>
<l>Sy saghen comen gewapent stijf</l>
<l>Jegen haer weder her Goswine,</l>
<l>Onder sijn baniere fyne,</l>
<l n="4955">In bellonc gaende, goet ter cuere,</l>
<l>Beide van goude ende van lasuere,</l>
<l>Met enen rande daeromme van kelen,</l>
<l>Sijn tornekeel was, sonder helen,</l>
<l>Van den selven, ende sijn ors goet</l>
<l n="4960">Was verdect, des sijt vroet,</l>
<l>Met enen groenen singlatoene;</l>
<l>Een spere hilt die ridder coene</l>
<l>In sijn hant, ende heeft versien</l>
<l>Comende die twee heren met dien,</l>
<l n="4965">Door den strijt dringende sere.</l>
<l>Doen liet lopen sijn ors die here</l>
<l>Rechte te hem beide waert;</l>
<l>Het sachen comen her Bernaert,</l>
<l>Ende sloech jegen hem met sporen;</l>
<l n="4970">Men mochte die erde doven horen,</l>
<l>Daer sy quamen die twee heren.</l>
<l>Dore die scilden staken si hoer speren</l>
<l><pb n="226"/>Soe dat si braken op de platen,</l>
<l>Ende die orsse, dair si op saten,</l>
<l n="4975">Stonden ghebogen over haer hamen.</l>
<l>Haer swerden togen si te samen,</l>
<l>Ende gingen elc anderen slaen.</l>
<l>Daer toe quamen gereden saen</l>
<l>Haer lieden, die hem volgden na,</l>
<l n="4980">Van beiden siden, als ic versta,</l>
<l>Bestreet elc anderen te dier uren,</l>
<l>Ende mijn her Coenraet van Bueren</l>
<l>Voer in den strijt, sijt seker das,</l>
<l>Ende stac enen ridder, die neve was</l>
<l n="4985">Heer Gosewijns van Wedergrate,</l>
<l>Dor den scilt ende dor den plate,</l>
<l>Daer 't yser van den spere voer dore,</l>
<l>Ende in den lichame selcken score</l>
<l>Maecte, ende een wonde so groot,</l>
<l n="4990">Dat hi viel ter erden doot,</l>
<l>Ende metten steke dat spere brac.</l>
<l>Mijn heer Coenraert sijn sweert trac,</l>
<l>Ende voer her Goswijn toe,</l>
<l>Die jeghen heer Bernaerde doe</l>
<l n="4995"><pb n="227"/> Van Yselsteyne street, dien here,</l>
<l>Die hem ondersloegen sere.</l>
<l>Her Coenraet voer hem bat naer,</l>
<l>Ende sloechen op den helm daer,</l>
<l>Die rikelijc ende groot was ter noot,</l>
<l n="5000">Dat daer 't vier gereet uyt scoot,</l>
<l>Ende her Gosewijn sloech hem weder,</l>
<l>Den scilt doorhieu hy hem daer ter neder;</l>
<l>Een groot stuc viel daer op 't velt</l>
<l>Oic hadde hine bina gevelt</l>
<l n="5005">Met enen slage, dien hi hem gaf;</l>
<l>Doch onthilt hi hem dair af,</l>
<l>Soe dat hi bleef in 't gereide</l>
<l>Ende voer hem ane sonder beide.</l>
<l>So dede met her Bernaert.</l>
<l n="5010">Si sloegen op hem ter vaert</l>
<l>In allen siden crachtelike;</l>
<l>Maer hi weerde hem vreeselike</l>
<l>Dat hem wel quaet was genaken;</l>
<l>Maer si verloedene, in ware spraken,</l>
<l n="5015">Soe sere, datti hadde moeten wiken:</l>
<l>Dies liet hi d'ors henen striken.</l>
<l><pb n="228"/>En hadde gedaen een ridder wijs,</l>
<l>Mijn her Willem van Trasengijs,</l>
<l>Van Brabant een baenroetse groot,</l>
<l n="5020">Dien sach houden in den noot,</l>
<l>Ende jegen twee baenroetsen striden,</l>
<l>Dien sere verladen te dien tiden</l>
<l>Hadden, ende sijn volc oic mede,</l>
<l>Hi ware doot bleven tier stede;</l>
<l n="5025">Maer die here van Trasengijs</l>
<l>Dede derwaert lopen, des sijt wijs,</l>
<l>Sijn maechschap ende sijn baniere,</l>
<l>Die rikelic was ende diere</l>
<l>Van lasuere ende van goude</l>
<l n="5030">In bellonc dwers, also hi woude,</l>
<l>Wale gesneden te diere ure.</l>
<l>Selc was sijns ors covertuere,</l>
<l>Daer 't mede was overdect.</l>
<l>Hi hilt in sijn hant gestrect</l>
<l n="5035">Sinen scerpen snidenden brant;</l>
<l>Metten orsse quam hi gerant;</l>
<l>Sijn wapenroc was rikelijc diere,</l>
<l>Ende gelijc sire baniere.</l>
<l><pb n="229"/>Hi reet ten herewaert, wat hi mach,</l>
<l n="5040">Ende gaf enen groten slach</l>
<l>Den here van Iselsteine op 't hooft,</l>
<l>Dat hi al te na was verdooft;</l>
<l>Doch quam weder te hem die here vry,</l>
<l>Ende sloech weder, dat seggic dy,</l>
<l n="5045">Van Trasengijs dien vromen here</l>
<l>Op den helm alsoe sere</l>
<l>Dat hy een deel onteffent was.</l>
<l>Elc sloech op anderen, sijt seker das,</l>
<l>Vreselike grote slaghe.</l>
<l n="5050">Her Gosewijn was oic niet traghe</l>
<l>Van Wedergrate; hy heeft oic saen</l>
<l>Den here van Bueren bestaen.</l>
<l>Dese vier heren streden tien tiden</l>
<l>Elc op anderen met nide;</l>
<l n="5055">Sy ondersloeghen hem ende staken</l>
<l>Dat hare scilden mochten craken,</l>
<l>Ende maicten tier selver stat</l>
<l>Elc anderen van bloede nat;</l>
<l>Ende hadse haer volc niet gesceden,</l>
<l n="5060">Dat daer tusschen quam gereden,</l>
<l><pb n="230"/>Sy hadden elc anderen tier stat</l>
<l>Doot ofte verminct gehadt;</l>
<l>Maer si scedense daer gemeen,</l>
<l>Ende drongense van een.</l>
<l n="5065">Daer worden in den stride saen</l>
<l>Pratsen scone ende groot gedaen,</l>
<l>Ende daer gesciede in dat striden</l>
<l>Scade groot in beider siden;</l>
<l>Nieman anders des vermeet;</l>
<l n="5070">Soe anxtelic als men street</l>
<l>En sach nieman noch selc gevecht.</l>
<l>Daer en was ridder noch knecht</l>
<l>Hine street vromelijc met eren,</l>
<l>Ende holpen wel haren heren.</l>
<l n="5075">Van Grimberghen die heren fijn</l>
<l>Vochten sere in dat hustijn,</l>
<l>Dies si hadden wel te doene;</l>
<l>Want van Brabant die baroene</l>
<l>Hadden meerder hoop in haer scaren</l>
<l n="5080">Dan der Grimberchsen heren waren;</l>
<l>Nochtan dorbraken sise gereet,</l>
<l><pb n="231"/>Waest den Brabanters lief of leet.</l>
<l>Binnen dat men daer dus vacht,</l>
<l>So quam daer met groter cracht</l>
<l n="5085">Van Dongelbergen mijn heer Jan</l>
<l>Op een ors dat seere ran</l>
<l>Met sinen wapenen overtoghen;</l>
<l>Den scilt voerde hy ongheloghen</l>
<l>Van sable ende van silvere wit,</l>
<l n="5090">Wel gevaescht, verstaet my dit,</l>
<l>Met enen leuwe rampant van goude,</l>
<l>Gekroent van kelen, also hi woude;</l>
<l>Alsulc was sijn tornekeel,</l>
<l>Ende sijn banier al gheheel,</l>
<l n="5095">Daer sijn maghen hielden onder.</l>
<l>Hi hilt in sijn hant besonder</l>
<l>Enen spere sterc ende stijf,</l>
<l>Ende liet lopen, sonder blijf,</l>
<l>Op her Gerarde van Ophem,</l>
<l n="5100">Der hine houden sach vor hem,</l>
<l>Wel ghewapent totten voeten.</l>
<l>Hy hadde des daechs met felre groeten</l>
<l>Gegroet menigen Brabantsoen;</l>
<l>Sijn tornekeel was doen</l>
<l n="5105">Al dorsteken ende dorhouwen,</l>
<l><pb n="232"/>Dat mer niene aen mocht scouwen</l>
<l>Enich teken, datter an hilt.</l>
<l>Van silvere voerdi den scilt,</l>
<l>Vijf ruten van kelen in bellonc;</l>
<l n="5110">Dus is gaende de ridder jonc.</l>
<l>Van Dongelbergen tier steden</l>
<l>Sachi te hemwert comen gereden;</l>
<l>Hi greep enen stercken scacht,</l>
<l>Ende horte d'ors met groter cracht</l>
<l n="5115">Op den here van Dongelberghe weder,</l>
<l>Die te hemwert rende gereder</l>
<l>Dan een swaluwe soude vliegen.</l>
<l>Te gadere quamen si, sonder liegen,</l>
<l>Metten orssen in de wile</l>
<l n="5120">Rechte als twee vlieghende pile,</l>
<l>Ende geraicten met ghewilt</l>
<l>Elc anderen dair op den scilt,</l>
<l>Dat sise alle beide dorstaken,</l>
<l>En die platen, in waren spraken;</l>
<l n="5125">Ende waest niet te broken, die speren</l>
<l>Die waren hem in den buuc geveren.</l>
<l>Daer na quamen si te samen</l>
<l>Beiden met hoeden ende met lichamen</l>
<l><pb n="233"/>Dat si 't vel af jockierden,</l>
<l n="5130">Ende hem beide ter erden stierden</l>
<l>Met haer sadelen tusschen haer been;</l>
<l>Want daer en was vergaert geen</l>
<l>So vast, sine mosten breken;</l>
<l>Maer si sprongen op haesteleken,</l>
<l n="5135">Ende eer si getrokken haer sweerden</l>
<l>Waren si weder op haer peerden</l>
<l>Hermonteert rikelike.</l>
<l>Daer wert gestreden vreselike</l>
<l>Van den twee heren dier by hilden,</l>
<l n="5140">Dat vlogen die spaenderen van den scilden,</l>
<l>Die in stucken worden gehouwen.</l>
<l>Men mochter in den strijt scouwen</l>
<l>Meneghen vallen metten sweerde,</l>
<l>Eer die heren quamen te peerde.</l>
<l n="5145">Sinen viant daer hi op quam</l>
<l>Van Dongelberge, die hem nam</l>
<l>Sijn sweert ende sloech op her Geraerde,</l>
<l>Ende geraecte den ridder waerde</l>
<l>Recht op 't beckeneel boven,</l>
<l n="5150">Dat hy 't heeft in tween gecloven,</l>
<l><pb n="234"/>Ende 't sweert scoet toten oghen toe;</l>
<l>Enen anderen hersloech hi doe</l>
<l>In den hals sonder merre,</l>
<l>Dat hem 't hooft afvlooch verre.</l>
<l n="5155">Twee heeft hire doot in de vaert,</l>
<l>Daer 't toesach mijn heer Geraert,</l>
<l>Die 't sere qualike verdroech.</l>
<l>Sijn ors hi mit sporen sloech;</l>
<l>'t Sweert verdroech hi aldair,</l>
<l n="5160">Ende sloech her Janne sonder vaer</l>
<l>Van Dongelberge tier selver stonde</l>
<l>Op sijn scouweren een grote wonde,</l>
<l>Die hem sere bloeden began;</l>
<l>Ende van Dongelberghe mijn here Jan</l>
<l n="5165">Heeft sijn sweert verheven,</l>
<l>Als hy die wonde heeft beseven,</l>
<l>Ende sloech van Ophem her Geraerde</l>
<l>Op den helm met den swaerde</l>
<l>Dat 't goede sweert daer dore scoot;</l>
<l n="5170">Eene wonde anxtelike groot</l>
<l>Heefti ontfaen van dien slaghe,</l>
<l>Dies droeve worden sine maghe,</l>
<l><pb n="235"/>Ende syne vrienden, die by hem waren,</l>
<l>Met torne sijn si ingevaren.</l>
<l n="5175">Daer wort die strijt groot ende sterc;</l>
<l>Men sach daer menighen in dat perc</l>
<l>Van sinen orsse vallen neder,</l>
<l>Die nemmermeer op rechte weder</l>
<l>Dore bedranc van den orsse;</l>
<l n="5180">Men sach daer vallen in de porsse</l>
<l>Menighen heerliken man,</l>
<l>Die ic genoemen niet en can;</l>
<l>Ic wane men noyt t' eniger tiden</l>
<l>Also anxtelic sach striden;</l>
<l n="5185">Want si hare grote scande</l>
<l>Wreken wouden op die vianden:</l>
<l>Hoofden, benen, voeten, handen</l>
<l>Sach men liggen daer in 't bloet.</l>
<l>Sy hadden menighen riddre goet</l>
<l n="5190">Daer in hare hulpe bracht,</l>
<l>Ende die genendeliken vacht</l>
<l>Op des hertogen partie,</l>
<l>Sy hadden onderlinge hatie.</l>
<l>Scoenderen strijt dan si daer dreven</l>
<l n="5195">Wert in boecken noyt bescreven;</l>
<l><pb n="236"/>Oic waen ic wel, als ic bediede,</l>
<l>Dat noyt scoender daet gesciede</l>
<l>Onder kersten volc te samen,</l>
<l>Dor den anxt van enighe blamen</l>
<l n="5200">Daer 't ontfane in den stride;</l>
<l>So en wilde elc anderen van nide</l>
<l>Die plaetse eene voet rumen.</l>
<l>Ach armen! dat se hem versumen</l>
<l>So mosten, dat was sonde groot,</l>
<l n="5205">Dat si elc anderen sloeghen doot,</l>
<l>Die edelste van kerstenhede,</l>
<l>Dat was sonde ende jammerhede.</l>
<l>Hadden si horen overmoet</l>
<l>Willen werpen onder voet,</l>
<l n="5210">Ende gewroken Gods ande</l>
<l>Op Saracenen, op Gods viande,</l>
<l>Ende daer broederlike gevochten,</l>
<l>So waert recht dat wi se mochten</l>
<l>Prisen, dat si hadden mede</l>
<l n="5215">Bloeme geweest van kerstenhede;</l>
<l>Maer hier toe en mocht niet comen;</l>
<l>Elc hadde anderen geerne genomen</l>
<l><pb n="237"/>Goet, ere ende oic lijf.</l>
<l>Aldus duerde desen kijf</l>
<l n="5220">Tot dat die Gods crachte</l>
<l>Den dach verkeerde in den nachte,</l>
<l>Ende si nemmer en consten gesien;</l>
<l>Doen moest elc van anderen tien,</l>
<l>Ende varen in sire hoeden.</l>
<l n="5225">Men sach daer menighe moeden</l>
<l>Riddere van den velde sceiden;</l>
<l>Maer die velden ende die weiden</l>
<l>Bleven verschs van bloede root,</l>
<l>Daer die strijt starc ende groot</l>
<l n="5230">Op hadde gheweest den langen dach.</l>
<l>In beiden siden was groot beclach</l>
<l>Om gewonden ende om doden,</l>
<l>Die daer waren in groter node.</l>
<l>Die heren van Grimberghen daden</l>
<l n="5235">Haer ghewonde wel begaden:</l>
<l>Sy hadden goede meesters dare,</l>
<l>Diere toe namen goede ware;</l>
<l>Sy aten, sy droncken, sy maeckten herte;</l>
<l>Sy hadden d'alre meeste smerte,</l>
<l n="5240">Die metten jongen hertoghe waren;</l>
<l>Sine waren also niet ontvaren,</l>
<l><pb n="238"/>Maer datse sciet die donkere nacht.</l>
<l>Die van Grimbergen hadden bedacht</l>
<l>Te settene al jegen al,</l>
<l n="5245">Ende te proevene haer geval;</l>
<l>Dies wert men wel des dages geware</l>
<l>In des joncs hertoghen scare,</l>
<l>Die menighen man wel gheboren</l>
<l>In dien strijt hadden verloren,</l>
<l n="5250">Beide t'ors ende te voet.</l>
<l>Sy merckten wel ende waren vroet</l>
<l>Dat si hare ere niet en consten gehouden,</l>
<l>Noch des strijts langher ghewouden,</l>
<l>Sine bejaegden hulpe mere.</l>
<l n="5255">Doen sprac her Heinric, die stoute here,</l>
<l>Die momboir was des hertoghen,</l>
<l>Ende die hem in dit orloghen</l>
<l>Proefde wel ghetrouwelike;</l>
<l>Ruwaert was hi van den rike,</l>
<l n="5260">Ende leitsman der Brabantsoene:</l>
<l>"Ghy heren, wy hebben wel te doene,</l>
<l>Dat ons niemant gave selcken raet,</l>
<l>Dat wy gevelden d'overdaet,</l>
<l>Die van Grimbergen die heren</l>
<l n="5265">Met overmoede t' onswert keren,</l>
<l><pb n="239"/>Ende die hem niet willen gematen.</l>
<l>Sy hebben so stercke ommesaten,</l>
<l>Ende selcke helpe vercregen,</l>
<l>Ons en diet geen were daer jeghen,</l>
<l n="5270">Wy bliven altoos in den toren.</l>
<l>Wanneer si den lesten horen</l>
<l>Ten tinnen op hoer borch doen tuten,</l>
<l>So sijn wy seker strijts hier buten,</l>
<l>Ende fellike van hem bestreden,</l>
<l n="5275">Als wy best wanen te sijn in vreden,</l>
<l>End met gemake leven souden."</l>
<l>Doen sprac daer een, hiet her Bouden,</l>
<l>Van den Torre was sijn toename:</l>
<l>"Ghy heren, waert u bequame,</l>
<l n="5280">Ic soude ons geven goeden raet:</l>
<l>Nadat ons ghescapen staet,</l>
<l>Sone mogen wy hulpe niet ontbaeren.</l>
<l>My dunct goet dat men doe varen</l>
<l>Enigen man, die ontdecke</l>
<l n="5285">Den grave van Vlaenderen ende vertrecke,</l>
<l>Hoe dat met onsen jongen here steet.</l>
<l>Ic hope het sal hem wesen leet</l>
<l><pb n="240"/>Dat van Grimberghen die heren</l>
<l>Sijn volc verslaen, sijn lant strueren,</l>
<l n="5290">Om hulpe sal men hem bidden dan.</l>
<l>Die grave es so ghetrouwe man,</l>
<l>Licht hi wert also beraden,</l>
<l>Dat hy ons sal staen in staden,</l>
<l>Ende die van Grimberghen helpen dwinghen.</l>
<l n="5295">Connen wy 't hiertoe ghebringhen,</l>
<l>Soe wert gevelt hoer overmoet,</l>
<l>Ende onse joncheer blijft in sijn goet,</l>
<l>Ende wy met in groter ere.</l>
<l>Anders en moghen wy nemmermere</l>
<l n="5300">Voleynden dat hier es begonnen."</l>
<l>"Her Bouden, here, wine souden connen</l>
<l>Vinden ghenen beteren raet,</l>
<l>Sprac her Heinric, dat verstaet,</l>
<l>Want eer gesciede dat wonder</l>
<l n="5305">Dat elc anderen brachten t' onder</l>
<l>Met striden, in enigen kere,</l>
<l>Ons hulpe soude meerderen sere.</l>
<l>Ende want hier niemant es so goet,</l>
<l>So hoesch van talen, no so vroet;</l>
<l n="5310">Dese bootscap voere u</l>
<l>Te doen, hierom bid ic u nu</l>
<l><pb n="241"/>Vriendelic als minen vrient;</l>
<l>Want ghi onsen joncheer ghedient</l>
<l>Hebt met trouwe goet ende gave,</l>
<l n="5315">Dat ghy onsen bode toten grave</l>
<l>Sijn wilt, ende hem verclaren</l>
<l>Hoe dat hier es gevaren,</l>
<l>Ende bidden hem dore genade</l>
<l>Dat hy ons succors berade,</l>
<l n="5320">Also dat onse jonchere</l>
<l>Blive in sijn goet, in sijn ere."</l>
<l>Doe sprac van den Torre her Boudewijn:</l>
<l>"Dit moet in Gods name sijn:</l>
<l>Wildijt, ghy heren, dat ic 't doe,</l>
<l n="5325">So wil ic my gereiden toe."</l>
<l>Hy hiet gereiden na 't gone</l>
<l>Her Woutere sinen sone</l>
<l>Met hem te varen te hant</l>
<l>Toten grave van Vlaenderlant,</l>
<l n="5330">Ende twee sire neven ende knapen viere,</l>
<l>Die hem dairtoe gereiden sciere.</l>
<l>Dese geselscap goet ende fijn</l>
<l>Voer ten grave Boudewijn,</l>
<l><pb n="242"/>Den edelsten prince dien men vant,</l>
<l n="5335">Ende die vele metter hant</l>
<l>Wrachte op die Gods viande;</l>
<l>Want hi versloech metten brande</l>
<l>Maloperze ende Rodewine,</l>
<l>Twee ontsachelike Sarasine,</l>
<l n="5340">Resen starc ende groot,</l>
<l>Die kerstenheyt in groter noot</l>
<l>Dicke brachten ende verloeden.</l>
<l>Mijn her Bouden met ootmoeden</l>
<l>Van den Torre groete den here</l>
<l n="5345">Van Vlaenderen utermaten sere</l>
<l>Van des joncs hertogen wegen,</l>
<l>Dien menigen man was afgeslegen,</l>
<l>Ende noch lach in groten noot:</l>
<l>"Want menigen swaren stoet,</l>
<l n="5350">Her grave, doen hem de Grimbergsche heren;</l>
<l>Sijn volc verslaen sy, ende strueren</l>
<l>Sijn lant met groter crachte,</l>
<l>Beide by daghe ende bij nachte.</l>
<l>Sy sijn van maghen also groot,</l>
<l n="5355">Ende hebben vergadert selc conroet,</l>
<l><pb n="243"/>Dat si van Brabant den jonchere</l>
<l>Niet en willen kennen voer overhere,</l>
<l>Noch oic en willen wiken.</l>
<l>Nu bid ic u door God den rike,</l>
<l n="5360">Onse jonchere ende sijn baroene,</l>
<l>Want ghijs wel macht hebt te doene,</l>
<l>Dat ghi hem wilt succors beraden,</l>
<l>Dat hy van den overdaden,</l>
<l>Die in Brabant sijn geseten,</l>
<l n="5365">Wraec hebbe over die heren vermeten</l>
<l>Van Grimbergen, mits uwer gewout</l>
<l>Ende uwer hulperen menichfout."</l>
<l>Doen sprac van Vlaenderen die grave:</l>
<l>"Hier wil ic my bespreken ave</l>
<l n="5370">Metten baroene van minen lande.</l>
<l>Dicke bejaegt een here scande,</l>
<l>Die sonder sire genoten raet</l>
<l>Orloge of hoge dinc bestaet."</l>
<l>Hierna ontboet die grave fijn</l>
<l n="5375">Voer hem die baroene sijn</l>
<l>T' enen hemeliken rade,</l>
<l>Wat hy best hier met dade.</l>
<l><pb n="244"/>Doen berieden si hem tehande</l>
<l>Ende seiden: "Here, het was scande,</l>
<l n="5380">Soudi 't orloghe ane die ghene bestaen,</l>
<l>Die u niet en hebben mesdaen.</l>
<l>Hout u gebuere over u vrient,</l>
<l>Sine hadden arch an u verdient.</l>
<l>By goeden gebueren, sonder sorgen,</l>
<l n="5385">Heeft men dicke goeden morgen;</l>
<l>Maer ghy sout versoeken ere</l>
<l>Of van Brabant die jonchere,</l>
<l>Heer grave, u man wil worden,</l>
<l>So mochti met eren torden</l>
<l n="5390">In dit orlogen, ende hem beraden</l>
<l>Succors, ende staen in staden;</l>
<l>Want ghi 't dan sculdich waert te doene."</l>
<l>Bi den raet van sine baroene</l>
<l>Ginc die grave voert aldair,</l>
<l n="5395">Ende ontdecte her Bouden claer</l>
<l>Van der Torre, die tot hem seide:</l>
<l>"Her grave, ic en can u geen sekerheide</l>
<l>Van manscape gheloven nu;</l>
<l><pb n="245"/>Maer ghine selt niet belgen u</l>
<l n="5400">Dat ic, sonder eenich belof</l>
<l>Hier af te doene, rume u hof;</l>
<l>Gine selt in 't erge niet verstaen.</l>
<l>Myne bootscap heb ic gedaen,</l>
<l>Niet verder wil ic overterden</l>
<l n="5405">Dat onse joncheer u man soude werden</l>
<l>Van Brabant; wet dat, grave coene,</l>
<l>Dat u daer af belof te doene</l>
<l>Een twint niet en was geladen my.</l>
<l>Marie die coninginne vry</l>
<l n="5410">Moet van Brabant den jonchere</l>
<l>Sparen, ende houden in sijn ere;</l>
<l>Want hem nu sere es ontsient.</l>
<l>Ter noot proeft men wel den vrient,</l>
<l>Her grave, God houde u in eren;</l>
<l n="5415">Te minen jonchere wil ic keren,</l>
<l>Ende 't sinen rade, ende hem beconden</l>
<l>Wat ic ane u heb bevonden."</l>
<l>Dus es her Bouden weder comen</l>
<l>Van Torre, ende heeft genomen</l>
<l n="5420">Mijn her Heinric met geninde,</l>
<l>Die momboire was van den kinde;</l>
<l><pb n="246"/>Voer een side leide hine te waren;</l>
<l>Met hem nam hi die riddaren,</l>
<l>Die leitsman waren in den raet,</l>
<l n="5425">Ende seide: "Neghenen toeverlaet</l>
<l>En can ic aen den grave vinden,</l>
<l>Dat hy hem wille onderwinden</l>
<l>Deser oirloghen, sonder onse jonchere</l>
<l>En wille sijn man worden voirt mere."</l>
<l n="5430">Her Heinric sprac doe:</l>
<l>"Ghy heren, ic rade wel hier toe,</l>
<l>Wy moeten volgen desen rade,</l>
<l>Ochte vallen in meerder scade;</l>
<l>Wy hebben al te felle gebuere.</l>
<l n="5435">God mach beteren ons aventuere!</l>
<l>Al geloven wy dat, nochtan</l>
<l>En mach onse jonchere niemants man</l>
<l>Werden, eer hy sy voljaert;</l>
<l>Sijn borge wordic onvervaert.</l>
<l n="5440">Als hy compt te sinen daghen,</l>
<l>Ende hy mach wapen dragen,</l>
<l>Wilt hy, hy mach 't gestade houden,</l>
<l>Of keren in een anderen vouden."</l>
<l><pb n="247"/>Dus droeghen die heren overeen</l>
<l n="5445">Daer te varene onder hem tween,</l>
<l>Mijn her Heinric ende her Bouden</l>
<l>Die borghe hier af wesen souden,</l>
<l>Ende die met desen selven rade</l>
<l>Brabant holpen uter scade,</l>
<l n="5450">So dat si 't lant ende haer jonchere</l>
<l>Hier met hilden doen in sijn ere.</l>
<l>Die heren sijn so verre comen</l>
<l>Dat si den grave hebben vernomen,</l>
<l>Die van Vlaenderen was here,</l>
<l n="5455">Die se ontfinc met groter ere:</l>
<l>Hy wiste wel wat si sochten</l>
<l>Die bootscap, die si brochten,</l>
<l>Ontdecken si hem te hant.</l>
<l>Mijn heer Heinric sprac: "Brabant</l>
<l n="5460">Ende ons jonchere, her grave coene,</l>
<l>Heeft uwer hulpe te doene,</l>
<l>Ghelijk als u seide here Bouden;</l>
<l>Sal onse jonchere syne ere behouden,</l>
<l>Ende 't lant van Brabant sijn ontladen,</l>
<l n="5465">So moetti ons staen in staden;</l>
<l>Want wy hebben sware omsaten,</l>
<l>Die hem niet willen gematen,</l>
<l><pb n="248"/>Noch over here, min noch mere,</l>
<l>Van Brabant kennen onsen jonchere.</l>
<l n="5470">Sy hebben met hem in hare side</l>
<l>Die bloeme van ridderen in elken stride.</l>
<l>Dus soeken wy hulpe hier aen u,</l>
<l>Ende willen hem verborgen nu,</l>
<l>Onsen jonchere, op ons lijf</l>
<l n="5475">U man te werden sonder blijf,</l>
<l>T' eerst dat hy verjaert sal wesen;</l>
<l>Sekerheit doen wy u van desen</l>
<l>By ridderscape ende by trouwen;</l>
<l>Vindijs niet waer, doet afhouwen</l>
<l n="5480">Mijn hooft, ic ben de momber sijn."</l>
<l>Doen sprac die grave Boudewijn</l>
<l>Van Vlaenderen die prince goet:</l>
<l>"Ic segghe dat ghy als goet man doet,</l>
<l>Ende als ghetrouwe; op dit beheet</l>
<l n="5485">Sal u mijn hulpe wesen gereet.</l>
<l>Uwen jonchere wil ic nu te staden</l>
<l>Staen, ende Brabant ontladen</l>
<l>Van verdriete ende van verliese,</l>
<l>Oft ic't late, dat ic riese."</l>
<l n="5490">Nu wil ic u voirt gewaghen</l>
<l>Van die op de borch laghen</l>
<l><pb n="249"/>Van Grimberghen, wat si daden,</l>
<l>Ende wies sy waren beraden.</l>
<l>Tierst dat wort versien de dach,</l>
<l n="5495">Deden si sonder verdrach</l>
<l>Blasen enen groten horen;</l>
<l>Sy waren gewapent wel te voren,</l>
<l>Ende daden hare poerten ontsluten,</l>
<l>Ende reden in 't here daer buten,</l>
<l n="5500">Scilt om hals, spere in hant,</l>
<l>Met menighen ridder achemant</l>
<l>Gemonteert met stouten moede.</l>
<l>D'ander waren op hoer hoede</l>
<l>Die dair laghen op den velde;</l>
<l n="5505">Daer mocht men sien met ghewelde,</l>
<l>Die orssen nopen metten sporen:</l>
<l>Elc heeft sinen man vercoren</l>
<l>Ende lieten haer glavien sincken.</l>
<l>Men sach daer steken ende vermincken;</l>
<l n="5510">Ende selcke horte so ontsoete</l>
<l>Uten sadele, dat hy de voete</l>
<l>Opwaert keerde, ende in dat gras</l>
<l>Also lanc viel als hy was.</l>
<l>Oic sach men selliken geraken</l>
<l n="5515">Soe felliken, hem dochte craken</l>
<l><pb n="250"/>Die ribben in den lichame sijn;</l>
<l>Menighen glavie bruin stalijn</l>
<l>Sach men beverwen met bloede,</l>
<l>Dus hem die heren, met overmoede,</l>
<l n="5520">So vreselike onderhorten:</l>
<l>Men sach daer dan menighen storten</l>
<l>Van den orsse bi ongewelt.</l>
<l>Die glavien vlogen over 't velt</l>
<l>In cleinen stucken ende trinsoene.</l>
<l n="5525">Met overmoet als lioene</l>
<l>Sach men die Grimberchse heren</l>
<l>Aldus op haer vianden keren;</l>
<l>Als die speren gebroken waren,</l>
<l>Trocken si, al sonder sparen,</l>
<l n="5530">Hare sweerde uten scoe,</l>
<l>En elckerlijc reet anderen toe.</l>
<l>Daer wert gestreden anxtelike,</l>
<l>Ende van slagen vreselike</l>
<l>Gedient op die wijchstat;</l>
<l n="5535">Dus maecte elc anderen van bloede nat,</l>
<l>End elkerlijc woude met gewelde</l>
<l>Den prijs voeren van den velde,</l>
<l><pb n="251"/>Ocht op de stat bliven doot.</l>
<l>Daer was menich in groter noot:</l>
<l n="5540">Elc riep sijn teken en sinen cri.</l>
<l>Van Grimberghen die heren vri</l>
<l>Vochten daer met selken nide,</l>
<l>Dat die van in 's hertogen side</l>
<l>Erselen moesten eer die strijt</l>
<l n="5545">Gestreden waer; ter selver tijt</l>
<l>Menich gereden man bleef er doot.</l>
<l>Ende der voetgangeren een conroot,</l>
<l>Daer men niet vele op en gist.</l>
<l>In dat orloghe, in desen twist</l>
<l n="5550">Waren die Brabanters geheel</l>
<l>Alte seer in 't achterdeel;</l>
<l>Want si die meeste scade namen.</l>
<l>Te haren tenten dat si quamen</l>
<l>In haer slote, in haer behout,</l>
<l n="5555">Ende van Grimbergen die heren stout</l>
<l>Keerden weder ter borcht waert</l>
<l>Stoutelic end onvervaert,</l>
<l>Ende waren luttel in sorgen dies</l>
<l>Dat hem was so groot verlies</l>
<l n="5560"><pb n="252"/> Nakende ende so sware scaden.</l>
<l>Leeft menich man in overdaden,</l>
<l>In hoverden, in onmaten;</l>
<l>Maer wilt hi hem niet gematen,</l>
<l>Hine es so hoge, no so rike,</l>
<l n="5565">Hine wort genedert sekerlike</l>
<l>Van sire grote overdade,</l>
<l>Weder het vroech si of spade:</l>
<l>Grote overdaet noyt lange stont.</l>
<l>Nu wil ic u voirt maken cont</l>
<l n="5570">Van her Heinric die er in porre</l>
<l>Hy ende her Boudewijn van den Torre</l>
<l>Gekeert te haren lieden waert.</l>
<l>Die grave heeft hem ane de vaert</l>
<l>Gelooft te senden vijf hondert platen,</l>
<l n="5575">De beste die in Vlaenderen saten,</l>
<l>So dat si 's anderdages by tide</l>
<l>Haer viant souden bestaen met stride,</l>
<l>Ende van achter op hem comen,</l>
<l>So dat si den strijt met vromen</l>
<l n="5580">Liden souden ende vechten seghe.</l>
<l>Dus voeren dese twee heren weghe,</l>
<l><pb n="253"/>Die lettel wisten, seker sijt,</l>
<l>Dat haer lieden selken strijt</l>
<l>En selken scade hadden leden.</l>
<l n="5585">So langhe hebben si ghereden,</l>
<l>Dat si in hair here sijn comen,</l>
<l>Daer grote scade was genomen;</l>
<l>Want si vonden daer tiere stont,</l>
<l>Menighen man doot ende gewont,</l>
<l n="5590">Daer si an dreven rouwe groot;</l>
<l>Doch versaemden si haer conroot,</l>
<l>Ende troosten wel na haer behoeve,</l>
<l>Die om haer vrienden waren droeve.</l>
<l>Sy ontboden, dat verstaet,</l>
<l n="5595">Haren heymelicken raet,</l>
<l>Ende vertelden hem dat belof,</l>
<l>Daer si wel seker waren of,</l>
<l>Dat hem die grave hadde ghedaen</l>
<l>Van Vlaenderen. Hier na wel saen</l>
<l n="5600">Dede men 't hem alle verclaren,</l>
<l>Die in hare hulpe waren,</l>
<l>Ende beval met groten ghere</l>
<l>Hem alle die waren in't here,</l>
<l>Dat si hem wapenen souden:</l>
<l n="5605">Want si des morgens striden wouden,</l>
<l><pb n="254"/>Ende maken des orloghs een einde.</l>
<l>Mijnheer Heinric die seinde</l>
<l>Om enen riddere, hiet her Pollaer,</l>
<l>Ende cosene t'enen sovereine daer.</l>
<l n="5610">Oec maecten si leitsmanne,</l>
<l>'t Volc te beleidene voirtanne,</l>
<l>Vijf of ses in hare partie.</l>
<l>Daer sach men menighen ridder vrie</l>
<l>Gewapent ende geartseneert,</l>
<l n="5615">Ter orsse hoge gemonteert,</l>
<l>Die haren jonchere bystaen wouden,</l>
<l>Ende Brabant in eren houden,</l>
<l>Ofte haer lijf daer vore waghen.</l>
<l>Die heren van Grimbergen plaghen</l>
<l n="5620">Haers ghemachs, als si best mochten;</l>
<l>Want si hadden moede ghevochten,</l>
<l>Ende rusten heme te dier wile</l>
<l>Tote voer den daghe een wile.</l>
<l>Doen blies die wachte een horen,</l>
<l n="5625">Die hy geblasen hadde dicke te voren,</l>
<l>Ende die heren sprongen rasch</l>
<l>Van haren bedde in dat harnasch;</l>
<l><pb n="255"/>Die knapen sadelden hare paerden.</l>
<l>Hierenbinnen so verbaerde</l>
<l n="5630">Die dach, ende die heren spronghen</l>
<l>Op haer orsse die sy met sporen dwonghen.</l>
<l>Elc nam een spere in sijn hant;</l>
<l>Menich ridder, menich serjant</l>
<l>Rumede dair met bliden sinne</l>
<l n="5635">Die borch, die daer weder inne</l>
<l>Voirt ane nemmermeer en keerde.</l>
<l>Mijn heer Aert, die wel geleerde</l>
<l>Van Grimbergen, die ridder vermaert,</l>
<l>Ende sijn sone, her Geraert,</l>
<l n="5640">Waren in d'ierste scare algader,</l>
<l>Dat was sone ende vader,</l>
<l>Die op tshertogen conroot</l>
<l>Toonden manlichede groot.</l>
<l>Her Paridaen van Massenhoven</l>
<l n="5645">Mochte men ooc te rechte loven,</l>
<l>Ende van Oyenbrugge her Heinric,</l>
<l>Die hem proefde ridderlic;</l>
<l>So dede her Wouter Berthout,</l>
<l>Her Willem van Morsele, een ridder stout,</l>
<l n="5650"><pb n="256"/> Ende her Geraert van der Spleet,</l>
<l>Die ridder waert, daer men street,</l>
<l>Want ridderlijc waren sine daden.</l>
<l>Oic help wreken met groter scade</l>
<l>Her Heinric d'onverveerde,</l>
<l n="5655">Die geheten was van Weerde,</l>
<l>Ende her Wouter van der Heiden.</l>
<l>Oec reet mede, sonder beiden,</l>
<l>Van Scoudenbroec her Heinric,</l>
<l>die hem proefde riddelic,</l>
<l n="5660">Ende her Willem van den Hove;</l>
<l>Dese waren ridders van groten love.</l>
<l>Ooc hadden van Grimbergen die heren</l>
<l>Den menigen die hem met eren</l>
<l>Om vrientscap dienden ende om scout;</l>
<l n="5665">Van Berbelgen die here stout</l>
<l>Was in haer hulpe comen dare.</l>
<l>Men maekte in haer scare</l>
<l>Baenroetsen vier tien tide,</l>
<l>Eer dat men quam ten stride.</l>
<l n="5670">Van desen baenroetsen was een,</l>
<l>Also ons telt in 't gemeen</l>
<l>D'historie van wilen ere,</l>
<l>Van Baron, die stoute here,</l>
<l><pb n="257"/>Dien men heet van Aspremont;</l>
<l n="5675">Die heer met van Cleermont,</l>
<l>Van Baufermont oic, dat 's ware sake,</l>
<l>Ende die borchgrave van Montenake:</l>
<l>Dese viere bonden baniere</l>
<l>Met dien van Grimberghen hiere.</l>
<l n="5680">Voirt sijn gereden die heren</l>
<l>Behendeliken ende met eren</l>
<l>Tot dat si haer vianden saghen,</l>
<l>Die van prisse wel gescaert laghen.</l>
<l>Doen ginghen van Grimberghen die heren</l>
<l n="5685">Ridderen maken met groter eren.</l>
<l>Daer wert ridder in die vaert</l>
<l>Van Beyghem heer Alaert,</l>
<l>Ende Obbin, sijn neve waert,</l>
<l>Ende van Lembosch her Godevaert,</l>
<l n="5690">Ende her Aert van Oyenbrugge,</l>
<l>Die jonge, die ooc over rugge</l>
<l>Menighen stac, ende so sloech</l>
<l>Dat hijs in .vij. daghen en loech.</l>
<l>Dus waert ridder, also men vint,</l>
<l n="5695">Mijn her Heinric van Lint,</l>
<l>Ende her Wouter Ysenbaert,</l>
<l>Die stout was ende onvervaert,</l>
<l><pb n="258"/>Ende oic ene met hem,</l>
<l>Her Adam, die men hiet Heusken;</l>
<l n="5700">So dede her Wouter van der Thommen.</l>
<l>Al heb ic u dese t' ere sommen</l>
<l>Genoemt, ic hebber lichte</l>
<l>Vergeten in mijn ghedichte,</l>
<l>Die ridders namen dair ontfinghen.</l>
<l n="5705">Deus! hoe mocht men dair sien springhen</l>
<l>Orssen met wapenen overtoghen,</l>
<l>Daer die heren wel vermoghen</l>
<l>Op saten, in haer diere parementen.</l>
<l>Daer mocht men wonderlike achementen</l>
<l n="5710">Sien van silver ende van goude,</l>
<l>Ende van lasuere, also elc woude</l>
<l>Hem selven daer bekenlic maken.</l>
<l>Daer sach men eerlijc blaken</l>
<l>Ende wapenroc ende baniere,</l>
<l n="5715">Daer tekenen aen stonden menichtiere.</l>
<l>Aldus behagelike quamen</l>
<l>Die van Grimberghen te samen,</l>
<l>Beide t'ors ende te voet,</l>
<l>Den Brabanters in 't ghemoet,</l>
<l n="5720"><pb n="259"/> Daer die baenroetsen tien stonden</l>
<l>In worden die baniere bonden:</l>
<l>Van Kuyc, van Tornebosch, van Mercken.</l>
<l>Dus worden vele ridders onder hem,</l>
<l>Diere namen ic u niet en berghe:</l>
<l n="5725">Her Wouter was een van Hildenberghe,</l>
<l>Ende her Wouter van Pollair.</l>
<l>Dese ridderen worden dair:</l>
<l>Her Reinere van Baleer, wet wale,</l>
<l>Ende Gerart van Dormale,</l>
<l n="5730">Her Wouter met van Risinghem,</l>
<l>Ende mijn her Aert van Wingen,</l>
<l>Her Wouter van Torre, her Gosewijn</l>
<l>Van Wange. Dese wouden ridders sijn:</l>
<l>Her Adolf van Harpen, ende her Willem</l>
<l n="5735">Van Nielle; her Wouter met hem,</l>
<l>Die men hiet van Werfugijs.</l>
<l>Daer wert oic ridder, des sijt wijs,</l>
<l>Van Berlemont her Geraert,</l>
<l>Ende her Wouter, die teser vaert</l>
<l n="5740">Hem wel proefden van den standaert,</l>
<l>Ende her Walraven, geseit voirwaer</l>
<l><pb n="260"/>Van der Screyen, wert ridder vorwaeren.</l>
<l>Soe dede her Peter ooc van Haren,</l>
<l>Ende twee sire broederen teser vaert,</l>
<l n="5745">Mijn her Jan ende mijn her Aert.</l>
<l>Daer wert oic ridder menich man,</l>
<l>Dien ic genoemen niet en can,</l>
<l>In der Brabanters partie.</l>
<l>Scoender volc en sach men nie,</l>
<l n="5750">Even vele dan daer was</l>
<l>Vergadert op dat groene gras.</l>
<l>Alse die ridders ghemaict waren,</l>
<l>Ordonneerden sy haer scaren</l>
<l>In beide siden met stouten moede.</l>
<l n="5755">Mijn heer Heinric, die vroede,</l>
<l>Van Brabant, ende heer Pollaer</l>
<l>Troosten wel haer lieden daer</l>
<l>Ende heer Bouden van den Torre.</l>
<l>Die van Grimberghen waren in porre,</l>
<l n="5760">Ende sloegen haer orsse mettie sporen.</l>
<l>Daer hoerde men blasen menighen hoeren,</l>
<l>Ende trompen oic in elken side,</l>
<l>Daer die heren met groten nide</l>
<l>Metten glavien vergaderen souden.</l>
<l n="5765">Men sach dus cort op de mouden</l>
<l><pb n="261"/>D'orsse lopen d'een tegen d'ander.</l>
<l>Ic wane dat noyt Alexander</l>
<l>Soe herden strijt en began.</l>
<l>Elc vercoes daer sinen man</l>
<l n="5770">Mettien stercken glavien stijf;</l>
<l>Elc speelde daer om anders lijf</l>
<l>Te nemen op dat hy mochte.</l>
<l>Daer was al te groot gerochte:</l>
<l>Men hoerde daer die scachte craken,</l>
<l n="5775">Daer hem de heren met onderstaken</l>
<l>Op de scilde ende op de platen,</l>
<l>Dus moeste menich sijn leven laten;</l>
<l>Selc wert vertreden in den porsse,</l>
<l>Ende selc overreden met den orsse;</l>
<l n="5780">Selc was gesteken in der joesten,</l>
<l>Dat hi hem moeste des vals getroesten;</l>
<l>Maer eer hy op conste comen</l>
<l>So wert hem sijn leven ghenomen</l>
<l>Van den voetvolcke, sonder sparen,</l>
<l n="5785">Die ten stride comen waren,</l>
<l>Selc met bilen, selc met staven,</l>
<l>Daer si slagen groot met gaven</l>
<l><pb n="262"/>Op de Brabanters partie,</l>
<l>Die lettel voetganghers jegen die</l>
<l n="5790">Van Grimberghen hadden daer.</l>
<l>T'ierst dat die glavien claer</l>
<l>Gebroken waren, vonc men ten sweerde.</l>
<l>Menigen ridder van grooter weerde</l>
<l>Hadden die Grimberchsen bracht,</l>
<l n="5795">Die also vromelijc vacht</l>
<l>Dat mer lange af mach tellen.</l>
<l>Die sweerden cloncken daer als bellen,</l>
<l>Beide op helmen ende op ventaljen.</l>
<l>Daer moesten erselen twee battaeljen;</l>
<l n="5800">In d'ene was leitsman, si u becant,</l>
<l>Mijn heer Heinric van Brabant;</l>
<l>D'ander van den Torre her Bouden,</l>
<l>Die haer volc behoeden wouden</l>
<l>Tote hem hulpe quame mere.</l>
<l n="5805">Nu hoirt van Pollair den here,</l>
<l>Die drie baenrotsen bracht met hem:</l>
<l>Van Kuyc, van Coudenborch, van Merckhem,</l>
<l>Met menigen ridder es waer</l>
<l>Uyt Brabant: her Willem van Wespelaer,</l>
<l n="5810"><pb n="263"/> Van Hildenberghe heer Walteer,</l>
<l>Ende her Reinere van Baleer;</l>
<l>Die here van Diest, van Trasengijs,</l>
<l>Van Hoerne, van Reve, des sijt wijs,</l>
<l>Rotselaer, Heusdene, Wesemale,</l>
<l n="5815">Bierbeke, Marbais, Leefdale,</l>
<l>Van Wavre, van Campenhout;</l>
<l>So langhe reden dese heren stout,</l>
<l>Ende oic die here van Dongelbergen,</l>
<l>Dat si den here van Grimbergen</l>
<l n="5820">Hebben doe die sonne ondergaen.</l>
<l>Doen riep mijn heer Pollaer saen:</l>
<l>"Slaet toe, ghy heren, het's gewonnen</l>
<l>Wy hebben die rayen van der sonnen."</l>
<l>Daer voeren si steken ende slaen;</l>
<l n="5825">Maer si werden so ontfaen</l>
<l>In der Grimberchser scaren</l>
<l>Dat si wel worden ghewaren</l>
<l>Dat heur wasdom cleine soude wesen.</l>
<l>En es clerc die soude geleden</l>
<l n="5830">Die morterie die sy wrochten.</l>
<l>Daer wert anxtelijc gevochten;</l>
<l><pb n="264"/>Daer woude elc sinen toorn wreken;</l>
<l>Menigen scilt sach men dorsteken,</l>
<l>Ende verslaen menichs helms rant.</l>
<l n="5835">Mijn her Heinric van Brabant</l>
<l>Ende mijn her Bouden van den Torre</l>
<l>Sijn elc ten stride waert in porre.</l>
<l>Doen si her Pollair vechten sagen</l>
<l>Voeren si dienen van groten slaghen;</l>
<l n="5840">Want si hadden in hare scare</l>
<l>Menighen eerliken riddare</l>
<l>Die hem die grave van Vlaenderlant</l>
<l>Ten anderen stride hadde ghesant.</l>
<l>Derre was wel twee honderd bleven,</l>
<l n="5845">Die avonturen wouden 't leven;</l>
<l>Onder hem .viij. baenrotsen waerde:</l>
<l>Van Gistelen, van Scoers, van Oudenaerde,</l>
<l>Van Gavere, van Niele, van Masmine,</l>
<l>Van Axele, van Rode die heren fine,</l>
<l n="5850">Ende die daer ridders name ontfinghen:</l>
<l>Mijn her Wouter van Risinghen,</l>
<l>Her Gosen van Wanghe, ende van Dormale</l>
<l>Her Geraert; dese vochten wale</l>
<l><pb n="265"/>Met her Heinric van Brabant,</l>
<l n="5855">Ende die stoute her Willem Tant,</l>
<l>Her Aert van Winge, her Adolf van Harpen;</l>
<l>Hem sach men uten sadele werpen</l>
<l>Menighen man met sulcken nide</l>
<l>Dat hem die ribben in de side</l>
<l n="5860">Moesten bughen ende craken;</l>
<l>Men sach daer moort met sweerden maken</l>
<l>Mijn here Wouter van den Torre;</l>
<l>Daer was menighe trage gorre</l>
<l>Ghemaect, die men daer hoorde neyen;</l>
<l n="5865">Daer was her Walraven van den Screyen</l>
<l>Ridderlike, des sijt wijs,</l>
<l>Ende mijn her Wouter van Warfugijs.</l>
<l>Her Peter van Haren, ridder waert,</l>
<l>Ende twee sire broeder, her Jan ende Aert,</l>
<l n="5870">Proefden hem wale, voor waer gheseit;</l>
<l>Ende mijn her Jan van der Condeit</l>
<l>Vachte vromelijc ter selver stont,</l>
<l>Ende mijn her Jan van Berlemont.</l>
<l>Daer was ghestreden ridderlike;</l>
<l n="5875">Men sach daer dakeren heerlike</l>
<l>Menighe baniere op den velde</l>
<l>Die heren streden met gewelde</l>
<l><pb n="266"/>Van Grimbergen, dat si u cont;</l>
<l>Sy hebben menigen gewont</l>
<l n="5880">Ende doot geslagen metten sweerden,</l>
<l>So wat hem die Brabanters weerden</l>
<l>Ende haer hulperen, si moesten wiken.</l>
<l>Niet wel en begant geliken</l>
<l>Mijn her Heinrike van Brabant,</l>
<l n="5885">Dat 's graven hulpe van Vlaenderlant</l>
<l>Dus merde ende hem stont t'ontsiene;</l>
<l>Doch scaemden si hem te vliene,</l>
<l>Ende wederstonden die Grimberchschen.</l>
<l>Daer sach men menighen keeren</l>
<l n="5890">Uten sadele so gewont,</l>
<l>Dat hy sterf in corter stont.</l>
<l>Daer was die strijt sterc ende groot</l>
<l>Ende menich man in grooten noot,</l>
<l>Beide te ors ende te voet;</l>
<l n="5895">Dus storte neder in dat bloet</l>
<l>Selc die sinen inde nam;</l>
<l>Eer hi weder op gheclam</l>
<l>Bleef hi vertorden ende versmacht.</l>
<l>Daer was groote moort ghewracht.</l>
<l n="5900">Binnen dien dat men daer</l>
<l>Dus vocht metten sweerden baer,</l>
<l><pb n="267"/>Die ridders beverwden met bloede,</l>
<l>So sijn comen met stouten moede</l>
<l>Herde wale gewaerneert,</l>
<l n="5905">Op orsse hoge gemonteert,</l>
<l>Gereden uyt eren euselkine,</l>
<l>Die van den grave Boudewine</l>
<l>Te hulpe daer waren ghesant</l>
<l>Den jongen kinde van Brabant;</l>
<l n="5910">Dese hebben met behendicheden</l>
<l>Die van Grimbergen ommereden</l>
<l>Dapperlike met haer conrote,</l>
<l>Ende ondergaen borcht en slote.</l>
<l>Dus sach men dakeren baniere viere,</l>
<l n="5915">Die rikelijc waren ende diere:</l>
<l>Van Steenhuysen, van Maldeghem,</l>
<l>Van Ekeloo, van Somerghem,</l>
<l>Ende daer onder die heren houden,</l>
<l>Als die d'andre beleiden wouden;</l>
<l n="5920">Wantse die grave dair toe gecoren</l>
<l>Hadde; dus mocht men hooren</l>
<l>Trompen blasen ende hoorne met.</l>
<l>Doen sloeghen die Vlaminghen onghelet</l>
<l><pb n="268"/>D'orssen met sporen sonder wincken,</l>
<l n="5925">Ende lieten hare glavien sincken,</l>
<l>Die ghebruneert waren claer,</l>
<l>Op die Grimberchse, die daer</l>
<l>Ontstoeden menige sware steke.</l>
<l>Noyt sach men so vreseleke</l>
<l n="5930">Ontmoet, als si daer begonnen.</l>
<l>Die Vlaminghen die doorronnen</l>
<l>Metten glavien menigen man,</l>
<l>Die metter joesten die doot wan;</l>
<l>Want het waren al edele liede.</l>
<l n="5935">Ic wane noyt en gesciede</l>
<l>Selc jammer als daer gevel</l>
<l>In beiden siden in dat nijtspel.</l>
<l>Daer viel menich onder voet,</l>
<l>Die nemmer meer levent op stoet.</l>
<l n="5940">Als dese joesten reden waren</l>
<l>Wert daer getrocken, sonder sparen,</l>
<l>Van den Vleminghen menich sweert.</l>
<l>Vromelike ende onverveert</l>
<l>Ginghen hen ter were keren</l>
<l n="5945">Van Grimberghen die heren;</l>
<l>Nochtans waren si alomme bestaen.</l>
<l>Elc ginc steken ende slaen</l>
<l><pb n="269"/>Elc op anderen met groter cracht.</l>
<l>Ic wane noyt men so sere en vacht,</l>
<l n="5950">Alse van Grimberghen mijn heer Aert,</l>
<l>Ende sijn sone mijn heer Geraert;</l>
<l>So dede her Wouter Berthout.</l>
<l>Her Willem Tant, die ridder stout,</l>
<l>Street dus, ende mijn heer Heinric</l>
<l n="5955">Van Oyenbrugge sekerlijc,</l>
<l>Ende sijn broeder, mijn heer Aert;</l>
<l>Dus vacht oic als een libaert,</l>
<l>Her Paridaen van Massenhoven;</l>
<l>Men mochte wel te rechte loven</l>
<l n="5960">Den here van Kepple uyt Gelrelant,</l>
<l>Die vacht vromelike metter hant.</l>
<l>Die edel grave van Vierson,</l>
<l>Coedsi, Harcourt, Tsasteljon,</l>
<l>Van Bronchorst, van Ercle mede,</l>
<l n="5965">Ende menich andere die 't wel dede.</l>
<l>Hoe soudic se u genoemen al?</l>
<l>Daer was geruchte groot sonder getal,</l>
<l>Ende van sweerden groot geclanc,</l>
<l>Daer d'een teghen den anderen dranc;</l>
<l n="5970">Vlaminghen ende Brabantsoenen</l>
<l>Vochten daer alse lioenen</l>
<l><pb n="270"/>Ende reden den Grimberchsen ane,</l>
<l>Die so moede worden van slane,</l>
<l>Ende so verladen in dien stride,</l>
<l n="5975">Dat si moesten ten selven tide</l>
<l>Eerselen in de persse groot;</l>
<l>Want men sloech voere hem doot</l>
<l>Menich man van haren gesellen.</l>
<l>'k En mochte nieman vertellen</l>
<l n="5980">Die mortorie die men daer wrachte.</l>
<l>Daer verloor dat edel gheslachte</l>
<l>Mijn heer Aert van Oyenbrugghe.</l>
<l>Hy wert doot geslagen over rugghe</l>
<l>Ende ghewont so vreeselijc;</l>
<l n="5985">Want hi hadde sinen sone Heinrijc</l>
<l>Gherne geholpen uter noot,</l>
<l>Die voer hem was geslagen doot;</l>
<l>Want hine woude hem niet opgeven.</l>
<l>Dus waer oic mijn her Aert bleven</l>
<l n="5990">By sinen sone op 't velt;</l>
<l>Maer het quam, met groter gewelt,</l>
<l>Een convers, horic lien,</l>
<l>Ende was sijn sone van bastaerdien,</l>
<l><pb n="271"/>Broeder Henric was hi ghenant;</l>
<l n="5995">Met hem was comen Gielijs Brulant,</l>
<l>Ende Aert van der Wesenhaghen,</l>
<l>Die holpen hem sinen vader draghen</l>
<l>In den cloester uten stride;</l>
<l>Dies her Arnout was onblide,</l>
<l n="6000">T'ierst dat hy becomen was;</l>
<l>Want hi oic op den selven tijt in 't gras</l>
<l>Liever vele waer bleven doot.</l>
<l>Hi sprac: "Ghi heren, bloetheit groot</l>
<l>Mach elkerlijc van my nu seggen;</l>
<l n="6005">Dor Gode doet my nu leggen</l>
<l>Weder, daer ghy my yerst naemt:</l>
<l>Minen geslachte niet en betaemt</l>
<l>Te vliene aldus lachterlijc."</l>
<l>Doen sprac broeder Henrijc:</l>
<l n="6010">"Vader, wat wildy aengaen?</l>
<l>Ghine sout gesitten noch gestaen,</l>
<l>So vele wonden sijn u ghegheven;</l>
<l>Onlanghe seldy mogen leven,</l>
<l>Des clagic Gode, Onsen Here,</l>
<l n="6015">Dat aldus met groten sere</l>
<l><pb n="272"/>Die strijt einden sal noch heden."</l>
<l>Nu keere ic weder daer si streden</l>
<l>Van Grimberghen die heren groot,</l>
<l>Die menighen slach ende stoot</l>
<l n="6020">Van den Vlaminghen daer ontfingen.</l>
<l>Eer si daer in hant ginghen,</l>
<l>Moesten daer menighe die doot ontfaen.</l>
<l>Als her Arnout heeft verstaen</l>
<l>Van Oyenbrugghe, die jonghe man,</l>
<l n="6025">Dat hy gesien niet en can</l>
<l>In den strijt sinen goeden vader,</l>
<l>Ende sijn vrienden verslegen algader,</l>
<l>Ende her Heinric was bleven doot,</l>
<l>Sijn broeder, doen dreef hi groot</l>
<l n="6030">Mesbaer ende serichede;</l>
<l>Met rouwen groot sprac hi ter stede:</l>
<l>"O wy! wats jammer zal hier gescien!</l>
<l>Nu eerst mogen wy ontsien</l>
<l>Dat ons vader dicke seide;</l>
<l n="6035">Dat vinden wy ter waerheide.</l>
<l>Nu mogen wy verstaen overwaer:</l>
<l>Dat d'oude hout vast is ende waer;</l>
<l><pb n="273"/>Noyt wouden wire ons houden ane.</l>
<l>Mijn broeder Heinric ende her Screyhane</l>
<l n="6040">Riepen op ons altoos ende seyden</l>
<l>Dat die van Brabant niet verbeiden</l>
<l>Strijts en souden te ghere tijt;</l>
<l>Dat schijnt qualic in desen tijt.</l>
<l>Waren si hier bleven dood allene,</l>
<l n="6045">Dat was cleine scade oft ghene;</l>
<l>Wat duvele hebben si ons gheweten!"</l>
<l>Met tornen moede es hi gesmeten</l>
<l>Aldair in sire vianden scare.</l>
<l>Aldus men sach die swerde bare</l>
<l n="6050">Geverwen met roden bloede.</l>
<l>Ach lasen! dat die ridderen goede</l>
<l>Ghenen peys en lieten maken,</l>
<l>Ende elc anderen dair doerstaken,</l>
<l>Ende versloegen metten swerden,</l>
<l n="6055">Met overmoet ende met hoverden;</l>
<l>Dat was scade ende jammer groet.</l>
<l>Die groene beemden werden root</l>
<l>Ende die velden met haren bloede.</l>
<l>Daer op streden die ridderen goede</l>
<l n="6060">Met crachte ende met gewelt;</l>
<l>Want elc woude behouden 't velt,</l>
<l><pb n="274"/>En d'anderen enen voet niet rumen;</l>
<l>Dus sach men onder voeten tumen</l>
<l>In beiden siden menighen man,</l>
<l n="6065">Die aldaer die doot ghewan.</l>
<l>Elc maecte anderen strijts sat,</l>
<l>Eer si wouden die wijchstat</l>
<l>Rumen, of laten haer striden.</l>
<l>Daer bleven die besten in beiden siden</l>
<l n="6070">Onder doot ende gevaen.</l>
<l>En had die hulpe niet gedaen,</l>
<l>Die den jonchere van Brabant</l>
<l>Was gesant uut Vlaenderlant,</l>
<l>Die Grimberchsen hadden tien tiden</l>
<l n="6075">Sege gevochten in den stride,</l>
<l>Die nu sere bleven beswaert;</l>
<l>Want van Grimberghen mijn her Aert</l>
<l>Was in den stride so sere ghewont,</l>
<l>Dat hi meer en wert gesont.</l>
<l n="6080">Hy gaf hem op, daerne toe dreef</l>
<l>De noot, want voere hem bleef</l>
<l>Mijn heer Gerart, sijn sone, verslegen.</l>
<l>Godt moet sire sielen plegen,</l>
<l><pb n="275"/>Die daer bleven in den strijt;</l>
<l n="6085">Daer bleef doot ter selver tijt</l>
<l>Die here van Keppele uyt Gelderlant,</l>
<l>Ende van Yselsteine die wigant;</l>
<l>Soe dede die grave van Virson,</l>
<l>Heer Cort van Montbason,</l>
<l n="6090">Bronchorst, Ercle, Cochi,</l>
<l>Van Satilion, dese heren vri,</l>
<l>Van Scoudenbroec, van Barbelghem;</l>
<l>Dese bleven alle doot met hem.</l>
<l>Her Wouter Berthout bleef ghevaen,</l>
<l n="6095">Ende van Massenhove her Paridaen,</l>
<l>Ende her Willem van den Hove,</l>
<l>Ende menich ridder van love</l>
<l>Ende knapen, bleven daer ghevaen</l>
<l>Ende versleghen, na mijn verstaen.</l>
<l n="6100">Ic conste u niet genoemen al;</l>
<l>Daer was geruchte, groot gescal,</l>
<l>Ende in den strijt groot ingerande,</l>
<l>Daer die Grimberchsen in den hande</l>
<l>Gaen moesten dor den noot;</l>
<l n="6105">Want sere gemint was haer conroet.</l>
<l>Men vincse daer by vier, by viven.</l>
<l>Ic mocht u qualic bescriven</l>
<l><pb n="276"/>Al die daer doot bleven of gevaen.</l>
<l>Al mochten si 't ondergaen</l>
<l n="6110">Ende van den stride den segen verliesen,</l>
<l>Men sach daer bander side kiesen</l>
<l>Menigen eerliken man die doot</l>
<l>In der Vlamingen conroot,</l>
<l>Ende in der Brabanters scare.</l>
<l n="6115">Van Vlaenderen bleef aldaere</l>
<l>Van Gavere doot, die edel here,</l>
<l>Ende menich ridder die met sere</l>
<l>Beclaget ende beweent waren.</l>
<l>Daer bleef in der Vlamingen scaren</l>
<l n="6120">Menich ridder doot ende serjant,</l>
<l>Daer die grave van Vlaenderlant</l>
<l>Namaels rouwe groot om dreef.</l>
<l>Uut Brabant dat dair menigen bleef,</l>
<l>Dat wist men wel aen hare scaren,</l>
<l n="6125">Die al te sere gemindert waren.</l>
<l>Dair bleven doot die heren fier,</l>
<l>Die ic u sal noemen hier:</l>
<l>Van Diest, Rotselaer, Wesemale,</l>
<l>Bierbeke, Marbais, Leefdale,</l>
<l n="6130"><pb n="277"/> Van Hoesdene, van Trasengijs,</l>
<l>Van Hoorne, van Reves, die prijs</l>
<l>Hadden dicke verwonnen groot.</l>
<l>Oic bleven dair die heren doot</l>
<l>Van Dongelberghe, van Campenhout,</l>
<l n="6135">Ende van Wavere die here stout;</l>
<l>Van Hildeberghe heer Waltier,</l>
<l>En her Reniere van den Balier;</l>
<l>Her Willem, hiet van Wespellaer,</l>
<l>Ende menich ander bleef daer,</l>
<l n="6140">Die ic u hier niet en noeme;</l>
<l>Van ridderscape die bloeme</l>
<l>Bleef dair in beiden siden doot geslegen;</l>
<l>Haer alder sielen moet God plegen,</l>
<l>Die daer ten stride comen waren.</l>
<l n="6145">Ach lasen! nu siet men luttel baren,</l>
<l>Die wapen dragen der Grimberchse heren,</l>
<l>Die met so rikelijcker eren</l>
<l>Den hertoghe pijnden te wederstane.</l>
<l>Elc mach hier teken nemen ane</l>
<l n="6150">Dat overdaet noyt lange en stont,</l>
<l>Dat si dus ghescilt sijn in den gront,</l>
<l><pb n="278"/>Die wilen also machtich waren.</l>
<l>Men siet haer teken luttel baren,</l>
<l>Of haer wapene imant dragen.</l>
<l n="6155">Ic wane dat men in desen dagen</l>
<l>Niet en vint boven drie of viere,</l>
<l>Die wapenroc of baniere</l>
<l>Van den edelen geslachte vueren.</l>
<l>Mogen wy dies onlanghe dueren</l>
<l n="6160">In onsen staet en eerlijcheden,</l>
<l>So moghen wy die broosheyden,</l>
<l>Onser menschede wel ontsien.</l>
<l>Dese heren consten niet ontvlien</l>
<l>Haers sterfdachs, no ontlopen,</l>
<l n="6165">Sine moesten't in't inde becopen,</l>
<l>Ende der naturen scout vergelden.</l>
<l>O ghy here, die in ghewelden</l>
<l>Regneert ende in mogentheden,</l>
<l>Ende in dese werelt rijcheden</l>
<l n="6170">Hebt ontfaen, hier om peins;</l>
<l>Want ghy betalen sult den theins,</l>
<l>Ende rekeninge selt moeten doen</l>
<l>Van alle dat gy hebt gheploen.</l>
<l><pb n="279"/>God neme ons alle in 't beste.</l>
<l n="6175">Van Grimberghen borch ende veste</l>
<l>Was den hertoge opghegheven</l>
<l>Van Brabant, die een droeve leven</l>
<l>Leide, ende rouwe hadde so groot,</l>
<l>Dies daer so menich was bleven doot,</l>
<l n="6180">Dat hy swoer in dieren eede,</l>
<l>Verginc't te lieve of te lede,</l>
<l>Hy soude den borch in corter stont</l>
<l>Slechten doen tot in den gront,</l>
<l>So dat daer stoc noch steen</l>
<l n="6185">Aen bliven en soude, als't wel scheen</l>
<l>Namaels, doen si waert te broken;</l>
<l>Ende eer nemmermeer besproken</l>
<l>Soendinc hier af soude wesen,</l>
<l>So soude men tote alle desen</l>
<l n="6190">Beloven, ende oic vaste houden,</l>
<l>Dat sise nemmermeer en souden</l>
<l>Hierna betemmeren te ghenen daghen.</l>
<l>Die heren, die ghevanghen laghen,</l>
<l>Sende men daer si seker waren,</l>
<l n="6195">Soe dat si niet en mochten ontvaren,</l>
<l><pb n="280"/>Sonder orlof des hertogen,</l>
<l>Ende der gheender die vermoghen</l>
<l>Raet tier tijt in Brabant waren.</l>
<l>Men geboot al, sonder sparen,</l>
<l n="6200">Dat elc sijn vriende soeken soude,</l>
<l>Ende doen graven in de moude,</l>
<l>Na dien dat hi hadde verdient;</l>
<l>Ende die dus waren sonder vrient</l>
<l>Op den velde bleven doot,</l>
<l n="6205">Die hiet men ende gheboot</l>
<l>Van tshertogen wege te doen ter erden,</l>
<l>Ende oic elken na sinen weerden,</l>
<l>Also wel vianden als vriende.</l>
<l>Den Vlemingen dat men diende</l>
<l n="6210">Met trouwe al te samen,</l>
<l>Die hem dair te hulpe quamen;</l>
<l>Maer 't meeste deel bleef verslegen.</l>
<l>Die andre ginc men wel plegen,</l>
<l>Ende festeerde met groter feeste.</l>
<l n="6215">Beide minste ende meeste</l>
<l>Dede die hertoghe gichten met eren,</l>
<l>Ende deedse blidelike van daer keren.</l>
<l><pb n="281"/>Men gaf hem wapen, cleder, peerde,</l>
<l>Ende elken na sine weerde,</l>
<l n="6220">Dus bleven si t'shertogen hove,</l>
<l>Daer men hem wel te love</l>
<l>Acht dagen diende duere,</l>
<l>Tote dat si wel ter cuere</l>
<l>Van moetheiden wel gerust waren.</l>
<l n="6225">Doen namen si orlof, want si varen</l>
<l>In Vlaenderen wouden te haren here,</l>
<l>Dien men hem hiet groeten sere</l>
<l>Van tshertogen weghen van Brabant;</l>
<l>Ende dat sy hem daden becant,</l>
<l n="6230">Wanneer hi sire hulpe gheert,</l>
<l>Dat hi des si onverveert:</l>
<l>Hy sal hem helpen ende beraden</l>
<l>Succoers ende staen in staden,</l>
<l>Gelijc hy hem dede overwaer.</l>
<l n="6235">Dus reden die Vlaminghen van daer</l>
<l>Soe verre voort, toten stonden</l>
<l>Dat si den grave hebben vonden,</l>
<l>Den grave haren here,</l>
<l>Diese blidelijc ende met ere</l>
<l n="6240"><pb n="282"/> Ontfaen heeft, verstaet mijn tale;</l>
<l>Blide was hi, wet dat wale,</l>
<l>Dat si dair alle niet en bleven,</l>
<l>Ende drove om diere verloren 't leven.</l>
<l>Hy sprac: "Lieve vrienden mijn,</l>
<l n="6245">Hoe mach't hier toe comen sijn,</l>
<l>Dat ic dese scade hebbe ontfaen?"</l>
<l>Doen daden si den grave verstaen</l>
<l>Die moort, die de heren wrochten</l>
<l>Van Grimberghen: "Noyt en vochten</l>
<l n="6250">Lieden so ongelijc in stride,</l>
<l>Noch met also grooten nide,</l>
<l>Also si daden; want haer conroet</l>
<l>Was daer byna al bleven doot;</l>
<l>Een deel wasser ooc gevanghen;</l>
<l n="6255">Jammerlijc es die strijt verganghen.</l>
<l>Van Brabant die jonchere</l>
<l>Ende sijn raet dancken u sere</l>
<l>Dat gy hem sendet u baroene;</l>
<l>Sy selen u, hebdijs te doene,</l>
<l n="6260">Ridderen, knapen senden mede</l>
<l>In uwer hulpe t'elcker stede,</l>
<l>Ende also vriendelike bystaen,</l>
<l>Als ghy hem, here, hebt gedaen,</l>
<l><pb n="283"/>Ende bid u dat ghy hem niet en spaert."</l>
<l n="6265">Al was die grave beswaert</l>
<l>Om sijn lieden, hy moest vergeten.</l>
<l>Nu hoirt wat ic u doe weten</l>
<l>Van her Arnoude van Oyenbrugge,</l>
<l>Die door side ende door rugghe</l>
<l n="6270">Soe vele steken ontfinc ende slaghen,</l>
<l>Dat hy en leefde maer .xij. daghen</l>
<l>Na dien dat die strijt was leden.</l>
<l>Men deden ter erden met weerdicheden</l>
<l>In 't clooster van religione,</l>
<l n="6275">Daerne sijn bastaert sone,</l>
<l>Die convers, in hadde gebracht,</l>
<l>Die des dages met een stave vacht</l>
<l>In den strijt met williger hant,</l>
<l>Tot dat hy synen vader vant,</l>
<l n="6280">Dies hy groten rouwe dreef.</l>
<l>Ende in der vancnesse also bleef</l>
<l>Her Aert van Grimberghen doot</l>
<l>Van wonden, ende van rouwe groot,</l>
<l>Dat sijn gheslachte van groter macht</l>
<l n="6285">Ende hy dus t'onder waren bracht.</l>
<l>Drie weken, na dat ic 't veynde,</l>
<l>Leefde hy nadat de strijt nam eynde;</l>
<l><pb n="284"/>Doen golt hy der naturen schout.</l>
<l>Ach! dat her Wouter Berthout</l>
<l n="6290">Vallen moeste in die scade,</l>
<l>Ende in des hertoghen ghenade</l>
<l>Bliven moeste met gevaen,</l>
<l>Ende van Massenhove her Paridaen,</l>
<l>Ende mijn her Willem van den Hove,</l>
<l n="6295">Ende menich ridder groot van love;</l>
<l>Ende knapen van coenen daden</l>
<l>Quamen den hertoghe te ghenaden.</l>
<l>Die in den clooster waren ontsprongen.</l>
<l>Men mochte her Arnout den jongen,</l>
<l n="6300">Van Oyenbrugge den ridder stout</l>
<l>Driven sien groot ongewout,</l>
<l>Ende sijn handen sien slaen te gader,</l>
<l>Beide om broeder ende om vader,</l>
<l>Ende om sijn maghe die hy daer verloes;</l>
<l n="6305">Maer die daer grote smerte coes,</l>
<l>Ende wonder wrachte metter hant</l>
<l>Dat was mijn her Willem Tant,</l>
<l>Die in den strijt vocht als een deghen;</l>
<l>Hem worden sijn benen afgheslegen,</l>
<l n="6310">Nochtans vochti over sijn knien</l>
<l>Ende leefde langhen tijt nadien,</l>
<l><pb n="285"/>Dat daer die strijt einde nam,</l>
<l>Daer menich by groot scade nam,</l>
<l>Also ghi wel hebt verstaen.</l>
<l n="6315">Mijn her Wouter lach ghevaen,</l>
<l>Berthout, so dat hem verwies;</l>
<l>Doen bad hi vriendelike dies</l>
<l>Den rade van Brabant gemeene</l>
<l>Dat si hem holpen groot ende cleine</l>
<l n="6320">Ane den hertoghen, den jongen man,</l>
<l>Om te comene van dan:</l>
<l>Hi woude hem van deser dinc</l>
<l>Sinen broeder, den jongelinc,</l>
<l>Over hem te gisele laten,</l>
<l n="6325">In dien dat men sire straten</l>
<l>Woude laten varen ende oirloven,</l>
<l>Ende her Paridaen van Massenhove.</l>
<l>Men bat hier omme so lange, so sere</l>
<l>Van Brabant den jongen here,</l>
<l n="6330">Dat men's oirlof dair gewan,</l>
<l>Ende sende om den jonghen man,</l>
<l>Sinen broeder, met ghewout,</l>
<l>Die .xij. jaer wel was out,</l>
<l>Ende over hem te ghisele quam.</l>
<l n="6335">Daerna dede, als ic vernam,</l>
<l><pb n="286"/>Her Wouter Berthout gereiden:</l>
<l>Hi versette lant, bosch ende weiden,</l>
<l>Dies hi doe gebroeken mochte,</l>
<l>Ende ontleende ende vercochte,</l>
<l n="6340">Als om te varen over zee;</l>
<l>Want het dede sijnre herte wee,</l>
<l>Als hy peinsde om sijn geslachte,</l>
<l>Die genedert waren van machte;</l>
<l>Dies en woude hy, wats gesciet,</l>
<l n="6345">Langer in 't lant bliven niet,</l>
<l>Ende voer met her Paridane</l>
<l>Van Massenhove om prijs te ontfane</l>
<l>Met anderen heren van groter weerden,</l>
<l>Die oec sere een zeevaert gheerden,</l>
<l n="6350">Daer si streden op Gods vianden;</l>
<l>Ende waren dair een stuc uten lande,</l>
<l>Eer si in Brabant weder quamen;</l>
<l>Daer si haesteliken vernamen</l>
<l>Dat her Wouter Berthouts broeder</l>
<l n="6355">Beide van vader ende van moeder</l>
<l>In de gevancnesse was bliven doot;</l>
<l>Dies her Wouter hadde rouwe groot,</l>
<l><pb n="287"/>Ende voir over zee doe weder,</l>
<l>Ende en keerde van danen noyt seder,</l>
<l n="6360">Want hy sijn leven moesten laten</l>
<l>Voor die stat van Damiaten,</l>
<l>Daer menich kersten bleef te pande;</l>
<l>Maer het quam weder binnen lande</l>
<l>Her Paridaen van Massenhove,</l>
<l n="6365">Die men te rechte mochte loven;</l>
<l>Want hy was getrouwe ende goet.</l>
<l>Hier binnen, des sijt vroet,</l>
<l>Was die hertoge t'sinen dagen</l>
<l>Comen; ende hoorde ghewaghen</l>
<l n="6370">Dat die grave begeerde voortan,</l>
<l>Van Vlaenderen, dat hy sijn man</l>
<l>Worde, alsoo ic voren seide.</l>
<l>Hy sprac: "By mire kerstenheide,</l>
<l>Hieraf sal onghehouden sijn</l>
<l n="6375">Van den Torre her Boudewijn,</l>
<l>Ende her Heinric van Brabant!</l>
<l>Totten grave van Vlaenderlant</l>
<l>Wil ic nu riden. Sit op, ghy heren,</l>
<l>Die my geholpen hebt in eren,</l>
<l n="6380">Die willic van scade, van mesweynde</l>
<l>Behoeden tot minen eynde;</l>
<l><pb n="288"/>Haer trouwe, haer sekerhede,</l>
<l>Die sy vore my setten mede,</l>
<l>Die wil ic quuiten ende comens ave."</l>
<l n="6385">Dus voir de hertoghe toten grave,</l>
<l>Die sire comst was wel blide,</l>
<l>Ende maecte groot etentide;</l>
<l>Den jongen hertoge festeerdi wale,</l>
<l>Ende sijn geselscap al te male.</l>
<l n="6390">Na den etene sprac met eren</l>
<l>Die hertoge voir den heren:</l>
<l>"En wetti niet, her grave nu,</l>
<l>Waeromme dat ic ben comen tot u."</l>
<l>"Neen ic, her hertoghe, sonder waen;</l>
<l n="6395">Maer segge't my ende doet verstaen."</l>
<l>"Soe seg ic u, her grave fijn,</l>
<l>Mits uwer hulpen so es mijn</l>
<l>Orloge comen t' enen ende.</l>
<l>Het's waer, mijn boden, die ic u sende,</l>
<l n="6400">Aen u si lieten haer sekerhede,</l>
<l>Ende haer trouwe te pande mede,</l>
<l>Dat ic u man worden soude,</l>
<l>Alse ic quame in mire oude,</l>
<l><pb n="289"/>Ende ic wapen mochte dragen.</l>
<l n="6405">Nu ben ic comen te minen daghen,</l>
<l>Ende wilse quiten, sy sijn 't wel waert:</l>
<l>Nempt hire mijn scerpe swaert,</l>
<l>Slaet af mijn hooft, nemt mijn leven;</l>
<l>Al evelen moet es u vergeven.</l>
<l n="6410">Daer toe sal 't comen nochtan,</l>
<l>Eer dat ic worden sal u man."</l>
<l>Doen sprac die grave wel gheboren:</l>
<l>"Dat en late God niet willecoren."</l>
<l>Doen sprac van Brabant die baroen:</l>
<l n="6415">"En wildy des niet doen,</l>
<l>So keer ic my in uwer genade;</l>
<l>Ende gaet met uwen genoten te rade</l>
<l>Ende wat sy u wisen ende raden mede,</l>
<l>Dat wil ic, grave, houden gestede."</l>
<l n="6420">Also dede die grave goet:</l>
<l>Met sinen genoten, die waren vroet,</l>
<l>Beraet hi hem in heimelicheiden;</l>
<l>Die tot hem spraken ende seiden:</l>
<l>"Her grave, wine connen niet gesien,</l>
<l n="6425">Dat men noyt sach gescien,</l>
<l><pb n="290"/>Hertogen worden graven man;</l>
<l>Maer om d'belof, dat u nochtan</l>
<l>Gedaen was, so dunct ons goet</l>
<l>Dat elc anderen seker doet</l>
<l n="6430">Met live, met goede bi te stane,</l>
<l>Ende om genen noot af te gane;</l>
<l>Ende scelt quite al d'ander belof."</l>
<l>Hier met keerden die heren of</l>
<l>Van den rade, ende sijn comen</l>
<l n="6435">Daer si den hertoghe hebben vernomen.</l>
<l>Die grave vertrac al clair</l>
<l>Den raet van sinen genoten dair,</l>
<l>Dat den hertoghe wel bequam.</l>
<l>Sekerheit dat men daer nam</l>
<l n="6440">Dat dit niet achter soude bliven;</l>
<l>Elc dede d'anderen charteren scriven,</l>
<l>Die de heren seghelden beide</l>
<l>Om haer trouwe, haer sekerheide</l>
<l>Vaste te houden ende haer belof;</l>
<l n="6445">Maer lasen! seder heeft mer of</l>
<l>Lettel gehouden ochte niet;</l>
<l>Ende oic niet lanc, dat si verdriet</l>
<l>Mallic anderen by valschen rade</l>
<l><pb n="291"/>Gedaen hebben ende groete scade.</l>
<l n="6450">Nochtans haer privilegien spreken,</l>
<l>Dat nemmermeer en souden steken</l>
<l>Haer nacomelingen d'een jegen d'ander;</l>
<l>Maer giericheit maect des een wander</l>
<l>Hedendages, ende brect al of</l>
<l n="6455">Vorwaerde, segelinghe ende ghelof;</l>
<l>Dies moet ontfermen Onsen Here</l>
<l>Dat giericheit aldus sere</l>
<l>Regneert. Ic keere daer ic 't liet;</l>
<l>Die hertoghe nam orlof ende sciet</l>
<l n="6460">Van den grave van Vlaenderlant,</l>
<l>Ende keerde weder in Brabant,</l>
<l>Al tot Loven in die stede,</l>
<l>Daer hy ghereetscap maken dede</l>
<l>Jegen de comste van Vrederike,</l>
<l n="6465">Den keyser van Almaenschen rike,</l>
<l>Die om andere sake negheene</l>
<l>In 't lant quam, dan allene</l>
<l>Peis te maken ende soene</l>
<l>Jegen den jongen hertoge coene,</l>
<l n="6470">Ende den oire dat was bleven</l>
<l>Na her Wouter Berthouts leven.</l>
<l>Daer was die keyser met grote waerde</l>
<l><pb n="292"/>Van den jongen hertoge Godevaerde</l>
<l>Wel ontfaen, sijt seker das.</l>
<l n="6475">Ic segge u dat dit die achterste was</l>
<l>Hertoghe die Godevaert hiet,</l>
<l>Die d'orloghe ende 't verdriet</l>
<l>Van Grimbergen bracht ten eynde.</l>
<l>Ic segge u wel dat men seynde,</l>
<l n="6480">By 's keysers rade ende sine baroene,</l>
<l>Die hier af een vaste soene</l>
<l>Maecten eer si schieden van ginder.</l>
<l>Om her Wouter Berthouts kinder</l>
<l>Sende men doe, des sijt vroet,</l>
<l n="6485">Twee jongelinghen, die sint worden vroet.</l>
<l>Op hem beiden, heb ic vernomen,</l>
<l>Was 't heerscap van Grimbergen comen,</l>
<l>Ende by hem, dat 's loghen gheen,</l>
<l>Was eerst 't heerscap gedeelt in tween.</l>
<l n="6490">Die keyser ende sijn baroene</l>
<l>Vernamen aen den hertoghe coene</l>
<l>Hoe hy den peys woude laten maken.</l>
<l>Doen begeerde hy, voor allen saken,</l>
<l>Dat men die borch slechten dade</l>
<l n="6495">Van Grimberghen, daer grote scade</l>
<l>Hem van was comen ende den sinen;</l>
<l><pb n="293"/>Want sire dicke om waren comen in pinen.</l>
<l>Al noch es die berch daer bleven</l>
<l>Daer die borch op stont verheven,</l>
<l n="6500">Die om 't soendinc wert te broken.</l>
<l>Oic heeft die hertoge ondersproken,</l>
<l>Dat mense voert in ghenen kere</l>
<l>Betimmeren en soude nemmermere.</l>
<l>Dat geloofden die broederen beide,</l>
<l n="6505">Ende gaven's dair af sekerheide</l>
<l>Den hertoge Godevaerde van Brabant.</l>
<l>Voert moesten sy al te hant</l>
<l>Manscap doen ende worden sijn man;</l>
<l>Beloven moesten sy voirtan</l>
<l n="6510">Gestaden te houden die woort,</l>
<l>Die de hertoghe soude segghen voort,</l>
<l>Ende wie daer jegen iet gaen woude,</l>
<l>Dat hi sijn viant worden soude.</l>
<l>Die hertoghe sprac: "Keyser, here,</l>
<l n="6515">Ic begeerde voirt mere</l>
<l>Dat die jonxste behoude van tween</l>
<l>Die heerstede, ende sijn leen</l>
<l>Sal d'outste van hem ontfaen.</l>
<l>Ic wise den jonxste 't heerscap aen,</l>
<l n="6520"><pb n="294"/> Ende man te worden den heren,</l>
<l>Ende voirt sonder wederkeren</l>
<l>In 't lant van Grimberghen dese steden</l>
<l>Bliven." Aldus eest noch heden;</l>
<l>Dese ere ende dit voordeel</l>
<l n="6525">Hevet de joncste broeder geheel.</l>
<l>Om dies her Wouter Berthout sciet</l>
<l>Uten prisoene, daer hy in liet</l>
<l>Te ghisele sinen jongen broeder,</l>
<l>Sijns vaders kint ende sire moeder,</l>
<l n="6530">Die in gevancnesse sterf.</l>
<l>Dus quam't dat her Gerart verwerf</l>
<l>Van Grimbergen 't heerscap hoghe</l>
<l>Omdat hem wijsde die hertoghe;</l>
<l>Ende sijn broeder, verstaet dit liet,</l>
<l n="6535">Die oic her Wouter Berthout hiet,</l>
<l>Ontfinc sijn goet van hem te lene.</l>
<l>Noch seecht men selc stont in 't gemene,</l>
<l>Als een sijn sake niet mach verwerven:</l>
<l>Mach ic's niet hebben, so moet ic's derven.</l>
<l n="6540">Also her Wouter Berthout mede</l>
<l><pb n="295"/>Der herscappien van Grimbergen dede.</l>
<l>Doen hiet hem die hertoghe bieden,</l>
<l>Weder si hare maiseniedelieden</l>
<l>Liever volgden in 't heerscap haer,</l>
<l n="6545">Soe elder dair hi geseten waer.</l>
<l>Sy seiden doe den hertoge, dat si</l>
<l>Vele liever hadden, dat hi</l>
<l>Volgde sinen maiseniemannen</l>
<l>In haer heerscap, ende si danne</l>
<l n="6550">Den haren weder in Brabant.</l>
<l>Ic segge u dat hem elc verbant</l>
<l>Vorwerden te houden ende ghelof;</l>
<l>Ende eer die keyser rumede't hof,</l>
<l>Dede hy elc anderen charteren maken,</l>
<l n="6555">Ende beseghelen van allen saken,</l>
<l>Die ic u hebbe vertelt al claer.</l>
<l>Hierna sceit die keyser van daer,</l>
<l>Ende elc voer ten sinen weder.</l>
<l>Daer was gevelt d'orloghe te neder,</l>
<l n="6560">Dat begonnen was voirwaer,</l>
<l>Als men screef Ons Heren jaer</l>
<l>Elf hondert .xl. ende twee,</l>
<l>By Godevaerts tide min no mee,</l>
<l>Die de derde was, also ic 't vinde.</l>
<l n="6565"><pb n="296"/> Die oorloge duerde, eer't ten inde</l>
<l>Comen conste, stuer ende swaer</l>
<l>Wel omtrent .xvij. jaer,</l>
<l>Dat elc op anderen roofde ende pande,</l>
<l>Lieden versloech ende huysen verbrande.</l>
<l n="6570">Elc brac op anderen sonder hone</l>
<l>Ene borch rikelijc ende scone:</l>
<l>D'een hiet Nettelaer, by Vilvoorden,</l>
<l>Die d'heren van Grimbergen stoerden,</l>
<l>Daer noch goet litteeken af es bleven;</l>
<l n="6575">Want daer leecht noch een berch verheven,</l>
<l>Daer die eerlijc borch op stont.</l>
<l>D'ander borch is u wel cont,</l>
<l>Hoese die hertoge dede</l>
<l>Breken, eer si versoenden mede;</l>
<l n="6580">Want hy d'orloghe ten eynde brachte.</l>
<l>Nu bid God, die ons gewrachte,</l>
<l>Ende Marien, siner moeder,</l>
<l>Die alder bedroefder es stierroeder,</l>
<l>Ende troostersse die sijn in elenden,</l>
<l n="6585">Dat sy sijn siele van meswenden</l>
<l>Hude, ende brenge ter glorien,</l>
<l><pb n="297"/>Die gemaect heeft dese historien,</l>
<l>Ende te dichten begonste;</l>
<l>Want eer hise voleynden conste,</l>
<l n="6590">Brachten God van live ter doot,</l>
<l>Dat sinen vrienden was scade groot;</l>
<l>Want hi was in allen manieren</l>
<l>Hovesch, minder ende goedertieren.</l>
<l>Veertien hondert verse omtrent</l>
<l n="6595">Ontbleven hem; diese volent</l>
<l>Ende volbracht heeft ende bescreven</l>
<l>God gestercken in enen goeden leven,</l>
<l>So dat hi ten lesten stonden</l>
<l>Vonden worde buten sonden;</l>
<l n="6600">Ende den ghenen verleene mede,</l>
<l>Die dese geste maken dede</l>
<l>(Beschriven ende oic dichten</l>
<l>Dat hem God verleene in gichten)</l>
<l>Geluc, ere, sonder meswende,</l>
<l n="6605">Soe dat hi na sijns levens ende</l>
<l>Besitten moete 't ryke hierboven,</l>
<l>Daer die ingelen Gode loven;</l>
<l>Ende hem allen die 't hebben ghehoirt,</l>
<l>Ende noch selen lesen voirt,</l>
<l n="6610">Die late God selc leven leiden</l>
<l><pb n="298"/>Dat si van hem niet moeten sceiden</l>
<l>Ten lesten, als hy sal toonen</l>
<l>Sijn vonnisse ende elken loonen</l>
<l>Na sijn verdienste al geheel;</l>
<l n="6615">Daer nieman hebben sal voordeel,</l>
<l>Clein noch groot, arm noch rike.</l>
<l>God late ons in dit aertrike</l>
<l>So leven, sonder meswende,</l>
<l>Dat wy dat leven sonder ende</l>
<l n="6620">Besitten moeten nae dit lijf;</l>
<l>Segt, amen, man, kint ende wijf.</l>
 </div>
</body>
</text>
</TEI.2>
