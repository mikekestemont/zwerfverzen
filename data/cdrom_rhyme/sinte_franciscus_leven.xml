<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Sinte Franciscus leven</title>
<author>Jacob van Maerlant</author>
</titleStmt>
<editionStmt>
<edition>P. Maximilianus (ed.): Sinte Franciscus Leven van Jacob van Maerlant. Zwolle, 1954. 2 dln. (Zwolse drukken en herdrukken voor de Maatschappij der Nederlandse Letterkunde te Leiden, 7).</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Sinte Franciscus leven"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jacob van Maerlant"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Sinte Franciscus leven</TITEL>
<author>Jacob van Maerlant</author>
<AARD>Rijm</AARD>
<BRON nr="K144">Leiden, Bibliotheek der Rijksuniversiteit, B.P.L. 101</BRON>
<DATUM>1300-1350</DATUM>
<OMVANG>10545 verzen</OMVANG>
<BRON.OPM>2+59+2 bladen; per bladzijde 2 kolommen en per kolom 45 regels.</BRON.OPM>
<EDITIE>P. Maximilianus (ed.): Sinte Franciscus Leven van Jacob van Maerlant. Zwolle, 1954. 2 dln. (Zwolse drukken en herdrukken voor de Maatschappij der Nederlandse Letterkunde te Leiden, 7).</EDITIE>
<STATUS>Kritisch</STATUS>
<BRONMNW>458 (andere editie)</BRONMNW>
<BRONMNW>1436 </BRONMNW>
<EDITIE.OPM>De verbeteringen van de kopiist en de middeleeuwse corrector, de emendaties en de commentaar zijn door Maximilianus in het tweede deel van de editie opgenomen; hij verwijst hiernaar bij de betreffende verzen met behulp van de kapitalen 'K' (kopiist), 'C' (corrector) en 'E' (emendatie). Deze verwijzingen zijn hier weggelaten. Tevens ontbreken hier de asterisken waarmee in de tekst de plaats wordt aangegeven van de punten en dubbele punten, die als leestekens fungeren, in het handschrift zelf; de interpunctie die door Maximilianus werd aangebracht, is uiteraard wel overgenomen. Behalve een doorlopende regelnummering kent de tekst in de editie Maximilianus ook een nummering van de hoofdstukken (in Romeinse cijfers) en de alinea's (in Arabische cijfers, naar de uitgave van het Latijnse leven van Franciscus in de <hi rend="italic">Analecta Franciscana</hi>); voorts zijn in hoofdstuk XVI de paragrafen genummerd (in Romeinse cijfers, eveneens naar de <hi rend="italic">Analecta Franciscana</hi>). Hier zijn alleen de regel- en hoofdstuknummering gehandhaafd, waarbij de nummering der hoofdstukken I-V volgens het handschrift is en die van de hoofdstukken VI-XVI (tussen rechte haken) volgens de aanwijzingen in de verzen 103-124.</EDITIE.OPM>
<BRONNEN>Leiden, Universiteitsbibliotheek, B.P.L. 101</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head><pb n="35"/>                  &#x00B6; MARIA</head>
<head type="title">SINTE FRANCISCUS LEVEN</head>
<div type="chapter"><head type="chapter comment">[Proloog]</head>
<l><milestone unit="fol" n="1ra"/> <hi rend="bold">D</hi>Ese werelt trect ten ende,</l>
<l>Als mi dinct, met groter scende,</l>
<l>Na dat ons die apostel seget,</l>
<l>Daer dit dus in gescreven leget:</l>
<l n="5">Inden laetsten tiden sullen</l>
<l>Die lieden also verdullen,</l>
<l>Datsi zullen hem zelven minnen</l>
<l>Ende el niet souken danne winnen,</l>
<l>Ende hem vander waerheit keren</l>
<l n="10">Ende boerden ende favelen leren.</l>
<l>Nu merct alle ende verstaet</l>
<l>Of dus in de werelt niet gaet;</l>
<l>Twee dinghen minnen wi alre meest,</l>
<l>Entat leert ons die quade geest,</l>
<l n="15">Dats ons vleesch ende ons goet,</l>
<l>Wel gecleet ende wel ghescoet,</l>
<l>Wel eten, drinken, zochte slapen,</l>
<l>Dit minnen leke metten papen.</l>
<l>Dus minnen wi ons selven dan.</l>
<l n="20">Wie es hi nu, wijf of man,</l>
<l>Hine aventuert nu metter spoet</l>
<l>Sine edele ziele om taerdsche goet.</l>
<l>Ja ghierichede wast so zere,</l>
<l>Dat winnen gaet vor alle ere;</l>
<l n="25">Want arem man heet emmer sod.</l>
<l>Des ontfaermedi, here God!</l>
<l>Dat wi om desen vulen zac</l>
<l>Ende om dit corte ghemac</l>
<l><pb n="36"/>Onser edeler ziele vergheten,</l>
<l n="30">Daer dine zide omme was gespleten.</l>
<l>Cume es hi van nu bekent,</l>
<l>Die nu leeft ende waerheit mint;</l>
<l>Maer Tristram ende Lanceloot,</l>
<l>Perchevael ende Galehoot,</l>
<l n="35">Ghevensde namen ende ongeboren,</l>
<l>Hier of willen de lieden horen;</l>
<l>Truffe van minnen ende van stride</l>
<l>Leestmen dor de werelt wide;</l>
<l>Die ewangelie es ons te zwaer,</l>
<l n="40">Om dat soe recht seit ende waer.</l>
<l>Merct een tekin hare clare:</l>
<l>Wie so gherne horen tware,</l>
<l>Hen mach lichte niet gescien,</l>
<l>Men salre noch duegt an zien.</l>
<l n="45">Des radic minen vrienden dan,</l>
<l><milestone unit="fol" n="1rb"/> Dat si de waerheit vangen an</l>
<l>Ende laten de boerden varen,</l>
<l>Want de tijt es nu te waren,</l>
<l>Daer die apostel of vorsprac.</l>
<l n="50">Tfolc mint favele ende gemac</l>
<l>Ende om gelt eist datmen waect;</l>
<l>Dus es domesdach genaect.</l></div>
<div type="chapter"><head type="chapter">Maria minen zin verlichte / Nu ic van Fransoyse dichte. </head>
<l n="55"><hi rend="bold">G</hi>Od, die niet ne wille verliesen,</l>
<l>Die ons sach ende siet dus riesen,</l>
<l>Die sendde ons tesen letsten tiden</l>
<l>Sinen vrient met roden ziden,</l>
<l>Die sine wonden brochte voort,</l>
<l n="60">Om dat hi tvolc, dat leigt versmoort</l>
<l>In svleeschs weilde, in ertscen goede,</l>
<l><pb n="37"/>In favelen, in overmoede,</l>
<l>Uten sonden wecken soude;</l>
<l>Ende ooc mede, dat hi woude</l>
<l n="65">Datmens geloofde openbare,</l>
<l>Da hi vray messagier ware,</l>
<l>Gaf hi hem zinen seghel te dragene,</l>
<l>Sine boodscap mede te jagene;</l>
<l>Dat waren zine .v. wonden root.</l>
<l n="70">Noit was here noch so groot,</l>
<l>Daer hi dat tekin bi ute zende;</l>
<l>Sonder nu ter werelt hende</l>
<l>Dat hi Fransoyse den zegel gaf.</l>
<l>Jacop van Merlant wille hier af</l>
<l n="75">Dichten dor der ghere bede,</l>
<l>Dies hem tUtrecht inde stede</l>
<l>Harde vriendelike baden.</l>
<l>Des wilhi hem daer mede gestaden;</l>
<l>Want hi de bidders enten patroon</l>
<l n="80">Minnet, ende beghert den loon.</l>
<l>Nu, broeder Alaerd, lieve gevadre,</l>
<l>Desen rijm, die ic hier vergadre</l>
<l>Dor uwe ordine, bidt onsen here</l>
<l>Dat hise ter baten kere</l>
<l n="85">Den dichters enten lesers mede,</l>
<l>Dat hi hem geve herten vrede.</l>
<l><hi rend="bold">A</hi>Lso als broeder Bom aventure</l>
<l>Int latijn heeft gedicht ter cure,</l>
<l>So ic best mach ende naest,</l>
<l n="90">Salic hem volgen metter haest,</l>
<l><milestone unit="fol" n="1va"/> Die sine miracle ende sijn leven</l>
<l>In .xvi. sticken hevet uut gegeven.</l>
<l>.j. Dat beghin van sire viten</l>
<l>Es sijn bekeren in werelt abite.</l>
<l n="95">.ij. Tord, hoe hi bet genaecte</l>
<l>Gode, ende .ij. kerken maecte.</l>
<l>.iij. Tord, hoe hi de ordine zette</l>
<l><pb n="38"/>Entie regle geprouft bi wette.</l>
<l>.iiij. Tvierde, hoe die ordine wies,</l>
<l n="100">Ende hoe hem de paefs macht gaf dies.</l>
<l>.v. Tvijfte, hoe hi hem zette ten zuren,</l>
<l>Ende hoene solaesten de creaturen.</l>
<l>.vi. Tseste sine grote vele omoede</l>
<l>Ende God wel jonde dor sine goede.</l>
<l n="105">.vij. Tsevende der aremoeden minne</l>
<l>Entie vervulte daer inne.</l>
<l>.viij. Tachtende zine goedertierhede,</l>
<l>Daer hi de stomme diere dwanc mede.</l>
<l>.ix. Tnegende zine caritate clare</l>
<l n="110">Ende hoe hi wilde sijn maertelare.</l>
<l>.x. Tiende, hoe hi den nerenst dede</l>
<l>Crachtelike ende sere ter bede.</l>
<l>.xi. Telleaenste verstannesse der scrifturen,</l>
<l>Ende hoe hi propheteerde ter curen.</l>
<l n="115">.xij. Twalefste, hoe nerenst sijn predeken was,</l>
<l>Ende hoe hi den menigen genas.</l>
<l>.xiij. Tortiende vanden wonden vive,</l>
<l>Die hi droech in zinen live.</l>
<l>.xiiij. Tfiertende sine verduldechede</l>
<l n="120">Ende sinen edelen ende mede.</l>
<l>.xv. Tvichtende, hoe men auctoriseerde,</l>
<l>Ende hoe menne translateerde.</l>
<l>.xvi. Tachterste some miracle groot,</l>
<l>Die gesciede na sine doot.</l>
<l n="125">Ende om datic Vlaminc bem</l>
<l>Met goeder herte biddic hem,</l>
<l>Die dit Dietsche sullen lesen,</l>
<l>Dat si mijns genadich wesen;</l>
<l>Ende lesen sire in somich woort,</l>
<l n="130">Dat in haer land es ongehoort,</l>
<l>Men moet om de name souken</l>
<l>Misselike tonghe in bouken:</l>
<l>Duuts, Dietsch, Brabants, Vlaemsch, Zeeus,</l>
<l><pb n="39"/>Walsch, Latijn, Griex ende Hebreeus.</l>
<l n="135">Om vray thoudene rijm ende zin</l>
<l><milestone unit="fol" n="1vb"/> Help mi Fransois; dits tbeghin.</l>
</div>
<div type="chapter"><head type="chapter">.J. <hi rend="italic">Dits tbegin van sire viten / Ende sijn bekeren van werelt abiten. </hi></head>
<l><hi rend="bold">E</hi>En man was tAssise inde port,</l>
<l n="140">Die men Fransoise nomen hoort,</l>
<l>Wies gedincnesse es gebenedyet;</l>
<l>Want onse here, diet al vryet,</l>
<l>Die voorsachne so goedertierlike</l>
<l>In benedixien soete ende rike,</l>
<l n="145">Dat hine lieflike verloste</l>
<l>Ute des arems levens wantroste,</l>
<l>Ende vervuldene mildelike</l>
<l>Metter ghifte van hemelrike.</l>
<l>Want al was hi in lichteden</l>
<l n="150">Metten jongelingen vander steden</l>
<l>In sire jueghet up gevoet,</l>
<l>Ende, na dien datti lettren verstoet,</l>
<l>Toter coopmanscepe geset</l>
<l>Om gewin na daertsce wet,</l>
<l n="155">God die addene so behoet</l>
<l>Dat hi niewer sinen voet</l>
<l>Ne sette metten jongelinghen,</l>
<l>Die om svleeschs crancheit ginghen,</l>
<l>Al was hi gherne blide ende vro.</l>
<l n="160">Ende al plachi coopmanscepe also,</l>
<l>Sine hope ne lach niet anden scat,</l>
<l>Als coopman die niet wart zat.</l>
<l>Want die inadren van Fransoise juegt</l>
<l>Waren dor gaen met vulre duegt,</l>
<l n="165"><pb n="40"/> Dat hem vanden hemelscen vader</l>
<l>in geplant was algader,</l>
<l>Dat hi an daerme, ons heren lede,</l>
<l>Drouch so grote ontfarmichede.</l>
<l>Die lieberaelheit sonder liegen</l>
<l n="170">Wies met hem up al vander wiegen</l>
<l>Ende adde sine herte so vervult,</l>
<l>Datti niet als een verdult</l>
<l>Doof int verstanden was</l>
<l>Der ewangelien diemen las.</l>
<l n="175">Want hi hem selven telker stat</l>
<l>Achte te gevene wie so bat,</l>
<l>Ende meest wildi hem daer toe keren,</l>
<l>Dat hi gewoeghe der minne ons heren.</l>
<l>Hem gevel up enen dach,</l>
<l n="180">Dat hi sire coopmanscepe plach,</l>
<l><milestone unit="fol" n="2ra"/> Datti enen aermen weder zede,</l>
<l>Die hem de minne Gods vorlede;</l>
<l>Nochtan waest jegen zine sede.</l>
<l>Doch bepensde hi hem ter stede,</l>
<l n="185">Ende keerde tsire herte daer</l>
<l>Ende liep den andren naer</l>
<l>Ende heeftene mildelike vorsien.</l>
<l>Gode belovede hi mettien,</l>
<l>Dat hijs nemmermee ne dade,</l>
<l n="190">Waer datmen hem dor Gods minne bade,</l>
<l>Waert datti adde wat geven.</l>
<l>Vort mee helti al zijn leven</l>
<l>Met miltheden scone ende groot</l>
<l>Dit belof al toter doot.</l>
<l n="195">Ende hier bi wies hi met eren</l>
<l>Grootlike in de gracie ons heren.</l>
<l>Hi plach te segne sonder waen</l>
<l>Sint hi Gode adde an gedaen,</l>
<l>Datti des plach inde tijt,</l>
<l n="200">Datti drouch dat leec abijt:</l>
<l><pb n="41"/>Hoordi openbare gewagen</l>
<l>Ons heren minne in enigen dagen,</l>
<l>Dat sine herte plach alte male</l>
<l>Te verwandelne om de tale.</l>
<l n="205">So sochte was hi ende so mate,</l>
<l>Ende van seden so ghesate,</l>
<l>Gedogich ende gewandrich mede,</l>
<l>Meer dan macht heeft smenscen zede,</l>
<l>Milde gevende sonder clagen,</l>
<l n="210">Meer dan zijn goet conde gedragen.</l>
<l>Met aldustaenre doget</l>
<l>So begonde in sire joget</l>
<l>Die jonclinc, daer ment an sach,</l>
<l>Te bloeyene nacht ende dach.</l>
<l n="215">Dit dochte .i. voor tekin wesen,</l>
<l>Dat noch namaels soude na desen</l>
<l>Die benedixie vanden trone</l>
<l>Up hem comen harde scone.</l>
<l><hi rend="bold">E</hi>En man was doe tote Assisen,</l>
<l n="220">Simpel zere in alre wisen;</l>
<l>Van hem bewanen wi ons mede,</l>
<l>Dat hem God te wetene dede.</l>
<l>Als hi uptie strate vernam,</l>
<l>Dat Fransois hem jegen quam,</l>
<l n="225">Heefti den mantel of gedaen</l>
<l><milestone unit="fol" n="2rb"/> Ende spreeddene tsinen voeten zaen</l>
<l>Ende seide, Fransois ware mede</l>
<l>Wel waert alre waerdichede,</l>
<l>Als .i., die noch herde zaen</l>
<l n="230">Grote dinc soude ane vaen,</l>
<l>Daerne souden omme eren</l>
<l>Alle die hem an Gode keren.</l>
<l>Fransois selve die niet verstaet</l>
<l>Te hem waert ons heren raet,</l>
<l n="235">Want sijn vader dedene waken</l>
<l>Ende pinen te uterliken saken,</l>
<l><pb n="42"/>Entie crancheit der menscelijchede</l>
<l>Dwankene te nedren dingen mede.</l>
<l>Dus was oncont den jongelinge</l>
<l n="240">Te merkene demelsce dinge,</l>
<l>Ende ooc ongewone ter sake</l>
<l>Hoe hi de gifte ons heren smake;</l>
<l>Ende, want vernoy ende ziechede</l>
<l>Verstannesse te meniger stede</l>
<l n="245">Ghevet ten geesteliken horne,</l>
<l>Cam up hem zinen vleesce te torne</l>
<l>Gods hande, diene verkeerden wale,</l>
<l>Want hi vel in langer quale,</l>
<l>Die zinen lechame so versleet</l>
<l n="250">Om de siele te makene gereet,</l>
<l>Die soetheit shelichs geest tontfane,</l>
<l>Entie te gevoechte daer ane.</l>
<l><hi rend="bold">D</hi>Aer na als hi des genas</l>
<l>Ende hem sine cracht comen was,</l>
<l n="255">Dedi hem met goeden cleden</l>
<l>Scone pareren ende gereden,</l>
<l>Ende voer daer hem te zine stoet.</l>
<l>Enen rudder datti gemoet</l>
<l>Edel, arem, qualike gecleet;</l>
<l n="260">Sijns ontfarmede hem gereet:</l>
<l>Hi ontcledem daer ter stede</l>
<l>Ende cledene daer mede.</l>
<l>D[aer] m[?]erct datti in enen dede</l>
<l>Tweerhande dogedachtichede:</l>
<l n="265">Teen es, alsic ebbe gemect,</l>
<l>Des edels scaemte heefti gedect,</l>
<l>Enten aermen metten goede</l>
<l>Verlicht van sire aermoede.</l>
<l>Nachts daer na, als de jongelinc</l>
<l n="270">Up sijn bedde rusten ghinc,</l>
<l><milestone unit="fol" n="2va"/> Vertoochdem God, die goedertiere,</l>
<l>.J. palaes scone ende diere</l>
<l><pb n="43"/>Met rudders wapenen behangen</l>
<l>Ende met roden crucen bevangen;</l>
<l n="275">Om dat hem die ontfarmichede,</l>
<l>Die hi den armen rudder dede</l>
<l>Dor den coninc vanden trone,</l>
<l>God vertoghen zoude scone,</l>
<l>Dat hijt hem vergelden soude</l>
<l n="280">Met dieren lone menichfoude.</l>
<l>Doe hi vraechde wies dat ware,</l>
<l>Wort hem geandwoord openbare,</l>
<l>Dat sijn ende sire rudders mede</l>
<l>Ware algader die chierhede.</l>
<l n="285">Tilike na deser zaken,</l>
<l>Als Fransois wart onwaken,</l>
<l>Want dat nochtoe niet sijn moet</l>
<l>Was ooc te bekenne vroet</l>
<l>Ter betekenesse ons heren,</l>
<l n="290">Ende hi niet conste bekeren</l>
<l>Dinc die men van buten siet,</l>
<l>Watter bi mach zijn bediet</l>
<l>Int ware datmen niet mach sien,</l>
<l>Bewaendi hem wel in dien,</l>
<l n="295">Dat groot geluc ende ere lach</l>
<l>In den droom dien hi daer sach.</l>
<l>Bedi so heefti voor acht,</l>
<l>Als die gone die clene wacht,</l>
<l>Wat God met hem wille bestaen,</l>
<l n="300">Dat hi wilde in Poelgen gaen</l>
<l>Tote .i. hovesschen milden grave</l>
<l>Om te bejagene daer ave</l>
<l>Rudders ordine, mocht hem gescien,</l>
<l>Als hi in drome adde gesien.</l>
<l n="305">Doe gevel hem daer na zaen,</l>
<l>Als hi den wech soude bestaen,</l>
<l>Ende hi quam ter naester poort,</l>
<l>Heefti nachts Gode gehoort</l>
<l><pb n="44"/>An hem sprekende vriendelike:</l>
<l n="310">"Wie machti, Fransois, bet maken rike,</l>
<l>Arem oft rike, here of knecht?"</l>
<l>Fransois andwoorde na trecht,</l>
<l>Want hem dochte ongelijc zere</l>
<l>Arem knecht ende rike here:</l>
<l n="315">"Die rike here hevets bet macht."</l>
<l><milestone unit="fol" n="2vb"/> Doe andwordem de Gods cracht:</l>
<l>"Twi laetstu den here om den knecht dan</l>
<l>Ende Gode om enen armen man?"</l>
<l>Fransois antwoorde daertoe:</l>
<l n="320">"Wattu wiltu, here, datic doe?"</l>
<l>Onse here sprac: "Kere te lande;</l>
<l>Dat visioen, datic di zande,</l>
<l>Heeft an hem geestelike cracht:</l>
<l>Dats sal vervullen de Gods macht,</l>
<l n="325">Na dien dat hem genoeget,</l>
<l>Niet als smenscen herte voeget."</l>
<l><hi rend="bold">T</hi>Ileke ter dageraet daer naest</l>
<l>Keert hi tAssisen metter haest,</l>
<l>Bede zeker ende blide</l>
<l n="330">Om tvisioen vander nachts tide,</l>
<l>Als of hi van onderhorichede ware</l>
<l>Bede speghel ende exemplare,</l>
<l>Ende ombeet ons heren wille.</l>
<l>Voort waert meer lude ende stille</l>
<l n="335">Lieti coopmanscepe varen,</l>
<l>Ende bat al sonder sparen</l>
<l>Der goedertierheit ons heren,</l>
<l>Dat hine daer oe moeste keren,</l>
<l>Dat hi hem vertogen woude</l>
<l n="340">Wat hi best begripen soude.</l>
<l>Alse bi costumen ende bi der seden</l>
<l>Vander eenpaerliker beden</l>
<l>.J. vier der minnen van onsen here</l>
<l>Begonste in hem wassen zere,</l>
<l n="345"><pb n="45"/> De minne, die hem cam van Gode,</l>
<l>Dedem al, dat wi hier loven,</l>
<l>Versmaden als oft niet ware;</l>
<l>Ende bi dustaenre gebare</l>
<l>Gevoelde zine herte dat</l>
<l n="350">Dat hi vonden adde den scat,</l>
<l>Die so vaste lach geborgen;</l>
<l>Recht als of .i. wijs coopman vul zorgen</l>
<l>Wildi om de margarite,</l>
<l>Die hi vant, hem maken quite</l>
<l n="355">Al sijns goets, groot ende clene,</l>
<l>Om die te ebbene allene.</l>
<l>Dese scat ende dose margarite,</l>
<l>Daer of spreict dese vite,</l>
<l>Sijn der ewangelien woort</l>
<l n="360">Ende ic ombintse den leken voort.</l>
<l><milestone unit="fol" n="3ra"/> Mattheus spreict: dat hemelrike</l>
<l>Draget recht des scats gelike,</l>
<l>Die de man geborghen vint</l>
<l>Inden acker; want hine mint,</l>
<l n="365">Bedect hine, ende coopt den acker dan.</l>
<l>Die acker nu, merct hier an,</l>
<l>Es die leringe van hemelrike,</l>
<l>Entie scat draget tgelike</l>
<l>Vander begherte vanden trone.</l>
<l n="370">Desen acker cochte Fransois scone,</l>
<l>Als hi algader zine sinne</l>
<l>Leide in der ewangelien minne,</l>
<l>Ende ooc dien geborgen scat</l>
<l>Drouchi in dat erdsche vat</l>
<l n="375">So bedect, dat noit viant</l>
<l>Wech hem dien te nemene ne vant.</l>
<l>Echt seget Mattheus mede,</l>
<l>Dat .i. coopman in meneger stede</l>
<l>Goede margarite zochte;</l>
<l n="380">Ene vant hi, die hem goet dochte.</l>
<l><pb n="46"/>Van joyen vercochti doe tsine</l>
<l>Ende cochte de margarite fine.</l>
<l>Die margarite, die wi loven,</l>
<l>Dats die soetheit van hier boven;</l>
<l n="385">Hens niemen so ongeraect,</l>
<l>Geeft hem God dat hire eens smaect,</l>
<l>Alle erdsche dinge dinct hem zijn</l>
<l>Bitter, zuur ende fel aysijn.</l>
<l>Dese waest dat Fransois cochte</l>
<l n="390">Ende gaver omme al dat hi brochte.</l>
<l>Nochtoe conste hi niet bekinnen,</l>
<l>Hoe hi dat soude beghinnen,</l>
<l>Sonder dat hem alre meest</l>
<l>Quam te voren in zinen geest,</l>
<l n="395">Dat coopmanscepe, die geestelic es,</l>
<l>Heeft hare beghin in des,</l>
<l>Datmen de werelt ebbe onwaert,</l>
<l>Entie Gods rudderscap begaert,</l>
<l>Wilhi comen ten beghinne,</l>
<l n="400">Sie, dat hi hem verwinne.</l>
<l><hi rend="bold">T</hi>Enen tiden soudi riden</l>
<l>Up .i. plein bider ere ziden</l>
<l>Van Assisen, vander stat;</l>
<l>Een lazers gemoeten up dat;</l>
<l n="405">Want hi up hem quam onversien</l>
<l><milestone unit="fol" n="3rb"/> Wart hi zere vervaert van dien;</l>
<l>So dat hi hem hevet bedacht,</l>
<l>Ende penst om dat hi hevet voracht</l>
<l>Hem ter vulmaecteit te kerne,</l>
<l n="410">Dat hi hem best pijnt te lerne,</l>
<l>Hoe hi hem zelven verwinne,</l>
<l>Beghert hi ons heren minne</l>
<l>Ende wille hi zijn rudder wesen.</l>
<l>Te voet beetti hi daer met desen</l>
<l n="415">Ende loopt om te cussene den man;</l>
<l>Die lasers boot die hant dan</l>
<l><pb n="47"/>Om te ebbene der caritate;</l>
<l>Die gaf hem Fransois tsire bate</l>
<l>Ende custene daer mede</l>
<l n="420">Met groter omoedichede.</l>
<l>Fransois die zat up na dien;</l>
<l>Al omme ende omme heefti gesien:</l>
<l>Upt velt breet, slicht ende wijt</l>
<l>Ne zachi niemene daer ter tijt.</l>
<l n="425">Hier omme began hem wonderen so;</l>
<l>Ooc wort hi blide ende vro</l>
<l>Ende loveder omme onsen here;</l>
<l>Ooc so achti voort waert mere,</l>
<l>Datti soude in meerren dingen</l>
<l n="430">Clemmen vort, wils God gehingen.</l>
<l>Voort waert meer so plachi das,</l>
<l>Datti ghinc daert woeste was,</l>
<l>Daert goet wenen ende carmen dede,</l>
<l>Daer hi in groter zerichede,</l>
<l n="435">In versuchtene nacht ende dach,</l>
<l>Meer dan men vertellen mach,</l>
<l>Was, ende zonder rusten bat.</l>
<l>Na lange bede verdiendi dat,</l>
<l>Dattene God bi sire genaden</l>
<l n="440">Gehoren wilde ende beraden.</l>
<l><hi rend="bold">W</hi>Ant doe hi dus up enen dach</l>
<l>Biddende in ere woesteden lach</l>
<l>Ende hi, met uutbernende zinne,</l>
<l>Al was bevaen inde Gods minne,</l>
<l n="445">Vertoochdem Jhesus Cristus dare</l>
<l>Als hi ant cruce geslegen ware.</l>
<l>Als hi dien an versach,</l>
<l>Die ziele, die in hem lach,</l>
<l>Versmalt van jammere alte male,</l>
<l n="450">Entie gedincnesse also wale</l>
<l><milestone unit="fol" n="3va"/> Der passien ons heren ende sire smerten</l>
<l>Wort so geprent in sire herten,</l>
<l><pb n="48"/>Ende so diepe daer in geboort,</l>
<l>Dat hi vander stonde voort,</l>
<l n="455">Als hem inden zinne quam</l>
<l>Die passie die onse here an nam,</l>
<l>Cume van groter zuchten machte</l>
<l>Ende van weenne ooc met crachte.</l>
<l>Alst zelve ondecte de man,</l>
<l n="460">Als hi der doot naken began.</l>
<l>Die Gods man verstont daerbi voort</l>
<l>Der vrayer ewangelien woort,</l>
<l>Die spreect: "Wiltu mi volgen an,</l>
<l>So verloochene dijns selves dan</l>
<l n="465">Ende drach dijn cruce ende volch mi naer!"</l>
<l>Dit verstont Fransois al daer.</l>
<l>Voort waert meer dede an de goede</l>
<l>Den geest van der aermoede</l>
<l>Enten zin van omoedicheden</l>
<l n="470">Entie minne van goedertierheden.</l>
<l>Want te voren, horen wi bedieden,</l>
<l>Scuwedi van den lazersen lieden</l>
<l>Tgeselscap ende tgemoet nochtan;</l>
<l>Ja sachise van verren an,</l>
<l n="475">Hi wort al vervaert van zinne;</l>
<l>Maer nu, dor ons heren minne,</l>
<l>Die hem, na den prophete, verbaerde</l>
<l>Als .i. lazers ende .i. onwaerde,</l>
<l>Om datti hem zelven wale</l>
<l n="480">Wilde versmaden al te male,</l>
<l>Diende hi metter milder hant</l>
<l>Den lazersen, daer hise vant.</l>
<l>Haer huus besachi menich waerven,</l>
<l>Ende gaf hem tsine thare bedaerven,</l>
<l n="485">Ende met ontfarmicheit van gronde</l>
<l>Custi hare hande ende hare monde.</l>
<l>Den aermen broodbidders gemene</l>
<l>Ne gaf hi niet dat zine allene,</l>
<l><pb n="49"/>Maer hi begherde in sijn gedochte,</l>
<l n="490">Hoe hi hem zelven hem geven mochte;</l>
<l>Nu dedi sine cledren af,</l>
<l>Die hi mildelike hem gaf;</l>
<l>Nu ontnaeyde hi ende scueretse dicken</l>
<l>Ende cledetse metten sticken,</l>
<l n="495">Als hi anders in der hant</l>
<l><milestone unit="fol" n="3vb"/> Hem te gevene niet ne vant.</l>
<l>Aermen papen dedi goet mede</l>
<l>Met groter onderdanichede,</l>
<l>Ende garenst gaf hi openbare</l>
<l n="500">Ten ornemente vanden outare,</l>
<l>Om dat hi wilde delen met eren</l>
<l>Emmer anden dienst ons heren,</l>
<l>Entie mede helpen voeden,</l>
<l>Die tons heren dienste stoeden.</l>
<l n="505"><hi rend="bold">A</hi>Ls hi tien tiden zoude te waren</l>
<l>Te sint Pieters te Rome varen</l>
<l>Als pelegrijm, sachi tier ure</l>
<l>Aldaer voor die keerke dure</l>
<l>Vele aermer lieden daer ter stede.</l>
<l n="510">Dor sine grote goedertierhede</l>
<l>Ende dor der armoeden minne</l>
<l>Sachi den aremsten daer inne:</l>
<l>Sine cledren gaf hi hem dan</l>
<l>Ende nam zine doerselen an.</l>
<l n="515">Dien dach heefti daer leden</l>
<l>Met sonderlangher vroylicheden</l>
<l>Van zinne ende al na den geeste,</l>
<l>Onder ghere aermer feeste,</l>
<l>Om dat hi wilde scuwen zere</l>
<l n="520">Der werelt glorie ende hare ere</l>
<l>Enter ewangelien vulmaectede</l>
<l>Van grade te grade clemmen mede.</l>
<l>Sijn vleesch te dooddene pijndi zere,</l>
<l>Dat hi tcruce van onsen here,</l>
<l n="525"><pb n="50"/> Dat hi in sire herten drouch,</l>
<l>Buten droege bloot genouch.</l>
<l>Fransois dede dese dinghe</l>
<l>Niet versceden zonderlinghe</l>
<l>Van levene no van abite</l>
<l n="530">Uut deser werelt, spreect de vite.</l>
</div>
<div type="chapter"><head type="chapter">.IJ. <hi rend="italic">Hoe dat hi bet genaecte / Gode, ende .ij. kerken maecte. </hi></head>
<l><hi rend="bold">W</hi>Ant Fransois, de knecht ons heren,</l>
<l>Niemen ne mochtene leren</l>
<l n="535">No adde tote desen zaken</l>
<l>Sonder Gode diet al can maken,</l>
<l>Visiterden dor zine ere</l>
<l>Die goedertierheit van onsen here</l>
<l>Ander waerf met groter soethede,</l>
<l n="540">So ghi moget horen hier ter stede.</l>
<l><milestone unit="fol" n="4ra"/> Bedi als hi up .i. dach</l>
<l>Was gegaen wandren, so hi plach,</l>
<l>Pensende allene up .i. velt</l>
<l>Als ons zine vite vertelt,</l>
<l n="545">Quam hi bi ere kerke gaende,</l>
<l>Al daer biden velde staende</l>
<l>In dere van Sinte Damiane</l>
<l>Die van ouden, die haer lach ane,</l>
<l>Wel na wilde vallen doe.</l>
<l n="550">Sijn geest troostene daer toe,</l>
<l>Dat hi daer in bidden ghinc;</l>
<l>Voor tcruce vel de jonclinc,</l>
<l>Al daer hi in zire gebede</l>
<l>Ontfinc geestelike trostelichede.</l>
<l n="555">Als hi upt cruce ons heren zach</l>
<l><pb n="51"/>Met natten ogen daer hi lach,</l>
<l>Hoordi ene stemme openbaer</l>
<l>Vanden cruce ons heren daer</l>
<l>Met sinen vleescheliken oren,</l>
<l n="560">Die hem dus an sprac, als wijt horen:</l>
<l>"Fransois!" riep .iij. waerf de tale,</l>
<l>"Ganc, mac weder mine zale:</l>
<l>Du sies zelve, dat soe al</l>
<l>Comen es up haren val."</l>
<l n="565">Vervaert wort hi in zinen sin,</l>
<l>Want hi allene was daer in,</l>
<l>Ende hem wondert, wat beduut</l>
<l>Also zonderlanghe .i. luut.</l>
<l>Als hi verstont met sinen zinne</l>
<l n="570">Die cracht die Gods word hevet inne,</l>
<l>Wort hi van wondere inder gebare</l>
<l>Als of hi buten zinne ware.</l>
<l>Doch dat hi them selven cam</l>
<l>Ende hi zinen zin weder nam,</l>
<l n="575">Met groter onderhoricheden</l>
<l>Gereedde hi hem daer ter steden</l>
<l>Te makene de kerke van stenen;</l>
<l>Nochtan wilde de stemme menen</l>
<l>Sonderlanghe ende bedieden</l>
<l n="580">Die gemeente van kerstinen lieden,</l>
<l>Die Jhesus cochte also zware,</l>
<l>Als dat zine sale ware,</l>
<l>Also als hi hevet verheest</l>
<l>Sident anden heligen geest,</l>
<l n="585">Ende als hi zident weten dede</l>
<l><milestone unit="fol" n="4rb"/> Sinen lieven broeders mede.</l>
<l><hi rend="bold">F</hi>Ransois die es up gestaen</l>
<l>Ende heeft hem gezegent saen;</l>
<l>Laken nam hi zonder sparen</l>
<l n="590">Ende es tote Fulginen gevaren,</l>
<l>Dats ene stat, daer hijt vercochte;</l>
<l><pb n="52"/>Sijn paert, dattene daer brochte,</l>
<l>Lieti, ende heeft tgelt genomen,</l>
<l>Dat van gonen saken es comen,</l>
<l n="595">Ende es tote Assisen gekeert.</l>
<l>Ter kerken, daerne hevet geleert</l>
<l>Die stemme, daer ghinc hi inne</l>
<l>Met enen omoedegen zinne.</l>
<l>Ghinder vant de helige cnape</l>
<l n="600">Enen herden aermen pape,</l>
<l>Dien hi dede ere groot,</l>
<l>Ende sijn gelt hi den gonen boot,</l>
<l>Die kerke te makene mede</l>
<l>Enter aermer nuttelichede.</l>
<l n="605">Omoedelike hi hem bat,</l>
<l>Datti hem gehingede dat</l>
<l>Met hem te blivene .i. stonde.</l>
<l>Des orloofde hi metten monde,</l>
<l>Maer tgelt ontseidi uptien dach,</l>
<l n="610">Als die Fransoise mage ontsach.</l>
<l>Maer die warachtighe versmadre</l>
<l>Aertsche peneghe, alte gadre</l>
<l>Warp hijt in .i. veinstre bet of</l>
<l>Recht als .i. onwaerdich stof.</l>
<l n="615">Als hi dus metten pape was,</l>
<l>Sijn vader wort geware das,</l>
<l>Dat zijn sone ghinder merret.</l>
<l>Daer ter stat cam hi vererret,</l>
<l>Ende Fransois warts geware;</l>
<l n="620">Over zide vlo hi van vare,</l>
<l>Als .i. niewe kempe ons heren,</l>
<l>Als hi tgedreech hem hoort keren;</l>
<l>In enen hemeliken pit</l>
<l>Es hi ontscuult omme dit,</l>
<l n="625">Daer hi zomegen dach in was.</l>
<l>Onsen here bat hi das</l>
<l>Sonder ruste ende met wene,</l>
<l><pb n="53"/>Dat God zine siele allene</l>
<l>Van sinen vianden maecte quite,</l>
<l n="630">Ende hi vuldoen moeste met vlite</l>
<l><milestone unit="fol" n="4va"/> Den goeden wille, dien hi brochte</l>
<l>Hem te voren int gedochte.</l>
<l><hi rend="bold">H</hi>Ier na gheviel hem also,</l>
<l>Dat hi wort geestelike vro,</l>
<l n="635">Ende hi ooc scelden began</l>
<l>Die crancheit, die hem lach an,</l>
<l>Ende hi bloot was ende cranc.</l>
<l>Uten pitte doet hi den ganc</l>
<l>Ende werpt van hem allen vaer;</l>
<l n="640">TAssisen waert gaet hi daer naer.</l>
<l>Alsene die van der steden</l>
<l>Sagen dus verkeert van seden,</l>
<l>Int anscijn droeve, ten beghinne</l>
<l>Heltsine vor ute zinen sinne;</l>
<l n="645">Bede met stenen ende met aerden</l>
<l>Clatte sine met groter onwaerden,</l>
<l>Ende ghingen hem roepen an,</l>
<l>Recht alst ware .i. verwoet man.</l>
<l>Maer hine wort verkeert no te broken</l>
<l n="650">Dor geen roupen, dor geen stoken;</l>
<l>Hi leet dore inder gebare</l>
<l>Als of hi al steen doof ware.</l>
<l>Als die vader dit vernam,</l>
<l>Metter haest hi ghinder quam,</l>
<l n="655">Niet dat hine verlossen zoude,</l>
<l>Maer dat hine verderven woude;</l>
<l>Als die om geen ontfarmen mect</l>
<l>Te sinen huus dat hine trect:</l>
<l>Hi ghinc hem eerst met worden an,</l>
<l n="660">Daer na gheseldi den man</l>
<l>Ende heeftene tien stonden</l>
<l>Vaste geboeyt ende gebonden.</l>
<l>Hi, die vaste in sinen zin</l>
<l><pb n="54"/>Volgen wille sijn beghin,</l>
<l n="665">Wort omme die pijnlichede</l>
<l>Te staerker ende gereder mede;</l>
<l>Om der ewangelien woort</l>
<l>Pensde hi, daer men dit in hoort:</l>
<l>"Salich sijn si, die omme trecht</l>
<l n="670">Dogen pine ende gevecht,</l>
<l>Want bedi al openbare</l>
<l>Hemelrike dat es hare."</l>
<l>Cortelike daer na te waren</l>
<l>Es sijn vader wech gevaren.</l>
<l n="675">Der moeder die dochte wel,</l>
<l><milestone unit="fol" n="4vb"/> Dat de vader was te fel;</l>
<l>Soe sach datmen tsoons gedochte</l>
<l>Bugen altoos niet ne mochte:</l>
<l>Bedi hevet soene ontbonden</l>
<l n="680">Ende lietene gaen tien stonden.</l>
<l><hi rend="bold">D</hi>Ies dancte Fransois wel zere</l>
<l>Gode onsen lieven here,</l>
<l>Ende keerde ter stat na desen,</l>
<l>Daer hi eerst adde ghewesen.</l>
<l n="685">Als die vader quam int lant</l>
<l>Ende hi den sone niet ne vant,</l>
<l>Wort hi erre ende gram</l>
<l>Uptie vrouwe, als hijt vernam.</l>
<l>Metter haest liep die gone</l>
<l n="690">Ter stat, daer hi wiste den zone,</l>
<l>Of dat hine niet ne mochte</l>
<l>Bringen uut zinen gedochte,</l>
<l>Dat hine uten lande verdreve</l>
<l>Ende hi bi hem niet ne bleve.</l>
<l n="695">Maer Fransois, die, zonder waen,</l>
<l>Van Gode adde den troost ontfaen,</l>
<l>Was die jegen den vader quam</l>
<l>Gewillike, die zere was gram.</l>
<l>Vrilike riep hi ende sprac,</l>
<l n="700"><pb n="55"/> Dat hi slaghe, yser, ongemac,</l>
<l>Ende wat so hi mochte doen,</l>
<l>Niet ne achte .i. bottoen,</l>
<l>Ende hi blidelike alt verdriet</l>
<l>Dor hem ontfaet, diet al beziet.</l>
<l n="705">Wel besiet hem des de vader,</l>
<l>Dat weder roupen dans niet algader;</l>
<l>Daer toe zette hi sine zinne,</l>
<l>Hoe hi tgelt van hem gewinne.</l>
<l>In .i. veinstre vant hi tgoet.</l>
<l n="710">Een deel zochte hem die moet,</l>
<l>Want hem tgelt der vrecheden derst</l>
<l>Een deel temperde inde berst.</l>
<l>Doe pijnde de vleescelike vader</l>
<l>Der gracien zone, die algader</l>
<l n="715">Vanden gelde was ontcleet,</l>
<l>Hoe hine voor den bisscop leet,</l>
<l>Dat hi hem bi zulken rade</l>
<l>Voor hem quite scelden dade</l>
<l>Sijns vaders goet, ende keren mede</l>
<l n="720">Al dat hi adde in enighe stede.</l>
<l><milestone unit="fol" n="5ra"/> Dit dede met gewillegen moede</l>
<l>Die minre der aermoede.</l>
<l><hi rend="bold">A</hi>Ls hi voor den bisscop quam,</l>
<l>Die jonclinc ne eesscede no nam</l>
<l n="725">No weder tale no andwoorde,</l>
<l>No niet datter toe behoorde;</l>
<l>Maer daer dedi of al gader</l>
<l>Sine cledre, ende gafse den vader.</l>
<l>Daerse de Gods knecht dede uut,</l>
<l n="730">Vant men de hare naest sire huut</l>
<l>Onder zine cledren goet</l>
<l>Als hem ter werelt bestoet.</l>
<l>Ja van wonderliken brande</l>
<l>Des helichs geest, alsmen becande,</l>
<l n="735">Dochti al gader dronken wesen,</l>
<l><pb n="56"/>Want hi zijn neder cleet met desen</l>
<l>Of warp, ende bleef naect algader,</l>
<l>Ende zeide aldus toten vader:</l>
<l>"Tote nu dedic di die waerde,</l>
<l n="740">Dattic di vader hiet up daerde:</l>
<l>Nu voort machic mi beromen des:</l>
<l>"Pater noster qui in celis es".</l>
<l>Want hem allene ebbic bevolen</l>
<l>Al mijn scat al onverholen."</l>
<l n="745">Die bisscop dit met wondre sach,</l>
<l>Dat in gonen godsman lach</l>
<l>Also uutnemende groot brant.</l>
<l>Up es hi gestaen te hant,</l>
<l>Ende ontfinckene in zinen aerme</l>
<l n="750">Met weene ende met groten ontfaerme,</l>
<l>Want hi was goet ende goedertiere.</l>
<l>Met zinen mantele decte hine sciere,</l>
<l>Ende hiet datmen hem yet brochte,</l>
<l>Daer hi hem mede decken mochte.</l>
<l n="755">Het cam .i. arem mantelkijn,</l>
<l>Dat adde . eens ackermans gesijn,</l>
<l>Die was des bisscops huerlinc.</l>
<l>Hoe lieflike hi dat ontfinc!</l>
<l>Met mortre, dat hi daer vand,</l>
<l n="760">Maecte hire .i. cruce an te hand,</l>
<l>Ende tekende, dat cleet ware gemaect</l>
<l>Tenen aermen mensce gecruust ende naect.</l>
<l>Dus es des hoghest coninx knecht</l>
<l>Naect gebleven int gevecht,</l>
<l n="765">Om te volgene den naecten here,</l>
<l><milestone unit="fol" n="5rb"/> Dien hi minde also zere.</l>
<l>Dus es hi metter cruce bewaert,</l>
<l>Datti zine siele ter langer vaert</l>
<l>Soude der crucen bevelen,</l>
<l n="770">Ende hi daerbi soude getelen,</l>
<l>Datti uter werelt scame</l>
<l><pb n="57"/>Seker sciede ende zonder blame.</l>
<l><hi rend="bold">A</hi>Ls die versmadre van goede</l>
<l>Aldus ontbonden was met spoede</l>
<l n="775">Vander aertscher ghierichede,</l>
<l>Vri ende zeker liet hi die stede</l>
<l>Ende tijdde tere woestine niet clene,</l>
<l>Daer hi zwighende ende allene</l>
<l>Horen soude met groter vrede</l>
<l n="780">Spreken Gods verhoolnechede.</l>
<l>Maer, daer hi ghinc dor een foreest</l>
<l>Lovende den helegen geest,</l>
<l>Ende hi in Fransoyse daer zanc,</l>
<l>Daer hi was in zinen ganc,</l>
<l n="785">Camen uter haghe dare</l>
<l>Dieve up hem gelopen zware,</l>
<l>Die hem daer met fellen moede</l>
<l>Vraechden wie hi ware; de goede,</l>
<l>Hi, die hem trooste van Gods behete,</l>
<l n="790">Sprac na twoort vanden prophete:</l>
<l>"Ic bem vor roupere des groots heren!"</l>
<l>Si ginghene slaen, wenden ende keren</l>
<l>Ende worpene in enen pit,</l>
<l>Die vuul was, ende zeiden dit:</l>
<l n="795">"Gods vor roepere! doorper! lech daer!"</l>
<l>Doe si wech waren daer naer,</l>
<l>Es hi uten pitte gegaen,</l>
<l>Met groter bliscap bevaen;</l>
<l>Met luder stemme dan hi dede eer,</l>
<l n="800">Loofdi Gode lanc so meer.</l>
<l><hi rend="bold">N</hi>A deser aventure cam hi</l>
<l>Tenen cloostre daer bi,</l>
<l>Daer hi alemoesene bat.</l>
<l>Ombekent was hi tier stat;</l>
<l n="805">Daer ontfinc hi datti begaerde</l>
<l>Als .i. arem ende .i. onwaerde.</l>
<l>Van danen es hi gegaen</l>
<l><pb n="58"/>Tote Eugubium, tere stede, zaen,</l>
<l>Daerne .i. sijn oude vriend ontfinc,</l>
<l n="810">Die kende den jongelinc,</l>
<l><milestone unit="fol" n="5va"/> Ende gaf den armen Gods daer mede</l>
<l>.J. arem rockelkijn ter stede.</l>
<l>Daer na die minre der omoede</l>
<l>Tijdde ten lazersen met spoede.</l>
<l n="815">Nerenstelike hem alle gader</l>
<l>Diendi dor den hogen vader.</l>
<l>Hare voete dwoechi, haer zeer hi bant</l>
<l>Ende duweder tetter uut metter hant,</l>
<l>Ende vaghetse lieflike ende stille,</l>
<l n="820">Ende met wondre groten wille</l>
<l>Custi haer zeer ende hare wonden,</l>
<l>Die daer na in corten stonden</l>
<l>Die der ewangelien medicien</l>
<l>Vray ende gerecht wort gesien.</l>
<l n="825">Om dat zonderlanghe leven</l>
<l>Heeft hem God de macht gegeven,</l>
<l>Datti van allen evele tsamen,</l>
<l>Bede ter zielen entes lechamen,</l>
<l>Gewan wonderlike cracht</l>
<l n="830">Te genesene bider Gods macht,</l>
<l>Daer ic van allen een allene</l>
<l>Sal tellen uten hope gemene.</l>
<l><hi rend="bold">H</hi>Et was .i. man, alst es geset,</l>
<l>Uten graefscepe van Spolet,</l>
<l n="835">Dat hem de mont entie lierwanghe</l>
<l>Met enen zwaren evele langhe</l>
<l>Verrot was in den anscine,</l>
<l>Ende hem ne gene medicine</l>
<l>Altoos ne mochte staen in staden;</l>
<l n="840">Ende want de hope der Gods genaden</l>
<l>Was hi te Rome daer omme gegaen.</l>
<l>Int keren gevel hem zaen</l>
<l>Van sire pelegrimagen recht,</l>
<l><pb n="59"/>Datti gemoette ons heren knecht;</l>
<l n="845">Ende als de zieke dor grote omoet</l>
<l>Cussen wilde Fransoise voet,</l>
<l>Die omoedege gedochts niet,</l>
<l>Maer den mont datti hem biet.</l>
<l>Daer Fransois, knecht der maladen,</l>
<l n="850">Vul wonder goedertiere genaden,</l>
<l>Custe doe gone yselike wonde</l>
<l>Met zinen dor soeten monde,</l>
<l>Al evel wort dan verjaget,</l>
<l>Entie zieke hevet bejaget</l>
<l n="855">Vulle ganse ende gesonde,</l>
<l><milestone unit="fol" n="5vb"/> Datti begherde lange stonde.</l>
<l>In can geweten niet bi mi</l>
<l>Welc dat meest te wonderne si:</l>
<l>So die diepe omoede, de diere,</l>
<l n="860">Int cussen so goedertiere,</l>
<l>So die edele crachtege dingen</l>
<l>In miraclen so zonderlingen.</l>
<l>Fransois, die gefondeert was dus</l>
<l>In die omoedichede Jhesus,</l>
<l n="865">Gedochte der onderhorichede</l>
<l>Die hem tcruce weten dede,</l>
<l>Dat was, te makene weder in werke</l>
<l>Des goets Sinte Damiaens kerke.</l>
<l>Tote Assisen keerdi dan</l>
<l n="870">Als .i. recht honderhorich man,</l>
<l>Datti biddende vulhende</l>
<l>Die woort, die hem de stemme zende.</l>
<l>Alle scaemte zette hi ten kere</l>
<l>Dor den aermen gecruusten here.</l>
<l n="875">Den gonen bad hi, onder wien</l>
<l>Men te voren adde rike gesien.</l>
<l>Sinen cranken lechame ende vervast</l>
<l>Leedi onder der stenen last.</l>
<l>Bi poorters helpe vander stede</l>
<l n="880"><pb n="60"/> Ende bider hope ons heren mede</l>
<l>So wort gone kerke vulmaect.</l>
<l>Maer om datti wille dat waect</l>
<l>Sijn lechame ende hi na de pine</l>
<l>Niet ne gebreke de traecheit sine,</l>
<l n="885">Voer hi bet of vander stede</l>
<l>Tote Sinte Pieters kerke mede</l>
<l>Om die te beterne, want soe was oud,</l>
<l>Want de lieve menichfoud</l>
<l>Anden prinche drouch, dats waer,</l>
<l n="890">Met reinen gelove claer.</l>
<l><hi rend="bold">A</hi>Ls hi dese adde vulmaect</l>
<l>Es hi tere stede geraect</l>
<l>Datmen heet Porciuncula,</l>
<l>Dats deelkijn in Dietsche herde na,</l>
<l n="895">Alder wilen ene kerke</l>
<l>Gemaect was van steente gewerke</l>
<l>In onser vrouwen ere, maer doe</l>
<l>Ne achter niemen spade no vroe,</l>
<l>Want soe was woeste uptien dach.</l>
<l n="900">Als de Gods man dat versach,</l>
<l><milestone unit="fol" n="6ra"/> Om de begherte enten wille,</l>
<l>Die hi adde lude ende stille</l>
<l>Tote Marien, der moeder ons heren,</l>
<l>Begonsti wandren ende keren</l>
<l n="905">Ghinder meest, bidden ende waken,</l>
<l>Want hise wilde weder maken.</l>
<l>Ooc hevefti bider ouder name</l>
<l>Verstaen dat hem was bequame,</l>
<l>Want de kerke, die hi daer ziet,</l>
<l n="910">Onser vrouwen den inglen hiet.</l>
<l>Dus gevoeldi bider namen,</l>
<l>Dat dinglen daer dicken quamen.</l>
<l>Aldaer vasti zinen moet;</l>
<l>Redene waer omme hijt doet,</l>
<l n="915">Dat was den inglen teren</l>
<l><pb n="61"/>Ende Marien, der moeder ons heren.</l>
<l>Dese stede heefti vercoren</l>
<l>Voor alle steden vele te voren,</l>
<l>Want hier begonsti omoedelike,</l>
<l n="920">Hier diendi ooc duechdelike,</l>
<l>Hier vulhendi, teser stede,</l>
<l>In duer groter scamelhede.</l>
<l>Ende als hi starf, nu merct dat,</l>
<l>Beval hi mede dese stat</l>
<l n="925">Sinen broeders, als of soe ware</l>
<l>Onser vrouwen lief ende mare.</l>
<l>.J. broeder van goeden levene,</l>
<l>Eer Fransois began te begevene</l>
<l>De werelt ende haer doen,</l>
<l n="930">Sach van deser stede .i. visioen,</l>
<l>Dat waerdich es dat men bediede:</l>
<l>Hi sach ongetellede liede,</l>
<l>Die al gader starcblint waren;</l>
<l>Te hemele waert in grote mesbaren</l>
<l n="935">Helden si tanscijn als mettien,</l>
<l>Ende cnielden up hare knien,</l>
<l>Al omme de kerke beneven,</l>
<l>Handen te Gode up geheven.</l>
<l>Wenende riepsi up Gode echt</l>
<l n="940">Om genaden ende om lecht.</l>
<l>Ende als dit was, .i. clareit groot</l>
<l>Boven uten trone scoot,</l>
<l>Die up hem allen sturte recht</l>
<l>Ende gaf elkerlike zijn lecht,</l>
<l n="945">Ende daer toe zine salechede,</l>
<l><milestone unit="fol" n="6rb"/> Die hi lange begherde mede.</l>
<l><hi rend="bold">D</hi>it es de stede, daer tbeghin</l>
<l>Der mindre broeders ordene nam in</l>
<l>Van Fransoise den helegen man,</l>
<l n="950">Als het hem van Gode quam an.</l>
<l>Bider vorsienesse ons heren,</l>
<l><pb n="62"/>Diene wel conste bekeren</l>
<l>In al te male sine zaken,</l>
<l>Heefti gedaen weder maken</l>
<l n="955">.iij. kerken, eer hi dordene began,</l>
<l>Ende eer hi predeken vinc an,</l>
<l>Om datti niet soude allene</l>
<l>Van uterliken zaken gemene</l>
<l>Clemmen ten verstandeliken zaken,</l>
<l n="960">Noch na den clenen tgrote genaken,</l>
<l>Maer dat God wille vertogen</l>
<l>Buten voor der lieder ogen,</l>
<l>Ende vortekenen ooc mettien,</l>
<l>Wat hem namaels soude gescien.</l>
<l n="965">Want elk merke ende besie,</l>
<l>Gelijc dat bi hem kerken drie</l>
<l>Waren gemaect, daer ic sprac af,</l>
<l>Nader voorme, die hi gaf,</l>
<l>Entie regle entie leringe,</l>
<l n="970">Was te verniewene sonderlinge</l>
<l>Drie sins ons heren kerke</l>
<l>Ende volc van drierhande gewerke</l>
<l>Ter salicheit bi comende dien,</l>
<l>Alsment vervult nu mach zien.</l>
</div>
<div type="chapter"><head type="chapter">.IIJ. <hi rend="italic">Hoe hi de ordine zette / Entie regle geprouft bi wette. </hi></head>
<l><hi rend="bold">I</hi>N die kerke ons heren moeder</l>
<l>Bleef wonende Fransois de broeder,</l>
<l>Ende an hare, di twoort ontfinc</l>
<l n="980">Vul gracien ende waerre dinc,</l>
<l>Bat hi zuechtende in groter pine,</l>
<l>Dat soe gewaerdichde te zine</l>
<l><pb n="83"/>Sine tale vrouwe vor onsen here;</l>
<l>Duer hare waerde, dor hare ere,</l>
<l n="985">Die moeder es der ontfarmichede,</l>
<l>Ontfinc hi ende baerde mede</l>
<l>Den helegen geest, daer ter stede,</l>
<l>Vander ewangelien waerhede.</l>
<l>Want als hi up .i. dach</l>
<l n="990">Omoedelike, also hi plach,</l>
<l><milestone unit="fol" n="6va"/> Messe vanden apostelen hoorde,</l>
<l>Als men las der ewangelien worde,</l>
<l>Hoe God sine jongers ute zende</l>
<l>Ende van beghinne toten ende</l>
<l n="995">Hem de regle gaf van levene,</l>
<l>Als ons noch wiset tgescrevene,</l>
<l>Dats, dat si in haer gewout</l>
<l>Selver ebben nochte gout,</l>
<l>No gelt an hare rieme mede,</l>
<l n="1000">No scarpe up wech te gere stede,</l>
<l>No .ij. rocken, stoc no scoen,</l>
<l>No ne dragen no an doen,</l>
<l>Dat hoort hi wel ende verstaet</l>
<l>Ende wel in zine herte vaet,</l>
<l n="1005">Als die minde met renen moede</l>
<l>Der apostelen aremoede,</l>
<l>Ende wort blider uptien dach,</l>
<l>Dan gene tonge tellen mach.</l>
<l>Hi sprac: "Dit ebbic dach ende nacht</l>
<l n="1010">Beghert met al mire cracht."</l>
<l>Te hant doet hi of met moeten</l>
<l>Die scoen daer van sinen voeten;</l>
<l>Hi werpt wech scarpe ende staf;</l>
<l>Des gelts gaet hi algader af;</l>
<l n="1015">Eens rox laet hi hem genoegen;</l>
<l>Die rieme dochten mesvoegen,</l>
<l>Die warp hi of ende nam de line.</l>
<l>Daer zette hi toe al therte sine,</l>
<l><pb n="64"/>Hoe datti vuldoe die woort,</l>
<l n="1020">Die hi hevet daer gehoort,</l>
<l>Ende hoe hi hem daer toe gerede,</l>
<l>Dat hi der apostelen leven lede.</l>
<l>Voort begonste delege man,</l>
<l>Want hem onse here brochte an,</l>
<l n="1025">Te volgene, so wat hi dede,</l>
<l>Der ewangelien vulmaecthede,</l>
<l>Ende ooc andre lieden raden</l>
<l>Te penitencien van mesdaden.</l>
<l>Sine woert ne waren licht no zot,</l>
<l n="1030">No waert, datmer mede hilde spot,</l>
<l>Maer vul van shelichs geests cracht,</l>
<l>Ende dor gaende met hare macht</l>
<l>Dat marech vander herte binnen,</l>
<l>So datsi wondren beginnen</l>
<l n="1035">Utermatelike zere</l>
<l><milestone unit="fol" n="6vb"/> Die horen an spreken den here.</l>
<l>In al sijn sermoen mede</l>
<l>Bootsceipte hi pais ende vrede:</l>
<l>"God geve u vrede!" sprac de man,</l>
<l n="1040">Als hi zijn sermoen began.</l>
<l>Dit groeten adde hem God geleert</l>
<l>Sident als hi was bekeert,</l>
<l>Also als men hem vertellen</l>
<l>Hoorde onder zine gesellen.</l>
<l n="1045">Hier bi so es het gesciet,</l>
<l>Also als die prophete behiet,</l>
<l>Datti, die bi Gods vulleeste</l>
<l>Vervult was vander propheten geeste,</l>
<l>Ende predecte zalechede,</l>
<l n="1050">Ooc bootsceipte pais ende vrede,</l>
<l>Ende hi met sire vraier leren</l>
<l>Wel menigen dede bekeren</l>
<l>Ten vrayen paise, ten vrayer soene,</l>
<l>Die daer te voren in haren doene</l>
<l n="1055"><pb n="65"/> In stride waren jegen Jhesus Karste</l>
<l>Enter zalicheit adden barste.</l>
<l><hi rend="bold">V</hi>An desen mensce ginc de mare</l>
<l>Toten menigen harentare,</l>
<l>Van zinen woorden, simpel ende waer,</l>
<l n="1060">Van zinen levene, scarp ende zwaer.</l>
<l>Bi sinen exempelen so begonden</l>
<l>Somege lieden tien stonden</l>
<l>Hem te penitencien te keerne,</l>
<l>Hem te volgene, na hem te leerne,</l>
<l n="1065">Ende alt hare mede begheven</l>
<l>Ende volgen na zijn leven;</l>
<l>Daer die alre eerste of waert</l>
<l>Die goede man broeder Bernaert;</l>
<l>Want men daer van hem vint,</l>
<l n="1070">Dat hi was sijn eerste kint,</l>
<l>Dien Fransois te Gods dienste wan.</l>
<l>Nu zuldi horen hoet began:</l>
<l>Dese Bernaert mercte mede</l>
<l>Fransoise grote helichede;</l>
<l n="1075">Bi sinen exemple achti te latene</l>
<l>Die quade werelt ende te hatene.</l>
<l>An hem heefti versocht den raet,</l>
<l>Hoe hi dat best ane vaet.</l>
<l>Als Fransois hevet verstaen,</l>
<l n="1080">Datti zine eerste vrucht heeft ontfaen,</l>
<l><milestone unit="fol" n="7ra"/> Troosti hem inden heligen geest</l>
<l>Ende zeide: "Dese raet es meest</l>
<l>An Gode te soukene sonder waen."</l>
<l>In Sinte Niclaeus kerke gincsi zaen</l>
<l n="1085">Eens morghins vro bede gader;</l>
<l>Eerst bad hi den hemelscen vader,</l>
<l>Dat hise horde daer ter stede;</l>
<l>Die anebede der drievoudichede,</l>
<l>Fransois, dede den onder zouc:</l>
<l n="1090">.iij. waerf ondede hi den bouc,</l>
<l><pb n="66"/>Daer die ewangelien in stonden,</l>
<l>Om te ebbene .iij. orconden.</l>
<l>Int eerste ondoen stont bescreven:</l>
<l>"Wiltu vulmaect sijn in dijn leven,</l>
<l n="1095">Ganc, vercoop al dattu heves</l>
<l>Ende sie dattuut den armen geves!"</l>
<l>Int ander doen stont daer bi:</l>
<l>"Ne drach niet inden wech metti!"</l>
<l>Int derde ondoen stont, dats waer:</l>
<l n="1100">"Die mi wille volgen naer,</l>
<l>Loochene sijns selfs, sijn cruce ontfa,</l>
<l>Ende also volghe mi na."</l>
<l>"Dit es," sprac Fransois daer beneven,</l>
<l>"Onse regle ende ons leven,</l>
<l n="1105">Ende elken mensce, die genouget</l>
<l>Dat hi hem met ons gevouget.</l>
<l>Ganc, oftu wilt vulmaect wesen,</l>
<l>Doe dat hier nu es gelesen."</l>
<l>Niet lange daer na, ebwi verheest,</l>
<l n="1110">Sijn biden zelven helegen geest</l>
<l>Geroupen daertoe noch .v. man.</l>
<l>Dus wiesen Fransoise kindre an,</l>
<l>So datter hem .vi. volchden mede.</l>
<l>Onder hem adde de derde stede</l>
<l n="1115">Broeder Gillis, die helege here,</l>
<l>Die wel waert es datmen ere.</l>
<l>Want dese man wort daer naer</l>
<l>Van helegen levene so claer,</l>
<l>Also als wi verhoren,</l>
<l n="1120">Dat Fransois zeide van hem te voren,</l>
<l>Al was hi simpel ende ongeleert,</l>
<l>Datti sine herte hevet gekeert</l>
<l>Te merkene dongetallike hoochede</l>
<l>Van der soeter godlichede.</l>
<l n="1125">Want dat herde menigen dach</l>
<l><milestone unit="fol" n="7rb"/> Up waert al zijn pensen lach,</l>
<l><pb n="87"/>Ende hi dicken te meniger ure</l>
<l>Hene voer, als Boen aventure</l>
<l>Selve scrivet, diet zach ane,</l>
<l n="1130">Ende diet ons doet te verstane;</l>
<l>Datmen bet orconde mochte geven</l>
<l>Datti leedde ingelijc leven</l>
<l>In dit verwarrede erdrike,</l>
<l>Dan ander menscen gelike.</l>
<l n="1135"><hi rend="bold">I</hi>N dien dat dus was dit doen,</l>
<l>Wort vertoget een visioen</l>
<l>Enen priester, tAssisen inde port,</l>
<l>Dien men Silvester nomen hort,</l>
<l>Enen man van reinen live,</l>
<l n="1140">Die ic u aldus bescrive.</l>
<l>Want als hi Fransoise leven zach,</l>
<l>Ende wes sijn geselscap plach,</l>
<l>Nader mensceliker maniere</l>
<l>Dochtem zijn ondiere.</l>
<l n="1145">Maer om dat God niet ne woude,</l>
<l>Datti hem verdomen soude</l>
<l>Om sijn ombesceden jugieren,</l>
<l>Visenterdine in deser manieren:</l>
<l>In zinen drome zachi dat,</l>
<l n="1150">Dat van Assisen al de stat</l>
<l>Met ene drake was omme gaen,</l>
<l>Wies grote cracht ooc sonder waen</l>
<l>Alt lant vreesde so onsochte,</l>
<l>Dat hijt al verderven dochte.</l>
<l n="1155">Daer na zachi in corter stonde</l>
<l>.J. goudijn cruce uut Fransoise monde</l>
<l>Comen claer ende herde scone.</l>
<l>Sine hoocheit ghinc toten trone</l>
<l>Ende zine armen recten hem wide</l>
<l n="1160">Ten hende vander werelt zide.</l>
<l>Dat cruce fijn, scone ende claer,</l>
<l>Verdreef den wreden drake daer.</l>
<l><pb n="68"/>Als hi dit .iij. waerf zach,</l>
<l>Daer hi up sijn bedde lach,</l>
<l n="1165">Helt hijt van Gods halven dan.</l>
<l>Fransoise teldijt, den helegen man,</l>
<l>Alte gader sonder bevanc;</l>
<l>Ende ooc daer na eer yet lanc</l>
<l>Heefti de werelt gelaten,</l>
<l n="1170">Ende Gode gevolget so utermaten,</l>
<l><milestone unit="fol" n="7va"/> Dat sijn leven ende zijn doen</l>
<l>Gelooflijc maectem tvisioen.</l>
<l><hi rend="bold">F</hi>Ransois als hi dit verhoort,</l>
<l>Ne verhief hem niet om dit woort,</l>
<l n="1175">Maer ons heren duechdachtichede</l>
<l>So bekennedi daer mede,</l>
<l>Ende zine miltheit ongescepen</l>
<l>Met meerren moede worti begrepen</l>
<l>Te verdrivene uten lande</l>
<l n="1180">De felheit vanden ouden viande,</l>
<l>Ende predeken ende leren</l>
<l>Die glorie vanden cruce ons heren.</l>
<l>Tenen tiden gevel hem mede,</l>
<l>Datti in ene woeste stede</l>
<l n="1185">Sine tide ende zine jare</l>
<l>Gedochte ende beweende zware,</l>
<l>Daer hem deleghe geest toe brochte</l>
<l>Bliscap groot in zijn gedochte,</l>
<l>Die hem zekerden tien stonden</l>
<l n="1190">Vergevenesse van al zinen sonden.</l>
<l>Daer na zaen wort hi mede</l>
<l>Gevoert boven sire menscelichede</l>
<l>Ende in wonder claer lecht</l>
<l>Al te male verzwolgen echt,</l>
<l n="1195">Dat hem zine sinne ende zijn gedochte</l>
<l>Wide ondaen wort ende sochte,</l>
<l>So dat hi claerlike zach mettien</l>
<l>Wat hem enten zinen soude gescien.</l>
<l><pb n="69"/>Daer na hi tsinen broeders keerde,</l>
<l n="1200">Die hi dus trooste ende leerde:</l>
<l>"Alre liefste, troost u zere</l>
<l>Ende zijt vro in onsen here;</l>
<l>Al es uwe menichte niet groot,</l>
<l>Ne zijt daer omme in gere noot.</l>
<l n="1205">Versaghet u lude no stillekine</l>
<l>Om uwe simpeleit entie mine,</l>
<l>Want, als mi God heeft over waer</l>
<l>Vertoget, hi sal hier naer</l>
<l>Jou in groter menichte doen dien</l>
<l n="1210">Ende met zinen gracien benedien,</l>
<l>Ende spreden menichvoudelike</l>
<l>Verre ende wide in aerdrike."</l>
<l>Ten selven tiden so vinc an</l>
<l>Fransoise leven echt .i. goet man,</l>
<l n="1215">So dat sine ordine ghinder</l>
<l><milestone unit="fol" n="7vb"/> Was gedegen te .vij. kinder.</l>
<l>Al dat so riepse te gader</l>
<l>Fransois haer helege vader,</l>
<l>Ende begonste hem properlike</l>
<l n="1220">Castien vele van hemelrike,</l>
<l>Ende hoe men soude ebben onwaerde</l>
<l>Tallen dingen hier up daerde,</l>
<l>Enten eghinen wille laten,</l>
<l>Tvleesch castien utermaten;</l>
<l n="1225">Ooc ondecti, dat hise zenden</l>
<l>Wilde in der .iiij. werelt enden.</l>
<l><hi rend="bold">N</hi>U merct hier grote wonderlichede.</l>
<l>Sijn arme droge simpelhede</l>
<l>Ne adde nemmeer dan .vij. kinder</l>
<l n="1230">In .i. arem coventkin ghinder,</l>
<l>Ende hi begherde mettien allene</l>
<l>Alle die kerstine ghemene</l>
<l>Toter penitencie te dwingene</l>
<l>Ende onsen here toe te bringene.</l>
<l n="1235"><pb n="70"/> "Gaet," zeiti, die soete vader,</l>
<l>Te zinen kindren allegader,</l>
<l>"Boodsceipte al den lieden vrede,</l>
<l>Predect penitencie mede</l>
<l>In verlanessen van sonden.</l>
<l n="1240">In pinen sijt gedochtich vonden,</l>
<l>Sijt wakende in u gebede,</l>
<l>Vromich in arebede mede,</l>
<l>Sijt in u spreken gemate,</l>
<l>Van zeden swaer ende gesate,</l>
<l n="1245">Danct lieflike sgoets datmen u doet,</l>
<l>Want om dit naect u metter spoet</l>
<l>Hier boven in den ogen troon</l>
<l>Van Gode dewelike loon."</l>
<l>Die broeders negen daer up daerde</l>
<l n="1250">Omoedelike dor zine waerde</l>
<l>Fransoise ons heren knecht.</l>
<l>Met bliden geeste ontfinc si echt</l>
<l>Tgebod der onderhorichede.</l>
<l>Elken allene seidi mede:</l>
<l n="1255">"Dijn pensen zoutu werpen al</l>
<l>In Gode: hi es, die di voeden zal."</l>
<l>Dit wort hi emmer te zegne plach,</l>
<l>Welctijt so hi up enigen dach</l>
<l>Enigen broeder senden woude</l>
<l n="1260">Om zake die hi doen soude.</l>
<l><milestone unit="fol" n="8ra"/> Selve heefti wel beseven</l>
<l>Dat hi te spegele es gegeven</l>
<l>Ende texemplen andren lieden,</l>
<l>Datti eer doen zoude eer gebieden.</l>
<l n="1265">Met enen geselle dat hi tijt</l>
<l>Tenen houke waert der werelt wijt.</l>
<l>Dander .vi. in cruce maniere</l>
<l>Sendde driesins de goedertiere.</l>
<l>Niet lange daer na beghert de vader</l>
<l n="1270">Sijn convent te siene te gader,</l>
<l><pb n="71"/>Ende, want hi niet adde de macht,</l>
<l>Dat hise te zamen adde bracht,</l>
<l>Bat hijt Gode te doene daer,</l>
<l>Die ne gene dinc es zwaer.</l>
<l n="1275">Dus gesciede van hem lieden,</l>
<l>Dat sonder enichs menscen ombieden,</l>
<l>Ende des niemen wanen ne soude,</l>
<l>(Also als de vader woude</l>
<l>Ende God zelve allene dede)</l>
<l n="1280">Dat covent quam tere stede;</l>
<l>Des si al gader ghemene</l>
<l>Wonder adden ende niet clene.</l>
<l><hi rend="bold">I</hi>N dien tiden so gesciede,</l>
<l>Dat hem an quamen .iiij. liede,</l>
<l n="1285">Erachtich ende van goeder namen;</l>
<l>Dus adsire .xij. tsamen.</l>
<l>Fransois wart geware dies,</l>
<l>Dat hem tgetal van broedren wies.</l>
<l>Hem enten zinen heefti gescreven</l>
<l n="1290">Met simplen woorden haer leven,</l>
<l>Daer hi der ewangelien woort,</l>
<l>Die God zelve brochte voort,</l>
<l>In leide als een fondament,</l>
<l>Dat nemmermeer wort gescent.</l>
<l n="1295">Lettel andre zaken mede</l>
<l>Ooc daer in hi zetten dede,</l>
<l>Die bedaerflijc wesen dochten,</l>
<l>Hoe si tsamen leven mochten.</l>
<l>Doe quam hem in sinen moet,</l>
<l n="1300">Dat hem dochte wesen goet</l>
<l>Toten paues van Rome te gane,</l>
<l>Hem gone dinc doen te verstane</l>
<l>Ende bi hem hem worde uut gegeven</l>
<l>Die dinc, die hi hevet gescreven.</l>
<l n="1305">Dus achti metten simplen gesellen</l>
<l><milestone unit="fol" n="8rb"/> Des paefs zitten, daer wi of tellen,</l>
<l><pb n="72"/>Te soukene, want hi hem zere</l>
<l>Allene troost up onsen here.</l>
<l>God zelve die hevet mettien</l>
<l n="1310">Van hogen zinen wille gesien,</l>
<l>Ende zijn geselscap te baerteert mede</l>
<l>Om sine grote simpelhede.</l>
<l>Doe trooste hine te desen doene</l>
<l>Met dustanen visioene:</l>
<l n="1315">Hi sach, hem dochte dese dinc,</l>
<l>Dat hi bi enen wege ghinc,</l>
<l>Daerbi .i. boom stont, dochten mede,</l>
<l>Van herde groter hoochede.</l>
<l>Ende als hi daer toe was gegaen</l>
<l n="1320">Ende onder den boom gestaen</l>
<l>Ende hi der hoocheit adde wonder,</l>
<l>Al daer hi dus stont daer onder,</l>
<l>Wart hi bi Gods mogenthede</l>
<l>Up geheven daer ter stede,</l>
<l n="1325">Datti den hoochsten top gerochte</l>
<l>Ende hine lichtelike brochte</l>
<l>Bughende met cleenre pine</l>
<l>Neder na den wille zine.</l>
<l>Hi, die shelichs geests was vul,</l>
<l n="1330">Ne was des visioens niet dul,</l>
<l>Maer hi verstont des booms hoochede</l>
<l>Tote des paues mogentede,</l>
<l>Die hem de zake soude gehingen,</l>
<l>Die hi hem soude te voren bringen.</l>
<l n="1335">Van zinen geeste worti blide.</l>
<l>Die broeders nevens sire zide</l>
<l>Trooste hi in Gode zaen,</l>
<l>Ende heeft den wech met hem bestaen.</l>
<l><hi rend="bold">A</hi>Ls hi te Rome quam inden hove</l>
<l n="1340">Voor die princhen van groten love,</l>
<l>Ende hi in zijn ondiere cleet</l>
<l>Voor den paues wort geleet,</l>
<l><pb n="73"/>Daer ondecte hi zinen moet.</l>
<l>Nerenstelike met groter omoet</l>
<l n="1345">Bat Fransois, hem daer te gevene</l>
<l>Dese voor sede regle van levene.</l>
<l>Gods vicaris hevet bekent,</l>
<l>Die paues, die derde Innocent,</l>
<l>.J. goet man ende zere vroet,</l>
<l n="1350">Fransoise reinen simplen moet</l>
<l><milestone unit="fol" n="8va"/> Enten narenst van sinen zinne,</l>
<l>Vander achtinghe, van zinen beginne,</l>
<l>Ende sinen bernende helegen wille.</l>
<l>.J. deel booch hi, al dede hijt stille,</l>
<l n="1355">Them waert met groter zochtede</l>
<l>Om te doene sine bede.</l>
<l>Nochtan vorste hi te gevene</l>
<l>Die scaerpe regle van levene,</l>
<l>Die daerme Gods wilde halen,</l>
<l n="1360">Want zulke van den cardenalen</l>
<l>Die dinc niewe wesen dochte</l>
<l>Ende datse geen mensce houden mochte.</l>
<l>Onder die cardenale stoet</l>
<l>.J. erachtich man ende vroet,</l>
<l n="1365">Die bisscop was van Sabine;</l>
<l>Mijn here Ihan was de name sine,</l>
<l>Die men van Sinte Pauwels hiet;</l>
<l>Ontfarmich up dat aerme diet,</l>
<l>Minre van alre helichede,</l>
<l n="1370">Ende helpre van Gods arme mede;</l>
<l>Die, als hi dit heeft verheest,</l>
<l>Ontsteken vanden helegen geest,</l>
<l>Den paues ende sine broedren mede</l>
<l>Dus andwoorde daer ter stede:</l>
<l n="1375">"Weder staen wi alle dit,</l>
<l>Dat dese arme mensche bit,</l>
<l>Als of te hoge ware ofte zwaer,</l>
<l>Jof ooc niewe (weet vorwaer,</l>
<l><pb n="74"/>Dat hi wille ebben gegeven</l>
<l n="1380">Der rechter ewangelien leven)</l>
<l>So moeten wi ons wachten dies,</l>
<l>Dat wi niet in onse verlies</l>
<l>Ne vallen, als wi weder seggen</l>
<l>Woort die in de ewangelien leggen.</l>
<l n="1385">Want so wie hi es, die seget</l>
<l>Dat in de ewangelie leget</l>
<l>Iet dat jeghen redene si,</l>
<l>Jof niewe, gelovets mi,</l>
<l>Jof te houdene te zwaer,</l>
<l n="1390">Jeghen Jhesum Kerste, dats waer,</l>
<l>Die meester der ewangelien was,</l>
<l>So spreecti, sijt zeker das!"</l>
<l>Als dat geseit adde mijn here Jan,</l>
<l>Die paues, dat was .i. wijs man,</l>
<l n="1395">Heeft hem ten aermen gekeert</l>
<l><milestone unit="fol" n="8vb"/> Ende met desen woorden geheert:</l>
<l>"Lieve zone, bidt onse here,</l>
<l>Dat hi ons sinen wille lere</l>
<l>Te doene bi dire bede;</l>
<l n="1400">So wat wi mogen daer mede</l>
<l>Jonstich wesen ende coene</l>
<l>Dinen helegen wille te doene."</l>
<l><hi rend="bold">F</hi>Ransois, Gods ons heren knecht,</l>
<l>Keerde hem al ter bede recht,</l>
<l n="1405">Ende gewan bi sire bede,</l>
<l>Die hi gewillike dede,</l>
<l>Wat hem orbare was geseget</l>
<l>Ende wat den paefs int herte leget.</l>
<l>Want daer hi sprac in .i. bispel,</l>
<l n="1410">Dat .i. riken coninc gevel,</l>
<l>Die gewillike te sire trouwe</l>
<l>Ontfinc .i. arme, scone vrouwe,</l>
<l>Die .i. kind bi hem gedrouch,</l>
<l>Datten vader geleec genouch,</l>
<l n="1415"><pb n="75"/> Ende hier omme hiet de vader</l>
<l>Van sire taflen voeden algader;</l>
<l>Als hi dat seide ende hem God hiet</l>
<l>Ende hi dat hevet bediet:</l>
<l>"Men sal", seget hi, "niet ontsien,</l>
<l n="1420">Dat hem so yet sal messcien,</l>
<l>Dat si van hongre sullen bederven</l>
<l>Die kindre zijn vander Gods erven,</l>
<l>Die, vander aermer moeder geboren,</l>
<l>Tes coninx Kersts ymagen behoren</l>
<l n="1425">Bides helichs geests mogentede,</l>
<l>Entie in aermoeden mede,</l>
<l>In .i. arem landekijn,</l>
<l>Noch gewonnen sullen sijn.</l>
<l>Of God vanden hogen trone</l>
<l n="1430">Sinen volgers belooft te lone</l>
<l>Dat rike dat niet mach henden,</l>
<l>Vele lichterlike machi hem zenden</l>
<l>Die lijfnere, daer hi beraden</l>
<l>Die goede heeft metten quaden."</l>
<l n="1435">Die bispel van deser lesse,</l>
<l>Den zin entie verstannesse</l>
<l>Verstont wel de paues, de here,</l>
<l>Ende wonderts utermaten zere.</l>
<l>Ooc verstont hi ter selver stonde</l>
<l n="1440">Dat Cristus sprac uut zinen monde.</l>
<l><milestone unit="fol" n="9ra"/> Ooc dedem al daer ter stat</l>
<l>Die helege geest verstaen al dat,</l>
<l>Dat zijn droom al sonder waen</l>
<l>In dien man soude zijn vuldaen,</l>
<l n="1445">Die hem te voren cortelike</l>
<l>Was vertoget van hemelrike.</l>
<l><hi rend="bold">D</hi>Ie paues vertelde datti zach</l>
<l>In sinen drome, daer hi lach,</l>
<l>Die kerke van Latrane</l>
<l n="1450">Wille vallen uut haren stane;</l>
<l><pb n="76"/>Ende harde na den valle zijn</l>
<l>Daer quam een arem mannekijn,</l>
<l>Ne bore groot ende versmaet,</l>
<l>Die metten rigghe daer onder gaet</l>
<l n="1455">Ende onder zettetse so wel</l>
<l>Dat die kerke niet ne vel.</l>
<l>"Bi waerheden", sprac die here,</l>
<l>"Dits die gone, bi wies lere,</l>
<l>Bi wies doene, bi wies gewerke,</l>
<l n="1460">Onder zet sal sijn die kerke."</l>
<l>Hier omme addine lude ende stille</l>
<l>Vercoren met goeden wille</l>
<l>Ende omoedichdem daer ter stede</l>
<l>Gewillike te sire bede,</l>
<l n="1465">Ende addene zonderlange vercoren</l>
<l>Meer dan hi adde te voren.</l>
<l>Die paues gaf hem daer ter stede</l>
<l>Sinen eesch ende sine bede,</l>
<l>Ende belovedem over waer</l>
<l n="1470">Meer te gevene daer naer.</l>
<l>Sine regle heefti uut gegeven,</l>
<l>Gelovet ende geprijst sijn leven,</l>
<l>Ende hiet hem penitencie mede</l>
<l>Predeken in elke stede.</l>
<l n="1475">Den leken broeders, die daer waren</l>
<l>Met hem comen inder scaren,</l>
<l>Dedi clene crunen sceren,</l>
<l>Om datsi zonder yemens weren</l>
<l>Vrilike weder ende voort</l>
<l n="1480">Predeken soude dat Gods woort.</l>
</div>
<div type="chapter"><head type="chapter"><pb n="77"/> .IV. <hi rend="italic">Hoe dat sine ordine wies, / Ende hoe hem de paefs macht gaf dies. </hi></head>
<l><hi rend="bold">F</hi>Ransois, die met groter eren</l>
<l>Adde bejaget de gracie ons heren</l>
<l n="1485">Ende vanden paues de mogenthede,</l>
<l><milestone unit="fol" n="9rb"/> Met groter getrouwichede</l>
<l>Keerde ten vale van Spolet,</l>
<l>Om dat hi die niewe wet,</l>
<l>Dewangelie, vor de lieder ogen</l>
<l n="1490">Leren zouden ende met levene togen.</l>
<l>Daer hi in den weghe was</l>
<l>Ende sinen gesellen gewouch das</l>
<l>Hoe si houden souden tleven,</l>
<l>Dat hem de paues adde gegeven,</l>
<l n="1495">Met omoedegen reinen seden,</l>
<l>Hoe si in heleger gerechtichede</l>
<l>Voor onsen here souden gaen,</l>
<l>Hoe si die dinc souden bestaen,</l>
<l>Dat hem zelven te baten came</l>
<l n="1500">Ende men goede exemple daer uut name,</l>
<l>Daer si dus onderlange spraken</l>
<l>Leet die wile bin desen zaken.</l>
<l>Als hi entie gesellen zine</l>
<l>Vermoeyt waren van langer pinen,</l>
<l n="1505">Bleven si vermoeit in .i. stede</l>
<l>In ene grote woestichede,</l>
<l>Daer si ne wisten wech no raet,</l>
<l>Die hem ter lijfnere bestaet.</l>
<l>Maer al daer adtse voor sien</l>
<l n="1510">God, die niemen mach onvlien.</l>
<l>Want al te hant quam daer al bloot</l>
<l>.J. man ende in de hant .i. broot,</l>
<l><pb n="78"/>Dat hi den armen brochte te voren;</l>
<l>Ende alte hant ebsine verloren,</l>
<l n="1515">Want haer ne geen daer vernam,</l>
<l>Waer hi voer of wane hi quam.</l>
<l>Die aerme broedren bekenden daer</l>
<l>Bi deser dinc al over waer,</l>
<l>Waer so si met Fransoise waren,</l>
<l n="1520">Dat God met hem was inder scaren.</l>
<l>Daer wortsi vele meer gevoet</l>
<l>Bi Gods milteit, die wonder doet,</l>
<l>Dan metter vleescheliker spisen,</l>
<l>Die hem daer quam in sulker wisen.</l>
<l n="1525">Si worden vervult so hertelike</l>
<l>Metten trooste van hemelrike,</l>
<l>Dat si setten onder hem daer</l>
<l>Sonder weder roepen daer naer,</l>
<l>Dat si altoos dor gene noot,</l>
<l n="1530">Dor tribulacie, dor wederstoot,</l>
<l><milestone unit="fol" n="9va"/> Des aermoeden ne scieden of,</l>
<l>Die si adden int belof.</l>
<l><hi rend="bold">D</hi>Aer na, hoe si alte samen</l>
<l>In dat vael van Spolet quamen,</l>
<l n="1535">Namen si onderlinghen raet,</l>
<l>Weder hem te blivene staet</l>
<l>Onder die lieden ghemene,</l>
<l>Sonder in woestinen allene.</l>
<l>Maer Fransois, die hem clene</l>
<l n="1540">Up zine wijsheit begene</l>
<l>Getrooste, of sire broeders mede,</l>
<l>Besocht an Gode metter bede.</l>
<l>So dat hi verstont an Gode,</l>
<l>Dat hi bedi gesent was bode,</l>
<l n="1545">Dat hi die sielen to Gode brochte,</l>
<l>Diese met sinen bloede cochte,</l>
<l>Die de viant honen woude.</l>
<l>Dies dochtem beter, datti soude</l>
<l><pb n="79"/>Tander lieder bederve gemene</l>
<l n="1550">Leven, dan te sire allene,</l>
<l>Bi sinen exemplen, die coos die doot</l>
<l>Over al de mensceit clene ende groot.</l>
<l>Daer traken die heren van prise</l>
<l>In .i. gestichte bi Assise,</l>
<l n="1555">Dat begeven was ende te vallen,</l>
<l>Daer hi levede met hem allen</l>
<l>Inder aermoeden maniere</l>
<l>In pinen, in noden menigertiere,</l>
<l>Gevoet met tranen ende met wene,</l>
<l n="1560">Meer dan met andre spise ne gene.</l>
<l>Eenpaerlike waren si daer ter stede</l>
<l>Sonder of staen in haer gebede,</l>
<l>Meer metter herte, weit dat wale,</l>
<l>Dan metten sange of metter tale;</l>
<l n="1565">Want sine adden niet nochtoe</l>
<l>Gene kerkelike bouke daer toe,</l>
<l>Dat si mochten den dienst van kerken</l>
<l>Seggen gelijc andren clerken.</l>
<l>Maer in die stede van dien</l>
<l n="1570">Hadsi altoos voor haer zien</l>
<l>Den bouc vanden cruce ons heren,</l>
<l>Dien si altoos omme keren</l>
<l>Nacht ende dach, als die gewiset</l>
<l>Waren vanden meester vulpriset,</l>
<l n="1575">Die hem sermoenen ende leren</l>
<l><milestone unit="fol" n="9vb"/> Al plach vanden cruce ons heren.</l>
<l>Sine broeders baden mede</l>
<l>Dat hi hem leerde goede gebede.</l>
<l>Hi seide: "Welctijt so ghi bit</l>
<l n="1580">Segt u pater-noster, ende dit:</l>
<l>"Wi anebeden di, Criste Jhesu,</l>
<l>Tallen dinen kerken nu,</l>
<l>Die in al die werelt zijn,</l>
<l>Ende benedie de name dijn,</l>
<l n="1585"><pb n="80"/> Want met dinen cruce heeftu wale</l>
<l>Verloost de werelt alte male."</l>
<l>Ooc leerdi loven zonderlinge</l>
<l>Onsen here in allen dinghe,</l>
<l>Ende uut allen creaturen mede</l>
<l n="1590">Met groter onderhorichede;</l>
<l>Papen eren, verre ende naer;</l>
<l>Tgelove houden, vray ende waer,</l>
<l>Als die Roomsche kerke hout;</l>
<l>Geloven met groter gewout,</l>
<l n="1595">Die thooft es van kerstin rike,</l>
<l>Ende dies belien .j.voudelike.</l>
<l>Si hilden de leringe algader,</l>
<l>Die hem wijsde haer helge vader,</l>
<l>Ende tallen crucen ende tallen kerken,</l>
<l n="1600">Die si van verren mochten merken,</l>
<l>Ebsi haer gebede gedaen,</l>
<l>Alsi van hem ebben verstaen,</l>
<l>Ende omoedelike ter aerde</l>
<l>Geknielt met herde groter waerde.</l>
<l n="1605"><hi rend="bold">D</hi>Ie wile, dat de broeders lagen</l>
<l>Ter stede, dies wi gewagen,</l>
<l>Die helege man vandaer hi lach</l>
<l>Ghinc up enen zaterdach</l>
<l>Tote Assisen in die stede,</l>
<l n="1610">Om tsoendaghes na sire sede</l>
<l>Vernachten soude in zine gebede</l>
<l>Ende, also hi te voren dede,</l>
<l>Vleescelike wesende ghinder</l>
<l>Niet thuus onder zine kinder,</l>
<l n="1615">Omtrent minnacht herde naer,</l>
<l>Lettel min of meer, dats waer,</l>
<l>(Som waren de broeders in gebede,</l>
<l>Som lagen si up hare stede),</l>
<l>.J. vierijn wagen zere lecht</l>
<l n="1620">Cam binder dure int huus recht;</l>
<l><pb n="81"/><milestone unit="fol" n="10ra"/> Hi keerdem .iij. waerf up ende neder</l>
<l>Achter thuus, voort ende weder;</l>
<l>.J. hoop van viere, dat es waer,</l>
<l>Was daer up als de zonne claer,</l>
<l n="1625">Die den nacht verclaren dede</l>
<l>Al omme ende omme daer ter stede.</l>
<l>Diere wieken ads wonder groot;</l>
<l>Wie so daer sliep hi ontscoot,</l>
<l>.J. deel vervaert, dat moochdi kinnen,</l>
<l>!630 Ende ooc besieven si daer binnen</l>
<l>Licht van herten, sijt zeker das,</l>
<l>Gelijc dat claer van buten was.</l>
<l>Want bider Gods cracht, die gaf tlecht,</l>
<l>Kendde elc van andren recht</l>
<l n="1635">Sine consiencie, naect ende bloot;</l>
<l>Dit was wonder herde groot.</l>
<l>Si verstonden over een,</l>
<l>Want het naect in elx herte sceen,</l>
<l>Datti, die danen was, haer vader,</l>
<l n="1640">Na den lechame algader,</l>
<l>Gheestelike bi hem ware,</l>
<l>Ende hi in al zulker gebare</l>
<l>Ende ooc in al sulker gelike</l>
<l>Ghetransfigueerd ware properlike,</l>
<l n="1645">Als die verlicht ware scone</l>
<l>Metten viere vanden trone,</l>
<l>Ende ontsteken metten brande,</l>
<l>Ende boven natuurliken bande</l>
<l>Hem vertoghet ware al daer</l>
<l n="1650">Inden vierinen wagen claer,</l>
<l>Dat si hem souden vlogen wel</l>
<l>Als warachtich volc van Ysrahel.</l>
<l>Want hi gheesteliken lieden was</l>
<l>Gesent als .i. ander Helias,</l>
<l n="1655">Ende van Gode gemaect ware</l>
<l>Wagen ende waghenare.</l>
<l><pb n="82"/><hi rend="bold">V</hi>An Helyase willic bedieden</l>
<l>.J. deelkin den leken lieden:</l>
<l>Hi was in de oude wet</l>
<l n="1660">Suver ende ombesmet,</l>
<l>Entie de wet helt ende minde,</l>
<l>Die God bi Moisesse zinde</l>
<l>Entie de penitencie leerde.</l>
<l>God onsen here desen eerde,</l>
<l n="1665">Want hine in .i. vierinen wagen</l>
<l><milestone unit="fol" n="10rb"/> Uter werelt heeft gedragen,</l>
<l>Daert sijn jongere Helyseus</l>
<l>Sach ende riep hem an aldus:</l>
<l>"Vader mijn!" met groten mesbare,</l>
<l n="1670">"Wagen ende wagenare</l>
<l>Vanden volke van Ysrahel!"</l>
<l>Elc mensce merke wel,</l>
<l>Dese Helyas, die wi nomen,</l>
<l>Sal voor den domesdach comen.</l>
<l n="1675">Fransois die sonderlange here</l>
<l>Gelijct desen Helyen zere;</l>
<l>Want hi vander zuverhede</l>
<l>Ende van penitencien mede</l>
<l>Was wisere gelijc den spegle,</l>
<l n="1680">Ende vander ewangelien regle,</l>
<l>Dat es onse niewe wet,</l>
<l>Was hi meester ombesmet.</l>
<l>Dus waest wel recht openbare</l>
<l>Dat alse wagen ende wagenare</l>
<l n="1685">Die grote here inder maniere</l>
<l>Vertoget was inden wagen van viere,</l>
<l>Als die voor den domesdach</l>
<l>Gesent es, om der zielen bejach,</l>
<l>Den geesteliken lieden te gevene</l>
<l n="1690">Den wech ten eweliken levene.</l>
<l>Gelovelijc es zonder waen,</l>
<l>Dat hi de ogen hevet ondaen</l>
<l><pb n="83"/>Der simpel lieden daer ter stat,</l>
<l>Om dats hem Fransois bat</l>
<l n="1695">Te ziene ons heren mogentede,</l>
<l>Die wilen des kints ogen ondede,</l>
<l>Dat omtrent Helyseuse zach</l>
<l>Enen berch, die al vul lach</l>
<l>Vierine wagene ende paerde,</l>
<l n="1700">Als ons der coninghe bouc verclaerde.</l>
<l>Als daer na de helege man</l>
<l>Te sinen keren, hi began</l>
<l>Onder zouken daer ter stede</l>
<l>Hare consiencien hemelichede,</l>
<l n="1705">Ende te troostene haren doene</l>
<l>Vanden selsienen visioene</l>
<l>Enten vorsecgene menichfoude,</l>
<l>Hoe die ordine dien soude.</l>
<l><hi rend="bold">A</hi>Ls hi vele adde geseget</l>
<l n="1710">Dat boven des menscen zinne leget,</l>
<l><milestone unit="fol" n="10va"/> Wortsi waerlike geware</l>
<l>Den helegen geest also clare</l>
<l>Rusten up Fransoise, Gods knecht,</l>
<l>Dat sire leringe te volchne recht</l>
<l n="1715">Ende sinen levene, dat hi vort brochte,</l>
<l>Tsekerste dat ware dat sijn mochte.</l>
<l>Daer na die here wide bekent</l>
<l>Brochte sijn clene covent</l>
<l>Te Porciuuncula, tonser vrouwen,</l>
<l n="1720">Daer ghi hier voren of moget scouwen</l>
<l>Bescreven, hoe hi stichten began,</l>
<l>Omdat biden heligen man,</l>
<l>Also als hem Maria jonde,</l>
<l>Dor dine daer eerst begonde,</l>
<l n="1725">Dat soe dor hare waerdichede</l>
<l>Wassen soude daer ter stede.</l>
<l>Daer was hi, dit nes gene ghile,</l>
<l>Voor bode vander ewangile,</l>
<l><pb n="84"/>Ende visiteerde borge ende steden;</l>
<l n="1730">Niet in wereltliker wijsheden</l>
<l>Ne waren zine woorden meest,</l>
<l>Maer in crachten vanden helegen geest</l>
<l>Bootsceipte hi gemeenlike</l>
<l>Al den volke ons heren rike.</l>
<l n="1735">So wie nauwe sach up desen</l>
<l>Het dochtem bet .i. man wesen</l>
<l>Uter ander werelt comende:</l>
<l>Bedi predekende, Gode nomende,</l>
<l>Herte, ogen onghespaert</l>
<l n="1740">Adde hi altoos te hemel waert,</l>
<l>Als die hem pinen woude</l>
<l>Dat hijt al up halen soude.</l>
<l>Voort begonste met groter eren</l>
<l>Wassen de wijngaerd ons heren</l>
<l n="1745">Ende telge met soeter roke uut geven,</l>
<l>Daer soete bloesemen up verheven</l>
<l>Van eren ende van erachticheden,</l>
<l>Ende vrucht bringen van zalicheden.</l>
<l>Want menich die word ontsteken</l>
<l n="1750">Om sijn predeken ende om sijn spreken,</l>
<l>Die na die vorme, die si namen</l>
<l>Van hem al gader te samen,</l>
<l>Hem dat in corten stonden</l>
<l>Ten niewen penitencien bonden.</l>
<l n="1755">Van haren levene, hare maniere,</l>
<l><milestone unit="fol" n="10vb"/> Hiet Fransois, die goedertiere,</l>
<l>Der broeder ordine te samen</l>
<l>Van penitencien bi namen,</l>
<l>Ende dat nes wonder ne gene:</l>
<l n="1760">Gelijc dat .i. wech gemene</l>
<l>Van penitencien es hem allen</l>
<l>Die ten hemele waert wallen,</l>
<l>Also ontfanget dese staet</l>
<l>Al dat volc dat daer waert gaet,</l>
<l n="1765"><pb n="85"/> Clerke, leke, maechden, vrouwen;</l>
<l>Ende men mach merken ende scouwen,</l>
<l>Van hoe zonderlangen lone</l>
<l>Dat het waert si in den trone,</l>
<l>Bi miraclen sonder waen</l>
<l n="1770">Die menich van hem heeft gedaen.</l>
<l>Maechden ooc camen daer mede</l>
<l>Ter eweliker salichede.</l>
<l>Van haren geselscepe was Clare</l>
<l>Deerste plant al openbare,</l>
<l n="1775">Die gelijc der rose rooc,</l>
<l>Ende gelijc der sterre ooc</l>
<l>Verre gaf uut haer scinen.</l>
<l>Dese es quite van aertscher pinen,</l>
<l>Want die kerke alle jaer</l>
<l n="1780">Haren dach hout openbaer.</l>
<l>Dese was in onsen here</l>
<l>Fransoise dochter met groter ere,</l>
<l>Ende moeder vanden armen vrouwen,</l>
<l>Die men mach besloten scouwen.</l>
<l n="1785">Die hare vite gerne hoort</l>
<l>Van mi vint hise in Dietscher woort.</l>
<l><hi rend="bold">V</hi>Ele ware ooc gemene</l>
<l>Die van devocien niet allene</l>
<l>Ne begaven de werelt ere</l>
<l n="1790">Om te volgene den here,</l>
<l>Maer, om dat si adden gesmaect</l>
<l>Te sine van leven vulmaect,</l>
<l>Die dach an dach tallen stonden</l>
<l>Dien ende wassen begonden,</l>
<l n="1795">Ende hem strecten cortelike</l>
<l>Ten ende van aerdrike.</l>
<l>Bedi die helege armoede,</l>
<l>Die si over gemac van goede</l>
<l>Drougen van steden te steden,</l>
<l n="1800">Maketse ter onderhoricheden</l>
<l><pb n="86"/><milestone unit="fol" n="11ra"/> Talre stont gereet te zine</l>
<l>Ende altoos staerc talre pine,</l>
<l>Ende in haren weghe rasch.</l>
<l>Ende, want sine adden geen ards harnasch,</l>
<l n="1805">Ende si niet ne sochten dies</l>
<l>No ne ontsagen geen verlies,</l>
<l>Waren si seker harentare,</l>
<l>Niet gepijnt van genen vare,</l>
<l>Ende van sorgen zonder smerten,</l>
<l n="1810">Als die sonder last van herten</l>
<l>Leveden entie zonder sorgen</l>
<l>Beedden na den dach van morgen,</l>
<l>Ende ooc die nacht ruste mede</l>
<l>Sonder enighe moeylichede.</l>
<l n="1815">Dicken was hem doorperhede</l>
<l>Gedaen in herde meniger stede,</l>
<l>Want het ombekende persone</l>
<l>Waren, ende ne bore scone;</l>
<l>Ne waer der ewangelien minne,</l>
<l n="1820">Die si drougen in haren zinne,</l>
<l>Maketse so pacient,</l>
<l>Datsi liever daer omtrent</l>
<l>Camen, daermen hem mesdede,</l>
<l>Dansi daden daer ter stede,</l>
<l n="1825">Daer si met voordele verhueget</l>
<l>Mochten sijn om hare dueget.</l>
<l>Ja die uterste aermoede</l>
<l>Dochtem sijn rijcheit van goede;</l>
<l>Wantsi dat clene rekende groot,</l>
<l n="1830">Also als de vroede geboot.</l>
<l><hi rend="bold">S</hi>Ekerlike het was tien tiden</l>
<l>UDat die broeders zouden liden</l>
<l>Dor der Sarrasine lant.</l>
<l>.J. hedijn man zachse te hant,</l>
<l n="1835">Dien of dochte hare armoede,</l>
<l>Ende boot hem van zinen goede</l>
<l><pb n="87"/>Ghelt, om datsi copen souden</l>
<l>Teitene, datsi ebben wouden.</l>
<l>Maer doe si tgelt van hem staken,</l>
<l n="1840">Wonderdem zere der saken,</l>
<l>Want hise sach zonder goet.</l>
<l>Doch dat hi aldaer verstoet,</l>
<l>Dat si dor de minne ons heren</l>
<l>Hem ter aermoeden keren</l>
<l n="1845">Ende tgelt bedi ontseiden altoos,</l>
<l><milestone unit="fol" n="11rb"/> So zere hise int herte vercoos,</l>
<l>Dat hi hem zelven daer toe boot</l>
<l>Hem te gevene al hare noot,</l>
<l>Als lange als hi adde gelt</l>
<l n="1850">Ende goet adde ende gewelt.</l>
<l>O wi edele aermoede!</l>
<l>Wie mach gemicken dine goede?</l>
<l>Bider cracht, die du ebs in,</l>
<l>Es die wrede wilde zin</l>
<l n="1855">Vanden zinen ongeleert</l>
<l>Toter ontfarmicheit gekeert!</l>
<l>Elc merke dan, die mach verstaen,</l>
<l>Dat dorperlike es mesdaen,</l>
<l>Dat yemen van kerstinre vite</l>
<l n="1860">Dese edele margarite</l>
<l>Onder sine voete leget,</l>
<l>Die, als hier voren es geseget,</l>
<l>Die Sarrasijn van wilden zeden</l>
<l>Eerde met sulker waerdicheden!</l>
<l n="1865"><hi rend="bold">T</hi>Ien tiden, alsic geweten can,</l>
<l>So was .i. begeven man,</l>
<l>Die in die cruuste ordine was,</l>
<l>Moricus hiet hi, alsict las.</l>
<l>In hospitael bi Assisen</l>
<l n="1870">Lachi ziec in cranker wisen,</l>
<l>Cranc ende van so groter quale,</l>
<l>Dattene de clerken altemale</l>
<l><pb n="88"/>Adden gejugiert ter doot.</l>
<l>Omoedelike hi omboot</l>
<l n="1875">Fransoise bi enen bode,</l>
<l>Dat hi voor hem bade Gode;</l>
<l>Dan dede Fransois niet node;</l>
<l>Doe nam hi crumen van brode</l>
<l>Ende olye van lampte mede,</l>
<l n="1880">Die daer berrende ter stede</l>
<l>Voor der moeder Gods outaer.</l>
<l>Ene letuwarie maecti daer,</l>
<l>Die hi hem metten broedren sendden,</l>
<l>Ende omboot hem dit ten hendden:</l>
<l n="1885">"Dese medicine rike</l>
<l>Draegt onsen brodere Morike,</l>
<l>Daerne bi de macht ons heren</l>
<l>Niet allene bi sal bekeren</l>
<l>Van sinen levene ende genesen,</l>
<l n="1890">Maer hi zalne ooc na desen</l>
<l><milestone unit="fol" n="11va"/> Maken .i. kempe ende vechter mare</l>
<l>Ende volgene an onse scare."</l>
<l>Als hi de medicine te hant,</l>
<l>Die onse here zelve vant,</l>
<l n="1895">Genut adde, ter zelver stont</l>
<l>Es hi up gestaen gesont</l>
<l>Van zinne ende van lechame mede,</l>
<l>Ende gewan de crachtichede,</l>
<l>Dat hi daer naer herde zaen</l>
<l n="1900">In Fransoise ordine es gegaen;</l>
<l>Ende ne drouch waer .i. rockelkijn,</l>
<l>Ende naest den vleesche sijn</l>
<l>Drouchi .i. alsberch na dat;</l>
<l>Allene rouwe spise hi at,</l>
<l n="1905">Crudekin ende fruut ter noot;</l>
<l>Sonder wijn ende sonder broot</l>
<l>Levedi mede lange stont;</l>
<l>Nochtan bleef hi staerc ende gesont.</l>
<l><pb n="89"/>Aldus wies met groter eren</l>
<l n="1910">Onder die aerme ons heren</l>
<l>Die doget entie weldaet,</l>
<l>So dat de goede name gaet</l>
<l>Al omme ende omme verre ende wide,</l>
<l>So dat van verren in dien tide,</l>
<l n="1915">Om dien helegen vader te ziene,</l>
<l>Lieden quamen, nu .v., nu tiene.</l>
<l><hi rend="bold">O</hi>Nder alle dese liede</l>
<l>Van enen dichtre gesciede,</l>
<l>Die vinden conste ende maken</l>
<l n="1920">Veerse, die ter werelt smaken,</l>
<l>Ende vanden keiser so was geloont,</l>
<l>Dat hi daer omme was gecroont,</l>
<l>Ende daer omme hiet sine bi namen</l>
<l>Coninc van veersen alte samen,</l>
<l n="1925">Datti Fransoise zien begaert,</l>
<l>Die de werelt maecte onwaert.</l>
<l>Toten castele Sint Zeverijn</l>
<l>So vul cam de wille sijn;</l>
<l>Daer heeftine predekende vonden</l>
<l n="1930">In .i. clooster ooc tien stonden.</l>
<l>Die hand God cam up hem te hant;</l>
<l>Want al daer hine predekende vant,</l>
<l>Diet cruce minde met groter waerden,</l>
<l>Sach hine met .ij. claren zwaerden</l>
<l n="1935">Staen gecruust ooc, des gelooft,</l>
<l><milestone unit="fol" n="11vb"/> Daer teen begonde an thooft</l>
<l>Ende ghinc hem neder toten voeten;</l>
<l>Voor de borst de .ij. gemoeten;</l>
<l>Ende tander ghinc van hant te hande.</l>
<l n="1940">Weit wel dat hi niet ne cande,</l>
<l>Maer die miracle die hi zach</l>
<l>Leerdene hem kennen uptien dach.</l>
<l>De makere, die de rime vant,</l>
<l>Wort te baerteert alte hant</l>
<l n="1945"><pb n="90"/> Ende pensde te betren dingen;</l>
<l>Tachterste so dor ghinghen</l>
<l>Fransoise woorden so sine zinne,</l>
<l>Gelijc recht of hi daer inne</l>
<l>Metten geesteliken zwaerde,</l>
<l n="1950">Daer ne zijn mont mede vervaerde,</l>
<l>Alte male dor steken ware;</l>
<l>Want de werelt wort hem ommare,</l>
<l>Ende heeft hem met Fransoise begeven</l>
<l>In zijn abijt ende sijn leven.</l>
<l n="1955">Ende omme dattene de goede man</l>
<l>Die dueget dus sach vangen an,</l>
<l>Ende vander werelt moeilichede</l>
<l>Vulmaectelike keren ter Gods vrede,</l>
<l>Gaf hi hem de name aldus</l>
<l n="1960">Voort meer broeder Pacificus.</l>
<l>Dese dyede ende wies</l>
<l>In alre dueget, sijt zeker dies;</l>
<l>Eer minister in Vrancrike cam,</l>
<l>(Was hi deerste die tambocht nam)</l>
<l n="1965"><hi rend="bold">O</hi>Oc sach in Fransoise voorhooft</l>
<l>Tgrote thau, des gelooft,</l>
<l>Dat met verwen menigertiere</l>
<l>Sone was ende dor diere</l>
<l>Ende verchierde sijn anscijn</l>
<l n="1970">Met sconeden utermaten fijn.</l>
<l>Dit tekin minde Fransois die here</l>
<l>Met herde zonderlangher ere,</l>
<l>Ende priset menichfoude.</l>
<l>Ende als hi lettren zenden soude</l>
<l n="1975">Screef hijt zelve metter hant</l>
<l>Emmer daer in an .i. cant,</l>
<l>Gelijc oft al zijn nerenst ware</l>
<l>Thau te scrivene openbare,</l>
<l>Na Hezechiels provecie</l>
<l n="1980">In die voor hoofde vander pertie,</l>
<l><pb n="91"/><milestone unit="fol" n="12ra"/> Die droeve waren entie suchten</l>
<l>Entie Jhesus Karste vruchten.</l>
<l>Den leken lieden willic nu</l>
<l>.J. deel zeggen van thau:</l>
<l n="1985">Ezechiel de prophete</l>
<l>Seget dus, bi Gods behete,</l>
<l>Dat onse here hiet .i. man,</l>
<l>Die lijnwaet gecleet adde an,</l>
<l>Dat hi dor Jherusalem ghinghe</l>
<l n="1990">Ende, waert oude of jongelinge,</l>
<l>Die hi vonde die verzuchten</l>
<l>Om tmesdoen datsi vruchten,</l>
<l>Dat hi thau scriven zoude</l>
<l>In haer vorhooft also houde;</l>
<l n="1995">Daer na hiet God .vi. andre gaen</l>
<l>Ende alle die gone doot slaen,</l>
<l>Wijf ende man, clene ende groot,</l>
<l>Die thau niet ne adden bloot.</l>
<l>Merct dat thau hevet ane</l>
<l n="2000">Der cruce vorme ende haer gedane;</l>
<l>Ende bedi adt Fransois vercoren.</l>
<l>Al de gone zijn verloren</l>
<l>Ten jonxten, die dit tekin scuwen,</l>
<l>Dats die penitencie verduwen</l>
<l n="2005">Ende om haer mesdoen nienne wenen,</l>
<l>Sullen de grote metten clenen</l>
<l>Doot bliven ten jonxten dage</l>
<l>In die ewelike plaghe.</l>
<l><hi rend="bold">O</hi>Ver ene tijt na dies,</l>
<l n="2010">Als der broeder ordine wies,</l>
<l>Begonstse Fransois alte male</l>
<l>Tenen capitele generale</l>
<l>Tonser vrouwen te Porciuuncula</l>
<l>Alle vergadren daer na.</l>
<l n="2015">Want hi wilde elken, als de vroede,</l>
<l>Int land van haerre aermoede</l>
<l><pb n="92"/>Vander onderhorichede</l>
<l>Sijn deel geven daer ter stede.</l>
<l>Ende, al was daer zekerleke</l>
<l n="2020">Van lijftuchten grote breke,</l>
<l>Ende daer ooc tere tijt te samen</l>
<l>Meer dan .v.M. broeders quamen,</l>
<l>Die goedertiereit van onsen here</l>
<l>Halp hem so utermaten zere,</l>
<l n="2025">Dat hem der spisen niet gebrac,</l>
<l><milestone unit="fol" n="12rb"/> Ende hem gesonde ende gemac</l>
<l>Vanden lechame volchde mede,</l>
<l>Ende geestelike vroylichede.</l>
<l>Ten clenen capitele altemale,</l>
<l n="2030">Die men heet provinciale,</l>
<l>Ne mochti zelve niet comen echt,</l>
<l>Maer dat hevet hi verrecht</l>
<l>Met voor zorgen, die hire toe dede,</l>
<l>Ende met nerensteliker bede,</l>
<l n="2035">Ende met benedixien, dats waer.</l>
<l>Al was hi vleescelike niet daer,</l>
<l>Geestelike gebrac hire niet.</l>
<l>Nochtan eist onder wilen gesciet,</l>
<l>Datmen metten ogen zach</l>
<l n="2040">Daer al zulc capitel lach.</l>
<l><hi rend="bold">V</hi>ant doe die edele predecare</l>
<l>Antonis, die nu sint es mare,</l>
<l>Ende vanden paefs helich uut gegeven,</l>
<l>Stont ende castiede in zijn leven</l>
<l n="2045">Tote Arelatum in de stede,</l>
<l>Daermen doe capitele dede</l>
<l>Vanden freren vanden lande,</l>
<l>Ende hi adde onder hande</l>
<l>.J. sermoen, met groter eren,</l>
<l n="2050">Vanden titele scrucen ons heren.</l>
<l>.J. broeder van heleger namen</l>
<l>Onder dandre alle te samen,</l>
<l><pb n="93"/>Die Monaldus bi namen hiet,</l>
<l>Ter dore vander capitele ziet,</l>
<l n="2055">Alst hem van Gode int herte lach.</l>
<l>Met vleesceliken ogen hi zach</l>
<l>Fransoyse in de lucht verheven,</l>
<l>Die nochtoe was in dat leven,</l>
<l>Handen ondaen of hi gecruust ware</l>
<l n="2060">Ende benediende al die scare.</l>
<l>Alle die broeders gevoelden mede</l>
<l>Met so groter troostelichede</l>
<l>Hem vervult zijn van binnen,</l>
<l>Met sulker ongewoonheit van zinnen,</l>
<l n="2065">Dat hem de geest dede te verstane</l>
<l>Sonder enegen twifel van wane</l>
<l>Die jegenwoordige alte gader</l>
<l>Van Fransoyse, haren vader.</l>
<l>Nochtan was dit waer ondervonden</l>
<l n="2070">Sident in onlangen stonden,</l>
<l><milestone unit="fol" n="12va"/> Niet bi litekene allene</l>
<l>Maer bi Fransoise wondere gemene.</l>
<l>Gelovelijc eist zekerlike,</l>
<l>Dat Gods cracht van hemelrike,</l>
<l n="2075">Die Sinte Ambrosise van Melane,</l>
<l>Als ons de vite doet te verstane,</l>
<l>Tsinte Martins grave brochte te Tours</l>
<l>Sonder menscelike sorcours,</l>
<l>Dat soe Fransoise prosenteerde,</l>
<l n="2080">Aldaer Antonis instrueerde</l>
<l>Die broeders vanden cruce ons heren,</l>
<l>Alse te openbare met eren,</l>
<l>Dat hi wel sprac ende waer</l>
<l>Van den cruce ons heren daer,</l>
<l n="2085">Ende hire of tekin drouge, bede</l>
<l>In sire herte, in zinen clede.</l>
<l><hi rend="bold">A</hi>Ls die tijt so verre leet,</l>
<l>Dat dordine wide was gespreet,</l>
<l><pb n="94"/>Addi achtinghe, dat leven,</l>
<l n="2090">Dat hem de paues adde gegeven,</l>
<l>Die hiet de derde Innocent,</l>
<l>Dat hijt int Roomsche convent</l>
<l>Van den paues Honorius,</l>
<l>Die na hem was gecoren dus,</l>
<l n="2095">Wilde doen ewelike staerken.</l>
<l>Hier moochdi .i. visioen maerken,</l>
<l>Hoene God te gonen doene</l>
<l>Trooste met .i. visioene.</l>
<l>In sinen drome dochtem das,</l>
<l n="2100">Dat hi vander aerde las</l>
<l>Crumen utermaten clene,</l>
<l>Ende vele broedere gemene</l>
<l>Adden beringet, die hongerich waren;</l>
<l>Die soude hi delen hare scaren.</l>
<l n="2105">Doe hi hem te deelne ontsach</l>
<l>So clene crumen uptien dach,</l>
<l>Want hem lichtelike mochte</l>
<l>Gond ontvallen, als hem dochte,</l>
<l>Tote hem .i. stemme sprac:</l>
<l n="2110">"Fransois, van ere crume mac</l>
<l>Ene hostie, ende gefse sonder sparen</l>
<l>Hem diese eten begaren."</l>
<l>Dit heeft Fransois te hant gedaen.</l>
<l>Maer zulc hare zonder waen,</l>
<l n="2115">Die gone dinc niet ontfingen</l>
<l><milestone unit="fol" n="12vb"/> Met devotelike dingen,</l>
<l>Of ontseiden datmen omboot,</l>
<l>Worden lazers clene ende groot.</l>
<l>Tilike so ghinc hi tellen</l>
<l n="2120">Dit visioen sinen gesellen</l>
<l>Ende was droeve in sinen moet,</l>
<l>Dat hijt niet wel ne verstoet.</l>
<l>Des naest daget, als hi hem deden</l>
<l>Nerenstelike in sine gebeden,</l>
<l n="2125"><pb n="95"/> Hoorde hi totem comen uut</l>
<l>Vanden hemele dustaen luut:</l>
<l>"Fransois, de crumen, die du sages</l>
<l>Uptie nacht aldaer du lages,</l>
<l>Sijn der ewangelien woort;</l>
<l n="2130"> Dostie meent de regle vort;</l>
<l>Entat lazers evel ooc mede</l>
<l>Dat betekent die quaethede."</l>
<l>Nu wilde hi dat helege leven,</l>
<l>Die regle, die hem was gegeven,</l>
<l n="2135">Die uter ewangelien woort</l>
<l>Getrect was ende comen vort,</l>
<l>Bin dien in een corter doen,</l>
<l>Also als dat visioen</l>
<l>Niet, dat hier te voren staet.</l>
<l n="2140">Up enen berch datti gaet</l>
<l>Ende zine gesellen .ij. daer mede,</l>
<l>Als hem de helege geest doen dede,</l>
<l>Daer hi vaste ende tsire noot</l>
<l>Nutte el niet dan barn ende broot,</l>
<l n="2145">Ende deetse scriven, alst hem beden</l>
<l>Die helege geest daer riet ter steden.</l>
<l><hi rend="bold">A</hi>Ls hi van den berge ghinc,</l>
<l>Gaf hi die gescrevene dinc</l>
<l>Te houdene enen daer ter steden,</l>
<l n="2150">Diese verloos met roekeloosheden.</l>
<l>Ander waerf ghinc metter vaert</l>
<l>Fransois ter woestinen waert,</l>
<l>Ende maketse na die gelike,</l>
<l>Als ofse hem God van hemelrike</l>
<l n="2155">Geseit adde met sinen monde,</l>
<l>Ende hi ghinc in corter stonde</l>
<l>Toten paues van Rome, Honore,</l>
<l>Dien ic nomede hier vore,</l>
<l>In zijn achtende paues jaer,</l>
<l n="2160">Ende bejaghede al daer,</l>
<l><pb n="96"/><milestone unit="fol" n="13ra"/> Also als hi hevet begheert,</l>
<l>Dat soe worde geconfirmeert.</l>
<l>Den broeders riet hi, want hi woude,</l>
<l>Dat mense vaste houden soude,</l>
<l n="2165">Ende seide, dat hire niewet in</l>
<l>Ne sette na sijns selves zin,</l>
<l>Maer dat hise also scriven dede</l>
<l>Als hem bi sire genadichede</l>
<l>Die helege geest gaf inden sin.</l>
<l n="2170">Ende ooc anders meer no min.</l>
<l>Ende om dat men openbare</l>
<l>Weten mochte dat dus ware,</l>
<l>Daer na in niet langher stonden</l>
<l>Camen hem toe die .v. wonden,</l>
<l n="2175">Metten vingere Gods gescreven,</l>
<l>Gelijc als hem ware gegeven</l>
<l>Die edele bulle, die diere, de scone,</l>
<l>Dies paues vanden hogen trone,</l>
<l>Die regle mede te staerkene,</l>
<l n="2180">Enten makere daer bi te maerkene;</l>
<l>Als ghi hier na horen moget</l>
<l>In die vite van sire doeget.</l>
</div>
<div type="chapter"><head type="chapter">.V. <hi rend="italic">Hoe hi hem sette ten suren / Ende hoene solaesten de creaturen. </hi></head>
<l n="2185"><hi rend="bold">A</hi>Ls Fransois hevet vernomen,</l>
<l>Dat bi sire exemplen comen</l>
<l>Vele lieden, die hem bekeren</l>
<l>Om te dragene tcruce ons heren</l>
<l>Gewilleke met bernende moede,</l>
<l n="2190">So verstoutte hem de goede,</l>
<l>Als vaendragere van Gods here,</l>
<l><pb n="97"/>Om te comene metter ere</l>
<l>Toter hoocheit van den zege,</l>
<l>Ende dat met duechden alle wege.</l>
<l n="2195">Hi verstont nauwe dat woort,</l>
<l>Dat de apostel brochte voort,</l>
<l>Die spreict: "Die horen te Cristus name,</l>
<l>Si ebben gecruust haren lechame</l>
<l>Met begaerten ende met zonden,</l>
<l n="2200">Want sise scuwen tallen stonden."</l>
<l>Met so staerker disciplinen</l>
<l>Bant hi die begherten zine,</l>
<l>Dat hi cume teregher ure</l>
<l>Nutte de voorderste sire nature.</l>
<l n="2205">Hi seide: "Hets swaer te vulbringene</l>
<l><milestone unit="fol" n="13rb"/> Den lechame te gehingene</l>
<l>Te ebbene dat hem bedaerf,</l>
<l>Men moeten bugen enichwaerf</l>
<l>Den sinnen ende sijn onderdaen</l>
<l n="2210">Die ter vleescelikeit bestaen."</l>
<l>Hier omme, als hi was gesont,</l>
<l>Nutte hi selden teniger stont</l>
<l>Gesoden spise dor enige dinc;</l>
<l>Waest ooc dat hise ontfinc,</l>
<l n="2215">So mingdire asschen mede</l>
<l>Of waters so vele hire toe dede,</l>
<l>Datti met dustarigher zake</l>
<l>Die spise benam de smake.</l>
<l>Wat soudic maken tale lanc</l>
<l n="2220">Vanden wine, dien hi dranc?</l>
<l>Want hi waters sijn gevouch</l>
<l>Cume dranc, ende niet genouch,</l>
<l>Als hem die hitte entie dorst</l>
<l>Onsteken adde sine borst.</l>
<l n="2225">Maniere vant hi, sijt zeker das,</l>
<l>Van abstinencien die meerre was;</l>
<l>Altoos dyedi ende wies</l>
<l><pb n="98"/>In volchne ende in pleichne dies.</l>
<l>Ende al was datti was comen mede</l>
<l n="2230">Ter hoocheit vander vulmaecthede,</l>
<l>Altoos vernieude yet sijn sin</l>
<l>Als of hi eerst ware int begin;</l>
<l>Want hi met sulker pine mede</l>
<l>Purgierde des vleeschs oncuusscede.</l>
<l n="2235"><hi rend="bold">N</hi>Ochtan als hi ghinc weder ende vort</l>
<l>Om te predekene ons heren woort,</l>
<l>Gevouchdi hem in vele dingen</l>
<l>Metten gonen, diene ontfingen,</l>
<l>Als om tontfane de spise.</l>
<l n="2240">Maer cam hi thuus, in alre wise</l>
<l>So hilti vaste ende zere</l>
<l>Sine abstinencie in allen kere.</l>
<l>Dus so heefti hem gegeven,</l>
<l>Hem zelven scaerp, wreet in sijn leven,</l>
<l n="2245">Ende zinen evenkerstinen mede</l>
<l>Gevouch in die menscelijchede,</l>
<l>In allen dingen sonder waen</l>
<l>Der ewangelien onderdaen.</l>
<l>Hi was exemple talre stede,</l>
<l n="2250">Niet vastende, maer etende mede.</l>
<l><milestone unit="fol" n="13va"/> Als hi was in moetheden groot,</l>
<l>Was dicken die aerde bloot</l>
<l>Bedde, daer zijn lechame up lach;</l>
<l>Ende dicken hi slapens plach</l>
<l n="2255">Sittende, thooft .i. steen,</l>
<l>Of an .i. hout, els bedde ne geen,</l>
<l>.J. armen roc, ende el niet, an.</l>
<l>Aldus diende de goede man</l>
<l>Onsen here menichfoude</l>
<l n="2260">In naecteden ende in coude.</l>
<l>Som wile was hem gevraget,</l>
<l>Welker wijs hi hem bedraget</l>
<l>Vanden couden wintre wreet,</l>
<l><pb n="99"/>Ende hi so dinne was gecleet.</l>
<l n="2265">Met heten wille hi dit andwort,</l>
<l>Alst hem de helege geest gaf vort:</l>
<l>"Waert so dat wi waren van binnen</l>
<l>Yet geporret in onse zinnen</l>
<l>Met begherten vanden viere</l>
<l n="2270">Van hier boven in eneger maniere,</l>
<l>Tcoude van buten souden wi dragen</l>
<l>Lichtelike sonder clagen."</l>
<l>Hi scuwede dat sochte cleet,</l>
<l>Ende minnet, waest scarp ende wreet;</l>
<l n="2275">Want hi seide, datti wel wiste,</l>
<l>Dat bedi Johan Baptiste</l>
<l>Van Gode was geprijst hier af.</l>
<l>Als men hem .i. roc gaf,</l>
<l>Daer hi zochteit gevoelde an,</l>
<l n="2280">Riedde hine met pesen van binen dan.</l>
<l>Want hi seide, alst staet in bouken,</l>
<l>Datmen niet ne soude zouken</l>
<l>Sochte cleder ende goede</l>
<l>In husekine der aermoede,</l>
<l n="2285">Maer in groter heren zalen,</l>
<l>Alst God spreect in zire talen.</l>
<l>Sekerlike haddi vonden,</l>
<l>Dat de vianden tallen stonden</l>
<l>Van scaerpen cleden waren in vare,</l>
<l n="2290">Ende daer si sochter worden geware</l>
<l>Entie precieus ende diere,</l>
<l>Daer ghinc si tvolc in coren sciere.</l>
<l><hi rend="bold">D</hi>Ies gevel in ere nacht,</l>
<l>Als hi, dor der ziecheden cracht</l>
<l n="2295">Bede van hoofde ende van ogen,</l>
<l><milestone unit="fol" n="13vb"/> Die hi dicken moeste dogen,</l>
<l>.J. cussin, jegen zine costumen,</l>
<l>Adde onder zijn hooft, van plumen,</l>
<l>Dat die duvel daer in ghinc,</l>
<l n="2300"><pb n="100"/> Dat hine moeide vander dinc</l>
<l>Tote mattintijt, ende dede</l>
<l>Hem verdriet in zine gebede,</l>
<l>Tote datti riep zinen geselle</l>
<l>Ende hijt dede uter celle</l>
<l n="2305">Dat cussin enten duvel mede</l>
<l>Verre dragen tere stede.</l>
<l>Daer die gone uter celle ghinc,</l>
<l>Om te doene gone dinc,</l>
<l>Verloos hi al daer ter steden</l>
<l n="2310">Alde macht van zinen leden,</l>
<l>Onthier ent Fransois heeft verheest</l>
<l>Alle biden helegen geest,</l>
<l>Die hem van herten ende van lechamen</l>
<l>Die cracht gaf weder alte zamen,</l>
<l n="2315">Die hi adde eer dat gevel,</l>
<l>Met sinen woorden ende met nient el.</l>
<l>In disciplinen hart van moede</l>
<l>Hi stont altoos in sire hoede.</l>
<l>Grote zorghe drouchi tsamen</l>
<l n="2320">Sire zielen ende sijns lechamen,</l>
<l>Hoe hise reine houde met eren.</l>
<l>Want in beghinne in sijn bekeren</l>
<l>Baeddi hem zelven in winter tijd</l>
<l>In yse in watere, diep ende wijd,</l>
<l n="2325">Om datti zinen huus viant</l>
<l>Binden wilde in enen bant,</l>
<l>Ende hi dat wilde cleet, dat clare,</l>
<l>Dat der zuverheden ware,</l>
<l>Van den vleesceliken brande</l>
<l n="2330">Houden soude sonder scande.</l>
<l>Ooc seidi al openbare,</l>
<l>Dat vele gedoochdeliker ware</l>
<l>.J. geesteliken man groot coude</l>
<l>Tegedogene menichfoude</l>
<l n="2335">In zinen vleessce, dan hi binnen</l>
<l><pb n="101"/>Gevoelen soude in sine zinnen</l>
<l>.J. lettel hitten teniger steden</l>
<l>Van vleesceliker ondersceden.</l>
<l><hi rend="bold">I</hi>N de woestine van Sarthane,</l>
<l n="2340">Daer hi som wile plach te gane,</l>
<l><milestone unit="fol" n="14ra"/> Lachi eens in zine gebede</l>
<l>In sine celle tere stede.</l>
<l>Daer riepene de viant te zamen</l>
<l>.iij. waerf bi zire namen.</l>
<l n="2345">"Wat wiltu?" heefti geandwoort.</l>
<l>Valscelike sprac hi dit woort</l>
<l>Die viant, ende seide openbare:</l>
<l>"En es ter werelt zondare,</l>
<l>Bekeert hi hem, God ne vergevet</l>
<l n="2350">Al dat hi oyt mesdaen hevet.</l>
<l>Maer so wie hem zelven doot</l>
<l>Met penitencien te groot,</l>
<l>Hine gewint nemmermere</l>
<l>Genaden an onsen here."</l>
<l n="2355">Die goede man hevet verstaen</l>
<l>Biden helegen geeste zaen</l>
<l>Die boosheit vanden viant,</l>
<l>Hoe dat hi hem dies bewant,</l>
<l>Hoe hine ter laweit dade keren.</l>
<l n="2360">Dat toocht dit, datic hier sal leren:</l>
<l>Want al te hant, zijt seker dies,</l>
<l>Dat de viant up hem blies,</l>
<l>Die met sinen ademe doet</l>
<l>Colen bernen metter spoet,</l>
<l n="2365">Cam te hant den helegen man</l>
<l>Sijns vleeschs sware coringe an.</l>
<l><hi rend="bold">A</hi>Ls de minre der renichede</l>
<l>Dat gevoelde daer ter stede,</l>
<l>Heefti den roc of gedaen</l>
<l n="2370">Ende ghinc hem metter corde slaen.</l>
<l>"Broeder ezel," spreecti, "ha! ha!</l>
<l><pb n="102"/>Dus betaemt di datmen ga:</l>
<l>Dits die geselle tinen doene.</l>
<l>Die roc dient ten religioene,</l>
<l n="2375">Die thelege tekin draecht vor ogen.</l>
<l>Men sal dat niet gedogen</l>
<l>Dattene doncuusche stele te waren.</l>
<l>Waer so du wilt mogestu varen."</l>
<l>Hier toe met wonder heten moede</l>
<l n="2380">So wort al ontsteken de goede,</l>
<l>Ende heeft sine celle up gedaen</l>
<l>Ende es ute int hof gegaen,</l>
<l>Daer hi hem zelven moeder naect</l>
<l>In den snee werpt ende mesmaect.</l>
<l n="2385">.Vij. hoopkine te handen</l>
<l><milestone unit="fol" n="14rb"/> Maecti daer of metten handen,</l>
<l>Die hi voor hem zelven lede.</l>
<l>Sinen vleesche hi daer toe sede:</l>
<l>"Dijn wijf so es de meeste ginder;</l>
<l n="2390">Dese .iiij. andre dine .iiij. kinder,</l>
<l>.ij. sonen ende .ij. maechdekine;</l>
<l>Gone andre .ij. achtic te sine</l>
<l>Knechte ende dierne, die di sijn</l>
<l>Orbare ten dienste dijn.</l>
<l n="2395">Nu cleet dese alle; si ebbens noot,</l>
<l>Want si bliven van coude doot.</l>
<l>Beghint dat volc te vervaerne,</l>
<l>So diene enen here gaerne."</l>
<l>Aldaer so wort de viant</l>
<l n="2400">Verwonnen, ende voer wech te hant.</l>
<l>Die helege man, daer wijt of tellen,</l>
<l>Keerde metten zege in sire cellen;</l>
<l>Want als hi zere ende genouch</l>
<l>Buten tvleesch pijnde ende slouch,</l>
<l n="2405">Bluscht hi den brant der oncuuscede</l>
<l>Van binnen altemale daer mede,</l>
<l>So dat hi clene no groot daer naer</l>
<l><pb n="103"/>Daer of niet gevoelde .i. haer.</l>
<l>.J. sijn broeder, die daer mede</l>
<l n="2410">Al doe lach in zine gebede,</l>
<l>Die zach dese dinc al ane</l>
<l>Bider scoonre claere mane.</l>
<l>So dat Fransois wort geware,</l>
<l>Ende ondeckede hem openbare</l>
<l n="2415">Vander coringe den proces,</l>
<l>Ende geboot hem vaste des,</l>
<l>Dat hi niemene die levet,</l>
<l>Als lange als hi den geest in hevet,</l>
<l>Die dinc ondecke, up genen dach,</l>
<l n="2420">Die hi van hem ghinder zach.</l>
<l><hi rend="bold">H</hi>Ine leerde niet den doodden allene</l>
<l>De zonden vanden vleesche gemene</l>
<l>Ente breken de breckelichede,</l>
<l>Daer hi leerde daer toe mede</l>
<l n="2425">Te hoedene de uterste zinne,</l>
<l>Daer die doot bi comt inne</l>
<l>Toter zielen, datmen de wachten</l>
<l>Met nereste ende met alre crachte.</l>
<l>Hemelichede vanden vrouwen,</l>
<l n="2430">Hare spreken ende haer up scouwen,</l>
<l><milestone unit="fol" n="14va"/> Die de menige verduwen,</l>
<l>Hiet hi nerenstelike scuwen.</l>
<l>Want hi sprac: "De cranke breken</l>
<l>Dicken bi al zulken treken,</l>
<l n="2435">Ende ooc hevetmen verheest</l>
<l>Dicken cranken de staerken geest.</l>
<l>Hen ware te wel geproevet man</l>
<l>Hi nes die met hem wandren can</l>
<l>Niet mogeliker zonder smitte,</l>
<l n="2440">Dan sonder smerte ende zonder hitte</l>
<l>Mogelijc es ooc te gane,</l>
<l>Als ons scrifture doet te verstane,</l>
<l>Int vier ende in dat hete gloet</l>
<l><pb n="104"/>Enen mensce al baervoet."</l>
<l n="2445">Die adde zine ogen so geleert</l>
<l>Van sulker ydelheit ende gekeert,</l>
<l>Datti daer waert niet ne sach;</l>
<l>Ende hi zinen geselle plach</l>
<l>Te seggene, daer hi ghinc allene,</l>
<l n="2450">Dat hire int anscijn cume kende ene.</l>
<l>Want zeker dochten niet wesen,</l>
<l>Dat yemen zoude int herte lesen</l>
<l>Hare gedane ende hare gelike,</l>
<l>Die vierkijn dat aestelike</l>
<l n="2455">Weder levende maken connen</l>
<l>Van den vleesche, dat es verwonnen,</l>
<l>Entie clareit smetten mede</l>
<l>Van der reinre zuverhede.</l>
<l>Hi zeide, dat met wive spreken</l>
<l n="2460">Niet dan gedwas ware of treken,</l>
<l>Sonder in biechten allene</l>
<l>Ende in leringe, cort ende clene,</l>
<l>Na dien dat ere ende zalichede</l>
<l>Eesschet, ende tijt ende stede.</l>
<l n="2465">"Wat bederven of wat doene,"</l>
<l>Sprac hi, "zal van religioene</l>
<l>Man met talen doen met vrouwen</l>
<l>sonder alsi souken met trouwen</l>
<l>Van haren mesdaden raet</l>
<l n="2470">Iof van haren levene betren staet?</l>
<l>Daer te grote sekerheit es in,</l>
<l>Scuwet men den viant te min,</l>
<l>Ende vonde de viant te sijns .i. haer</l>
<l>Anden mensche, weet over waer,</l>
<l n="2475">Hi zout doen dyen herde zaen</l>
<l><milestone unit="fol" n="14vb"/> Tere ballien sonder waen."</l>
<l><hi rend="bold">L</hi>Edichede, die wortel ende zaet</l>
<l>Es, daer al quaet gepens uut gaet,</l>
<l>Hiet hi scuwen meer dan yet el;</l>
<l n="2480"><pb n="105"/> Hi proevet bi exemplen wel,</l>
<l>Dat wederstromige vleesch, dat trage,</l>
<l>Salmen temmen onder de slage,</l>
<l>Ende met nutteliker pine.</l>
<l>Hier bi het hi den lechame zine</l>
<l n="2485">Broeder ezel, want hine vaste</l>
<l>Dwanc te bordine ende te laste,</l>
<l>Ende gheceldene met risen</l>
<l>Ende voeddene met cranker spisen.</l>
<l>Waest ooc, datti yemene zach</l>
<l n="2490">Ongestadich, ledich, entie plach</l>
<l>Tetene, dat .i. ander wan,</l>
<l>Dien hieti broeder vliege dan,</l>
<l>Omdatti geen goet ne dede</l>
<l>Ende hi tgoet besmette mede</l>
<l n="2495">Ende hi onwaert ende leet</l>
<l>Met elken goeden mensche heet.</l>
<l>Bedi seit hi te somiger ure:</l>
<l>"Ic wille mijn covent labure,</l>
<l>Dat si niet bider ledichede</l>
<l n="2500">Met herten of met tongen mede</l>
<l>No weder pensen, no spreken,</l>
<l>Daer si den orlof mede breken."</l>
<l>Hi hiet ten broeders talre wile</l>
<l>Silencie houden van dewangile,</l>
<l n="2505">Dat si souden tallen steden</l>
<l>Van allen woorden van ydelheden</l>
<l>Hem wachten herde nerenstelike,</l>
<l>Als die daer of zekerlike</l>
<l>Moeste geven sonder zage</l>
<l n="2510">Redene ten jonxten daghe.</l>
<l>Waest dat hi enigen broeder zach,</l>
<l>Die edele woort te vele plach,</l>
<l>Dien scalt hi utermaten zere,</l>
<l>Ende dan zeide de goede here:</l>
<l n="2515">"Gevoegen zwigen met reinen moede</l>
<l><pb n="106"/>Es der zuvere herten hoede,</l>
<l>Ende ene doget herde groot,</l>
<l>Want dat leven entie doot</l>
<l>Es vele ande tonge belanc</l>
<l n="2520">In woorden ende in smaken gemanc."</l>
<l><milestone unit="fol" n="15ra"/> Al waest datti na zire macht</l>
<l>Sine broedre leerde dach ende nacht</l>
<l>Te scarpen levene, hem mesquam</l>
<l>Dat yemen te wredelike an nam</l>
<l n="2525">Sijn doen ende zine goedertierhede</l>
<l>Ende sonder wijs besceet ooc mede.</l>
<l><hi rend="bold">B</hi>Edi up ene nacht gesciede,</l>
<l>Dat een broeder onder zine liede,</l>
<l>Want hi gevast adde onsochte,</l>
<l n="2530">Nachts gerusten niet ne mochte.</l>
<l>So dat vernam de vader goet,</l>
<l>Dat zinen disciple zware stoet,</l>
<l>Hi riepene ende brochte broot;</l>
<l>Ende om dat dander niet root</l>
<l n="2535">Van scamenesse wesen ne soude,</l>
<l>At hi eerst, om dat hi woude,</l>
<l>Dat dander dede des gelike;</l>
<l>Ooc nooddine vriendelike.</l>
<l>Die broeder liet de scaemte gaen</l>
<l n="2540">Ende hevet de spise ontfaen.</l>
<l>Ooc was hi utermaten vro,</l>
<l>Dattene de goede vader so</l>
<l>Bescut hevet ende voorsien.</l>
<l>Bedi hi es ontgaen bidien</l>
<l n="2545">Groter vresen ende also wel</l>
<l>Leerdire ane groot bispel.</l>
<l>Tilike dede de goede man</l>
<l>Sine broeders te zamen dan,</l>
<l>Ende dede hem verstaen</l>
<l n="2550">Hoe de dinc nachts was vergaen.</l>
<l>Met groter vorsienichede</l>
<l><pb n="107"/>Heeftise alle gemaent dus mede:</l>
<l>"Broeders, ebt die karitate</l>
<l>Tenen exemple, ende niet die ate."</l>
<l n="2555">Daer toe leerdi hem gereet</l>
<l>Volgen redene ende besceet,</l>
<l>In der wijs als of soe ware</l>
<l>Alre doget waghenare,</l>
<l>Niet besceet, datmen hier priset,</l>
<l n="2560">Maer dat Cristus heeft gewiset,</l>
<l>Wies leven es de rechte spegel</l>
<l>Der vulmaecteit entie zeghel.</l>
<l><hi rend="bold">E</hi>Nde want dat soete gecruuste lam,</l>
<l>Daer noit smette noch an quam,</l>
<l n="2565">In dit cranke lijf ne can</l>
<l><milestone unit="fol" n="15rb"/> Ne volgen niet lichte geen man</l>
<l>In gerechte vulmaecthede,</l>
<l>Daer ne si enighe smette mede.</l>
<l>Daer omme so leerde de vroede,</l>
<l n="2570">Wie so omme vulmaecteit stoede,</l>
<l>Dat hem bedurste hem te dwane</l>
<l>In zine daghelijxe trane.</l>
<l>Al addi ooc gewonnen mede</l>
<l>Lives ende herten renichede,</l>
<l n="2575">Wonderne zuver ende claer,</l>
<l>Bedi ne lietijs niet .i. haer,</l>
<l>Hine wiesch bi dage ende bi nachte</l>
<l>Die ogen van zinen gedachte.</l>
<l>Clene achti in sinen rade</l>
<l n="2580">Der vleesceliker oghen scade.</l>
<l>Als hem van eenpareger wene</l>
<l>Siecheit van ogen quam niet clene.</l>
<l>Riet hem .i. meester of te slane</l>
<l>Sire zonderlanger trane</l>
<l n="2585">Of hi blend niet wilde wesen.</l>
<l>Die goede man andworde te desen:</l>
<l>"Broeder ersatre, men zal niet</l>
<l><pb n="108"/>Om dat licht, datmen hier ziet,</l>
<l>Dat ons gemene es gegeven</l>
<l n="2590">Metten vliegen ooc die leven.</l>
<l>Die visenteringe zekerlike</l>
<l>Van den lichte van hemelrike</l>
<l>Verdriven, niet ene wile;</l>
<l>Want dat vleesch, nes gene gile,</l>
<l n="2595">Heeft dor die waerde vanden geeste</l>
<l>Vanden lichte ontfaen de feeste."</l>
<l>Liever vele addi te kiesene</l>
<l>Tuterlike licht te verliesene,</l>
<l>Dan te lettene die trane,</l>
<l n="2600">Daer men mede pliet te dwane</l>
<l>Toge van binnen, datmen bi dien</l>
<l>Gode scouwen mogen ende zien.</l>
<l><hi rend="bold">E</hi>Ens rieden hem de fisiciene</l>
<l>Ende zire broeders meer dan .x.</l>
<l n="2605">Nerenstelike, datti hem liete</l>
<l>Helpen van zinen verdriete</l>
<l>Van zinen oghen met .i. brande.</l>
<l>Die goede man ghinx in haer hande,</l>
<l>Want hi wort geware das,</l>
<l n="2610">Dat zalicheit ende scaerp ooc was.</l>
<l><milestone unit="fol" n="15va"/> Men riep daer den syrurgien,</l>
<l>Die een yser brochte mettien</l>
<l>Gegloeit, om al te hant</l>
<l>Fransoise te makene den brant.</l>
<l n="2615">Maer tvleesch vanden helegen man</l>
<l>Begonste hem tontsiene dan.</l>
<l>Hi trooste sijn lijf ende sprac</l>
<l>Aldus ant vier, daerment an hem stac:</l>
<l>"Vier, wel lieve broeder mijn,</l>
<l n="2620">Boven alle andre dingen die zijn</l>
<l>Ute vercoren inder claerhede,</l>
<l>Crachtich, scone, nuttelic mede,</l>
<l>Heefti die hoochste gemaect;</l>
<l><pb n="109"/>Eer mi dijn scaerp brant genaect,</l>
<l n="2625">Wes mi hovesch ende zachte.</l>
<l>Ic bidde den here, die di wrachte,</l>
<l>Dat hi mi tempre dine hitte,</l>
<l>Dattu mi sochte bernes ditte,</l>
<l>Also datic moge gedogen</l>
<l n="2630">Die cracht, die du mi souts togen."</l>
<l>Als gehent was dese gebede,</l>
<l>.J. tekin vanden cruce hi dede</l>
<l>Jegen tyser, gegloeit al wit;</l>
<l>Coenlike ombijt hi na dit.</l>
<l n="2635">Die snee witte heete brant</l>
<l>Bernede in zijn vleesch te hant</l>
<l>Ende bernedem ene vure</l>
<l>Van den ogen ten oren dure.</l>
<l>Wat smerten hem dat vier ooc dede,</l>
<l n="2640">Openbaerdi daer ter stede:</l>
<l>"Broeders," seiti, "danct Gode nu,</l>
<l>Want over waer seggic u,</l>
<l>In gevoelde hitte no vier,</l>
<l>No smerte no mijn vleesch ooc hier.</l>
<l n="2645">Den hersatre sprac hi an te hant:</l>
<l>"Es niet groot genouch den brant</l>
<l>So mac meerre noch de wonde."</l>
<l>Dersatre wondren begonde,</l>
<l>Datti den geest so staerc versach</l>
<l n="2650">Int cranke vleesch up gonen dach,</l>
<l>Ende verhief daer herde zere</l>
<l>Die miraclen van onsen here</l>
<l>Ende seide: "Gelooft mi van dien,</l>
<l>Dat ic wonder ebbe gesien."</l>
<l n="2655">Want de grote here was mede</l>
<l><milestone unit="fol" n="15vb"/> Comen te sulker renicheden,</l>
<l>Dat met wonderne soeter genoegen</l>
<l>Over .i. te samen droegen</l>
<l>Vleesch ende geest, met groter eren,</l>
<l n="2660"><pb n="110"/> Entie geest ooc in onsen here,</l>
<l>Onse here deit sonder waen,</l>
<l>Dat de creature was onderdaen</l>
<l>Haren makere, diese geboot,</l>
<l>Ende tsinen gebode, dat zere es groot,</l>
<l n="2665">Hare zoude werpen onder</l>
<l>Om een sonderlanghe wonder.</l>
<l><hi rend="bold">U</hi>P .i. ander tijt also wel</l>
<l>In Sinte Urbaens woestine gevel,</l>
<l>Dat Fransoise, den goeden man,</l>
<l n="2670">.J. zware siechede quam an,</l>
<l>Datti gevelde daer ter ure</l>
<l>Breicnesse van sire nature,</l>
<l>Ende heeft gebeden om wijn.</l>
<l>Maer een der gesellen zijn</l>
<l n="2675">Seide datter ne geen ware.</l>
<l>Doe hieti water bringen dare,</l>
<l>Ende als ment hem brochte gedregen,</l>
<l>Maecte hire .i. cruce jegen.</l>
<l>Alte hant wort edel wijn</l>
<l n="2680">Dat puur water adde gesijn:</l>
<l>Daer bejaghet de doget zine,</l>
<l>Das niet ne was inde woestine.</l>
<l>Als hi den wijn adde gesmaect,</l>
<l>Es hem daer bi te hant genaect</l>
<l n="2685">Grote gesonde daer mede,</l>
<l>Want de smake vander niewede</l>
<l>Ende die nieweit vander gesonde</l>
<l>Die vernieude daer ter stonde</l>
<l>Bede den drinkere enten dranc</l>
<l n="2690">Boven der naturen ganc,</l>
<l>Datsi gestaercten in hem dan</l>
<l>Tandoen van enen niewen man</l>
<l>Ende thoofdoen vander oudheit mede</l>
<l>Met haerrer twivoudichede.</l>
<l n="2695">Niet allene addi van Gode</l>
<l><pb n="111"/>Die creaturen tsinen gebode,</l>
<l>Maer ons heren vorsienichede</l>
<l>Cam tsinen wille, dats waerhede.</l>
<l><hi rend="bold">V</hi>Vant tenen tiden gevel den here,</l>
<l n="2700">Dat zijn lechame herde zere</l>
<l><milestone unit="fol" n="16ra"/> Van vele ziecheden vervaert was,</l>
<l>Ende hem begonste huegen das,</l>
<l>Te hoorne enich soete luut,</l>
<l>Om te verblidene daer uut</l>
<l n="2705">Sinen geest, ende dien te weckene.</l>
<l>Als hire omme began te meckene,</l>
<l>Dochtem niet erlic in sinen rade,</l>
<l>Dat hem enich mensce dat dade.</l>
<l>Maar dingle ebben metter vaert</l>
<l n="2710">Hem gedaen datti begaert.</l>
<l>Want datti wiec up .i. nacht</l>
<l>Ende om Gode hevet gedacht,</l>
<l>Ene haerpe heeft men gehort.</l>
<l>Soeter, dan menscelijc woort</l>
<l n="2715">Mach geseggen, was haer luut,</l>
<l>Boven allen ertscen lude ginct uut.</l>
<l>Men sacher niemen, maer keer ende ganc,</l>
<l>Entien sonderlangen zanc</l>
<l>Heeftmen daer vernomen echt.</l>
<l n="2720">Den geest heefti te Gode gerecht,</l>
<l>Ende ontfinc so grote soethede</l>
<l>In gone melodie mede,</l>
<l>Dat hem dinket openbare</l>
<l>Of hi in dander werelt ware.</l>
<l n="2725">Sine hemelike vriendekine</l>
<l>Wisten dies de waereit fine,</l>
<l>Diene dicken in vele dagen</l>
<l>Bi openbaren tekine sagen</l>
<l>Met so uutnemender getroostichede</l>
<l n="2730">Ende so menich waerven mede</l>
<l>Gevisenteert vanden hemelscen vader,</l>
<l><pb n="112"/>Hine const gedecken algader.</l>
<l><hi rend="bold">T</hi>Enen andren tiden ginc de vrie</l>
<l>Predeken tusscen Lombardie</l>
<l n="2735">Entie Marche van Tervisine</l>
<l>Ende met hem de gesellen zine.</l>
<l>Biden Pade, dats ene riviere,</l>
<l>Quam gegaen de goedertiere.</l>
<l>Daer heeft de donker nacht bestaen</l>
<l n="2740">Hem ende sine broeders zaen;</l>
<l>Ende, want sorgelijc was de ganc,</l>
<l>Om de nacht, donker ende lanc,</l>
<l>Ende om marasch, ende om riviere,</l>
<l>Sprac dus sijn geselle sciere:</l>
<l n="2745">"Vader, bid, dat ons God borge</l>
<l><milestone unit="fol" n="16rb"/> Ute deser groter zoorghe."</l>
<l>Hem antworde de vader goede</l>
<l>Dus met enen groten moede:</l>
<l>"God heeft wel de mogentede,</l>
<l n="2750">Gevoeget hem sire soetichede,</l>
<l>Datti de donker nacht vervechte,</l>
<l>Ende ons dele van sinen lechte."</l>
<l>Cume addi geseit dat woort,</l>
<l>Ende alte hant cam tlicht daer vort,</l>
<l n="2755">Scone ende utermaten claer,</l>
<l>Dat God zelve sende daer,</l>
<l>Al waest els waer deimsterhede,</l>
<l>Dat si sagen bider clarede</l>
<l>Niet allene wech ende pat,</l>
<l n="2760">Maer al omme dit ende dat.</l>
<l>Mettien gelede vanden lechte</l>
<l>So waren si geweget rechte</l>
<l>Naden lechame, als wijt kinnen,</l>
<l>Ende geestelike getroost van binnen,</l>
<l n="2765">Ende ghingen bi ere langer strate</l>
<l>Ter erbergen met goeder mate,</l>
<l>Sonder mesquame, min no mere,</l>
<l><pb n="113"/>Lovende Gode onsen here.</l>
<l>Alle gemene merket dan,</l>
<l n="2770">Hoe reine was dese helige man,</l>
<l>Van hoe groter mogentede:</l>
<l>Na sijn gebod, na zine bede,</l>
<l>Vergat dat vier de hitte zine,</l>
<l>Twater verkeerde hem in wine,</l>
<l n="2775">Ende dingle troostene met sange,</l>
<l>Tlecht van Gode inden wech lange</l>
<l>Leeddene ter herbergen inne;</l>
<l>Dat dus des helichs heren zinne</l>
<l>Alle gehelicht souden wesen,</l>
<l n="2780">Ende dat aldie werelt desen</l>
<l>Dient ende es onderdaen,</l>
<l>Als ghi noch meer sult verstaen.</l>
</div>
<div type="chapter"><head type="chapter">[.VI.Sine omoed, sine onderhorichede, / Ende wat eren hem God dede. </head>
<l n="2785"><hi rend="bold">O</hi>Moedichede, van alre goede</l>
<l>Bede spegel ende hoede</l>
<l>Adde desen here mede</l>
<l>Ghevult met so groter vulhede;</l>
<l>Hem selven addi nemmeer mare</l>
<l n="2790">Dan als ene grote sondare;</l>
<l><milestone unit="fol" n="16va"/> Nochtan was hi nader waerhede</l>
<l>Bede spegel ende clarede</l>
<l>Van uutvercoren helicheit.</l>
<l>Up dese omoedicheit</l>
<l n="2795">Sette hi hem zelven als upten voet.</l>
<l>Als .i. meester, wijs ende vroet,</l>
<l>Maect hire of zijn fondament,</l>
<l>Want hijt van Gode adde bekent.</l>
<l><pb n="114"/>Hi seide, dat omme dat gone</l>
<l n="2800">Van hogen dedele Gods zone</l>
<l>Beette ute des vaders scoot</l>
<l>Hier neder in onse noot,</l>
<l>In dese onwaerdichede,</l>
<l>Datti met worden ende exemplen mede,</l>
<l n="2805"> Alse meester ende here,</l>
<l>Den volke omoede lere.</l>
<l>Hier omme wildi hem daertoe keren</l>
<l>Als de rechtre jonge ons heren,</l>
<l>Hoe hi onwaert wesen mochte</l>
<l n="2810">Den lieden ende zijns selves gedochte;</l>
<l>Want hem in dat herte stac</l>
<l>Dat wort, dat onse here sprac:</l>
<l>"Dat de lieden heten hooch,</l>
<l>Datsdat vor Gode niene dooch."</l>
<l n="2815">Van costumen hi ooc plach</l>
<l>Dit wort te seggen up menigen dach:</l>
<l>"Hoe waert de mensce es vor onsen here,</l>
<l>Also goet es hi, ende nemmere."</l>
<l>Vor dulheit hilt de goede here</l>
<l n="2820">Verheffen in die werelt ere.</l>
<l>Blide was hi van mesprise,</l>
<l>Ende van love in droever wise.</l>
<l>Hi horde liever in alre wijs</l>
<l>Hem lachter seggen dan prijs;</l>
<l n="2825">Want de mesprijs menigen leert</l>
<l>Datti hem ter baten keert,</l>
<l>Entie prijs, dies was hi vroet,</l>
<l>Es, die menigen vallen doet.</l>
<l>Ende om dese dingen mede,</l>
<l n="2830">Als tvolc prijsde sijn helichede,</l>
<l>So hieti enigen broeder dan,</l>
<l>Datti hem enich wort an</l>
<l>Seggen soude, ende bringen vort,</l>
<l>Daer die prijs bi worde te stoort.</l>
<l n="2835"><pb n="115"/> So sprac die broeder over lanc,</l>
<l><milestone unit="fol" n="16vb"/> Al waest jegen sinen danc,</l>
<l>Datti .i. recht dorper ware,</l>
<l>.J. onwijs coopman ende .i. ommare,</l>
<l>Ende onnuttelijc also.</l>
<l n="2840">Dan wort hi van sinne vro,</l>
<l>Ende andworde: "God, diet al mint,</l>
<l>Benedie di, lieve kint.</l>
<l>Want du spreics al openbare</l>
<l>Anders niet dan trechte ware;</l>
<l n="2845">Pieter Bernaerdoens sone betaemt wel</l>
<l>Dit te horne ende niet el."</l>
<l>Ende om datti wilde in allen zaken</l>
<l>Hem alden lieden onwaert maken,</l>
<l>Sine scaemnesse maecti cont,</l>
<l n="2850">Daer hi in predicaden stont;</l>
<l>Ende vor hem allen datti sprac,</l>
<l>Wat dinge dat an hem gebrac.</l>
<l><hi rend="bold">E</hi>Ens gevel hem datti waert</l>
<l>Met ere ziechede bezwaert,</l>
<l n="2855">Ende hi ene corte stonde,</l>
<l>Om te ebbene gesonde,</l>
<l>Sine abstinencie clene liet gaen.</l>
<l>Als hi weder heeft ontfaen</l>
<l>.J. lettel van sire macht,</l>
<l n="2860">Hi, die lettel hem zelven acht,</l>
<l>Die waerachtige sijns vleeschs versmadre,</l>
<l>Om sinen mesprijs pensti algadere</l>
<l>Ende spreict: "Ens gevouchlijc niet,</l>
<l>Dat mi dat gemene diet</l>
<l n="2865">Houdet over abstinent,</l>
<l>Ende ic hemelike in mijn covent</l>
<l>Daer jegen doe, alsic gevroede;</l>
<l>Want ic mi vleescelike voede."</l>
<l>Doe stont hi up, onsteken mede</l>
<l n="2870">Met geeste der omoedichede,</l>
<l><pb n="116"/>Ende in de strate vander stede</l>
<l>Hi dat volc te samen dede.</l>
<l>Met vele broeders die met hem camen</l>
<l>Ghinc hi ter hooftkerke te samen.</l>
<l n="2875">Om sinen hals heefti gebonden</l>
<l>Enen reep al daer ten stonden.</l>
<l>Al naect in sijn nedercleet</l>
<l>Heti datmen danen leet</l>
<l>Tote .i. stene, daermen plach</l>
<l n="2880">Die quade te pijnne, daer menich sach.</l>
<l><milestone unit="fol" n="17ra"/> Daer ghinc hi mids up in de stede.</l>
<l>Nochtan addi den vierden rede</l>
<l>Ende was van lechamen cranc,</l>
<l>Ende tcoude dat was groot ende stranc.</l>
<l n="2885">Daer sprac hi met gewilligen moede</l>
<l>Ende seide vor vele lieden vroede,</l>
<l>Datmen hem gene ere ne leide an</l>
<l>Als enen geesteliken man,</l>
<l>Maer als enen vleescheliken goliaert</l>
<l n="2890">Soudemen ebben onwaert.</l>
<l>Die gone, die ghinder quamen,</l>
<l>Alsi dat wonder vernamen,</l>
<l>Dochtem wesen vreemthede,</l>
<l>Ende, want dat si sine scaerphede</l>
<l n="2895">Kende, hoe hi sijn leven vervoerde,</l>
<l>Dat was dat hare herte beroerde,</l>
<l>Ende seiden alle, dat zulke omoet</l>
<l>Vele meer te wonderne stoet,</l>
<l>Dan te volgene daer naer;</l>
<l n="2900">Want soe es elken mensce te zwaer.</l>
<l>Al es dat zake, dat dese dinc</l>
<l>Vele bet dochte dat soe ginc</l>
<l>Te betekene grote zake,</l>
<l>Na des helichs profeten sprake,</l>
<l n="2905">Dan den volke exemple te gevene</l>
<l>Van also sonderlangen levene,</l>
<l><pb n="117"/>Doch waest leringe, alsic gevroede,</l>
<l>Van vulmaecterer omoede</l>
<l>Te leerne al openbare,</l>
<l n="2910">Die Jhesus Karste volgen nare,</l>
<l>Dat si liden den aertscen prijs</l>
<l>Versmaden in alre wijs,</l>
<l>Ende men de condege hovaerde</l>
<l>Beduwe met groter onwaerde,</l>
<l n="2915">Ende men de logene versteke,</l>
<l>Die gevenst sijn valsceleke.</l>
<l><hi rend="bold">D</hi>Icken dede hi ende vele</l>
<l>Manieren van desen spele,</l>
<l>Om dat hi buten, int openbare,</l>
<l n="2920">Recht als .i. verloren vat ware,</l>
<l>Ende binnen behelde mede</l>
<l>Den geest van der helichede.</l>
<l>Hi pijndem tgoet van sinen here</l>
<l>Te deckene utermaten zere</l>
<l n="2925">In sire herte hemelike;</l>
<l><milestone unit="fol" n="17rb"/> Hine wille niet dat blike</l>
<l>Ter eren buten, daer of comen</l>
<l>Mochte val van sire onvromen.</l>
<l>Want dicken, alst volc openbare</l>
<l n="2930">Seiden dat hi helich ware,</l>
<l>Anworde hi aldus den gonen:</l>
<l>"Ic mochte dochtren ende zonen</l>
<l>Winnen noch al in mijn leven,</l>
<l>Genen zekeren prijs zuldi geven.</l>
<l n="2935">Men zal niemen geven lof,</l>
<l>Daer tende es onzeker of."</l>
<l>Sinen prisers gaf hi dit woort,</l>
<l>Dan sprac hi dus hem zelven voort:</l>
<l>"Hadde die hoochste enen dief gegeven</l>
<l n="2940">Dus vele duechden in sijn leven,</l>
<l>Fransoys, hi ware in alre wijs</l>
<l>Gode bequamere dan du sijs."</l>
<l><pb n="118"/>Sinen broeders hi dus seggen plach:</l>
<l>"Van al dat de zondare mach,</l>
<l n="2945">Niemen sal hem zelven nochtan</l>
<l>Met quaden smekene gaen an."</l>
<l>Hi seide al openbare:</l>
<l>"Vasten so mach de zondare,</l>
<l>Wenen ende doen sijn gebede,</l>
<l n="2950">Ende sijn vleesch vermagren mede;</l>
<l>Ene dinc machi niet te desen,</l>
<l>Dats: sinen here getrouwe wesen.</l>
<l>In desen sal men vro sijn zere,</l>
<l>Geven wi Gode sijns selves ere</l>
<l n="2955">Ende wi hem dienen getrouwelike,</l>
<l>Ende wat so hi ons mildelike</l>
<l>Verleent in desen armen live,</l>
<l>Datmen hem die ere toe scrive."</l>
<l><hi rend="bold">O</hi>M dat dese dierere coopman</l>
<l n="2960">Der ewangelien gherne wan</l>
<l>Ende hi sine tijt met allen zinnen</l>
<l>Altemale sette int winnen,</l>
<l>Coos hi in sire herten mere</l>
<l>Onder te sine dan here;</l>
<l n="2965">Ende onderdanich te sine den lieden</l>
<l>Haddi liever dan gebieden.</l>
<l>Hier omme liet hi altemale</l>
<l>Dat ambocht dat generale,</l>
<l>Ende bat enen gardiaen</l>
<l n="2970">Hem te wezene onderdaen.</l>
<l><milestone unit="fol" n="17va"/> So edel, zeide hi, dat ware mede</l>
<l>Die vrucht der onderhorichede,</l>
<l>Dat, wi so sette zinen ganc</l>
<l>Onder haer reine bedwanc,</l>
<l n="2975">Dat hem gene tijt verghinge</l>
<l>Sonder vrome ende winninge.</l>
<l>Dies hilti hem altoos daer ane</l>
<l>Hem, daer hi mede plach te gane,</l>
<l><pb n="119"/>Dat hi hem onderhorichede</l>
<l n="2980">Helt ende belovede mede.</l>
<l>Som wile so plachi tellen</l>
<l>Dit onder zine gesellen:</l>
<l>"Onder al dat grote goet,</l>
<l>Dat mi onse here doet,</l>
<l n="2985">Heefti mi dit gegeven mede:</l>
<l>Settemen in gardiaens stede</l>
<l>Enen novissise van ere stonde,</l>
<l>Dat ic also nerenstelike conde</l>
<l>Hem wesen onderdaen,</l>
<l n="2990">Als oft ware zonder waen</l>
<l>Doutste entie wijste van al dien.</l>
<l>Die onderdaneghe zal niet sien</l>
<l>Over mensce zinen prelaet,</l>
<l>Maer ic wille dat hi verstaet</l>
<l n="2995">Dor wien hi hem buget so zere.</l>
<l>So hi onwaerder es die here,</l>
<l>Also vele es beter mede</l>
<l>Domoede der onderhorichede."</l>
<l>Eens was hem gevraget dare</l>
<l n="3000">Wie recht onderhorich ware;</l>
<l>Daer sette hi enen doden lechame</l>
<l>Tenen exemple te sulker name:</l>
<l>"Nem enen doden lechame," sprac hi,</l>
<l>"Ende settene daer di lief si.</l>
<l n="3005">Hine weert hem niet alsmen draget,</l>
<l>Doene wech, hi es die niene claget,</l>
<l>Latene lecgen, hine roupt niet naer.</l>
<l>Settene in enen zetel daer,</l>
<l>Hine verheft hem altoos niet,</l>
<l n="3010">Maer die erde hi al besiet.</l>
<l>So du hem diere cleder does an,</l>
<l>So hi leliker es de man.</l>
<l>Nu merct die gelike des.</l>
<l>Dus eist: die recht omoedich es,</l>
<l n="3015"><pb n="120"/> Hine berecht no bespreect</l>
<l><milestone unit="fol" n="17vb"/> Waer omme dat menne verspreect;</l>
<l>Hine rouch waer menne doet,</l>
<l>Verwandelmenne, het dinct hem goet;</l>
<l>Setmen tenen ambochte mede,</l>
<l n="3020">Hi hout zine omoedichede;</l>
<l>So men te meerre eren heft,</l>
<l>So hi hem onwaerder beseft."</l>
<l><hi rend="bold">O</hi>Nder wilen so plachi tellen</l>
<l>Dit enen van sinen gesellen:</l>
<l n="3025">"Hen dinct altoos niet mi</l>
<l>Dattic minder broeder si,</l>
<l>Hen si dat ict bem ende blive</l>
<l>In dien staet, dat ict bescrive:</l>
<l>Ic achte datic bem prelaet</l>
<l n="3030">Vanden broeders, ende het staet</l>
<l>So, dat ic ten capitle vare;</l>
<l>Ic doe sermoen vor tcovent dare</l>
<l>Ende ic worde al daer versteken.</l>
<l>Si secgen, ic ne can niet spreken</l>
<l n="3035">Ende ic ne become niet hem,</l>
<l>Want ic ongelettert bem,</l>
<l>.J. sempel ende een ydioot.</l>
<l>Met lachtre men mi daer verstoot</l>
<l>Ende si spreken mi alle mesprijs.</l>
<l n="3040">Gedogict niet in goeder wijs</l>
<l>Met onverkeerden anscine</l>
<l>Ende met bliden zinne te zine</l>
<l>Ende in heligher achtingen vort</l>
<l>Altemale dese woort,</l>
<l n="3045">Dat segghic di, ende dit verdriet,</l>
<l>Minder broeder ne bem ic niet."</l>
<l>Vort so seide hi dit noch al:</l>
<l>"In prelacien so es val</l>
<l>Ende in love groot verlies;</l>
<l n="3050">Onder te sine, sijt zeker dies,</l>
<l><pb n="121"/>Ende omoedich in den zin,</l>
<l>Dit es al der zielen gewin.</l>
<l>Waer omme sulwi dan meer minnen</l>
<l>Sorge ende vrese vort winnen,</l>
<l n="3055">Of wi de tijt ebben genomen,</l>
<l>Daer ons winninge of mach comen?"</l>
<l>Om dese zake so wilde mede</l>
<l>Fransois, de vrome der omoedichede,</l>
<l>Datmen mindre broeders hiete</l>
<l n="3060">Sine broeders, ende mens niet liete,</l>
<l><milestone unit="fol" n="18ra"/> Ende minster ende prelaet,</l>
<l>Om dat wordekijn, dat staet</l>
<l>In dewangelie, na sijn belof</l>
<l>Te houdene ende niet te gane daer of,</l>
<l n="3065">Ende zine disciplen leren souden</l>
<l>Andwoort, datsi moesten houden,</l>
<l>Omoedich te sine in allen dingen</l>
<l>Als die somoedichs Kerst scole gingen.</l>
<l>Want Jhesus Kerst, de meester goet,</l>
<l n="3070">Leerre van rechter omoet,</l>
<l>Om sine jongers te bringene mede</l>
<l>Ter vulmaecter omoedichede,</l>
<l>Sprac tsinen jongers, als wi lesen:</l>
<l>"Die onder u meest sullen wesen</l>
<l n="3075">Die sal u dienlijc bliven,</l>
<l>Entie voren wille cliven,</l>
<l>Ende deerste wesen, over recht</l>
<l>Die sal zijn uwer alre cnecht."</l>
<l><hi rend="bold">A</hi>Ls die bisscop van Ostien vragede,</l>
<l n="3080">Die om dordine gerne jagede</l>
<l>Te vorderne, als diese adde vercoren,</l>
<l>(Van wien Fransois zeide te voren</l>
<l>Dat hi paues zoude wesen,</l>
<l>Ende zident was hijt, also wi lesen,</l>
<l n="3085">Die neghende Gregorius,)</l>
<l>Ende hi Fransoise an sprac aldus,</l>
<l><pb n="122"/>Of hem iet genouchlijc ware,</l>
<l>Dat die broeders van sire scare</l>
<l>Te waerdicheden worden verheven,</l>
<l n="3090">Al sulke als de kerken geven,</l>
<l>Andworde hi: "Here, bedi heten si</l>
<l>Minre broeders, die sijn met mi,</l>
<l>Dat si niet bestaen de pine</l>
<l>Meerre broeders altoos te sine.</l>
<l n="3095">Wildi dat si in de kerke</l>
<l>Vrucht maken ende goet gewerke,</l>
<l>Hoetse in den staet aldat ghi levet,</l>
<l>Daerse God in geroupen hevet,</l>
<l>Ende laetse clemmen nemmermere</l>
<l n="3100">Ter prelacie, te sulker ere."</l>
<l>Ende want hi de omoedichede</l>
<l>Au hem ende an de zine mede</l>
<l>Ute coos boven alre ere,</l>
<l>Minre der omoedegher, onse here,</l>
<l n="3105">Makede van hem openbare,</l>
<l><milestone unit="fol" n="18rb"/> Dat hi groter eren waerdich ware,</l>
<l>Also als ghi hier horen moget,</l>
<l>Hoe enen broeder van groter doget</l>
<l>God vertoochde Fransoise doen</l>
<l n="3110">In .i. scone visioen.</l>
<l><hi rend="bold">H</hi>Et gevel dat de goede man</l>
<l>Met Fransoise wandren began.</l>
<l>Ene ydele kerke si vernamen,</l>
<l>Daer si bede in gingen te samen.</l>
<l n="3115">Bede baden si nerenstelike</l>
<l>Onsen here van hemelrike.</l>
<l>Die broeder, die daer mede was inne,</l>
<l>Cam als .i. ommacht an van zinne,</l>
<l>Ende sach in hemelrike</l>
<l n="3120">Menich sitten, verciert eerlike.</l>
<l>Maer onder dandre sachi een</l>
<l>Dat boven allen hogen sceen,</l>
<l><pb n="123"/>Met dieren stenen scone verciert</l>
<l>Ende met al de glorien vul gevisiert,</l>
<l n="3125">So dat hem wonderde vanden trone</l>
<l>Die boven dandre was so scone.</l>
<l>Narenstelike dat hi dochte</l>
<l>Wie dies waerdich wesen mochte.</l>
<l>Doe seidem een stemme wel:</l>
<l n="3130">"Dese stoe was eens die vel;</l>
<l>Nu houtmen Fransoise dese stede</l>
<l>Dor sine grote omoedichede."</l>
<l>Die broeder becam, die dat sach,</l>
<l>Uut sire gebede, daer hi in lach,</l>
<l n="3135">Ende volchde in den wege mede</l>
<l>Fransoise als hi teersten dede.</l>
<l>In den wege, daer si gingen,</l>
<l>Spraken si van godeliken dingen.</l>
<l>Die broeder sijns visioens gedochte;</l>
<l n="3140">Fransoise vraechdi, so hi best mochte,</l>
<l>Wat hi gevoelde van hem.</l>
<l>Gods omoedege sprac: "Ic bem</l>
<l>Als mi dinct de meeste zondare."</l>
<l>Die broeder werelt al openbare</l>
<l n="3145">Ende seide, dat hijs niet conde</l>
<l>Seggen met sire consiencie gesonde,</l>
<l>Noch gevoelen dat ware waer.</l>
<l>Fransois die andworde daer:</l>
<l>"Adde God, diet al vergevet,</l>
<l n="3150">Den verscubsten die levet</l>
<l><milestone unit="fol" n="18va"/> Gevolget, als hi mi doet ende dede,</l>
<l>Met so groter ontfaermichede,</l>
<l>Ic segt zekerlike ende openbare,</l>
<l>Dat hi vele waerder ware</l>
<l n="3155">Ende bequamer in allen kere</l>
<l>Gode van hemele, onse here."</l>
<l>Die broeder wart versekert daer,</l>
<l>Dat sijn visioen was waer</l>
<l><pb n="124"/>Vander uutnemender omoedichede,</l>
<l n="3160">Die hi horde daer ter stede,</l>
<l>Ende kennet bider ewangelien wel</l>
<l>Dat vander hoocheit, daer of vel</l>
<l>Die hovaerdege, dat na dit leven</l>
<l>Die omoedege daer wort verheven.</l>
<l n="3165"><hi rend="bold">T</hi>Enen andren tiden, als Fransois dede</l>
<l>In ene woeste kerke sine gebede,</l>
<l>Int lant van Massen, dus spreict de tale,</l>
<l>Ende was te Monte Cassale,</l>
<l>Heveti bi den helegen geest</l>
<l n="3170">Dat verstanden ende verheest,</l>
<l>Dat daer helichdom was bleven</l>
<l>Ende binen langen niet was gegeven</l>
<l>Sulke ere, als het waerdich was.</l>
<l>Sere drouve was hi das.</l>
<l n="3175">Sinen broeder bat hi dat,</l>
<l>Dat sise drougen tsire stat.</l>
<l>Doe quam hem an sulke dinc,</l>
<l>Dat hi ghinder van hem ghinc,</l>
<l>Ende sine broeders lieten dat,</l>
<l n="3180">Dat hem haer meester bat.</l>
<l>Eens ghevel hem dat si gingen</l>
<l>Ende messe zoude singen.</l>
<l>Daer si den hooft outaer ondecten,</l>
<l>Vontsi, dat si lettel mecten,</l>
<l n="3185">Wel riekende gebeente al bloot.</l>
<l>Des si adden wonder groot.</l>
<l>Thelichdom vontsi, dat daer bracht</l>
<l>Adde allene ons heren cracht.</l>
<l>Daer na recht vor lange</l>
<l n="3190">Cam Fransois van sinen gange</l>
<l>Ende heeft nerenstelike onder socht,</l>
<l>Of si thelichdom adden brocht.</l>
<l>Al daer ebsi ter stede</l>
<l>Belyet hare rouclooshede</l>
<l n="3195"><pb n="125"/> Omoedelike, ende ebben genaden</l>
<l><milestone unit="fol" n="18vb"/> Bejaget van haren mesdaden</l>
<l>Met pinen die sire voren ontfingen.</l>
<l>Doe sprac Fransois te desen dingen:</l>
<l>"Gebenedijt moete sijn</l>
<l n="3200">God selve die here mijn,</l>
<l>Die vuldaen heeft metter vaert</l>
<l>Dat ghi sculdich te doene waert."</l>
<l>Mensce, nu merc ende besie</l>
<l>Selve nerenstelike in die</l>
<l n="3205">Gods cure ende sine vorsienichede</l>
<l>Om ons pulver, om onse lede,</l>
<l>Ende merc van hoe groter werde</l>
<l>Domoedige Fransois hier up derde</l>
<l>Was, ooc vor ons heren ogen.</l>
<l n="3210">Want God ne wilde niet gedogen,</l>
<l>Hine wildem daer mede laden,</l>
<l>Dat sine jonghers niet vuldaden.</l>
<l><hi rend="bold">T</hi>Ere tijt waest dat hi cam</l>
<l>Tere stat, hiet Ymolam.</l>
<l n="3215">Hi ginc ten bisscop vander stede</l>
<l>Ende bat met groter omoedichede,</l>
<l>Dat hi den volke moste doen</l>
<l>Bi sinen orlove .i. sermoen.</l>
<l>Die hem andworde niet int gevouch:</l>
<l n="3220">"Broeder," seiti, "hets ghenouch</l>
<l>Dat ic minen lieden castie."</l>
<l>Doe neech hem domoedege vrie,</l>
<l>Ende es te hant dane gegaen.</l>
<l>Niet lanc daer na keerdi saen.</l>
<l n="3225">.J. deel zwaerlike de bisscop vraget,</l>
<l>Want hi ander waerf daer jaget.</l>
<l>Omoedelike hi dit ontbint:</l>
<l>"Here al steict de vader tkint</l>
<l>Ter ere dure uut zire zale,</l>
<l n="3230">Het moet ter andre in comen wale."</l>
<l><pb n="126"/>Omoedelike verwan die man.</l>
<l>Lieflike helsdine dan</l>
<l>Ende seide: "Du ende dijn covent</l>
<l>Ebt orlof vort meer omtrent</l>
<l n="3235">In mijn bisscopdom al dure</l>
<l>Te predekene van deser ure,</l>
<l>Want de helige omoedichede</l>
<l>Heves verdient al hier ter stede."</l>
<l><hi rend="bold">E</hi>Ens gevel hem, alsic vernam,</l>
<l n="3240">Dat hi tote Arenten cam,</l>
<l><milestone unit="fol" n="19ra"/> Ende al die stede was in roere</l>
<l>Met ere jamerliker voere,</l>
<l>Als onderlange te wige te gane</l>
<l>Ende elc andren te verslane.</l>
<l n="3245">Int vorbouch was hi entie sine</l>
<l>Ende sach boven der stat anscine</l>
<l>Quade geeste vro ende blide,</l>
<l>Entie porters gereet ten stride.</l>
<l>Ende want hi zetten wilde ter vlucht</l>
<l n="3250">Die quade geeste vander lucht,</l>
<l>Sendde hi broeder filne daer,</l>
<l>Enen goeden, simplen man, dats waer,</l>
<l>Ende sprac: "Ganc ter porte vander stat</l>
<l>Ende Gods halven gebiet dat</l>
<l n="3255">Den vianden daer boven der steden</l>
<l>In de macht van onderhoricheden,</l>
<l>Dat si alle zonder sparen</l>
<l>Haestelike danen varen."</l>
<l>Die goede onderhorige man</l>
<l n="3260">Dede sijns meesters gebod dan.</l>
<l>Lovende onsen heren mede</l>
<l>Comt hi ter porte van der stede</l>
<l>Ende riep zere dus: "Als bode</l>
<l>Van der moghentheit van Gode,</l>
<l n="3265">Ende bi Fransoise behete mede,</l>
<l>Vaert heinen, viande, vander stede."</l>
<l><pb n="127"/>Alte hant recht na dit woort</l>
<l>So quam in vreden die poort,</l>
<l>Entie porters maecten den vrede</l>
<l n="3270">Na trechte van haerre stede.</l>
<l>Want doe gejaget wort hare vaerde</l>
<l>Der quader gheeste felle hovaerde,</l>
<l>Die belegen adden die stede,</l>
<l>Cam des armes mans wijshede,</l>
<l n="3275">Dats van Fransoise domoet,</l>
<l>Diet algader maecte goet.</l>
<l>Want domoedege adde van Gode</l>
<l>Bejaecht de cracht van gebode,</l>
<l>Bider groter doget mede</l>
<l n="3280">Vander onderhorichede,</l>
<l>Over de felle quade geeste,</l>
<l>Dat hi daer, bi Gods vulleeste,</l>
<l>Hare wreetheit onder dede</l>
<l>Ende verdreef de pijnlichede.</l>
<l n="3285">Die hovaerdege duvelen vlien,</l>
<l><milestone unit="fol" n="19rb"/> Daer si de hoge duechden zien</l>
<l>Vanden omoedegen lieden,</l>
<l>Sonder, alsic u sal bedieden,</l>
<l>Dat God onder wilen gehingen,</l>
<l n="3290">Dat de viant som wile dwinget,</l>
<l>Pijnt ende torment de goede</l>
<l>Om te houdene in hare omoede,</l>
<l>Als Sinte Pauwels scrijft openbare,</l>
<l>Aldos Fransois wart geware.</l>
<l n="3295"><hi rend="bold">H</hi>Em was gebeden tenen male</l>
<l>Van here Lioene, den cardenale</l>
<l>Van Sinte Cruus, datti ene stonde</l>
<l>Met hem ware, of hijt doen conde.</l>
<l>Omoedelike gehingets die here</l>
<l n="3300">Dor sine lieve ende dor sine ere.</l>
<l>Ter eerster nacht na sine ghebede,</l>
<l>Als hi hem te rusten dede,</l>
<l><pb n="128"/>Quamen quade geesten dan</l>
<l>Tormenteren den goeden man.</l>
<l n="3305">Ja menegen slach ende stoot</l>
<l>Liet sine recht als half doot.</l>
<l>Doe si wech waren, riep hi daer</l>
<l>Sinen gheselle bet naer</l>
<l>Ende seidem al dat weder ende voort.</l>
<l n="3310">Daer na so sprac hi dit woort:</l>
<l>"Ic wane, broeder, dat die viande,</l>
<l>Niene pinen no doen scande,</l>
<l>In gere maniere van dingen,</l>
<l>Sonder alst God wille gehingen,</l>
<l n="3315">Mi dus zere ebben te blouwen,</l>
<l>Want gene goede maniere, entrouwen,</l>
<l>Ne dinken mi mijn wone leren</l>
<l>In hoven met groten heren.</l>
<l>Mach lichte de broeders mijn,</l>
<l n="3320">Die in armen steden zijn,</l>
<l>Alsi van mi horen tale,</l>
<l>Dat ic bem onder de cardenale,</l>
<l>Sullen wanen datic mi keren</l>
<l>Ter werelt wille ente sulker eren,</l>
<l n="3325">Ende dat ic hier weeldich bem.</l>
<l>Hier omme dinct mi beter hem,</l>
<l>Die menigen andren, die leven,</l>
<l>Tenen exemple es gegheven,</l>
<l>Dat hi scuwe de hoge steden,</l>
<l n="3330">Ende hi met omoedicheden</l>
<l><milestone unit="fol" n="19va"/> In armen steden hem onthoude,</l>
<l>Dat hi die leven in de armoede</l>
<l>Staerc make met sinen togene,</l>
<l>Om gelike dinc te dogene."</l>
<l n="3335">Omoedelike datsi quamen</l>
<l>Des morgens daer na te zamen,</l>
<l>Ende daden hare onscult int hof,</l>
<l>Ende namen anden here orlof.</l>
<l><pb n="129"/>Want de helege man vervaerde</l>
<l n="3340">Hem zere van der hovaerde,</l>
<l>Als beghin van alre quatede,</l>
<l>Ende vander hoverhorichede,</l>
<l>Als haer alre quaetste kint.</l>
<l>Omoedichede heefti ghemint,</l>
<l n="3345">Die nutte zere es talen stonden</l>
<l>Ten penitencien van zonden.</l>
<l><hi rend="bold">E</hi>Ens gevel, datmen hem brochte</l>
<l>Enen broeder, die zake wrochte</l>
<l>Jegen der onderhoricheden wet,</l>
<l n="3350">Om te castiene te bet.</l>
<l>Fransois die sach anden man</l>
<l>Bi tekene, die hire vant an,</l>
<l>Berounesse in rechter waerhede.</l>
<l>Dor de minne der omoedichede</l>
<l n="3355">Haddijt hem gherne vergeven.</l>
<l>Maer om die daer stonden beneven,</l>
<l>Dat zochteit vander genade</l>
<l>Niemene gave troost te quade,</l>
<l>Heet hi des broeders caproen</l>
<l n="3360">Int vier werpen om dat doen,</l>
<l>Dat elc merken soude de zake,</l>
<l>Met hoe zonderlanger wrake</l>
<l>Datmen soude in alre stede</l>
<l>Slaen die overhorichede.</l>
<l n="3365">Als de caproen in den brant</l>
<l>Lange dus lach, hiet te hant</l>
<l>Fransois, datmen daer uut trake</l>
<l>Ende men den broeder om de zake</l>
<l>Weder gave, die daer staet,</l>
<l n="3370">Want hem berieu der mesdaet.</l>
<l>Siet hier wonderlike maniere:</l>
<l>Men trac den caproen uten viere,</l>
<l>Daer men altoos an ne vant</l>
<l>Niet, dat iet geleec den brant.</l>
<l n="3375"><pb n="130"/> Met ere miracle toget God dan</l>
<l><milestone unit="fol" n="19vb"/> Die doget vanden helegen man</l>
<l>Entie grote omoedichede</l>
<l>Vander berounesse mede.</l>
<l>Recht eist datmen houde voet</l>
<l n="3380">Na des goets Fransoise omoet,</l>
<l>Die so grote waerdichede</l>
<l>Hier bejaechde in dese stede,</l>
<l>Datsoe Gode enten man</l>
<l>Bugen dede ende verwan,</l>
<l n="3385">Enter vianden overmoet</l>
<l>Ende theete vier weder stoet.</l>
<l>Dit es soe dan zekerlike,</l>
<l>Die hare besitters maket rike;</l>
<l>Vor al de werelt buget soe neder,</l>
<l n="3390">Ende al de werelt eert haer weder.</l>
</div>
<div type="chapter"><head type="chapter">[.VIJ.] <hi rend="italic">De minre van zire armoede / Entien vervulte van breicnessen van goede. </hi></head>
<l><hi rend="bold">O</hi>Nder alle die diere gaven,</l>
<l>Die die versmadre van haven</l>
<l n="3395">Vanden milden gevere ontfinc,</l>
<l>Verdiendi in zonderlange dinc</l>
<l>Uutnemende te wassene mede</l>
<l>In rijcheden der simpelhede,</l>
<l>Want hi minne met allen moede</l>
<l n="3400">Drouch ter upperster armoede.</l>
<l>Maer eer addi vernomen das,</l>
<l>Dat soe sGods zone vriendinne was,</l>
<l>Ende, gelijc als of soe ware</l>
<l>Versteken enter werelt ommare,</l>
<l n="3405">Haeldise an hem tsire baten</l>
<l><pb n="131"/>Met so groter caritaten,</l>
<l>Dat hi niet allene algader</l>
<l>Maer wat so hi conde gewinnen</l>
<l>Gaf hi wech dor haerre minnen.</l>
<l n="3410">Ghieriger man was nie van goede</l>
<l>Dan hie om dit armoede;</l>
<l>Noit man was dages no bi nachte</l>
<l>Om sinen scat in meerre wachte,</l>
<l>Dan hi was, spreect zine vite,</l>
<l n="3415">Om dese edele magarite.</l>
<l>Sonderlange balchi in dien,</l>
<l>Als iet quam in sijn up sien</l>
<l>Van sinen broeders, daer iet an lach,</l>
<l>Dat gene armoede wesen mach.</l>
<l n="3420"><milestone unit="fol" n="20ra"/> Waerlike als van dien beginne,</l>
<l>Datti eerst zine ordine ginc inne,</l>
<l>Tote dat hi de doot bezoorde,</l>
<l>Addi enen roc ende .i. corde</l>
<l>Ende .i. neder cleet datti drouch;</l>
<l n="3425">Dit dedem rijcheden genouch.</l>
<l>Ons heren Jhesus armoede</l>
<l>Ende sire moeder breke van goede</l>
<l>Lachem vaste in zinen sinnen,</l>
<l>Met tranen dicken vernieut daer inne.</l>
<l n="3430">Des zeidi, dat armoede ware</l>
<l>Van allen duechden vrouwe mare;</l>
<l>Want soe in alre coningen ere</l>
<l>Ende sire moeder ooc also zere</l>
<l>Ende so onderlange sceen,</l>
<l n="3435">So ne hieti haer ne gelijc ne geen.</l>
<l>Want als dat broederscap hem vraechde,</l>
<l>Wat duechden dat meest bejaechde</l>
<l>Die vrienscap van hemelrike,</l>
<l>Andworde hi, als die hemelike</l>
<l n="3440">Sine herte ontbinden zal:</l>
<l><pb n="132"/>"Aermoede, dat wetet al,</l>
<l>Dats de zonderlange strate</l>
<l>Tote der eweliker bate,</l>
<l>Als voedinge der omoeden,</l>
<l n="3445">Wertel van vulmaecter goeden;</l>
<l>Hare vrucht wart misselicsins getrect,</l>
<l>Maer hi es hemelic ende bedect.</l>
<l>Dits de scat, al sonder ghilen,</l>
<l>In den acker der ewangilen,</l>
<l n="3450">Die bedect es, als wi lesen.</l>
<l>Om te copene ooc al desen</l>
<l>Salment al vercopen dan,</l>
<l>Ende datmen niet vercopen can</l>
<l>Dat salmen ebben ommare</l>
<l n="3455">Om die waerdicheit van hare.</l>
<l>Ja," zegti, "de wille mede</l>
<l>Comen thaerre hoochede,</l>
<l>Hine sal niet allene begeven</l>
<l>Daertsce vroescap in dit leven,</l>
<l n="3460">Maer die wijsheit van bouken</l>
<l>Ne sal hi ooc som niet al rouken,</l>
<l>Om dat hi, vri van zulken goede,</l>
<l>Moge bider aermoede</l>
<l>Comen in Gods mogentede,</l>
<l n="3465"><milestone unit="fol" n="20rb"/> Ende hi sine naecte lede</l>
<l>Hem offere, sonder baraet,</l>
<l>Die naect an de cruce staet.</l>
<l>Hine begevet niet vulmaectelike</l>
<l>Dese werelt, die hemelike</l>
<l n="3470">Die buersen van zinen sinnen</l>
<l>Tsire herte houdet binnen."</l>
<l><hi rend="bold">D</hi>Icken, als hi soude doen</l>
<l>Van armoeden .i. sermoen,</l>
<l>Brochti zinen broeders vort</l>
<l n="3475">Van der ewangelien dit wort:</l>
<l>"Die vosse ebben hole ter vlucht,</l>
<l><pb n="133"/>Entie vogelen vander lucht</l>
<l>Ebben neste, also men siet;</l>
<l>Des menscen zone ne hevet niet,</l>
<l n="3480">Daer sijn hooft up leinen mach."</l>
<l>Hier omme leerdi alden dach</l>
<l>Sinen broeders ende bediede,</l>
<l>Dat si, alse arme liede,</l>
<l>Maken souden armen gestichte,</l>
<l n="3485">Daer si, als arme vreemde wichte,</l>
<l>In wonen souden met gebaren</l>
<l>Als of si haer eghin waren.</l>
<l>Hi seide, het ware ene wet</l>
<l>Den pelegrinen vaste geset,</l>
<l n="3490">Datsi lagen in vreemden daken,</l>
<l>Ende nerenstelike te lande traken,</l>
<l>Ende vredelike gaen uptie strate.</l>
<l>Sachi huze yet tongemake,</l>
<l>So hietise vellen zaen,</l>
<l n="3495">Oftie broedre dane gaen,</l>
<l>Waest dat hire iet in vernam,</l>
<l>Dat hem niet wel becam,</l>
<l>Propers of costelijc van goede,</l>
<l>Jegen der ewangelien armoede.</l>
<l n="3500">Armoede heefti bekent</l>
<l>Over sire ordine fondament;</l>
<l>Daer soe leget tharen doene,</l>
<l>Al gestichte van religioene</l>
<l>Staet so vaste uptien voet;</l>
<l n="3505">Breict soe, dat al vallen moet.</l>
<l>Des heefti zinen jongers vertrect,</l>
<l>Als hem van Gode was ondect,</l>
<l>Den inganc van religioene</l>
<l>Te beghinne van dien doene,</l>
<l n="3510"><milestone unit="fol" n="20va"/> Dat wi in de ewangelie lesen,</l>
<l>Dats: "Oftu wils vulmaect wesen,</l>
<l>Vercoop alt dine, dattu heves,</l>
<l><pb n="134"/>Ende zies dattuut den armen geves!"</l>
<l>Hier omme ne wildi niemene ontfaen,</l>
<l n="3515">Hine adde sijn proper wech gedaen,</l>
<l>Ende hem niet gehouden voort</l>
<l>Om der ewangelien woort</l>
<l>Ende si dordine niet scenden souden</l>
<l>Die peneghe, die de lieden houden.</l>
<l n="3520"><hi rend="bold">D</hi>Ies gevel hem dit te doene</l>
<l>In die Marche van Ancoene,</l>
<l>Daer een dede sine gebede,</l>
<l>Om ontfaen te sine mede.</l>
<l>Die patriarke der armoede</l>
<l n="3525">Andworde dus, als de vroede:</l>
<l>"Eist dattu di wilt bekeren</l>
<l>An de arme Gods, ons heren,</l>
<l>Gef der werelt armen dijn goet."</l>
<l>Hort voort wat de gone doet:</l>
<l n="3530">Die minde nichten ende neven,</l>
<l>Ende hem heefti tsijn gegeven,</l>
<l>Enten armen niet .i. twint.</l>
<l>Als dat Fransois ondervint,</l>
<l>Dat hi dus hevet gedaen,</l>
<l n="3535">Scalt hine herde zere zaen</l>
<l>Ende seide: "Nu ganc dire straten,</l>
<l>Broeder vliege, dune ebs niet gelaten</l>
<l>Dijn huus, no ooc dine neven.</l>
<l>Du ebs tdijn den dinen gegeven,</l>
<l n="3540">Ende laets daerme ongetroost,</l>
<l>Bedrogen ende onverloost;</l>
<l>Dune bes den armen Gods niet waerdich.</l>
<l>Dijn beghin dat es al aerdich,</l>
<l>Het heeft vanden vleesce den ganc.</l>
<l n="3545">Du hebs tfondement te cranc</l>
<l>Onder thelige gestichte:</l>
<l>Het mach gliden al te lichte."</l>
<l>Die vleescelike man es weder comen</l>
<l><pb n="135"/>Ten sinen, ende heeft tsijn genomen;</l>
<l n="3550">Hine wilt den armen niet geven;</l>
<l>Die dueget, die hi adde up heven,</l>
<l>Heefti alte hant gelaten</l>
<l>Ende keerde sire straten.</l>
<l><hi rend="bold">U</hi>P ene andre tijt daer na</l>
<l n="3555"><milestone unit="fol" n="20vb"/> Tote Porciuncula</l>
<l>Tonser vrouwen, was van goede</l>
<l>Breke ende so grote armoede,</l>
<l>Datsi den broedren, den gasten,</l>
<l>Diese somwile verlasten,</l>
<l n="3560">Hare behoufte niene conden</l>
<l>Vorsien in so menigen stonden,</l>
<l>So dat sijn vicaris ghinc</l>
<l>Ende toochde der broeders armoede,</l>
<l>Ende bat dat hi vanden goede,</l>
<l n="3565">Dat die novissise brochten,</l>
<l>Datsi dies houden mochten,</l>
<l>Datsi ter noot te somigen stonden</l>
<l>Iet doch te verteerne vonden.</l>
<l>Die helege man, die wel verstaet</l>
<l n="3570">Daer ter stede den hemelscen raet,</l>
<l>Seide: "Lieve broeder mijn,</l>
<l>Nemmermeer ne moet dat sijn,</l>
<l>Dat wi dor yemene dat quaet</l>
<l>Doen, dat jegen de regle gaet.</l>
<l n="3575">Ic ebbe liever over waer,</l>
<l>Dattu der maget Marien outaer</l>
<l>Ondex, als het comt ter noot,</l>
<l>Dan men iet, clene of groot,</l>
<l>Doet jegen der armer belof</l>
<l n="3580">Of daer dewangelie spreect of.</l>
<l>Maria mint meer zekerhede,</l>
<l>Datmen hout vulmaectelike</l>
<l>Die helege ewangelie waer</l>
<l>Ende men ondect haren outaer,</l>
<l n="3585"><pb n="136"/> Dan datmen laet gecleet,</l>
<l>Ende men breke dat beheet,</l>
<l>Datmen haren zone behiet,</l>
<l>Als te volgene datti riet."</l>
<l><hi rend="bold">H</hi>Et gevel in enen tiden,</l>
<l n="3590">Dat Fransois ooc soude liden</l>
<l>Int lant van Poelien, neven Baer,</l>
<l>Ende sijn geselle met hem daer.</l>
<l>Ene bisaetse datsi vonden</l>
<l>Inden wech ten selven stonden,</l>
<l n="3595">Als of soe vul penege ware.</l>
<l>Sijn geselle bat hem dare</l>
<l>Narenstelike, dat sise up heffen,</l>
<l>Daer si dat goet in bezeffen,</l>
<l>Ende men daerme achter velde</l>
<l n="3600"><milestone unit="fol" n="21ra"/> Verhuegen met gonen ghelde.</l>
<l>Die goede man weder seit,</l>
<l>Ende zeide, dat des duvels pleit</l>
<l>In de gevondene buerze ware.</l>
<l>Den broeder seit hi openbare,</l>
<l n="3605">Dat hine riede gene weldaet</l>
<l>Maer zonde ende groot quaet,</l>
<l>Als te nemene vreimden scat</l>
<l>Om vort te gevene dat.</l>
<l>Van der stede dat si sceden</l>
<l n="3610">Vort te gane onder hem beden.</l>
<l>Die broeder es, die niet ne rust,</l>
<l>Als die ydelre dueget lust,</l>
<l>Ende moeide den helegen man,</l>
<l>Als of hem niet lage daer an,</l>
<l n="3615">Dat hi niet wilde verlichten</l>
<l>Den menigen van armen wichten.</l>
<l>Die zochte man gehinges mede</l>
<l>Weder te keerne ter stede,</l>
<l>Niet om den broeder te payene wel,</l>
<l n="3620">Maer om te togene dievels spel.</l>
<l><pb n="137"/>Alsi, hi ende sijn broeder, camen,</l>
<l>Ende .i. jonclinc met hem tsamen,</l>
<l>Die met hem ginc ende dit an sach,</l>
<l>Al daer die bisaetse lach,</l>
<l n="3625">Dedi voren sine gebede</l>
<l>Ende hietse up heffen daer ter stede.</l>
<l>Den broeder wondert ende wart vervaert,</l>
<l>Want hi daer geware waert</l>
<l>Des viants behendichede.</l>
<l n="3630">Nochtan, dor donderhorichede</l>
<l>Van sijns meesters gebode tontfane,</l>
<l>Doet hi der herten twifel dane</l>
<l>Ende sal de hant ter buerze bieden.</l>
<l>.J. groot serpent vor hem lieden</l>
<l n="3635">Al daer uter buerze croop,</l>
<l>Mettien de buerse met alle ontsloop.</l>
<l>Daer wort de broeder zeker das,</l>
<l>Dat sviants gokelie was.</l>
<l>Fransois, die daer alte hant</l>
<l n="3640">Sach de scalcheit vanden viant,</l>
<l>Heeft dus sinen geselle getelt:</l>
<l>"Lieve broeder, merc, dat gelt</l>
<l>Gods knechte nes anders niet,</l>
<l>Als ment hier vor dogen siet,</l>
<l n="3645"><milestone unit="fol" n="21rb"/> Dan die viant, diet al scent,</l>
<l>Ende .i. gevenijnt serpent."</l>
<l><hi rend="bold">N</hi>Och gesciede den helegen man</l>
<l>.J. dinc, daer wonder groot es an,</l>
<l>Als hi ter stat te Siene ginc</l>
<l n="3650">Om orbaerlike dinc.</l>
<l>Hem camen .iij. aerme wivekine,</l>
<l>Gelijc van groten, van anscine,</l>
<l>Ende van ouden also wale,</l>
<l>Te gemoetene in enen dale,</l>
<l n="3655">(Was breet ende es tusscen Campile</l>
<l>Ende Sinte Quirix,) dats gene gile,</l>
<l><pb n="138"/>Diene met ere niewer groete</l>
<l>Prosenteerden harde zoete;</l>
<l>Si seiden: "Wel moete comen sijn</l>
<l n="3660">Vrouwe ver armoede fijn."</l>
<l>Als hi horde gone mare</l>
<l>Alre armoeden minnare,</l>
<l>Met ongetelleder vroilicheden</l>
<l>Wart hi vervult daer ter steden,</l>
<l n="3665">Als de gone, die niet so zoete</l>
<l>In hem adde als die groete,</l>
<l>Ende niet houder van menscen ontfinc,</l>
<l>Dan die sonder lange dinc.</l>
<l>Alte hant so voer si dane.</l>
<l n="3670">Die broeders, die hem volchden ane,</l>
<l>Maercten haerre drierre gelike</l>
<l>Entie groete so wonderlike,</l>
<l>Haer gemoet ende hare wech varen,</l>
<l>Ende mercten wel te waren,</l>
<l n="3675">Datter an den helegen man</l>
<l>Iet betekenessen lach an</l>
<l>Van Gods halven, diet al gebiet,</l>
<l>Ende dan was jegen redene niet.</l>
<l>Te waren wel bi gonen drien,</l>
<l n="3680">Die wijf dochten wesen int sien</l>
<l>Arem ende van ere gedane,</l>
<l>Die int gemoet daer camen ane,</l>
<l>So sonderlange in haer saluut,</l>
<l>So saen ontfaen ten ogen uut,</l>
<l n="3685">Mach wel betekent sijn daer mede</l>
<l>Die vulmaecteit van der sconede</l>
<l>Vander ewangelien ons heren,</l>
<l>Als in .iji. pointen daer wijt keren:</l>
<l>Dats zuverheit ende onderhorichede</l>
<l n="3690"><milestone unit="fol" n="21va"/> Entie armoede der mede.</l>
<l>Dese dat machmen togen dan</l>
<l>Datsi vulmaectelike in den Gods man</l>
<l><pb n="139"/>Scenen ende van ere gedane,</l>
<l>Al was dat hi hem trac ane</l>
<l n="3695">Te glorierne boven allen goede</l>
<l>Int previlegie der armoede,</l>
<l>Die hi moeder hiet onderwilen,</l>
<l>Nu bruut, nu vrouwe, dits geen gilen.</l>
<l>In hare begerdi met allen zinnen,</l>
<l n="3700">Dat hiet al wilde verwinnen,</l>
<l>Want in hare adde hijt geleert,</l>
<l>Datti hem also bekeert,</l>
<l>Hem te reckene int gedochte</l>
<l>Die minste die wesen mochte.</l>
<l n="3705">Wart hi ooc geware das,</l>
<l>Dat iemen armer dan hi was</l>
<l>Na den lechame, so ginc hi dan</l>
<l>Hem selven met sceldene an,</l>
<l>Om hem te weckene tien gelike,</l>
<l n="3710">Als of hi nijdde hertelike</l>
<l>Te stridene om de armoede</l>
<l>Ende hijs vaer drouge ende hoede,</l>
<l>Dattene niemen altoos daer inne</l>
<l>No verhoge no verwinne.</l>
<l n="3715">Het gevel den here goet,</l>
<l>Dat hem .i. arm cam int gemoet,</l>
<l>Ende als hine also naect sach,</l>
<l>Swaer het hem ter herten lach.</l>
<l>Met drouven worden sprac hi toe</l>
<l n="3720">Ende zinen gesellen doe:</l>
<l>"Grote scaemnesse, alsic gevroede,</l>
<l>Doet ons des arems armoede,</l>
<l>Want wise vor grote rijchede</l>
<l>Uut vercoren ebben mede,</l>
<l n="3725">Ende zoe scijnt claer vele in desen</l>
<l>Dan soe mi dinct in ons wesen."</l>
<l><hi rend="bold">O</hi>M de minne ende om de goede</l>
<l>Van der heliger armoede</l>
<l><pb n="140"/>Nutte hi vele houder ende at</l>
<l n="3730">Alemoesene, die men bat</l>
<l>Van huse te huze al omtrent,</l>
<l>Dan die hem waren gesent.</l>
<l>Waest ooc datti was genoot</l>
<l>Van iemen, die van namen was groot,</l>
<l n="3735"><milestone unit="fol" n="21vb"/> Dat hi scone ende wel soude eten,</l>
<l>Eermen danne was geseten,</l>
<l>Ginc hi dan van dure te dure</l>
<l>Broot bidden onder die gebure,</l>
<l>Ende at in dustere armoede</l>
<l n="3740">Rike zere in zinen moede.</l>
<l>Onder wilen gevel dat</l>
<l>Dattene de bisscop van Ostien bat,</l>
<l>Die den helegen armen man</l>
<l>Gherne eerde ende lief gewan,</l>
<l n="3745">Ende hi dan dus bat sijn broot.</l>
<l>Doe maecte de bisscop clage groot,</l>
<l>Dat hi hem mesprijs adde gedaen,</l>
<l>Want hine ter tafle adde ontfaen</l>
<l>Ende hi broot adde gebeden.</l>
<l n="3750">Fransois andworde hem ter steden:</l>
<l>"Ic hebbe u gedaen, mijn here,</l>
<l>Grote waerdicheit ende ere;</l>
<l>Want ickene eerde, die boven u es.</l>
<l>Gode es bequame, sijt zeker des,</l>
<l n="3755">Armoede, entie te voren,</l>
<l>Die men dor hem heift vercoren</l>
<l>Ende .i. sijns danx dor Gode bestaet</l>
<l>Ende alemoesene bidden gaet.</l>
<l>Dese coninclike waerdichede,</l>
<l n="3760">Die Jhesus dor ons ontfinc mede,</l>
<l>Dat hi soude met sire noot</l>
<l>Ons ter rikeit bringen groot,</l>
<l>Datti ons, recht arem na den geeste,</l>
<l>Soude maken met sinen vulleeste</l>
<l n="3765"><pb n="141"/> Coninghe ende aervachtich mede</l>
<l>Hier boven in de hoge stede,</l>
<l>Ne latic niet in minen moede</l>
<l>Dor tleen van desen valscen goede,</l>
<l>Dat ons niet langer es gegeven</l>
<l n="3770">Dan ene stonde in dit corte leven."</l>
<l><hi rend="bold">O</hi>Nder wilen troosti mede</l>
<l>Die broeders ter alemoesene bede.</l>
<l>Doe sprac hi dit met sinen monde:</l>
<l>"Gaet, want teser lester stonde</l>
<l n="3775">Sijn de minder broeders geleent</l>
<l>Den volke, dat in de werelt meent,</l>
<l>Dat de vercoorne vervullen twort</l>
<l>In hem, dat noch sal sijn gehort,</l>
<l>Als die rechtre van hier boven</l>
<l n="3780"><milestone unit="fol" n="22ra"/> Ten jonxten prisen sal ende loven,</l>
<l>Daer van hem selven sal sijn gehort</l>
<l>Dit utermaten soete wort:</l>
<l>"Also lange als ghi dit ebt gedaen</l>
<l>Mire minstre broedre .i., die hier staen,</l>
<l n="3785">So ebdi gedaen dat mi."</l>
<l>Hier omme sprac hi, dat bliscap si</l>
<l>Broot bidden ende bequame</l>
<l>Onder der minre broeders name;</l>
<l>Want daer men den rechten al</l>
<l n="3790">Na sinen gewerken lonen sal,</l>
<l>Hevet de meester der waerhede</l>
<l>Van der ewangelien mede</l>
<l>Met sinen monde geopenbaert</l>
<l>Hare name ende verclaert.</l>
<l n="3795">Alst ten hogen feesten quam,</l>
<l>Ende hi tijt ende stade nam,</l>
<l>Was hi de gone die gerne bat.</l>
<l>Hi seide: "Het worde vervult dat</l>
<l>In den helegen armen lieden,</l>
<l n="3800">Dat des profeten wort bedieden,</l>
<l><pb n="142"/>Die spreect, dat der ingele broot</l>
<l>Die mensce at te sire noot."</l>
<l>Hi wilde zeggen openbare,</l>
<l>Datter inglen broot ware,</l>
<l n="3805">Datmen dor Gods minne bade</l>
<l>Ende bider helegher inglen rade</l>
<l>Gegeven ware dor sine goede,</l>
<l>Ende dat de helege armoede</l>
<l>Van duren te duren zochte</l>
<l n="3810">Ende also tsamen brochte.</l>
<l><hi rend="bold">D</hi>Ies gevel eens, dat hi lach</l>
<l>Upten hogen paschedach</l>
<l>In eremitagen in ene woestine,</l>
<l>Ende met hem de gesellen zine,</l>
<l n="3815">So verre buten an ere steden,</l>
<l>Dat hem daer gebrac der beden;</l>
<l>So dat hem int herte lach</l>
<l>Die gone, die up gonen dach,</l>
<l>In eens pelegerijns gedane,</l>
<l n="3820">Sinen jongeren quam ane,</l>
<l>Daer si teEmaus souden gaen.</l>
<l>Alemoesene bat hi saen</l>
<l>Van sinen broeders, in der gebare,</l>
<l>Als hi arem pelegrijn ware.</l>
<l n="3825"><milestone unit="fol" n="22rb"/> Als hise omoedelike adde ontfaen,</l>
<l>Sprac hi dus te zinen zaen,</l>
<l>Dat die gone, die met pinen</l>
<l>Liden dor der werelt woestinen,</l>
<l>Gelijc vreemde in comelingen</l>
<l n="3830">Als die vraye Ebreeusce gingen,</l>
<l>Sullen in armoeden van geesten</l>
<l>Vieren de hoge pasche feeste.</l>
<l>Dat bediet ons heren vaert</l>
<l>Uter werelt ten hemele waert;</l>
<l n="3835">Ende, wantene sijns geests vrihede</l>
<l>Met ghiericheden bidden dede,</l>
<l><pb n="143"/>God, de armer vader, dochte</l>
<l>Doen dor hem als die sijns rochte.</l>
<l>&#x00B6; Tenen tiden so gevel,</l>
<l n="3840">Dattene zware siecheit ende fel</l>
<l>Int lant van Nochieren bestont.</l>
<l>Ende, alst wort tAssisen cont,</l>
<l>Sendden si int lant al dare</l>
<l>Boden om hem zere vorbare,</l>
<l n="3845">Diene haelden ende zochten.</l>
<l>Ende also, als sine brochten,</l>
<l>Vontsi .i. dorpkin in haren gane</l>
<l>Arem ende hiet Satriane,</l>
<l>Dat hem etens lusten dede</l>
<l n="3850">Die honger entie tijt ooc mede.</l>
<l>Si wilden copen spise ende broot,</l>
<l>Maer sine vonden clene no groot,</l>
<l>Ende camen weder ydel dan.</l>
<l>Doe sprac aldus de goede man:</l>
<l n="3855">"Bedi waest dat ghi niene vont,</l>
<l>Want ghi nu meer ter stont</l>
<l>An uwe vliegen u getroost,</l>
<l>Dan an Gode, diet al verloost."</l>
<l><hi rend="bold">I</hi>N zine tale hiet hi bi namen</l>
<l n="3860">Vliegen dat ghelt al te zamen.</l>
<l>"Maer keert", seiti, "ten husen weder,</l>
<l>Die ghi beghinct up ende neder,</l>
<l>Biet Gods minne over tgoet</l>
<l>Ende bid alemosen dor omoet.</l>
<l n="3865">Ne trect u niet, in valscen wane,</l>
<l>Dit over enege onnere ane,</l>
<l>Want de grote alemoesenier</l>
<l>Hevet in alemoesene al hier,</l>
<l>Na Adaems zonden, al gegeven</l>
<l n="3870"><milestone unit="fol" n="22va"/> Goeden ende quaden daer beneven</l>
<l>Met sire miltheit, die gegronden</l>
<l>Alle creaturen ne conden."</l>
<l><pb n="144"/>Die rudders begaven die scande,</l>
<l>Ter alemoesene boden si de hande,</l>
<l n="3875">Ende ebber meer dor God gebeden</l>
<l>Dan sire copen mochten ter steden.</l>
<l>Want God, dies macht heeft al dure,</l>
<l>Ghewerde so daerme gebure,</l>
<l>Dat si hem selven ende ooc thare</l>
<l n="3880">Hem gewillike boden dare.</l>
<l>Aldus gesciet bi Gods gewelt,</l>
<l>Dat die aermoede, die tgelt</l>
<l>Daer gestoppen niet ne mochte,</l>
<l>Dat Fransois selve vulbrochte.</l>
<l n="3885"><hi rend="bold">E</hi>Ens lach hi in groter pinen</l>
<l>Van ziecheden in ene woestinen</l>
<l>Bi Ceate, daert eenlijc was.</l>
<l>.J. fisicien al daer plach das,</l>
<l>Datti zijns vandde tsire noot.</l>
<l n="3890">De Gods arme adde clene no groot</l>
<l>Mede te geldene zinen loon;</l>
<l>Maer, die here es in den troon,</l>
<l>Die hoofsche, die liberale,</l>
<l>Ne wilde dien meester altemale</l>
<l n="3895">Ongeloont niet laten wesen,</l>
<l>Maer hi vergalt hem in desen.</l>
<l>.J. huus adde de fisicien,</l>
<l>Datti adde gemaect in dien,</l>
<l>Ende adde geleit daer an</l>
<l n="3900">Alt gelt dat hi in langen wan,</l>
<l>Daer de wegen of waren te cloven</l>
<l>Van beneden al tote boven.</l>
<l>Daer ne was an troost ne gene</l>
<l>Sonder van den valle allene,</l>
<l n="3905">No ooc niemene ne dochten</l>
<l>Dat men hem gehelpen mochte.</l>
<l>Maer die meester, die verhueget</l>
<l>Sere up Fransoise dueghet,</l>
<l><pb n="145"/>Met goeden gelove dat hi bat</l>
<l n="3910">Sinen broeders, datsi wat</l>
<l>Geven souden van dien man,</l>
<l>Daer hi sine hande gedaen adde an.</l>
<l>So datti een lettel dare</l>
<l>Bejaechde van zinen hare</l>
<l n="3915"><milestone unit="fol" n="22vb"/> Met harde nerensteliker bede,</l>
<l>Ghint daer hi in de clove lede</l>
<l>Vanden mure navens zijt.</l>
<l>Als hi up staet ter morgen tijt,</l>
<l>Vint hi de scure al geheel,</l>
<l n="3920">Dat hi selfs van den hare .i. deel</l>
<l>Niet daer ute gerecken conde,</l>
<l>Noch gesien waer was de wonde.</l>
<l>Dus es gesciet al daer die dinc,</l>
<l>Dat de meester gherne ghinc</l>
<l n="3925">Te dienne den cranken lechame,</l>
<l>Dat hem de scade entie scame</l>
<l>Als van zinen huse die val</l>
<l>Van Gode was gebetert al.</l>
<l><hi rend="bold">T</hi>Enen andren tiden soude varen</l>
<l n="3930">Fransois tere ermitage te waren,</l>
<l>Daer hi in den wilden struken</l>
<l>Sine contemplacie wilde gebruken.</l>
<l>Want hi cranc was, .i. arem man</l>
<l>Voerdene up sinen ezel dan.</l>
<l n="3935">Het was zomer ende heet,</l>
<l>Entie arme man die gheet</l>
<l>Na dien here van groten prise,</l>
<l>Clemmende up waert die falise.</l>
<l>Van langen wege ende van zwaren</l>
<l n="3940">Wart de man vermoeit te waren,</l>
<l>Entene de derst ook so beliep,</l>
<l>Dat hi lude na Fransoise riep:</l>
<l>"Ic blive", riep hi, "van derste doot,</l>
<l>In ebbe iet dranx nu ter noot</l>
<l n="3945"><pb n="146"/> Mi te lavene, ic ebbe so heet."</l>
<l>Fransois die sprinct of gereet</l>
<l>Ende valt up daerde metten knien,</l>
<l>Die handen te Gode mettien,</l>
<l>Ende maecte sire bede geen hende</l>
<l n="3950">Vor hi hem gehoort bekende.</l>
<l>Na sine bede sprac hi den man:</l>
<l>"Ganc hen te gonen stene dan:</l>
<l>Aldaer soutu borne vinden,</l>
<l>Die di nu hier woude zinden</l>
<l n="3955">Cristus, teser wilen allene</l>
<l>Te drinkene uten marberstene."</l>
<l>Die waerdicheit van onsen here</l>
<l>Die es te wonderne wel zere,</l>
<l>Die hare so lichtelike toget</l>
<l n="3960"><milestone unit="fol" n="23ra"/> Dor hem die pine dor God gedoget.</l>
<l>Daer dranc de man water tier stede</l>
<l>Bider macht van Fransoise bede,</l>
<l>Ende sciep fonteine scone ende rene</l>
<l>Uut enen harden vlintstene.</l>
<l n="3965">Daer te voren in genen stonden</l>
<l>So ne wasser water vonden,</l>
<l>No ooc daer na, wie soot sochte,</l>
<l>Noit ne geen vinden ne mochte.</l>
<l>Hoe dane wijs dat onse here</l>
<l n="3970">Dor sijns arems vrients ere</l>
<l>God de spise wassen dede,</l>
<l>Dor hem sal in zine stede</l>
<l>Hier na staet daert wale zit.</l>
<l>Hier laet u genoughen dit,</l>
<l n="3975">Dat bider alemoesene, die gegeven</l>
<l>Was om thoudene zijn leven,</l>
<l>Al wasser lettel, tscip volc gemene</l>
<l>Wasser bi verlost al rene</l>
<l>Vele daghe, dats wonder groot,</l>
<l n="3980">Van der staerker bittre doot,</l>
<l><pb n="147"/>Dat wi de dinc dus daer bi keren:</l>
<l>Gelijc als de vrient ons heren</l>
<l>In die miracle die men vint,</l>
<l>Dat water quam dor den vlint,</l>
<l n="3985">Geleec hi Moisesse in ere wise,</l>
<l>Ende int wassen van der spise</l>
<l>Dinct mi wesen zekerlike</l>
<l>Heliseus profeten gelike.</l>
<l>Alle wantroost moet hem keren</l>
<l n="3990">Verre vanden armen ons heren.</l>
<l>Of Fransois bider armoede</l>
<l>So vervult was van goede,</l>
<l>Dat soe hem met sulker mogentede,</l>
<l>Als ghi horet hier ter stede,</l>
<l n="3995">Met miraclen halp ter noot</l>
<l>Ende menigen in breicnessen groot,</l>
<l>Dat hem huus, no dranc, no spise</l>
<l>Gebrac in ghere wise,</l>
<l>Daer behendicheit ende gelt</l>
<l n="4000">Ende nature was buter gewelt,</l>
<l>Lichteliker mach daermoede</l>
<l>Verdienen hare bedurte van goede,</l>
<l>Dat die vorsienesse van Gode</l>
<l>So geseit heeft bi gebode,</l>
<l n="4005"><milestone unit="fol" n="23rb"/> Dat hijt al gemene ghevet</l>
<l>Al den volke dat nu levet.</l>
<l>Jof de droocheit van den stene</l>
<l>Tote eens arems bede allene,</l>
<l>Enen armen darstigen wichte</l>
<l n="4010">Drinken verleende so lichte,</l>
<l>Ne gene dingen ne sullen dan</l>
<l>Ontsecgen haren dienst den man,</l>
<l>Die alle dinc gelaten hevet</l>
<l>Dor den sceppre diet al gevet.</l>
</div>
<div type="chapter"><head type="chapter"><pb n="148"/> [.VIIJ.] <hi rend="italic">Dits van sire zoetichede / Ende hoene beesten minden mede. </hi></head>
<l><hi rend="bold">G</hi>Herechte goedertierhede,</l>
<l>Die na den apostel mede</l>
<l>Goet es in allen gewinne,</l>
<l n="4020">Hadde Fransoise herte ende zinne</l>
<l>So vervult ende dor gaen,</l>
<l>Datsi dien man adden gevaen</l>
<l>Ende so vaste in hare gewelt,</l>
<l>Dat hi hare gebode helt.</l>
<l n="4025">Dits zoe, diene met haren gebode</l>
<l>Up waert in onsen here Gode</l>
<l>Met devocien clemmen dede,</l>
<l>Ende met hare ontfaermichede</l>
<l>Gevormede in Jhesus Karste mede,</l>
<l n="4030">Ende met haerre groter zoethede</l>
<l>Es soe, diene bughen geboot</l>
<l>Tote sijns evenkerstijns noot,</l>
<l>Ende met ere duegt gemene</l>
<l>Tallen dingen, groot ende clene,</l>
<l n="4035">So dat soene geliken dede</l>
<l>Ten state der onnoselhede.</l>
<l>Ende al wartmen geware das</l>
<l>Dat hi zoetelike beroert was</l>
<l>Tallen dingen, groot ende clene,</l>
<l n="4040">Sonderlanghe nochtan allene</l>
<l>Als hi de zielen sach, de goede,</l>
<l>Verlost met Jhesus Cristus bloede,</l>
<l>Besmit warden met enigher zonde,</l>
<l>So zere hem dies ontfarmen begonde</l>
<l n="4045">Ende bewenedse so muereulike,</l>
<l>Dat hise, na der moeder gelike,</l>
<l><pb n="149"/>Alle daghe in onsen here</l>
<l>Baerde in rouwen ende in zere.</l>
<l>Ende dit was de zake mede</l>
<l n="4050"><milestone unit="fol" n="23va"/> Twi hi so grote ere dede</l>
<l>Die predeken dat wort ons heren,</l>
<l>Dat si tvolc so souden leren,</l>
<l>Dat si haren broeder Jhesus</l>
<l>Kinder zouden winnen aldus,</l>
<l n="4055">Die doot was om onse zonden</l>
<l>Entie si bekeren conden</l>
<l>Met hare narenstadichede,</l>
<l>Dat sise souden berechten mede.</l>
<l>Deser ontfaermicheit ambocht</l>
<l n="4060">Heefti vastelike vortbrocht,</l>
<l>Dat het ware in de Gods hande</l>
<l>Bequamer dan ne gene offerande;</l>
<l>Ende meest daetment dor de bate</l>
<l>Van vulmaecter caritaten,</l>
<l n="4065">Datmen dit toochde so wale</l>
<l>Meer met exemple dan metter tale,</l>
<l>Meer met beden, van tranen nat,</l>
<l>Dan met roupene dit of dat.</l>
<l><hi rend="bold">H</hi>I seide, men soude bewenen zware</l>
<l n="4070">Den ongevallighen predicare,</l>
<l>Als van allen duechden vervlouct,</l>
<l>Die in predicaden zouct</l>
<l>Niet der zielen zalichede,</l>
<l>Maer om prijs te winne daer mede;</l>
<l n="4075">Jof die breict met quaden dingen</l>
<l>Die wareit van sire leringen.</l>
<l>Hi seide dat beter dan dese ware</l>
<l>.J. simpel broeder, .i. ommare,</l>
<l>Ende .i. ongeraect in der tongen,</l>
<l n="4080">Die met exemple ouden ende jongen</l>
<l>Conste bestieren ende leren</l>
<l>Waer si bi hem mochten bekeren.</l>
<l><pb n="150"/>Dat word, dat ons scrifture toget,</l>
<l>(Donec sterilis peperit plurimos)</l>
<l>Die spreict: "De gone die es verdroget</l>
<l n="4085">Dat hi vele kinder brochte",</l>
<l>Ombant hi dus na sijn gedochte:</l>
<l>Hi sprac: "De droge dats daerme broeder,</l>
<l>Die in de kerke, dats onse moeder,</l>
<l>Geen ambocht hevet te winne kinder.</l>
<l n="4090">Alst comt ten jonxten dage ghinder</l>
<l>Sal hi vele kindren bringen,</l>
<l>Die hi met hemeliken bedingen</l>
<l>Heeft bekeert tonsen here;</l>
<l><milestone unit="fol" n="23vb"/> Die sal hem God geven tsire ere.</l>
<l n="4095">Entie hevet vele kinder</l>
<l>Sal daer sijn getellet minder,</l>
<l>Want die ydele predicare,</l>
<l>Die hem maect in sermoen mare</l>
<l>Ende nu in roeme levet,</l>
<l n="4100">Als diere vele gewonnen hevet,</l>
<l>Sal daer wel bekennen dan</l>
<l>Dat hi niet hevet daer an."</l>
<l>Ende want hi der zielen zalichede</l>
<l>Begherde met groter goedertierhede,</l>
<l n="4105">Ende hi nerenstelike dat zochte,</l>
<l>Seide hi dat hem dach dochte</l>
<l>Als of hi in zine zinnen</l>
<l>Metter zoetster roke binnen</l>
<l>Gevult ware, ende gesalvet ooc</l>
<l n="4110">Metter zoetster spise, die oit man rooc,</l>
<l><hi rend="bold">A</hi>Ls hi zire broeders horde mare</l>
<l>Achter werelden harentare,</l>
<l>Datsi met levene ende met leren</l>
<l>Menigen daden bekeren.</l>
<l n="4115">Als hi dit hevet verheest,</l>
<l>Wart hi vro in zinen geest,</l>
<l>Ende benedyede de broeders zere,</l>
<l><pb n="151"/>Die in gewerke ofte in lere</l>
<l>Den zondare daden bekeren</l>
<l n="4120">Toter hoger minne ons heren.</l>
<l>Was iemen, diet religioen</l>
<l>Besmette in enich quaet doen,</l>
<l>Dien gaf hi enen zwaren bant</l>
<l>Van sentencien te hant.</l>
<l n="4125">"Van die", zeid hi, "here van love,</l>
<l>Ende van al den hemelscen hove,</l>
<l>Ende van mi, arem ende clene,</l>
<l>Wardsi verdoomt gemene,</l>
<l>Die in exemplen of in spreken</l>
<l n="4130">Quetsen of te sticken breken,</l>
<l>Dattu biden broeders mijn,</l>
<l>Die in dit helege leven sijn,</l>
<l>Heves gemaect ende berecht</l>
<l>Ende alle dage noch maex echt."</l>
<l n="4135">Menich waerf wat hi mede</l>
<l>Gequetst met groter zerichede,</l>
<l>Als iemen cleenre mesvel,</l>
<l>Datti bedarf dat dochte wel,</l>
<l><milestone unit="fol" n="24ra"/> Ne hadden niet gestaerct zere</l>
<l n="4140">Selve troost van onsen here.</l>
<l><hi rend="bold">E</hi>Ens gevel hem, alsict las,</l>
<l>Dat hi zere tompaise was</l>
<l>Van quaden exemplen, die hi verheeste.</l>
<l>Met herde zere gepijnden geeste</l>
<l n="4145">Dat hi den ontfaermigen vader</l>
<l>Vor sine kindren allegader.</l>
<l>Dese andworde brochti ten kere</l>
<l>Weder dane van onsen here:</l>
<l>"Arm, onwaenlijc mannekijn,</l>
<l n="4150">Twi mogestu dus tompaise sijn?</l>
<l>Hebbic di uptie ordine mine</l>
<l>Dan geset so herde te sine,</l>
<l>Dattu niet ne kens bedi</l>
<l><pb n="152"/>Dat ic meester bescermere si?</l>
<l n="4155">Hier toe ebbic geset di dan,</l>
<l>Enen eenvoudegen simplen man,</l>
<l>Om die dinc die ic in di doe,</l>
<l>Datment niene trecke toe</l>
<l>Des menscen wijsheit no ten zinne,</l>
<l n="4160">Maer datmer mire gratie in kinne.</l>
<l>Ic riepse, ic salse behoeden,</l>
<l>Ende ic bem diese sal voeden,</l>
<l>Ende als die ene gaen ter neder</l>
<l>Salicker andre in bringen weder;</l>
<l n="4165">Ende al ne waren si niet te voren,</l>
<l>Ic salse doen worden geboren,</l>
<l>Ende nemmermeer comen so grote</l>
<l>Vernoie no wederstote</l>
<l>Up dit arme religioen,</l>
<l n="4170">In salre mine ghifte toe doen,</l>
<l>Daer soe bi behouden zal</l>
<l>Ende staende bliven al."</l>
<l>Achter sprake, de vule mesdaet,</l>
<l>Die jegen goederheit gaet,</l>
<l n="4175">Ende es der gracien viant,</l>
<l>Ontsachi als des serpents tant,</l>
<l>Ende ghelijc ere zware plage,</l>
<l>Ende seide dat soe vor Gode lage</l>
<l>Als tonwaertste, daer men of zeget;</l>
<l n="4180">Want de achter sprakere dat pleget,</l>
<l>Dat hi der zielen bloet ontfaet,</l>
<l>Die hi metter tongen verslaet.</l>
<l><hi rend="bold">T</hi>Enen tiden heefti verhort,</l>
<l><milestone unit="fol" n="24rb"/> Dat .i. broeder brochte vort</l>
<l n="4185">Van enen andren sulke wort,</l>
<l>Daer zine name bi wort te stort.</l>
<l>Tsinen vicarise hi hem keert,</l>
<l>Dien hi dus wijst ende leert:</l>
<l>"Stant up, stant up zaen ende doe</l>
<l n="4190"><pb n="153"/> Staerken onder zouc hier toe,</l>
<l>Ende oftu dan vints ombesmet</l>
<l>Hem, die gewroeget es, tonser wet,</l>
<l>Den wroegher castie so sterke,</l>
<l>Dat convent algader merke."</l>
<l n="4195">Somwile seidi, alst so came,</l>
<l>Dat .i. sijns broeders ere name,</l>
<l>Datmen sculdich ware quite</l>
<l>Te makene van zinen abite;</l>
<l>Ende hine mochte nemmermere</l>
<l n="4200">Sine oghen heffen tonsen here,</l>
<l>Eer hi na sire macht hem keerde</l>
<l>Die ere daer hine of onteerde.</l>
<l>"Also vele es argher de zake</l>
<l>Van der quader achter sprake:</l>
<l n="4205">Dan diefte es in allen kere,</l>
<l>Alse de wet van onsen here,</l>
<l>Die men mach vervullen mede</l>
<l>In te houdene goedertierhede,</l>
<l>Meer ons dwinct in onsen zin</l>
<l n="4210">Te zoukene der zielen gewin,</l>
<l>Dan tgewin vanden lechame.</l>
<l>Hier omme doe niemenen andre scame."</l>
<l>Wie so was ooc tongemake</l>
<l>Na den lechame van eneger zake,</l>
<l n="4215">Te hem waert so brochti mede</l>
<l>Met groter ontfaermichede.</l>
<l>Wat vernoie dat hi sach,</l>
<l>Dat an yemene gelach,</l>
<l>Dat keerdi met soeter herte</l>
<l n="4220">Alte Jhesus Kersts smerte.</l>
<l>Sekerlike goedertierhede</l>
<l>Was in hem geboren mede,</l>
<l>Daer up die zoeteit Gods te desen,</l>
<l>Diese twivoudich dede wesen.</l>
<l n="4225">Jegen daerme ende dongesonde</l>
<l><pb n="154"/>Dochti smelten telker stonde;</l>
<l>Ende al ne addi dan wat bieden,</l>
<l>Den wille gaf hi al den lieden.</l>
<l><milestone unit="fol" n="24va"/> <hi rend="bold">T</hi>Ere stont gesciede dat,</l>
<l n="4230">Dat .i. arem alemosene bat</l>
<l>Nerenstelike ende openbare,</l>
<l>Ende .i. broeder andwordem zware,</l>
<l>Ende dat verhorde harde sciere</l>
<l>Der armer minre, die goedertiere.</l>
<l n="4235">Gonen broeder hi geboot,</l>
<l>Dat hi naect ende bloot</l>
<l>Vor des arems voete velle,</l>
<l>Ende beliede de woorden felle,</l>
<l>Ende hi hem ooc up genade</l>
<l n="4240">Oflaet ende bedinge dade.</l>
<l>Omoedelike dedi dat;</l>
<l>Fransois seide al daer ter stat:</l>
<l>"Broeder, alstu den armen zies,</l>
<l>Men leigt di voren, zijt zeker dies,</l>
<l n="4245">Den spegel Jhesus, zoete baren,</l>
<l>Ende sire moeder, die arem waren;</l>
<l>In de zieke merke dese dinc:</l>
<l>Die ziecheit, die hi ontfinc."</l>
<l>Ende want die arme kerstine man</l>
<l n="4250">In alle de arme, die hi sach an,</l>
<l>Mercte ons heren figure,</l>
<l>Gaf men hem in eniger ure</l>
<l>Die nootdurst van zinen live,</l>
<l>Gemoetise, waert man of wive,</l>
<l n="4255">Hine gaeft allene niet mildelike,</l>
<l>Maer hi hiet in der gelike,</l>
<l>Dat men soude keren thare,</l>
<l>Recht als oft haer eghin ware.</l>
<l>Het gesciedde in enen tiden,</l>
<l n="4260">Daer hi van Sene zoude liden,</l>
<l>Dat hem .i. arem cam int gemoet,</l>
<l><pb n="155"/>Ent hem van evele so stoet,</l>
<l>Dat hi boven zinen rocke drouch</l>
<l>Enen mantel arem genouch.</l>
<l n="4265">Met zinen goedertieren ogen</l>
<l>Sachi hem armoede dogen.</l>
<l>Sinen geselle sprac hi an:</l>
<l>"Wi keren desen armen man</l>
<l>Desen mantel, want hi zijn es.</l>
<l n="4270">Wi ebbene geleent dor des,</l>
<l>Tote dien dat wi armer vonden</l>
<l>Dien wine gegeven conden."</l>
<l>Fransoise geselle daer jegen vacht</l>
<l><milestone unit="fol" n="24vb"/> Nerenstelike met sire macht,</l>
<l n="4275">Dat hi niet dade eens anders bate</l>
<l>So dat hi zijns zelveres vergate.</l>
<l><hi rend="bold">D</hi>Oe andworde hi ter stat:</l>
<l>"Ic rekent over diefte dat</l>
<l>Van den groten alemoesenier</l>
<l n="4280">Mi te tiene, gevict niet hier,</l>
<l>Dat ic drage an mi, hem,</l>
<l>Die armer es dan ic bem."</l>
<l>Des addi ene costume hier af:</l>
<l>Waest datmen hem tsire noot iet gaf,</l>
<l n="4285">Wat soot was, dit of dat,</l>
<l>Dat hi emmer orlof bat,</l>
<l>Came hem enich armer beneven,</l>
<l>Dat hijt hem vort moeste geven.</l>
<l>Hine spaerde groot no clene,</l>
<l n="4290">Mantel, roc no bouc ne gene,</l>
<l>Noch des outaers pareement,</l>
<l>Addijs macht, hine deelet omtrent,</l>
<l>Om dat hi mochte vuldoen daer mede</l>
<l>Tambocht der ontfaermichede.</l>
<l n="4295">Als hi arme gemoette met laste,</l>
<l>Om haer gemac, om hare raste</l>
<l>Sette hi zine cranke lede</l>
<l><pb n="156"/>Onder hare bordine mede.</l>
<l>Om dat merken zonderlinge</l>
<l n="4300">Des beghins in alle dinge,</l>
<l>Want hi was vervult mede</l>
<l>Met uutvloeiender goedertierhede,</l>
<l>Creaturen, hoe clene si waren,</l>
<l>Broeder, zuster, alle te waren,</l>
<l n="4305">So hietise talre stont,</l>
<l>Om dat het hem wel was cont</l>
<l>Claerlike in zinen zin,</l>
<l>Dat si met hem adden .i. beghin.</l>
<l>Maer herteliker adde hi vercoren</l>
<l n="4310">Die gone creaturen te voren,</l>
<l>Die met hare natuurlichede</l>
<l>Jhesus zochte goedertierhede</l>
<l>Toochden in hare nature,</l>
<l>Ende daerne bi meent de scrifture.</l>
<l n="4315">Hier omme gevel hem dat,</l>
<l>Dat hi verloste in menige stat</l>
<l>Die lammere, datmense soude slaen,</l>
<l>Om de gedincnesse, zonder waen,</l>
<l><milestone unit="fol" n="25ra"/> Jhesus, die was zoete lam</l>
<l n="4320">Ende dor ons de pine an nam,</l>
<l>Enter doot hem leden liet</l>
<l>Om der zondaren verdriet.</l>
<l><hi rend="bold">G</hi>Heherberghet was hi tenen tiden</l>
<l>Tenen cloostre, daer hi soude liden,</l>
<l n="4325">Ende hiet te Sinte Vereconden,</l>
<l>Daer .i. scaep in der nachts stonden</l>
<l>.J. lammekijn daer brochte voort,</l>
<l>Dat ene zuege hevet vermoort.</l>
<l>Als dat de goedertiere man</l>
<l n="4330">Heeft vernomen, cam hem an</l>
<l>Ontfaermenesse groot om ditte:</l>
<l>Hi dochte om tlam sonder smitte,</l>
<l>Ende weende om des lamkins doot</l>
<l><pb n="157"/>Vor alt volc, clene ende groot:</l>
<l n="4335">"O wee mi, broeder lammekijn!</l>
<l>Onnozele creaturekijn,</l>
<l>Bi di gedinct de mensce mede</l>
<l>Jhesus goedertierhede.</l>
<l>Vermaledijt si, Godweet!</l>
<l n="4340">Die felle zuege, die di beet.</l>
<l>Haers vleeschs ne ete niemen dan,</l>
<l>No weder beeste, nochte man."</l>
<l>Siet hier wonderlike dinc:</l>
<l>Stappans de zuege quelen ghinc;</l>
<l n="4345">.iij. daghe gedoochde die keitive</l>
<l>Swaer torment van haren live,</l>
<l>Daer na de wrake vander doot.</l>
<l>Men warpse in .i. fosseit al bloot,</l>
<l>Daer soe verdroochde ende verdween:</l>
<l n="4350">Van haer ne at dier ne geen.</l>
<l>&#x00B6; Merc, menscelike mordadichede,</l>
<l>Wat pinen di sal volgen mede,</l>
<l>Of die wreetheit van enen diere</l>
<l>Wart gewroken aldus sciere.</l>
<l n="4355">Elc goet mensce merke dan</l>
<l>Dontfarmicheit van desen man,</l>
<l>Van hoe groter cracht soe si,</l>
<l>Ende hoe vul soeteden daer bi,</l>
<l>Dat hem der beesten nature</l>
<l n="4360">Onderdaen was dus ter cure.</l>
<l>&#x00B6; Eens gelach ooc sijn wech mede</l>
<l>Tote Sene bider stede.</l>
<l>Daer heefti in der weiden vonden</l>
<l><milestone unit="fol" n="25rb"/> .J. groot trop scapen tien stonden.</l>
<l n="4365">Soetelike, daer hi stoet,</l>
<l>Als hi plach, hise alle groet.</l>
<l>Hare weide hebsi gelaten</l>
<l>Ende liepen te hem ter straten.</l>
<l>Die hoofde hieven si up mettien</l>
<l n="4370"><pb n="158"/> Ende gingen up hem sien.</l>
<l>So lieflike sine saluweerden,</l>
<l>Dats wonder groot adden die heerden</l>
<l>Entie broeders diet vernamen,</l>
<l>Scaepe, lammere, rammen tsamen,</l>
<l n="4375">Dat zine festeerden also</l>
<l>Ende om hem waren so vro.</l>
<l><hi rend="bold">T</hi>Ere andre tijt daer na</l>
<l>Tonser vrouwen te Porciuncula</l>
<l>.J. scaep men Fransoise brochte,</l>
<l n="4380">Dat hi om de manieren zochte</l>
<l>Ende om de grote simpelhede,</l>
<l>Die men vint an des scaeps zede,</l>
<l>Hevet lieflike ontfaen.</l>
<l>Daer hiet hi den scape saen,</l>
<l n="4385">Te leerne van ons heren love</l>
<l>Ende niemen vergramen in den hove.</l>
<l>Dat scaep, recht in der gebare</l>
<l>Als of het hem nerenst ware,</l>
<l>Hevet hem vaste gekeert</l>
<l n="4390">An dat hem Fransois ginder leert.</l>
<l>Want als de broedre te core gingen</l>
<l>Ende hetse dan horde zingen,</l>
<l>Ghinct in de kerke ghereet,</l>
<l>Sonder enichs mans geheet,</l>
<l n="4395">Ende knielde ende bleette daer</l>
<l>Vor onser vrouwen outaer,</l>
<l>Die tlam drouch al zonder zonde,</l>
<l>Ende groetetse alsoot best conde.</l>
<l>Ja, in de messe, dats noch mere,</l>
<l n="4400">Als men daer hief onsen here,</l>
<l>Ende het de goede pijnde te leerne</l>
<l>Dat sacrament ons heren teerne.</l>
<l>Tere stont heefti gehat</l>
<l>.J. lammekijn ooc in de stat,</l>
<l n="4405">In des zoets lams ere,</l>
<l><pb n="159"/>Dat gaf daer de grote here</l>
<l>Ene edele vrouwe ende beval,</l>
<l>Als hi dane sceden sal,</l>
<l><milestone unit="fol" n="25va"/> Die Jacoba geheten is</l>
<l n="4410">Vrouwe van Septem Soliis.</l>
<l>Dat lammekijn, in der gebare</l>
<l>Als oft geestelike geleert ware,</l>
<l><hi rend="bold">A</hi>Ls sijn vrouwe ter kerke ginc,</l>
<l>In gane, in stane, dits vreemde dinc</l>
<l n="4415">Hen sciet niet van haerre zide.</l>
<l>Als het cam te mattintide</l>
<l>Entie vrouwe te lange sliep,</l>
<l>Tlammekijn bleette ende riep</l>
<l>Ende stacse metten horne mede,</l>
<l n="4420">Ende al zine macht het dede,</l>
<l>Hoe het dat mochte gewerken,</l>
<l>Dat zijn vrouwe ghinge ter kerken.</l>
<l>Tlam, dat Fransois adde geleert,</l>
<l>Ende hem dus ten meesterscepe keert,</l>
<l n="4425">Dat het der vrouwen ter dueget wect,</l>
<l>Was vander vrouwen, diere up mect,</l>
<l>Wonderlike zere vercoren,</l>
<l>Om dit dat ghiere of moget horen.</l>
<l>Te Grecium, tere andre tijt,</l>
<l n="4430">Was desen here gebenedijt</l>
<l>.J. haze gesent, dor sine waerde.</l>
<l>Die was vri geset up daerde,</l>
<l>Wilde hi, dat hi mochte ontflien.</l>
<l>Fransois riepene mettien,</l>
<l n="4435">Te hant in sine scoot hi ghinc.</l>
<l>Soetelike hine bevinc</l>
<l>In also meureulike gebare,</l>
<l>Als of hi zijn moeder ware.</l>
<l>Saetelike bat hi hem zaen,</l>
<l n="4440">Dat hi hem nemmeer liete vaen.</l>
<l>Hi zetten neder vri ter stede.</l>
<l><pb n="160"/>Als hi menichwaerf dit dede,</l>
<l>Om dat hi hene soude vlien,</l>
<l>Spranc hi in zinen scoot mettien,</l>
<l n="4445">Recht of hi verstonde mede</l>
<l>Sire herten goedertierhede,</l>
<l>So dattene Fransois dede dragen</l>
<l>Sine broeders, die toe zagen,</l>
<l>In die woestine daer bi,</l>
<l n="4450">Daer hi zeker ware vri.</l>
<l>Dies gelijx vel in ene zake:</l>
<l>Bi Perreuse, in ene lake,</l>
<l>Es .i. eylant, daer wilde in zijn.</l>
<l><milestone unit="fol" n="25vb"/> Daer was gevangen .i. conijn,</l>
<l n="4455">Dat Fransoise was gegeven;</l>
<l>Het vlo al dat hem was beneven,</l>
<l>Maer allene jegen hem</l>
<l>Was het goedertiere ende tem.</l>
<l>Daer hi hene zoude gaen</l>
<l n="4460">Ter woestine van Grecium zaen</l>
<l>Biden mere van Reatinen,</l>
<l>Brochtem dor de lieve zine</l>
<l>.J. visschere gedragen sciere</l>
<l>Enen voghel vander riviere.</l>
<l n="4465">Dien voghel ontfinc hi ghaerne,</l>
<l>Hi nooddene danen te vaerne,</l>
<l>Maer hine wilde niewer vlien.</l>
<l>Sine ogen hief hi up na dien,</l>
<l>Ende bat herde lange daer.</l>
<l n="4470">Over ene lange wile daer naer</l>
<l>Cam hi them selven in der gebare,</l>
<l>Of hi van verren comen ware,</l>
<l>Ende sprac den vogle soetelike ane,</l>
<l>Dat hi Gode lovede ende voere dane.</l>
<l n="4475">Als die vogel adde zaen</l>
<l>Orlof ende benedixie ontfaen,</l>
<l>Geliet hi hem zere blide,</l>
<l><pb n="161"/>Ende vlooch wech ter ere zide.</l>
<l>Int zelve laec ende daer beneven</l>
<l n="4480">Was hem .i. levende visch gegeven,</l>
<l>Die groot was, ende na zine zede</l>
<l>So hiet hine broeder mede.</l>
<l>Int water ledine neven den boot.</l>
<l>Die visch maecte bliscap groot</l>
<l n="4485">Ende speelde vor hem in der gebare,</l>
<l>Als oft van groter liefte ware.</l>
<l>Niet eer hi van den scepe sciet,</l>
<l>Eert hem de helege Fransois hiet,</l>
<l>Ende hine benedyede mede</l>
<l n="4490">Met zire hant al daer ter stede.</l>
<l>Tere andre tijt was dese dinc,</l>
<l>Dat hi met enen broeder ginc</l>
<l>Bi Venegen, in dien marasch,</l>
<l>Daer hi zingende ende rasch</l>
<l n="4495">Vele vogelen hevet vonden</l>
<l>Onder die boomkine tien stonden.</l>
<l><hi rend="bold">D</hi>Oe dat sach de helege man,</l>
<l>Sprac hi sinen geselle dus an:</l>
<l><milestone unit="fol" n="26ra"/> "Onse zustre, gone vogelkine,</l>
<l n="4500">Elc die looft den sceppere zine:</l>
<l>Laet ons mids onder hem gaen</l>
<l>Ende onsen here zecgen zaen</l>
<l>Tsinen love onse getide."</l>
<l>Si ginghen onder de vogele blide,</l>
<l n="4505">Die hare stede helden al.</l>
<l>Maer om hare grote gescal</l>
<l>Ne mochte elc andren horen niet,</l>
<l>Waer dat elc sijn veers ooc liet.</l>
<l>Fransois, dien men te rechte eert,</l>
<l n="4510">Hem te gonen vogelen keert</l>
<l>Ende seide: "Zuster, laet u zinghen</l>
<l>Totien dat wi van onsen dingen</l>
<l>Sijn lof hebben vergolden Gode."</l>
<l><pb n="162"/>Si zwegen mettien gebode</l>
<l n="4515">Ontier ende si niet gemake</l>
<l>Adden vuldaen hare zake,</l>
<l>Ende hi hem orlof ooc gaf mede</l>
<l>Te zingene na hare zede.</l>
<l>Ende alsi orlof adden ontfaen,</l>
<l n="4520">Begonsten si weder zingen zaen.</l>
<l>Te Porciuncula tonser vrouwen</l>
<l>Mochtmen ooc wonder scouwen:</l>
<l>Up enen figeboom so plach</l>
<l>Bi Fransoise celle up enen dach</l>
<l n="4525">Een crekel te sittene ende zingen.</l>
<l>Die goede man in clenen dingen</l>
<l>Die grootheit in onsen here</l>
<l>Plach te wonderne wel zere,</l>
<l>Wart dicken gewect tons heren love</l>
<l n="4530">Biden crekel van dien hove,</l>
<l>So dat hi tenen tiden riep,</l>
<l>Entie crekel up zine hant stiep.</l>
<l>Hi seide: "Crekel, zuster mijn,</l>
<l>Sing, love den here dijn</l>
<l n="4535">Met dinen zonderlangen dingen."</l>
<l>Alte hant begonsti zingen,</l>
<l>Ende hine stonts ooc niet of,</l>
<l>Eer hem Fransois gaf orlof,</l>
<l>Ende vlooch weder tsire stede.</l>
<l n="4540">.viij. daghe bleef hi daer mede</l>
<l>Comende, kerende, ende hi zanc</l>
<l>Als hi wilde om haren danc.</l>
<l>Ten sinen sprac hi hem beneven:</l>
<l><milestone unit="fol" n="26rb"/> "Hets tijt dat wi orlof gheven</l>
<l n="4545">Suster crekele, datsoe wech gange;</l>
<l>Soe heeft ons met haren zange</l>
<l>Genouch gemerget in desen hove,</l>
<l>Ende ons vermaent tons heren love</l>
<l>.viij. daghe achter een te samen."</l>
<l n="4550"><pb n="163"/> Hi gaf haer orlof in Gods namen,</l>
<l>Ende soe maecte haer danen mettien.</l>
<l>Nemmeer daer na wort soe gesien,</l>
<l>Gelijc als of soe dat soe hiet</l>
<l>Ne dorste achter laten niet.</l>
<l n="4555"><hi rend="bold">E</hi>Chter, daer hi te Senes ziec lach,</l>
<l>.J. faisaen, up genen dach</l>
<l>Dat soe levende was gevaen,</l>
<l>Sendem .i. edel here zaen.</l>
<l>Teerst dat dat hoen den helegen man</l>
<l n="4560">Hoorde ende ooc hem sach an,</l>
<l>So vriendelike het bi hem was,</l>
<l>Dat het niet gedoochde das</l>
<l>Ende droegent dane in de wijngaerde,</l>
<l>Om dat voere zire vaerde,</l>
<l n="4565">Dan keerdet weder metter spoet</l>
<l>Als oft oit van hem ware gevoet.</l>
<l>Doe waest enen man gedragen,</l>
<l>Die Fransois in gonen dagen</l>
<l>Dor sine lieve plach te visenteerne.</l>
<l n="4570">Daer ontseit spise te verteerne,</l>
<l>Want hettene niet ne mochte sien.</l>
<l>Men brochte den goeden man mettien</l>
<l>Ende, als hetne sach met ogen,</l>
<l>So begonst bliscap te togen</l>
<l n="4575">In zijn gelaet, in sine gelike,</l>
<l>Ende at gherne ende blidelike.</l>
<l>&#x00B6; Eens quam hi, als hi plach gerne,</l>
<l>Ter woestine van Alverne.</l>
<l>Daer wilde .i. viertienacht de here</l>
<l n="4580">Vasten in Sinte Michiels ere.</l>
<l>Menigerande vogele quamen</l>
<l>Vliegen om zine celle tsamen</l>
<l>Met zange ende met bliden gebare,</l>
<l>Als of hem zine comst lief ware,</l>
<l n="4585">Ende dochte of tgevogelte woude,</l>
<l><pb n="164"/>Dat hi ghinder merren soude.</l>
<l>Doe hi dit sach doe seide hie</l>
<l>Te zinen gezellen: "Broeder, ic zie,</l>
<l><milestone unit="fol" n="26va"/> Dat het si ons heren wille,</l>
<l n="4590">Ons te blivene .i. stic hier stille;</l>
<l>Want onse zustre de vogele also</l>
<l>Om ons gebaren ende zijn vro."</l>
<l>.J. valke, die daer hevet gebroet,</l>
<l>Als hi hem daer te blivene doet,</l>
<l n="4595">Heeftene met lieve vercoren.</l>
<l>Want nachts, hier suldi wonder horen,</l>
<l>Als gewone was de man</l>
<l>Den dienst Gods te nemene an,</l>
<l>Wectine te lovene ons heren name.</l>
<l n="4600">Dat was Fransoise zere bequame,</l>
<l>Om dat die nerenstachtichede,</l>
<l>Die de valke om hem dede,</l>
<l>Van hem alle traecheit dreef.</l>
<l>So dat hi daer .i. deel ziec bleef,</l>
<l n="4605">Die valke ooc sinen zanc vertrecte,</l>
<l>Dat hine so tileke niene wecte.</l>
<l>Recht als hem God leerde de zaken:</l>
<l>Want doe alst was ant graken,</l>
<l>Luudde hi zire clocken clanc</l>
<l n="4610">Ende in enen stilren zanc.</l>
<l>Sekerlike het dochte in desen</l>
<l>Een vorteken van Gode wesen,</l>
<l>Bede, dattie voglen waren vro,</l>
<l>Entat de valke sanc also,</l>
<l n="4615">Om dat die here vul van gracien</l>
<l>Metten vedren van contemplacien</l>
<l>Up waert soude sijn verheven,</l>
<l>Ende hem de hoocheit soude sijn gegeven,</l>
<l>Dat hi soude scouwen ane</l>
<l n="4620">Seraphijn, die inghelike gedane.</l>
<l><pb n="165"/><hi rend="bold">T</hi>Enen tiden so lach hi</l>
<l>In dermitage Grecii,</l>
<l>Entie lieden van den lande</l>
<l>Hadden vernoy menigherande.</l>
<l n="4625">Want de wulve vander stede</l>
<l>Verbeten tvolc ende beesten mede,</l>
<l>Entie hagel plach ooc storen</l>
<l>Elcs jaers wijngaert ende coren.</l>
<l>Als hi desen castien soude,</l>
<l n="4630">Die scade adden dus menichfoude,</l>
<l>Seidi hem dustanich wort:</l>
<l>"In dere Gods, ons heren, hort,</l>
<l>So willic hier borge wesen</l>
<l><milestone unit="fol" n="26vb"/> Dat dese plage vort na desen</l>
<l n="4635">Van u sal versceden al,</l>
<l>Ende u goet vort dyen sal,</l>
<l>Eist dat ghijt wilt geloven mi,</l>
<l>Ende elc sijns ontfarmich si,</l>
<l>Ende ghi claer te biechten gaet,</l>
<l n="4640">Ende vraye penitencie ontfaet.</l>
<l>Ooc so seggic u dat mede,</l>
<l>Keerdi tuwer quader zede,</l>
<l>Het zal keren in corten dagen</l>
<l>Ende twivoudeghen dat plagen,</l>
<l n="4645">Ende meerre gramscap up u beten."</l>
<l>Van der wile, na dat beheten,</l>
<l>Bede plagen ende onweder</l>
<l>Vellen altemale neder;</l>
<l>No wulf no hagel diene dede</l>
<l n="4650">Hem vort gene pijnlichede.</l>
<l>Ja, als somwile hagel quam,</l>
<l>Die hare gebure vrucht benam,</l>
<l>Als hi hem naecte, hier ende daer,</l>
<l>Of hi hem keerde anders waer.</l>
<l n="4655">Die hagel helt sijn belof,</l>
<l>Die wulve ne sciedens niet of,</l>
<l><pb n="166"/>No sine pijnden vort waert mere</l>
<l>Hem te doene in genen kere</l>
<l>Jegen die duechdachticheden</l>
<l n="4660">Uptie lieden, die hare zeden</l>
<l>Ter dueget adden gheset,</l>
<l>Als lange alsi ombesmet</l>
<l>Hem hilden ende niet ne lieten</l>
<l>Dat si Fransoise behieten.</l>
<l n="4665">Soetelike machmen mede</l>
<l>Gevoelen smans goedertierhede,</l>
<l>Die so zoete was ende so groot,</l>
<l>Dat soe der diere wreetheit verboot,</l>
<l>Wilde beesten al te hem keerden,</l>
<l n="4670">Ende sochte stomme beesten leerde</l>
<l>Die diere, die den man sijn rebel</l>
<l>Sident dat hi in sonden vel,</l>
<l>Dat hise daer toe bedwanc</l>
<l>Te dienne om zinen danc.</l>
<l n="4675">Dits de dueget openbare,</l>
<l>Die alle dinc maect gevriende an hare,</l>
<l>Ende tallen dingen es goet</l>
<l>Ende in wien men vinden moet</l>
<l><milestone unit="fol" n="27ra"/> Dat belof van desen levene al,</l>
<l n="4680">Ende van dat hier na comen sal.</l>
</div>
<div type="chapter"><head type="chapter">[.IX.] <hi rend="italic">Die caritate van zinen gedochte, / Ende hoe hi de maertelye sochte. </hi></head>
<l><hi rend="bold">W</hi>Ie levet, die hem dies vermate,</l>
<l>Dat hi Fransoise karitate</l>
<l n="4685">Te scrivenen mochte thoofde comen,</l>
<l>Daer de vrient des brudecomen</l>
<l>Mede bernede in der maniere,</l>
<l><pb n="167"/>Dat hi als ene cole van viere</l>
<l>In de vlamme van ons heren minne</l>
<l n="4690">Al verswolgen was daer inne.</l>
<l>Weltijt so hi yet verhoorde</l>
<l>Der minnen Gods in enegen worde,</l>
<l>Wart hi gewect te hant int spreken,</l>
<l>Geporret ende al ontsteken,</l>
<l n="4695">Dies gelijx als der herten snare</l>
<l>Genoopt daer van buten ware</l>
<l>Mettien worde van der minne.</l>
<l>Hi seide dat met stouten zinne,</l>
<l>Dat elc zekerlike mede</l>
<l n="4700">Ware ene edele vulle milthede,</l>
<l>Datmen sulke rijcheit bode</l>
<l>Alse es de minne van Gode</l>
<l>Om dalemoesene die men bit;</l>
<l>Entie min ooc prijsde dit</l>
<l n="4705">Van den penninc, dat hem dochte</l>
<l>Dulste volc dat wesen mochte;</l>
<l>Want dat de minne van Gode mede,</l>
<l>Die onghemickede dierhede,</l>
<l>Allene genouch es zekerlike</l>
<l n="4710">Mede te copene hemelrike,</l>
<l>Ende in sine minne zere minnen sal</l>
<l>Die ons so zere minde vor al.</l>
<l>Om dat hi wecken soude zine sinne</l>
<l>Uut allen dingen tons heren minne,</l>
<l n="4715">Was hi vro in sijn gedochte</l>
<l>In alle gewerken, die God wrochte,</l>
<l>Ende biden genouchliken up ziene</l>
<l>Verhief sijn sin in den gesciene</l>
<l>Bede in redenen ende in saken,</l>
<l n="4720">Die de levende redene maken.</l>
<l>In sconen dingen mercte hi mede</l>
<l>Dien scoonsten boven alre sconede,</l>
<l>Ende bider zake, die hi zach,</l>
<l><pb n="168"/><milestone unit="fol" n="27rb"/> Die an den dingen gelach,</l>
<l n="4725">Heefti gevolcht hem dien hi mint.</l>
<l>Van allen zaken die hi vint</l>
<l>Maecti .i. ledre in zijn gedochte,</l>
<l>Daer hi te Gode bi clemmen mochte,</l>
<l>Om hem te winne in goeder moete,</l>
<l n="4730">Die al es minlic ende zoete.</l>
<l><hi rend="bold">M</hi>Et devocien van zinne,</l>
<l>Met ongehoorder groter minne</l>
<l>So heeft zine herte verhuegt</l>
<l>Die fonteinlike duegt,</l>
<l n="4735">Die hi als in beken smakede</l>
<l>In creaturen, die God makede,</l>
<l>Ende, gelijc of hi adde vernomen</l>
<l>Ene hovessche note comen,</l>
<l>In de gelike van hare virtuten</l>
<l n="4740">Ende van haren daden van buten,</l>
<l>Dat hem comen es van hier boven,</l>
<l>So hietise zoetelike Gode loven</l>
<l>Na de maniere entie zede,</l>
<l>Dat David de profete dede.</l>
<l n="4745">Jhesus Karst, die was gecruust,</l>
<l>Die es die woent entie luust</l>
<l>Altoos ende in hem moet merren,</l>
<l>Gelijc als tbondekin van merren,</l>
<l>Entie bruut die tusscen borsten draget,</l>
<l n="4750">In hem begherti ende jaghet</l>
<l>Ghetransformeert in alre maniere</l>
<l>Te zine bider minne viere.</l>
<l>Ende om dat hi them waert drouch</l>
<l>Den wille zonderlange genouch,</l>
<l n="4755">Van dartiendaghe recht vort an</l>
<l>So helt .xl. dage de man;</l>
<l>Want ons heren vastene doe was</l>
<l>In de woestine, als hijt las,</l>
<l>So trac hi ter woestine mede,</l>
<l n="4760"><pb n="169"/> Besloten in ene nouwe stede.</l>
<l>Ende so hi mochte in nauwester wisen</l>
<l>Leefdi in dranke ende in spisen,</l>
<l>In vastene ende in gebede</l>
<l>Ende Gode te lovene mede.</l>
<l n="4765">So leedde hi ginder sijn leven</l>
<l>Sonder enich ooc begeven.</l>
<l>Met aldus ontstekenre minne</l>
<l>Drouchi an Cristuse zine zinne,</l>
<l><milestone unit="fol" n="27va"/> Ende zijn lief, dattene niet hoonde,</l>
<l n="4770">So sonderlange hem weder loonde</l>
<l>Met groter minne entie so sochte,</l>
<l>Dat den goeden man dat dochte,</l>
<l>Als of hi vor zine ogen mede</l>
<l>Ons heren jegenwordichede</l>
<l n="4775">Ghevoelde daer in allen stonden,</l>
<l>Als hi met worden heeft ontbonden</l>
<l>Somegen van sinen gesellen,</l>
<l>Dien hijt hemelike wilde tellen.</l>
<l>An ons heren sacrament,</l>
<l n="4780">Datmen sinen lechamen kent,</l>
<l>Daer was hi an onsteken mede</l>
<l>Met vlammen van groter innentlichede,</l>
<l>Ende daer of addi al besonder</l>
<l>Uutnemende wonderne wonder</l>
<l n="4785">Van der liever waerdichede,</l>
<l>Ende van der waerder liefscap mede.</l>
<l>Dicken ontfinc hi Gode de man,</l>
<l>Ende so devotelike dan,</l>
<l>Dat hi dandre devoot makede.</l>
<l n="4790">Als hi die edele spise smakede</l>
<l>Van den lechame sonder sonde,</l>
<l>Wart hi danne daer ter stonde</l>
<l>Als hi in den geest dronken ware,</l>
<l>Ende wart begrepen openbare</l>
<l n="4795">In den gelate van groter minne</l>
<l><pb n="170"/>Als een exces van zinne.</l>
<l><hi rend="bold">M</hi>Arien, die Jhesus onsen here</l>
<l>Drouch, dien mindi so zere,</l>
<l>Dat tonge gene geseggen can,</l>
<l n="4800">Want soe den here, diet al began,</l>
<l>Onsen broeder warden dede,</l>
<l>Ende wie bi hare duechdachtichede</l>
<l>Ghenaden hebben alle gemene.</l>
<l>In hare, na Jhesus Kerste, allene</l>
<l n="4805">Troosti hem van alre zake;</l>
<l>Hare addi geset vorsprake</l>
<l>Over hem ende zine scare.</l>
<l>Ooc so plachi des dor hare</l>
<l>Van Pieters ende van Pauwels feeste</l>
<l n="4810">Te vastene met omoedegen geeste</l>
<l>Tote haren daghe, die men seget</l>
<l>Die ten halven oeste geleget.</l>
<l>Den ingel hier boven mede,</l>
<l><milestone unit="fol" n="27vb"/> Die metten viere der godlichede</l>
<l n="4815">Sijn onsteken also zere</l>
<l>Om te scouwene in onsen here</l>
<l>Entie helege zielen tontstekene,</l>
<l>Minde hi so boven allen sprekene,</l>
<l>Ende was met zulker vriendelichede</l>
<l n="4820">Te hem waert gebonden mede,</l>
<l>Dat hi, na onser vrouwen upvaert,</l>
<l>Alsoe voer te hemele waert,</l>
<l>.xl. daghe hem ruste mede</l>
<l>In nerenste ende in vasten gebede.</l>
<l n="4825">Sinte Michiel, der inglen voghet,</l>
<l>Want de scrifture van hem toget,</l>
<l>Dat hi de ziele met groter ere</l>
<l>Prosenteert vor onsen here,</l>
<l>Minde hi sonderlange ghenouch</l>
<l n="4830">Om die lieve, die hi drouch</l>
<l>Tallen zielen, om haer behout,</l>
<l><pb n="171"/>Daer hi omme pijnde menichfout.</l>
<l>Om die gedincnesse, die hem camen</l>
<l>Van allen helegen te samen,</l>
<l n="4835">Gelijc alst waren vierstene,</l>
<l>Quam hem an .i. brant niet clene,</l>
<l>Diene ontstac in de Gods minne.</l>
<l>Hi adde vercoren in sinen zinne</l>
<l>Alle apostelen, maer uutvercoren</l>
<l n="4840">Adde hi Pietren ende Pauwelse te voren</l>
<l>Om de lieve die hi wiste</l>
<l>Die si drougen an Jhesum Criste.</l>
<l>Dor hare zonderlange ere</l>
<l>Vaste ene .xl. nachte de here.</l>
<l n="4845">Daerme Gods ne adde groot no clene,</l>
<l>Sonder .ij. vierlinge allene,</l>
<l>Die hi mochte geven of laten</l>
<l>Met milder hovesscher caritaten:</l>
<l>Teen was sijn arme lechame,</l>
<l n="4850">Tander zine siele bequame.</l>
<l>Dewangelie die zeghet,</l>
<l>Daer die waerhede in leget,</l>
<l>Dat onse here up enen dach</l>
<l>In den temple zat ende sach,</l>
<l n="4855">Dat vele rike lieden quamen</l>
<l>Die groot goet offerden te samen,</l>
<l>Ende ene arme wedue quam,</l>
<l>Die .ij. coprine vierlinge nam</l>
<l><milestone unit="fol" n="28ra"/> Ende warpse in den bloc daer mede.</l>
<l n="4860">Doe sprac Jhesus daer ter stede,</l>
<l>Datsoe adde gegeven meer</l>
<l>Dan alt rike volc dede eer:</l>
<l>Want den andren bleef genouch,</l>
<l>Ende soe was, die niet wech drouch.</l>
<l n="4865"><hi rend="bold">F</hi>Ransois offerde des ghelike;</l>
<l>Hine hilt niet, als die rike,</l>
<l>Maer hi gaf, als .i. milde bode,</l>
<l><pb n="172"/>Sine .ij. vierlinge algader Gode.</l>
<l>Hort dese worde ontbinden bet,</l>
<l n="4870">Wantsi behoren ter ouder wet:</l>
<l>Tempel was ten oostende ondaen,</l>
<l>Daer voren buten was gestaen</l>
<l>.J. outaer, daer men up brande</l>
<l>Die holocausten, die offerande,</l>
<l n="4875">Coeye, scapen, alsmen doe plach;</l>
<l>Het was wet op gonen dach.</l>
<l>Binnen stont .i. goudijn outaer,</l>
<l>Daer men up plach te berne daer</l>
<l>Diere specie, in dere ons heren.</l>
<l n="4880">Duferste offrande mogen wi keren</l>
<l>Ten lechame, als men offert Gode</l>
<l>Met vastene ende thoude zine gebode;</l>
<l>Dinderste offrande ten gebede</l>
<l>Dat soete riect vor de godlijchede,</l>
<l n="4885">Alst sinte Jhan ewangeliste</l>
<l>Ons verstaen doet, diet wel wiste.</l>
<l>Dus wanic dat ghi zult de wort</l>
<l>Verstaen die ghi hier ebt gehort.</l>
<l>Maer dese .ij. offerdi so .i. paerlike</l>
<l n="4890">Bi Gods minne van hemelrike,</l>
<l>Dat hi als in allen stonden</l>
<l>Tvleesch met vastene adde gebonden,</l>
<l>Entie ziele offerde hi mede</l>
<l>Met heter begherlichede.</l>
<l n="4895">Buten int kerchof sine offerande</l>
<l>Sacrerende ia den helegen brande,</l>
<l>Int tempel binnen metten viere</l>
<l>Bernede hi zine specie diere.</l>
<l>Die devocie van caritaten,</l>
<l n="4900">Die in hem was so utermaten,</l>
<l>Drouchen also ter godlicheden,</l>
<l>Dat sine lieve goedertierhede</l>
<l>Hare spreedde al durenture</l>
<l><pb n="173"/><milestone unit="fol" n="28rb"/> Den gonen, die vander nature</l>
<l n="4905">Enter gracien gesellen waren.</l>
<l>Want dien die goedertierheit te waren</l>
<l>Adde gemaect broeder te sine</l>
<l>Elken creatuurkine,</l>
<l>Men darfs niet wondren no vragen,</l>
<l n="4910">Of hi hem, diet beelde dragen</l>
<l>Des sceppers, diet al wesen doet,</l>
<l>Entie verlost hevet sijn bloet,</l>
<l>Broederlike minde ende mere</l>
<l>In Jhesus Kerste onsen here.</l>
<l n="4915">Hem dinct dat hi els niet verdient</l>
<l>Te zine Jhesus Cristus vrient</l>
<l>Hen zi dat hi de ziele voede</l>
<l>Die hi loste met sinen bloede.</l>
<l><hi rend="bold">H</hi>I seide, hen ware niet te prisene</l>
<l n="4920">Vor der zielen wech te wisene.</l>
<l>Hier omme proufdi meest dat gone,</l>
<l>Om dat de enege Gods zone</l>
<l>Door de zielen hangen woude</l>
<l>Ant cruce, als hi sterven soude.</l>
<l n="4925">Hier omme worsteldi ende vacht</l>
<l>In sijn gebede dach ende nacht,</l>
<l>Ende liep predeken also wel;</l>
<l>In exemple ende in bi spel</l>
<l>Was hi ongemate bedi.</l>
<l n="4930">Ende alsene iemen hier bi</l>
<l>Begreep, dat scaerp was sijn leven,</l>
<l>Heefti hem andworde gegeven,</l>
<l>Dat hi den lieden gegeven ware</l>
<l>Tenen exemple al openbare.</l>
<l n="4935">Al was, dat sijn onnosel vleesch,</l>
<l>Dat sonder strijt ende sonder eesch</l>
<l>Dede al dat de geest geboot,</l>
<l>Ne gene roede ne adde noot</l>
<l>Om gene mesdaden diet dede,</l>
<l n="4940"><pb n="174"/> Om exemple te gevene mede</l>
<l>Pijnde hijt emmer ende verlaste,</l>
<l>Ende helt de scaerpe wege vaste</l>
<l>Om andre lieden te bekerne.</l>
<l>Hi seide al dus in sinen leerne:</l>
<l n="4945">"Al eist dat ic spreke wale</l>
<l>Der inglen enter lieden tale,</l>
<l>Ic ebbe caritate in mi</l>
<l>Ende ic minen evenkerstin daer bi</l>
<l><milestone unit="fol" n="28va"/> Te duechden exempel niet ne geve,</l>
<l n="4950">Al mijn doen ende datic leve</l>
<l>Dat vroomt andren lieden clene</l>
<l>Ende mi selven niet beghene."</l>
<l><hi rend="bold">M</hi>Et heten viere der caritaten</l>
<l>Begherdi nerenstelike utermaten</l>
<l n="4955">Men zeghet van den maertelaren,</l>
<l>Die men niet conde vervaren,</l>
<l>No geblusschen tvier van minnen,</l>
<l>No hare cracht ooc niet verwinnen.</l>
<l>Dies begaerde de goedertiere,</l>
<l n="4960">Als die van der minnen viere</l>
<l>Barnede, dat ute jaghet</l>
<l>Alle de vrese die men draghet,</l>
<l>Bi martelien in de Gods hande</l>
<l>Hem tofferne levende offrande,</l>
<l n="4965">Om dat hi Gode gelden soude,</l>
<l>Die om ons allen sterven woude,</l>
<l>Ende hi ander lieden zinne</l>
<l>Troosten soude tons heren minne.</l>
<l>Want tes sests jaers, alsmen ons leert,</l>
<l n="4970">Dat hi hem adde bekeert,</l>
<l>Wort ontsteken de here mare,</l>
<l>Om te wardene maertelare,</l>
<l>Ende achte te vaerne in Surien,</l>
<l>Om predeken ende castien</l>
<l n="4975">Den Sarrasinen ende te bekeerne</l>
<l><pb n="175"/>Ende hem penitencie te leerne.</l>
<l>So dat hi in een scip quam</l>
<l>Dat daer waert wilde, als hijt vernam.</l>
<l>So dat de wint hem ende sine pertie</l>
<l n="4980">Dreef int lant van Slavenie.</l>
<l>Dat scip daer lange bliven woude</l>
<l>Ende hine conste niet so houde</l>
<l>Scip gevinden te sire vaert,</l>
<l>Dat hi wel geware waert</l>
<l n="4985">Dat hi emmer moeste begeven</l>
<l>Sinen wille want hi es bleven.</l>
<l>Maer so vant hi maronniere,</l>
<l>Die tAncoene wilden sciere;</l>
<l>Hem bat hi dor ons heren minne,</l>
<l n="4990">Dat sine lieten met hem inne.</l>
<l>Maer si ontseident nerenstelike,</l>
<l>Wantsi spisen adden breke;</l>
<l>Ende Fransois, die hem verhuegt</l>
<l>Sere up ons heren duegt,</l>
<l n="4995"><milestone unit="fol" n="28vb"/> Es hemelike ende sijn compaen</l>
<l>Binnen in dat scip gegaen.</l>
<l><hi rend="bold">D</hi>Aer cam .i., als men bewaent,</l>
<l>Dies van Gode was vermaent,</l>
<l>Als gesent te sijns arems noot,</l>
<l n="5000">Die spise brochte ende broot.</l>
<l>Enen scipman, die Gode ontsach,</l>
<l>Riep gonen te hem uptien dach</l>
<l>Ende seide: "Uptie trouwe dijn</l>
<l>Dit hout den armen broeders, die sijn</l>
<l n="5005">Gescuult in dit scip hemelike,</l>
<l>Ende deelt hem weder vriendelike</l>
<l>Als tijt es ende sijs ebben noot."</l>
<l>Dus eist gesciet, dat weder stoot</l>
<l>Van winde tscip dwanc so onsochte,</l>
<l n="5010">Dat het niewer havenen mochte</l>
<l>Entie spise wort verteert al rene,</l>
<l><pb n="176"/>Sonder des arems Fransoise allene.</l>
<l>Ende al ne wasser bure wat,</l>
<l>Onse here dede wassen dat,</l>
<l n="5015">Dat so herde menigen dach</l>
<l>Dat scip van storme in de zee lach,</l>
<l>Hem allen stont te staden scone</l>
<l>Tote datsi camen tAncone.</l>
<l>Die sciplieden sagen wel an,</l>
<l n="5020">Datsi biden helegen man</l>
<l>Die vreze ontgingen vander doot,</l>
<l>Als die wel kenden welke noot</l>
<l>Datsi adden ende wat God wrochte</l>
<l>In de zee, diet wel vermochte,</l>
<l n="5025">Ende dankedens vaste onsen here,</l>
<l>Die hem altoos wonderlijc zere</l>
<l>Ende minlijc onder de vrienden zine</l>
<l>Toget, alst hier es anscine.</l>
<l>Als hi uten scepe sciet</l>
<l n="5030">Ende upt lant cam, ne lieti niet,</l>
<l>Hine ginc zayen dat helege zaet,</l>
<l>Dats twoort ons heren, daer hi gaet,</l>
<l>Daer hi of brochte scove ende garven</l>
<l>Nuttelijc ende van groter bedarven.</l>
<l n="5035"><hi rend="bold">D</hi>Aer om dat der maertelien smerte</l>
<l>So beghert was in sine herte,</l>
<l>Dat hi de edele doot so zere</l>
<l>Begherde om onsen here,</l>
<l>Heefti den wech bestaen al noch</l>
<l n="5040"><milestone unit="fol" n="29ra"/> Toten lande van Maroch,</l>
<l>Om dat hi mirale Mommeline</l>
<l>Ende ooc mede den volke sine</l>
<l>Wilde predeken ende leren</l>
<l>Dewangelie Gods ons heren,</l>
<l n="5045">Up aventure of hi mochte</l>
<l>Den seghe vinden dien hi sochte.</l>
<l>Met groten wille utermaten</l>
<l><pb n="177"/>Ghinc hi heinen sire straten,</l>
<l>Al was hi van lechamen cranc,</l>
<l n="5050">Dat hi vorliep in zinen ganc</l>
<l>Sinen geselle, die met hem ginc,</l>
<l>Om te vulbringene de dinc</l>
<l>Haestelike, in der ghebare</l>
<l>Of hi dronken van geeste ware.</l>
<l n="5055">Maer doe hi in Spaengen cam,</l>
<l>Alst God wilde, alsict vernam,</l>
<l>Diene tander dinghen helt,</l>
<l>Cam hem an eens evels gewelt</l>
<l>So utermaten ende so zwaer,</l>
<l n="5060">Dat hem wart benomen daer,</l>
<l>Dat hi niet vulbringen mochte</l>
<l>Sulke zaken als hi sochte.</l>
<l>Die goede man wort wel geware,</l>
<l>Dat sine kindren nuttelijc ware,</l>
<l n="5065">Dat hi te goeden levene brochte,</l>
<l>Sijn leven noch, oft wesen mochte,</l>
<l>Al helt hi in sinen zin</l>
<l>Sijn sterven over sijn gewin,</l>
<l>Ende keerde weder te sire scaren,</l>
<l n="5070">Die zire zorghe bevolen waren.</l>
<l>Maer die bant van caritaten</l>
<l>Dwanc zinen gheest so utermaten</l>
<l>Om maertelie te smakene,</l>
<l>Dat hi hem noch pijnt te makene</l>
<l n="5075">In dere der drievoudichede</l>
<l>Te hedinesse waert, om mede</l>
<l>Sijn bloet te sturtene, ofs hem bedaerf,</l>
<l>Ende dit was de derde waerf.</l>
<l>Int dartiende jaer daer naer,</l>
<l n="5080">Dat hi ontfinc tleven zwaer,</l>
<l>Es hi in Surien gevaren,</l>
<l>Daer hi vele anguissen te waren</l>
<l>Wilde ebben ende gedogen,</l>
<l><pb n="178"/>Om te comene vor soudaens ogen.</l>
<l n="5085"><milestone unit="fol" n="29rb"/> Want al doe in der tijt</l>
<l>Was zware orloge ende strijt</l>
<l>Jegen de heidine uptien dach;</l>
<l>In beden ziden ooc here lach,</l>
<l>So dat niemen mochte liden,</l>
<l n="5090">Hen was up sterven in dien tiden.</l>
<l>Die soudaen had uut gegeven</l>
<l>.J. wreet gebod up onse leven,</l>
<l>Die eens kerstijns hooft bringen woude</l>
<l>Dat hi enen bisant ebben soude.</l>
<l n="5095"><hi rend="bold">M</hi>Aer Fransois, de rudder ons heren,</l>
<l>Die om vaer achte geen keren</l>
<l>Ende in corten tiden hacht</l>
<l>Te gewinnen des hi wacht,</l>
<l>Heeft vonden in sinen raet,</l>
<l n="5100">Dat hi genen wech bestaet,</l>
<l>Niet als oom de doot vervaert</l>
<l>Maer als .i. diese begaert.</l>
<l>Teerst so dedi zine gebede</l>
<l>Ende wort getroost van Gode mede,</l>
<l n="5105">So dat hi stoutelike zeget</l>
<l>Twoort, dat in den zouter leget:</l>
<l>"Ga ic in de scade vander doot,</l>
<l>In ontsie tquade clene no groot,</l>
<l>Want du, here, best met mi."</l>
<l n="5110">Enen gezelle so nam hi,</l>
<l>Die hiet Illuminatus daer;</l>
<l>.J. man waest van duechden claer.</l>
<l>Ende als hi sinen wech bestoet,</l>
<l>Camen hem .ij. scapen int gemoet.</l>
<l n="5115">Dies was de helege man so blide</l>
<l>Ende seide den broeder an zine side:</l>
<l>"Broeder, troost di an onsen here,</l>
<l>Want der ewangelien lere</l>
<l>Wort an ons vervullet nu,</l>
<l n="5120"><pb n="179"/> Die aldus spreect: "Siet, ic zende u,</l>
<l>Geliker wijs als die scape,</l>
<l>Mids onder der wulven gegape."</l>
<l>Als hi quam bet vort gegaen,</l>
<l>Camen hem te gemoete zaen</l>
<l n="5125">Sarrasine, in der gebaren</l>
<l>Als wulve onder de scape waren,</l>
<l>Diese fellike anevaerden</l>
<l>Ende hem daden vele onwaerden,</l>
<l>Versprakendse ende slouchse mede,</l>
<l n="5130"><milestone unit="fol" n="29va"/> Ende bondene daer ter steden.</l>
<l>Doch dat si met groten rouwen</l>
<l>Mesvoert waren ente blouwen,</l>
<l>Ende alst God wilde zonder waen,</l>
<l>Datsi doch vor den soudaen</l>
<l n="5135">Geleet waren metter vaert,</l>
<l>Also als Fransois begaert.</l>
<l>So dat die here hem dede vragen</l>
<l>Watsi wilden ende jaghen,</l>
<l>Wane ende wiese zendde daer?</l>
<l n="5140">Fransois andworde sonder vaer,</l>
<l>Dattene niemen heeft gesent</l>
<l>Daer, maer God, diet al kent,</l>
<l>Dat hi hem ende sinen lieden</l>
<l>Den rechten wech soude bedieden,</l>
<l n="5145">Ende hem doen verstaen ooc mede</l>
<l>Die ewangelie der waerhede.</l>
<l><hi rend="bold">M</hi>Et so groter stoutheit van zinne</l>
<l>Ende met so groter virtuut daer inne</l>
<l>Ende met so heten geeste bevaen</l>
<l n="5150">So predecti den soudaen</l>
<l>Enen God in de drievoudichede,</l>
<l>Ende Cristus, den behoudre, mede,</l>
<l>Dat der ewangelien woort,</l>
<l>Datmen heeft bescreven gehort,</l>
<l n="5155">Dat dus spreect, was over waer</l>
<l><pb n="180"/>In hem vervullet al daer:</l>
<l>God spreect: "Ic sal u geven den mont</l>
<l>Entie wijsheit ooc ter stont,</l>
<l>Daer jegen ne sullen sonder waen,</l>
<l n="5160">Weder seggen no weder staen</l>
<l>Niet mogen no groot no clene</l>
<l>Alle uwe viande ghemene."</l>
<l>Want de soudaen die besach</l>
<l>Den groten heten wille, die lach</l>
<l n="5165">In hem, ende sine duechdachtichede,</l>
<l>Ende horde vele te gherne mede</l>
<l>Ende bat hem, dat hijt doen woude,</l>
<l>Datti .i. stic daer bliven soude.</l>
<l>Fransois seide, als hem God riet:</l>
<l n="5170">"Wultu," sprac hi, "ende dijn diet</l>
<l>An Jhesus Kerste di bekeren,</l>
<l>Dor sinen wille ende sire eren</l>
<l>Salic alte gherne nu</l>
<l>Bliven dan hier met u.</l>
<l n="5175"><milestone unit="fol" n="29vb"/> Maer eist, dattu twivels zere</l>
<l>Om tgelove van onsen here</l>
<l>Mammets wet te latene hier,</l>
<l>Doe ontsteken .i. groot vier;</l>
<l>Ic wille met dinen papen gaen</l>
<l n="5180">Mids in dien viere zaen,</l>
<l>Dattu dan kennes daer bi</l>
<l>Welc gelove sekersts si,</l>
<l>Helich geest ende best over al,</l>
<l>Ende welc datmen houden sal."</l>
<l n="5185"><hi rend="bold">A</hi>Ls hi dit sprac ten soudane</l>
<l>Seide hi weder: "Ic ne wane</l>
<l>Niet, dat mine papen hier</l>
<l>Enich aventuurt int vier,</l>
<l>Te bescermene de wet sine,</l>
<l n="5190">No gedoge ooc enige pine."</l>
<l>Bedi hi adde te hant gesien</l>
<l><pb n="181"/>Enen sire papen vlien</l>
<l>Uut zinen ogen, als hi horde</l>
<l>Van Fransoise sulke worde,</l>
<l n="5195">.J. out ende vander meester namen</l>
<l>Van al den papen te samen.</l>
<l>Fransois andworde ter stat:</l>
<l>"Wiltu mi beloven dat</l>
<l>Vor dijn volc ende over di,</l>
<l n="5200">Dat gemeenlike du ende si</l>
<l>Wilt comen an de Gods wet,</l>
<l>Oficker come al ombesmet</l>
<l>Uten viere, ic salre in gaen;</l>
<l>Ende wordic int vier verdaen,</l>
<l n="5205">Datment niemen tyen sal</l>
<l>Dan mine sonden al;</l>
<l>Ende of mi de mogentede</l>
<l>Van Gode bescermet mede,</l>
<l>Bekent Cristuse algader,</l>
<l n="5210">Die macht entie wijsheit svader,</l>
<l>Die warachtich God ende here</l>
<l>Ende behoudre es emmermere."</l>
<l>Die zoudaen andworde zaen,</l>
<l>Dat hijs niet wilde anegaen,</l>
<l n="5215">Want hi vrucht, of het gesciede,</l>
<l>Dat werringe worde onder de liede.</l>
<l>Maer hi dede den helegen here</l>
<l>Bieden diere giften zere,</l>
<l>Die hi versmaedde in der gebare,</l>
<l n="5220"><milestone unit="fol" n="30ra"/> Als oft onwaerde muedre ware,</l>
<l>Want sine ghiericheit die stoet</l>
<l>Om die zielen, niet om tgoet.</l>
<l><hi rend="bold">D</hi>Ie soudaen mercte anden man,</l>
<l>Datter vulmaecteit lach an,</l>
<l n="5225">Onwaerde van artschen goede.</l>
<l>Met wondre goedertieren moede</l>
<l>Wart hi beroert them waert.</l>
<l><pb n="182"/>Ende al eist dat hi niet begaert</l>
<l>Of niet dar van sinen heren</l>
<l n="5230">Bi aventuren hem bekeren,</l>
<l>Goedertierlike bat hi nochtan</l>
<l>Den uutvercoornen Gods man,</l>
<l>Dat hi dor sine zalicheide</l>
<l>Sine prosente ontfingen meide</l>
<l n="5235">Ende hi armen kerstinen gave</l>
<l>Jof armen kerken die have.</l>
<l>Hi, die alse met gewelde</l>
<l>Scuwede den last vanden gelde,</l>
<l>Ende in den soudaen niet sach mede</l>
<l n="5240">Den wortel van rechter duechdachtichede,</l>
<l>Ne dede dat in gere maniere.</l>
<l>Ooc wort hi geware wel sciere,</l>
<l>Dat hi tvolc niet bekeren mochte,</l>
<l>No bejagen, dat hi zochte.</l>
<l n="5245">Ten kerstinen waert hi hem keert,</l>
<l>Als die van Gode was geleert.</l>
<l>Al dustane wijs eist gesciet</l>
<l>Biden wille Gods diet al siet,</l>
<l>Wonderlike bi Gods genaden</l>
<l n="5250">Ende bi des goets mans weldaden,</l>
<l>Dat die vrient Gods die doet sochte,</l>
<l>Met al dat hi geleesten mochte,</l>
<l>Dor God, ende des God niet woude,</l>
<l>Om dat hi niet omberen zoude</l>
<l n="5255">Te ebne der martelien crone,</l>
<l>Ende hi verchiert soude sijn scone</l>
<l>Namaels vor al die lijf ontfingen</l>
<l>Met uutsonderlangen dingen.</l>
<l>Aldus eist gesciet mede</l>
<l n="5260">Dat dat vier der godlichede</l>
<l>Vulmaecteliker noch in sine herte</l>
<l>Bernen souden met zoeter smerte,</l>
<l>Om dat uut sinen vlesce daer naer</l>
<l><pb n="183"/>Uut breken soude bet openbaer.</l>
<l n="5265"><milestone unit="fol" n="30rb"/> O wi, hoe recht .i. salich man!</l>
<l>Al was dat geen fel tiran</l>
<l>In hem te dodene ne quam,</l>
<l>Nochtan na dat verslegen lam</l>
<l>Drouchi puurlike de gelike.</l>
<l n="5270">O wy, o dor warachtelike</l>
<l>Machmen desen zalich nomen.</l>
<l>Al eist hem daer toe niet comen,</l>
<l>Dat hem tlijf niet genomen waert</l>
<l>Jegen dat vreselike diet</l>
<l n="5275">Van hem die haten kerstinede,</l>
<l>Nochtan verloos hi niet daer mede</l>
<l>Die ere entie zeghe groot</l>
<l>Als maertelaren genoot.</l>
</div>
<div type="chapter"><head type="chapter">[.X.] <hi rend="italic">Van den nerenste die hi dede / Sonderlange in zine gebede.</hi></head>
<l><hi rend="bold">F</hi>Ransois die gevoelde das,</l>
<l>Dat hi na desen lechame was</l>
<l>Vreimde van Gode onsen here.</l>
<l>Buten was hi in aertscen begere</l>
<l n="5285">Bider caritate van binnen</l>
<l>Sonder gevoelen van zinnen.</l>
<l>Ende om dat hi niet woude</l>
<l>Datti ongetroost wesen soude</l>
<l>Van sinen lieve, sonder begeven</l>
<l n="5290">Es hi in den gebede bleven;</l>
<l>Want sinen geest so wildi</l>
<l>Altoos Gode geven bi.</l>
<l>Ende te waren zine gebede</l>
<l>Was hem grote troostelichede</l>
<l n="5295"><pb n="184"/> In contemplacien, die hi smaect;</l>
<l>Want hi hem te soukene maect,</l>
<l>In dor gane die woningen</l>
<l>Hier boven met sinen wanderingen</l>
<l>Mtten inglen daer hi doe</l>
<l n="5300">Portre was gemaect al toe,</l>
<l>Sijn lief met willen uutnemenden heet,</l>
<l>Daer ne alleenlike of versceet</l>
<l>Ene wech ende ene maziere,</l>
<l>Dats allene svleeschs maniere.</l>
<l n="5305">Ooc was daer toe sine gebede</l>
<l>Hem zelven grote helpelichede,</l>
<l>Want in al datti heeft gewracht</l>
<l>Wantroosti hem van sire cracht,</l>
<l>Ende getrooste hem herde zere</l>
<l n="5310"><milestone unit="fol" n="30va"/> Der genaden van onsen here,</l>
<l>Ende warp dus sijn gepens algader</l>
<l>Up waert in den hemelscen vader.</l>
<l>Nerenstelike zeide hi dan,</l>
<l>Dat dien religieusen man</l>
<l n="5315">Te begerne ware de gebede</l>
<l>Boven alrande rijchede,</l>
<l>Ende ooc ne waendi nemmermere</l>
<l>Dat hi in dienste van onsen here</l>
<l>Sonder dat mochte ebben spoet.</l>
<l n="5320">Des sette hi daer toe sinen moet,</l>
<l>Sine broeders na sire macht</l>
<l>Daer toe te weckene dach ende nacht.</l>
<l>Want ghinc hi satti, buten, binnen,</l>
<l>Onledich of ledich van zinnen,</l>
<l n="5325">So nerenst was hi ter bede,</l>
<l>Dat elken mochte dinken mede</l>
<l>Dat hi hare up adde gegeven</l>
<l>Gewerke, tijt, herte ende leven.</l>
<l>Gewone was hi als sijn gedochte</l>
<l n="5330">Iet de helege geest besochte,</l>
<l><pb n="185"/>Dat hijs niet was roukeloos.</l>
<l>Maer als dat cam, hi volchde altoos,</l>
<l>Ende also lange alst God gaf</l>
<l>Nutte hi de zoetheit daer af.</l>
<l n="5335">Als hi upten wege was</l>
<l>Ende hi dan ghevoelde das</l>
<l>Van den helegen geest, bleef hi staende,</l>
<l>Ende, sine broeders voren gaende,</l>
<l>Die niewe insperacie ons heren</l>
<l n="5340">Wildi tsire nutscap keren,</l>
<l>Ende altoos ooc hine ontfinc</l>
<l>Die gracie niet als ydele dinc.</l>
<l>Dicken so wort hi bevangen</l>
<l>Met so uutnemende zonderlangen</l>
<l n="5345">Contemplacien in gonen dagen,</l>
<l>Dat hi boven hem wort gedragen</l>
<l>Ende ooc yet gevoelde binnen</l>
<l>Boven mensceliken zinnen,</l>
<l>Soedat hi niet gevoelde mede</l>
<l n="5350">Watmen buten an hem dede.</l>
<l><hi rend="bold">E</hi>Ens so voer hi, ebwi gehort,</l>
<l>Te Sint Sepulcre dorde port,</l>
<l>Daer vele volx in woont tsamen,</l>
<l>Ende, want hi cranc was van lechamen,</l>
<l n="5355"><milestone unit="fol" n="30vb"/> Reet hi enen ezel; daer es hi gemoet</l>
<l>Van menigen en gehurt dor goet.</l>
<l>Men trectene hurt ende hout,</l>
<l>Ende moeyet menichfout,</l>
<l>Maer hine dochts gevoelen niet;</l>
<l n="5360">Recht als .i. doot lechame pliet,</l>
<l>So ne achtijs niet een haer,</l>
<l>Watmen met hem dede daer.</l>
<l>Ende als hi lange daer was leden,</l>
<l>Ende quam tere lazerie gereden,</l>
<l n="5365">Cam hi them zelven inder gebare,</l>
<l>Of hi van verren comen ware,</l>
<l><pb n="186"/>Ende vraechde nerenstelike dat,</l>
<l>Wanneer si comen souden ter stat.</l>
<l>Want sine herte daer gevest mede</l>
<l n="5370">Was in de hemelsche claerhede,</l>
<l>Ne gevoeldi tijt no stat,</l>
<l>No lieden trecken dit no dat.</l>
<l>Ende dit gesciede te menigen stonden,</l>
<l>Alse sine broeders wel bevonden.</l>
<l n="5375">Ende, want hi in beden heeft vernomen</l>
<l>Die soetheit shelichs geest comen</l>
<l>So vele liefliker in hem, de baden,</l>
<l>So hise meer vint ontladen</l>
<l>Van desen zwaren aertscen laste,</l>
<l n="5380">Sochte hi nerenstelike ende vaste</l>
<l>Ydele kerken ende woeste steden</l>
<l>Nachts te sine in sire gebeden,</l>
<l>Daer hi gevoelde in meniger tijt</l>
<l>Weder die viande strijt,</l>
<l n="5385">Die gevoelike weder hem vochten</l>
<l>Ende hem pijnden, al datsi mochten,</l>
<l>Hoe sine also distorbeerden,</l>
<l>Dat sine uter beden weerden.</l>
<l><hi rend="bold">H</hi>i die gewapent zekerlike</l>
<l n="5390">Was metten wapinen van hemelrike,</l>
<l>Sone die viande meer letten,</l>
<l>So hi vaster hem ginc setten</l>
<l>Ende nerensteliker ter bede,</l>
<l>Ende seide aldus te Gode mede:</l>
<l n="5395">"Bedec mi, here, bi dire genade</l>
<l>Onder dire vluegelen scade</l>
<l>Vor die quade, die mi pinen."</l>
<l>Doe seidi ten vianden zinen:</l>
<l>"Doet in mi al dat ghi muecht,</l>
<l n="5400"><milestone unit="fol" n="31ra"/> Valsche geeste sonder duecht:</l>
<l>Want ghine cont el niet vulbringen,</l>
<l>Dan die hant Gods wille gehingen,</l>
<l><pb n="187"/>Ende ic bem tote al der pine,</l>
<l>Daer soe mi in gebiet te sine,</l>
<l n="5405">Gereet ghewillich ende blide."</l>
<l>Die gestadicheit van stride</l>
<l>Ne conden die viande niet gedogen</l>
<l>Ende scieden van sinen oghen.</l>
<l>So bleef hi in rusten allene</l>
<l n="5410">Ende dan vervulde hi met wene</l>
<l>Dat wout ende liet menigen traen;</l>
<l>Sine borst ghinc hi zere slaen</l>
<l>Ende recht als of hi ware mede</l>
<l>Geroupen tons heren hemelichede,</l>
<l n="5415">Sprac hi met sinen here nu.</l>
<l>Daer andworde hi den baeliu,</l>
<l>Ende daer so bat hi jegen den vader,</l>
<l>Daer sprac hi an sine vrient algader.</l>
<l>Daer ebben sine broederre gehoort,</l>
<l n="5420">Die sijns weder ende voort</l>
<l>Goedertierlike ebben gewacht,</l>
<l>Som wile roupen met groter cracht,</l>
<l>Suchten ende mesbaren zere</l>
<l>Uptie goedertierheit van onsen here</l>
<l n="5425">Vor die aerme sondaren,</l>
<l>Ende hoortsine zere mesbaren</l>
<l>Ende lude bewenen Jhesus clage</l>
<l>Als of hise metten ogen sage.</l>
<l>Daer was gesien ooc mede</l>
<l n="5430">Nachts wesende in sine gebede,</l>
<l>Sine handen cruce wijs ondaen,</l>
<l>Van der aerde gheheven zaen,</l>
<l>Ende ombevaen met enen zwerke,</l>
<l>Dat was van enen claren gewerke,</l>
<l n="5435">Om dat dat tekin clare,</l>
<l>Dat om sinen lechame ware,</l>
<l>Dat te wondren was in desen,</l>
<l>Vraye orconde soude wesen</l>
<l><pb n="188"/>Die wonderne helicheit van binnen</l>
<l n="5440">Van sinen verclaerden zinnen.</l>
<l>In gonen tiden ende al daer,</l>
<l>Alst geprouft es wel ende waer,</l>
<l>Ondecte hem zine hemelichede</l>
<l>Die wijsheit van Gode mede,</l>
<l n="5445"><milestone unit="fol" n="31rb"/> Al wildijs vort niet openbaren,</l>
<l>Sonder also vele te waren,</l>
<l>Alsen dwanc Jhesus karitate</l>
<l>Ende sijns evenkerstijns bate.</l>
<l>Want hi sprac: "Met clenen lone</l>
<l n="5450">Machmen die diere dinc, de scone,</l>
<l>Verlisen ende sceden daer af</l>
<l>Enten gonen, diese gaf,</l>
<l>Verbelgen lichte also zere,</l>
<l>Dat hise ne ghevet nemmermere."</l>
<l n="5455"><hi rend="bold">A</hi>Ls hi van hemeliken beden</l>
<l>Weder quam te sire steden,</l>
<l>Daer hi wel na al nochtan</l>
<l>Verkeert was in enen andren man,</l>
<l>Sette hi hem vastelike daer nare,</l>
<l n="5460">Dat hi andren gelijc ware,</l>
<l>Dat hi bi aventuren niet van dien,</l>
<l>Datmen van buten mochte sien,</l>
<l>Hem ne geen prijs an quame,</l>
<l>Die hem den loon van binnen name.</l>
<l n="5465">Als hi int openbare ooc hiet</l>
<l>Sonderlange hem gheliet</l>
<l>Also, alsene God visiteerde,</l>
<l>So pijndi hoe hijt verweerde</l>
<l>Vor diet zagen, ende began pogen</l>
<l n="5470">Dat hi hem iet anders warp vor ogen,</l>
<l>Om dat int openbare niet come</l>
<l>Die hemelicheit vanden brudecome.</l>
<l>Creten, zuchten, zwaer verziken,</l>
<l>Winken, die van buten bliken,</l>
<l n="5475"><pb n="189"/> Daer hi onder de broeders zat,</l>
<l>Scuwede hi altemale dat,</l>
<l>Of hem de minre van hemelicheden,</l>
<l>Of hem, dat hi daer ter steden</l>
<l>Tsinen inresten ginc weder ten kere,</l>
<l n="5480">Al up gedragen in onsen here.</l>
<l>Sinen vrienden seidi dicken echt:</l>
<l>"Alst gevalt, dat die Gods cnecht</l>
<l>Gevand wort in sine gebede</l>
<l>Van onsen here, segge dit mede:</l>
<l n="5485">Desen troost ebstu mi hare</l>
<l>Gesent enen onwaerden zondare</l>
<l>Van hemelrike, here goede,</l>
<l>Ende ic beveilne dire hoede,</l>
<l>Want ic wel bevoele datte</l>
<l n="5490"><milestone unit="fol" n="31va"/> Datic lief bem van dinen scatte.</l>
<l>Ende als hi hem keert vander bede,</l>
<l>Salhi hem togen arem mede</l>
<l>Ende also zondare vor die lieden</l>
<l>Als die noit gracie gescieden."</l>
<l n="5495"><hi rend="bold">E</hi>Ens in zijn ghebede hi lach</l>
<l>Te Porciuncula up enen dach,</l>
<l>Dat die bisscop van Assise,</l>
<l>Die na sire geweinter wise</l>
<l>Om hem te visiteerne cam,</l>
<l n="5500">Ter stede ginc daer hi vernam,</l>
<l>Daer Fransois bat ende las.</l>
<l>Ende als hi toter cellen was</l>
<l>Es hi stoutelike toe gestreken,</l>
<l>Dat duerkin heefti gesteken,</l>
<l n="5505">Ende heeft sijn hooft in gedaen</l>
<l>Als die binnen waende gaen.</l>
<l>Ende daer hi bidden sach den here,</l>
<l>Wart hi vervaert herde zere,</l>
<l>So dat hem verstiveden die here</l>
<l n="5510">Ende hi de tale verloos mede.</l>
<l><pb n="190"/>Alte hant bi Gods mogentede</l>
<l>Wart hi daer uut gesteken mede,</l>
<l>Ende dan achterwaert ooc verre</l>
<l>Geleet, was hijs vro of erre.</l>
<l n="5515">Met wonderre es de bisscop bevaen</l>
<l>Ende hi ginc ten broedre zaen,</l>
<l>Daer lyede teersten worde der zaken,</l>
<l>Want God hem weder gaf de sprake.</l>
<l><hi rend="bold">H</hi>Et gevel ooc tenen tiden,</l>
<l n="5520">Dat .i. abt soude liden</l>
<l>Van Sinte Justins ende soude gemoeten</l>
<l>Gods knecht Fransoise, den zoeten.</l>
<l>Als hine sach beetti ter vaert</l>
<l>Ende ginc te voet te hem waert,</l>
<l n="5525">Hem teerne ente sprekene mede</l>
<l>Om hare zielen zalichede.</l>
<l>So datsi tsamen daer si gingen</l>
<l>Spraken van nutteliken dingen.</l>
<l>Die abt bat, als hi sceden soude,</l>
<l n="5530">Dat hi vor hem bidden woude.</l>
<l>Fransois andworde daer ter stede:</l>
<l>"Ic sal doen gerne mine gebede."</l>
<l>Niet verre was die abt dane,</l>
<l>Fransois sprac zine gesellen ane:</l>
<l n="5535"><milestone unit="fol" n="31vb"/> "Ombeit broeder, ic wille gereet</l>
<l>Te hant ghelden mijn beheet."</l>
<l>Want als bat de goede man,</l>
<l>Alte hant cam den abt an</l>
<l>In den gheest zoetheit ende hitte</l>
<l n="5540">(Ongewoont so was hem ditte)</l>
<l>Ende in exces van zinne hi vel,</l>
<l>So dat hi van hem also wel</l>
<l>In Gode al bederven begonde.</l>
<l>Dus was hem ene corte stonde,</l>
<l n="5545">So dat hi them selven quam</l>
<l>Ende bekende ende vernam</l>
<l><pb n="191"/>Die macht van Sinte Fransoise bede.</l>
<l>Vort meer met meerre lieflichede</l>
<l>Begonsti uptie ordine micken,</l>
<l n="5550">Ende telde dese miraclen dicken.</l>
<l>Het was altoos zine zede,</l>
<l>Datti sijn ghetide dede</l>
<l>Met vresen ende zere devoot.</l>
<l>Ende al moesti ziecheit groot</l>
<l n="5555">An milte, an magen ende an ogen</l>
<l>Ende an die levere gedoghen,</l>
<l>Nochtan ne wildi te gere ure</l>
<l>An weghen lenen ende an mure,</l>
<l>Als hi sine uren soude doen,</l>
<l n="5560">Maer sonder caperoen,</l>
<l>Niet ommesiende maer rechte staende,</l>
<l>Niet de worde sticken slaende,</l>
<l>Maer al vulmaect seidi zine dinc.</l>
<l>Waest dat hi upten wege ginc,</l>
<l n="5565">So bleef hi danne staende stille.</l>
<l>No dor geens regens onwille</l>
<l>Sone liet hi te gere steden</l>
<l>Deser eerliker heleger zeden.</l>
<l>Want hi sprac in deser wise:</l>
<l n="5570">"Oftie lechame zine spise</l>
<l>Met gemake eit, die na desen</l>
<l>Met hem sal worme spise wesen,</l>
<l>Met hoe groter uutnemender vreden</l>
<l>Ende met hoe groter rustelicheden</l>
<l n="5575">Sal die ziele ontfaen dan voort</l>
<l>Die spise, die ten levene behort?"</l>
<l>Sere waendi mesdoen in dat,</l>
<l>Waest dat hi teniger wilen bat,</l>
<l>Ende hi dan gevoelde binnen</l>
<l n="5580"><milestone unit="fol" n="32ra"/> Enichsins in sine zinnen.</l>
<l>Weltijt soot hem es gesciet,</l>
<l>Ne spaerde hi de biechte niet,</l>
<l><pb n="192"/>Hine zuvert te hant daer mede.</l>
<l>Dit was so dicken sine zede,</l>
<l n="5585">Dattene also zulke vliegen</l>
<l>Harde zelden mochten bedriegen.</l>
<l><hi rend="bold">I</hi>N ene vastene hem gevel dat,</l>
<l>Dat hi adde gemaect .i. vat,</l>
<l>Om cruumkine wildire in houden</l>
<l n="5590">Dat si verderven niet ne souden.</l>
<l>Daer hi tierche soude spreken,</l>
<l>Caemt hem in den moet gestreken,</l>
<l>So dat hi daer omme dochte;</l>
<l>Die heleghe gheest hem te voren brochte</l>
<l n="5595">In den moet, dat hi dat dede</l>
<l>Te hant in .i. vier ende dit sede:</l>
<l>"Dit salic Gode nu sacreren,</l>
<l>Want sinen dienste wilde deren."</l>
<l>Sine zalme seide hi mede</l>
<l n="5600">Met sulker nerenstachtichede,</l>
<l>Bede van gheeste ende van zinne,</l>
<l>Als of hi Gode hadde daer inne;</l>
<l>Ende als hem cam ons heren name</l>
<l>Te voren, wort hem so bequame,</l>
<l n="5605">Als die dat soete wort verbrochte,</l>
<l>Of hi sine lippen lecken dochte.</l>
<l>Met groter zonderlangher ere</l>
<l>Eerde hi de name van ons here</l>
<l>Niet allene in sijn gedochte,</l>
<l n="5610">Maer so waer so ment verbrochte,</l>
<l>Of waer soot gescreven was.</l>
<l>Den broeders hiet hi dor das</l>
<l>Onder wilen, daer si quamen</l>
<l>Dat si de brievekine namen</l>
<l n="5615">Alle die si vonden, ende sise mede</l>
<l>Leiden in ene zuvere stede,</l>
<l>Datmen dhelege namene, de zoete,</l>
<l>Niet ne trede onder de voete.</l>
<l><pb n="193"/>Ende als hi sprac in enegen worde</l>
<l n="5620">Ons heren name of nomen horde,</l>
<l>Wart hem therte binnen so</l>
<l>Sonderlanghe blide ende vro,</l>
<l>Dat hi, alsment merken mochte,</l>
<l>Buten al verkeren dochte,</l>
<l n="5625"><milestone unit="fol" n="32rb"/> Recht als of de zoete zake</l>
<l>Verkeert adde sine smake,</l>
<l>Ende of sijn oren ware al uut</l>
<l>Verkeert in dat zoete luut.</l>
<l><hi rend="bold">H</hi>Et was int derde jaer te voren</l>
<l n="5630">Eer hi starf, als wijt verhoren,</l>
<l>Dat hi zelve heeft gehacht</l>
<l>Te casteel Grece, na sire macht,</l>
<l>Met groter zonderlangher vrouden</l>
<l>Die helege gebornesse houden</l>
<l n="5635">Vanden zoeten kinde Jhesus</l>
<l>Om tvolc devoot te makene dus.</l>
<l>Ende oom dat hi niene woude</l>
<l>Datmen over niewe dat houde,</l>
<l>So heefti zinen orlof</l>
<l n="5640">An den paues bejaget hier of,</l>
<l>Ende dede ene crebbe gereden,</l>
<l>Hoy bringen, ende daer toe leden</l>
<l>Enen osse ende enen ezel mede.</l>
<l>Broeders, lieden quamen tier stede,</l>
<l n="5645">Entat wout luudde van sanghe;</l>
<l>Die edele nacht scone ende lange</l>
<l>Was van menigher kerce claer;</l>
<l>Wel ende scone sangmen daer.</l>
<l>Vor de crebbe stont hi verhuegt</l>
<l n="5650">Vervult met goedertiere duegt,</l>
<l>Daer hi menigen heten traen</l>
<l>Liet, in bliscepen bevaen.</l>
<l>Uptie crebbe men messe dede</l>
<l>Ende Fransois, Gods dyaken, mede</l>
<l n="5655">Las die ewangelie daer.</l>
<l><pb n="194"/>Doe ginc hi predeken daer naer</l>
<l>Van der gebornesse saerms heren.</l>
<l>Daer hine nomen zoude int leren,</l>
<l>Van muerewer minne gaf hi hem</l>
<l n="5660">Die name des kints van Betleem.</l>
<l>Een rudder goet ende vrai van zinne,</l>
<l>Die ooc dor ons heren minne</l>
<l>Aerdsch rudderscap adde begeven</l>
<l>Ende Fransoise al sijn leven</l>
<l n="5665">Hemelijc was harde zere,</l>
<l>Dhere Jhan van Grecis hiet de here,</l>
<l>Seide selve, dat hi sach</l>
<l>.J. dor scone kint, dat lach</l>
<l>Inde crebbe slapende mede,</l>
<l n="5670"><milestone unit="fol" n="32va"/> Dat Fransois al daer ter stede</l>
<l>In sinen arme helsde ende trecte</l>
<l>In de gelike of hijt wecte.</l>
<l>Dit visioen, dat ghinder zach</l>
<l>Die rudder, daer duegt an lach,</l>
<l n="5675">Heeft ons gelooflicheit gegeven</l>
<l>Allene niet om sijn helich leven,</l>
<l>Maer de waerheit prouvet waer</l>
<l>Entie miracle daer naer.</l>
<l>Want eist dat de werelt maerct</l>
<l n="5680">Fransoise exemple, dat gestaerct</l>
<l>Ende gewect de traghe herten mede</l>
<l>Au Jhesus Kersts gelooflichede;</l>
<l>Ende thoy, dat in de crebbe lach,</l>
<l>Dat volc hilt menegen dach,</l>
<l n="5685">Maecte wonderlike gezont</l>
<l>Meneghe beeste uptie stont,</l>
<l>Ende verdreef menige andre plage</l>
<l>Bider cracht Gods, die alle dage</l>
<l>In alle dingen eert sinen knecht,</l>
<l n="5690">Ende in opene tekine echt</l>
<l>Met miraclen toochde mede</l>
<l>Die cracht van sire heleger bede.</l>
</div>
<div type="chapter"><head type="chapter"><pb n="195"/> [.XI.] <hi rend="italic">Hort hoe hi verstont de scrifture / Ende goet prophete was ter cure. </hi></head>
<l n="5695"><hi rend="bold">T</hi>Ote so groter renichede</l>
<l>Van zinne so adden mede</l>
<l>Die onverwonne bede gebracht</l>
<l>Met duechdachteliker cracht.</l>
<l>Fransois, al ne haddi niet ontfaen</l>
<l n="5700">In scolen leringhe no verstaen,</l>
<l>Nochtan adden binnen berecht</l>
<l>Ende verclaert thewelike lecht,</l>
<l>Dat hi dor vant met scaerpen zinne</l>
<l>De cracht die scrifture adde inne.</l>
<l n="5705">Want de zin reine van sonden,</l>
<l>Die dor ginc in allen stonden</l>
<l>Die donkereit vander scrifturen,</l>
<l>Ende daer de wijsheit staet buter duren</l>
<l>Die ter meesterscap behoort,</l>
<l n="5710">Gaet des minres lieve voort.</l>
<l>Onder wilen gevel hem das</l>
<l>Dat hi inghelen bouken las,</l>
<l>Ende wat so hem in sinen zin</l>
<l>Ene waerf wort geworpen in,</l>
<l n="5715"><milestone unit="fol" n="32vb"/> Dies gedochte hi vaste ende zere,</l>
<l>Want niet vergeves ontfinc de here</l>
<l>Van zinen zinnen dat verhoren,</l>
<l>Dat hi tallen tiden voren</l>
<l>Cuede in sinen zinnen</l>
<l n="5720">In devocien van minnen.</l>
<l>Onder wilen men hem vraechde,</l>
<l>Of hem dat iet wel behaechde</l>
<l>Dat si, die lettren verstaen</l>
<l>Enter ordine worden ontfaen,</l>
<l n="5725"><pb n="196"/> Hem setten ter heleger scrifturen,</l>
<l>Andworde hi aldus daer ter uren:</l>
<l>"Het genoucht mi wel aldus,</l>
<l>Up dat si, na exemple Jhesus,</l>
<l>Daer men of leist dat seldenre las</l>
<l n="5730">Dan hi in bedingen was,</l>
<l>Niet ne laten haer gebede,</l>
<l>No so vele studeren mede,</l>
<l>Sine weten wel also wat doen</l>
<l>Als spreken in haer sermoen,</l>
<l n="5735">Ende alsijt ebben gedaen vort an</l>
<l>Radent andren te doene dan.</l>
<l>Ic wille," seiti, "de broeders mijn</l>
<l>Der ewangelien jonghers sijn,</l>
<l>Ende si also wassen mede</l>
<l n="5740">In kennessen der waerhede,</l>
<l>Datsi in reinre eenvouden</l>
<l>Altoos wassen ende hem houden</l>
<l>Ende si der duven eenvoudicheden</l>
<l>Van des serpents behendicheden</l>
<l n="5745">Ne versceden nemmermere,</l>
<l>Die de meester de grote here</l>
<l>Met sinen gebenediden monde</l>
<l>Tsamen vouchde in ene orconde."</l>
<l><hi rend="bold">T</hi>Ote Senes in de stede</l>
<l n="5750">Was hem eens gevraget mede</l>
<l>Van enen meester van theologien,</l>
<l>Die religieus was, horic lyen,</l>
<l>Van sulken questien, die, sonder waen,</l>
<l>Swaer waren in haer verstaen.</l>
<l n="5755">Met leringen so dor claer</l>
<l>Ondedi Gods wijsheit al daer,</l>
<l>Dat de grote wise here</l>
<l>Wonderde utermaten zere</l>
<l>Ende begonste aldus lyen:</l>
<l n="5760"><milestone unit="fol" n="33ra"/> "Des helichs vader theologien,</l>
<l><pb n="197"/>Die van der groter zuverhede</l>
<l>Ende van diepen merkene mede,</l>
<l>Als oft met .ij. vloglen waren,</l>
<l>Up waert vliegen, slachten den aren;</l>
<l n="5765">Maer onse const cruupt hare vaerde</l>
<l>Metten buke uptie aerde."</l>
<l>Al was hi niet van talen vroet,</l>
<l>Vul wijsheden was zijn moet;</l>
<l>Hi ontdede ende ontbant</l>
<l n="5770">Questien, daer men twivel an vant;</l>
<l>Bedecte dinc brochti int lecht.</l>
<l>Ende dan was geen wonder echt,</l>
<l>Dat hi ontfaen hadde ter cure</l>
<l>Die verstannesse der scrifture,</l>
<l n="5775">Want hi dat ware gescreven drouch</l>
<l>In sijn gewerke vast genouch,</l>
<l>Als in te volchne Cristus leven,</l>
<l>Ende bider gracie, die hem gegeven</l>
<l>Die helege geest adde van binnen,</l>
<l n="5780">Drouchi de lettre in sinen zinnen.</l>
<l>Die geest van profecien waer</l>
<l>Was in hem worden so claer,</l>
<l>Dat hi vorsach wat soude gescien</l>
<l>Ende hi de herten conde besien</l>
<l n="5785">Wat si binnen hadden bedect,</l>
<l>Entat verre van hem was getrect</l>
<l>Sachi alst bi hem ware mede,</l>
<l>Ende sine jeghenwoordichede</l>
<l>Heefti wonderlike ghegheven</l>
<l n="5790">Hem, die hem niet waren beneven.</l>
<l><hi rend="bold">T</hi>Ien tiden dat met groter were</l>
<l>Damiette tkerstine here</l>
<l>Hadde besetten, was hi ter vaert</l>
<l>Metten gelove wel bewaert.</l>
<l n="5795">Up enen dach so soutmen vechten:</l>
<l>Die kerstine ghingen hem berechten</l>
<l><pb n="198"/>Als den wijch te vangene an.</l>
<l>Dit verhorde de goede man</l>
<l>Ende verzuchte ende was onvro,</l>
<l n="5800">Ende sprac tsinen broeder also:</l>
<l>"Eist datmen den wijch gedoget,</l>
<l>So heeft mi God dat vertoget,</l>
<l>Datten kerstinen niene zal</l>
<l>Hier gescien scone geval;</l>
<l n="5805"><milestone unit="fol" n="33rb"/> Segghict, ic ontsie mi dies,</l>
<l>Datmen mi hout over ries;</l>
<l>Swigix, minen consiencie sal</l>
<l>Mi wroeghen, ontsie ic al.</l>
<l>Wat dincti dan best gedaen?"</l>
<l n="5810">Sijn broeder andworde zaen:</l>
<l>"Broeder, datti de lieden domen</l>
<l>Dat soutu vor tmintste nomen,</l>
<l>Want hens nu niet teerste dies</l>
<l>Datmen di hout over ries;</l>
<l n="5815">Ontlaet dine consiencie dan,</l>
<l>Ontsie meer Gode dan enegen man."</l>
<l>Als Gods roupre horde dit,</l>
<l>Sprinct hi up van daer hi sit,</l>
<l>Ende maende kerstinhede</l>
<l n="5820">Sere tsire zalichede:</l>
<l>Wijch verboot hi hem met rade,</l>
<l>Ende vorseide hem de scade.</l>
<l>Die waerheit hiltsi over niet,</l>
<l>Als die niet achten, dat hi hiet,</l>
<l n="5825">Ende veronwaerde zijn leren</l>
<l>Noch ooc niet ne willen keren.</l>
<l>Men bestont daer ende men vacht,</l>
<l>Ende al die rudderlike cracht</l>
<l>Van kerstinede was ondaen.</l>
<l n="5830">Des wijchs hende zuldi verstaen:</l>
<l>Dats, dat onse, daer si vochten</l>
<l>Lachter over den zege brochten.</l>
<l><pb n="199"/>So vele was in gonen val</l>
<l>Ghemindert tkerstine getal,</l>
<l n="5835">Datter omtrent .vi.m. bleven</l>
<l>Onder doot ende up gegeven.</l>
<l>In desen machmen merken mede,</l>
<l>Dat des arems mans wijshede</l>
<l>Niet was waert ghere ghilen,</l>
<l n="5840">Ende dat warer onder wilen</l>
<l>Die ziele vanden goeden zeget,</l>
<l>Dat zeven scotters, diemen pleget</l>
<l>Hoge te zettene vor .i. here</l>
<l>Om te vorsiene de were.</l>
<l n="5845"><hi rend="bold">T</hi>Ere andre tijt gevel hem mee</l>
<l>Na sijn comen van over zee,</l>
<l>Dat hi cam tote Celane</l>
<l>Om predeken te bestane.</l>
<l>.J. rudder badene omoedelike</l>
<l n="5850"><milestone unit="fol" n="33va"/> Met hem tetene nerenstelike,</l>
<l>Ende hi es met hem int huus gegaen.</l>
<l>Al die meisnieden zaen</l>
<l>Waren zere vro te samen</l>
<l>Als die arme gasten quamen.</l>
<l n="5855">Eer si spise hebben ontfaen</l>
<l>Die helege man heeft gedaen,</l>
<l>Die devoot was, na sine zede</l>
<l>Tonsen here sine gebede,</l>
<l>Ende heeft hem sinen lof gegeven,</l>
<l n="5860">Oghen in den hemel geheven.</l>
<l>Als sine gebede was gehent,</l>
<l>Sinen waerd, dien hi hovesch kent,</l>
<l>Roupti an dene zide zaen</l>
<l>Ende heeftene aldus bestaen:</l>
<l n="5865">"Sie, broeder waert, wel lieve man,</l>
<l>Dine bede mi verwan,</l>
<l>Dat ic in dijn huus comen si</l>
<l>Om tetene met di.</l>
<l><pb n="200"/>Hout mine woort ende volcher naer:</l>
<l n="5870">Hier ne eitstu niet, ne waer els waer.</l>
<l>Belye dine zonden met trouwen,</l>
<l>Laetse di waerlike berouwen</l>
<l>Ende laet in di niet vernachten,</l>
<l>Dune lies met vrayer biachten.</l>
<l n="5875">God ghelt di heden, sonder waen,</l>
<l>Dattu sine arme hebs ontfaen."</l>
<l>Die waerd die hilt hem daer an,</l>
<l>Dat hem seide dhelege man:</l>
<l>Sinen geselle heefti vertrect</l>
<l n="5880">Alle sine sonden bedect,</l>
<l>Ende heeft zine dinc berecht.</l>
<l>Ter doot gerede hi hem echt,</l>
<l>So hi best mochte, als die tontfane</l>
<l>Welctijt datse hem God sende ane.</l>
<l n="5885">Doch sijn si ter tafle geseten,</l>
<l>Ende als dandre begonden eten,</l>
<l>So starf de waert selve zaen,</l>
<l>Als hem Fransois dede verstaen,</l>
<l>Want hi gaylike tleven liet.</l>
<l n="5890">Aldus so es het gesciet</l>
<l>Dat die gastrie verdiende,</l>
<l>Als Jhesus spreict an sine vriende:</l>
<l>Die profete met hem doet gaen,</l>
<l>Hi sal profeten loon ontfaen.</l>
<l n="5895"><milestone unit="fol" n="33vb"/> Want bides goets mans profecie</l>
<l>Die goede hovessce rudder vrie</l>
<l>Wart hi vor die gaydoot vorsien,</l>
<l>Want hi hem bewaerde mettien</l>
<l>Met penitencien, met berounessen,</l>
<l n="5900">Dat hi der eweliker verdomenessen</l>
<l>Ontvlo ende hi bi miraclen</l>
<l>Clam in deweliker tabernaclen.</l>
<l><hi rend="bold">T</hi>Ien tiden, dat hi ziec lach</l>
<l>Tote Reaten uptien dach,</l>
<l n="5905"><pb n="201"/> .J. provendare, hiet Gedeoen,</l>
<l>Die wandelbare was in sijn doen,</l>
<l>Wart hem ziec up .i. bedde gedragen;</l>
<l>Met tranen bat hi ende began clagen</l>
<l>Entie hi hem stonden mede,</l>
<l n="5910">Dat hine dor Gode ende hare bede</l>
<l>Seinen wilde, al daer hi sach;</l>
<l>Fransois andworde, als hi dat sach,</l>
<l>Ende seide: "Nu du ebs gelevet</l>
<l>Na de begherte die dijn vleesch hevet,</l>
<l n="5915">Ende Gode niet onsies nochtan,</l>
<l>Hoe salic di zeinen dan?</l>
<l>Maer om der goeder lieder bede,</l>
<l>Die hier bidden nu ter stede,</l>
<l>Salic di in de name ons heren</l>
<l n="5920">Seinen gherne hem te eren.</l>
<l>Nochtan soutu vor waer weten,</l>
<l>Wortstu verlost ende dus vergeten</l>
<l>Danne wilts ende keren ten sonden,</l>
<l>Di wort wers in corten stonden.</l>
<l n="5925">Want die Gode niet ne danct</l>
<l>Sire genaden, de sonde die cranct</l>
<l>Den mensce also zere int sine,</l>
<l>Dat arechts wort dachterste pine."</l>
<l>Hi seindene, daert menich sach,</l>
<l n="5930">Ende hi, die daer crepel lach,</l>
<l>Stont up gesont, ende: "Gode lof!"</l>
<l>Seide hi, "ic bem quite hier of."</l>
<l>Sine lendin bene, daert menich horde,</l>
<l>Crakeden als .i. hout dat scoorde.</l>
<l n="5935">Niet lange na dat bekeren,</l>
<l>Heefti vergeten ons heren,</l>
<l>Ende keerde weder ten zonden,</l>
<l>Ende als hi tere avonstonden</l>
<l>Teens canonex was te male</l>
<l n="5940"><milestone unit="fol" n="34ra"/> Ende slapende daer bleef also wale,</l>
<l><pb n="202"/>Es thuus up alt volc gevallen.</l>
<l>Niemen starver van hem allen,</l>
<l>Sonder Gedeoen, dats wonder,</l>
<l>Bleef allene doot daer onder.</l>
<l n="5945">Metten rechte ons heren dan</l>
<l>Es dat hende vanden man</l>
<l>Aergher, dan dat eerste was,</l>
<l>Om dat hi niet dancte das</l>
<l>Gode van sire ghenaden,</l>
<l n="5950">Diene teerst adde beraden,</l>
<l>Ende hine veronwaerde anderwaerf.</l>
<l>Want hets recht ende het bedaerf</l>
<l>Gode te dankene sire gave,</l>
<l>Ende dobbel onwaerde comter ave,</l>
<l n="5955">Datmen ander waerven gaet</l>
<l>Ten sonden daer men of staet.</l>
<l><hi rend="bold">U</hi>P ene andre tijt daer an</l>
<l>So cam toten goeden man</l>
<l>Van goeden levene .i. edele vrouwe,</l>
<l n="5960">Vor hem te toochne haren rouwe,</l>
<l>Ende troost te hebne daer an.</l>
<l>Want soe adde enen wreeden man,</l>
<l>Die hare ontvriendelijc was zere,</l>
<l>Om datsoe diende onsen here.</l>
<l n="5965">Dies bat soe Fransoise up genaden,</l>
<l>Dat hi Gode up hare bade,</l>
<l>Dat God dor sine goedertierede</l>
<l>Sine herte zochten dede.</l>
<l>Fransois horde hare bede</l>
<l n="5970">Ende seide: "Ganc in goeder vrede</l>
<l>Ende sonder twivel ombeit dan</l>
<l>Troost wel zaen van dinen man."</l>
<l>Ende noch meer so seide hi:</l>
<l>"Sech van Gods haven ende van mi,</l>
<l n="5975">Dat nu tijt es der goedertierhede,</l>
<l>Hier na tijt der gerechtichede."</l>
<l><pb n="203"/>Benedixie heeft twijf ontfaen,</l>
<l>Ende es weder gekeert zaen.</l>
<l>Haren man heefsoe vonden</l>
<l n="5980">Ende hem Fransoise worde ontbonden.</l>
<l>Up hem vel shelichs geests gewout</l>
<l>Ende verniewedene, al was hi out,</l>
<l>Diene daer andworden dede</l>
<l>Met uutnemender goedertierhede:</l>
<l n="5985"><milestone unit="fol" n="34rb"/> "Vrouwe, nu dienen wi Gode bede</l>
<l>Ende behoude onse ziele van lede."</l>
<l>Bi sijns wives rade al daer</l>
<l>Leden si bede menich jaer</l>
<l>Suver leven, ende eens dages mede</l>
<l n="5990">Voeren si bede ter genadichede.</l>
<l>Te wonderne es alre meest</l>
<l>In hem der profecien geest,</l>
<l>Daer hi bi de droghe lede</l>
<l>Brochte in hare mogentede,</l>
<l n="5995">Entie herde herten so zochte</l>
<l>Maecte, dat hise ter duecht brochte.</l>
<l>Ooc nes niet min te wonderne mede</l>
<l>Van den zelven geeste de clarede,</l>
<l>Daer hi bi macht adde te siene</l>
<l n="6000">Dingen, die waren te gesciene,</l>
<l>Ende daer hi bi mede ondervant</l>
<l>Bedecter consiencen bant,</l>
<l>Dat hi adde gewonnen aldus,</l>
<l>Als .i. ander Heliseus,</l>
<l n="6005">Den tweevoudegen geest van Helyen.</l>
<l>Want, als ons sine geeste lien,</l>
<l><hi rend="bold">A</hi>Ls hi te Senes tote enen here,</l>
<l>Die hem hemelijc was zere,</l>
<l>Geseit adde sulke dinc vor waer,</l>
<l n="6010">Die gescien souden daer naer,</l>
<l>Entie wise man (van wies saken</l>
<l>Dat wi hier te voren spraken,</l>
<l><pb n="204"/>Dat hi hem te meniger uren</l>
<l>Plach te vragene van scrifturen)</l>
<l n="6015">Verhort adde dese dinc,</l>
<l>Ende hi te Fransoise ghinc,</l>
<l>In twifele hi hem te voren leget,</l>
<l>Of hi dat adde geseget,</l>
<l>Dat hi van dien man verhorde.</l>
<l n="6020">Fransois lyede der worde</l>
<l>Ende hem, die vreemde dinc weten woude,</l>
<l>Vor seidi hoe hi sterven soude.</l>
<l>Ende want hijt wilde dat hijt brochte</l>
<l>Vaste dit in sijn gedochte,</l>
<l n="6025">Seidi hem toe up gonen dach</l>
<l>Ene dinc, die hem upt herte lach,</l>
<l>Die hi noit in al sijn leven</l>
<l>Niemene te kenne adde gegeven.</l>
<l>Ende als hijt hem dede verstaen,</l>
<l n="6030"><milestone unit="fol" n="34va"/> Heeftijt met rade of gedaen.</l>
<l>Ende want ment soude openbaer</l>
<l>Weten dat het ware waer,</l>
<l>So gesciede zaen daer an,</l>
<l>Dat die religieuse man,</l>
<l n="6035">Alst hem Fransois sprac, diet kende,</l>
<l>Dat hi sijn doen also hende.</l>
<l><hi rend="bold">T</hi>Ere tijt ghevel hem mee,</l>
<l>Doe hi cam van over zee</l>
<l>Ende met hem was an de vaert</l>
<l n="6040">Van Assise broeder Ledenaert,</l>
<l>Dat hi van moetheden tien tiden</l>
<l>Up enen ezel soude riden,</l>
<l>Ende zijn geselle volchde naer,</l>
<l>Die van moetheden was zwaer.</l>
<l n="6045">In hem zelven hi dus sprac,</l>
<l>Als .i., dien die mensceit verbrac:</l>
<l>"Dies mans ouderinge entie mine</l>
<l>Ne speelden niet an ene line;</l>
<l><pb n="205"/>Siet waer hi rijt ende ic ga</l>
<l n="6050">Ende leedde sinen ezel na."</l>
<l>Als hem dit int herte beet,</l>
<l>Fransois die ghinc of gereet</l>
<l>Ende seide: "Broeder, dits mesdaet,</l>
<l>Dat ic ride ende ghi gaet,</l>
<l n="6055">Want ghi ter werelt waert .i. stic</l>
<l>Edelre ende mogender dan ic."</l>
<l>Die broeder adde des wonder groot</l>
<l>Ende hi wort van scaemten root,</l>
<l>Want hi hem so begrepen vant.</l>
<l n="6060">Tsinen voeten vel hi te hant.</l>
<l>Met heten tranen hi vulbrochte</l>
<l>Altemale sijn ghedochte</l>
<l>Ende heeft hem gebeden mede</l>
<l>Sire mesdaet genadichede.</l>
<l n="6065"><hi rend="bold">E</hi>Nen broeder van levene goet</l>
<l>Cam dicken in zinen moet,</l>
<l>Dat hi met Gode vercoren ware,</l>
<l>Dien Fransois lief adde ende mare,</l>
<l>Entien hi over hemelijc helde;</l>
<l n="6070">Maer dien hi over vreemde telde,</l>
<l>Dien pensde hi dat vor Gode ware</l>
<l>Gesteken uter vercoorne scare.</l>
<l>Als al dustenich gedochte</l>
<l>Dicken sinen zin dor sochte,</l>
<l n="6075"><milestone unit="fol" n="34vb"/> Ende hi hem zere sette daer an</l>
<l>Hemelijc te sine den goeden man,</l>
<l>Ende hi nochtan niet ne dede</l>
<l>Sire herten hemelichede,</l>
<l>Riepen Fransois, deleghe man,</l>
<l n="6080">Ende sprac hem dus soetelike an:</l>
<l>"Lieve zone, niet onsochte</l>
<l>Ne laet di pinen dijn gedochte.</l>
<l>Mine lieve, mine hemelichede</l>
<l>Willic di gherne delen mede;</l>
<l n="6085"><pb n="206"/> Onder mine lieve te voren</l>
<l>Willic di ebben uut vercoren."</l>
<l>Den broeder wonderts utermaten</l>
<l>Ende trac van duechden ter baten</l>
<l>Ende wies allene niet vort waert an</l>
<l n="6090">In te minne den Gods man,</l>
<l>Maer bi des helichs geests genaden</l>
<l>Wart hi met meerre duechden geladen.</l>
<l>Als hi up Mont Alverne lach</l>
<l>In ene celle up enen dach,</l>
<l n="6095">.J. sijn broeder begherde zere</l>
<l>Te hebbene van den groten here</l>
<l>Iet van sire hant gescreven</l>
<l>Van Gods worden, wildijt hem geven.</l>
<l>Want hi dies geloven woude,</l>
<l n="6100">Dat hi zware coringe soude,</l>
<l>Niet van vleesche maer van geeste,</l>
<l>Bi sire duecht, mids God vulleeste,</l>
<l>Lichter draghen of al ontgaen</l>
<l>Biden helegen woorden zaen.</l>
<l n="6105">In deser begherte was hi binnen</l>
<l>Siec van zorgen in zinen zinnen,</l>
<l>Wantene die scande verwan</l>
<l>Tondeckene den helegen man.</l>
<l>Maer dattie mensche heeft bedect</l>
<l n="6110">Heeft die helege geest vertrect.</l>
<l>Want hi den selven broeder zent</l>
<l>Om inct ende om paerkement,</l>
<l>Ende screef hem in zinen brieve,</l>
<l>Dor sine zonderlange lieve,</l>
<l n="6115">Ons heren lof met sire hant,</l>
<l>Ende zine benedixie die hi vant</l>
<l>Ende seide: "Dit brievekin ontfa</l>
<l>Ende tote dire doot, hoe soot ga,</l>
<l>Sie dat vaste si behoet."</l>
<l n="6120"><milestone unit="fol" n="35ra"/> Die broeder nam de gifte goet,</l>
<l><pb n="207"/>Die hi lange stont begaerde,</l>
<l>Entie temptacie voer hare vaerde.</l>
<l>Die lettre wort behouden daer</l>
<l>Ende, want soe wonder dede daer naer,</l>
<l n="6125">Es bi hare geopenbaert,</l>
<l>Wat duechden Fransois es waert.</l>
<l><hi rend="bold">E</hi>En broeder was van groten levene,</l>
<l>Als hi van buten plach te gevene,</l>
<l>Van ansiene in sinen gelaten,</l>
<l n="6130">Maer zonderlange was hi utermaten.</l>
<l>Altoos was hi in zijn gebede,</l>
<l>Silencie hilt hi so vaste mede,</l>
<l>Dat hi met tekine sonder woort</l>
<l>Sine biechte brochte voort.</l>
<l n="6135">So dat Fransois cam ter stede</l>
<l>Den broeder zien, ende ooc mede</l>
<l>Hem spreken ende dandre gesellen.</l>
<l>Alle so begonsten si tellen</l>
<l>Van der duecht van gonen broeder;</l>
<l n="6140">Maer de Gods man die was vroeder</l>
<l>Ende seide: "Broeder, laet dat wesen,</l>
<l>Ende ne prijst mi niet in desen</l>
<l>Des viants behendichede;</l>
<l>Hout mi dit over waerhede,</l>
<l n="6145">Dat het es sviants coringe</l>
<l>Ende ene lose verdoringhe."</l>
<l>Swaerlike de broeders dat ontfingen</l>
<l>Als van ommoghelike dingen,</l>
<l>(So menich tekin datmen sach,</l>
<l n="6150">Dat van duechden an hem lach)</l>
<l>Hoet de viant soude gehitten,</l>
<l>Dat hi dat soude besmitten.</l>
<l>Niet lange daer na, sonder waen,</l>
<l>Es hi uter ordine gegaen.</l>
<l n="6155">Daer wart het wel openbare,</l>
<l>Hoe wel de Gods man ende hoe clare</l>
<l><pb n="208"/>Metten indersten oghe sach</l>
<l>Wat int herte verborgen lach.</l>
<l>Dus versachi der menigen val,</l>
<l n="6160">Die helich dochten wesen al;</l>
<l>Van menigen zondare hi versach</l>
<l>Ooc, daer bekeren an lach,</l>
<l>Ende hevet vorseit over waer.</l>
<l>Dus dochti comen wesen naer</l>
<l n="6165"><milestone unit="fol" n="35rb"/> Te merkene tewelike lecht,</l>
<l>Bi welker clareit dat hi echt</l>
<l>Metter ziene van sinen zinne</l>
<l>Sach, alsict bescreven kinne,</l>
<l>Dat hem was verre, in der gebare</l>
<l n="6170">Als oft daer ten jegen worde ware.</l>
<l><hi rend="bold">E</hi>Ens gesciede, alsmen ons telt,</l>
<l>Dat sijn vicaris capitel helt,</l>
<l>Ende hi bat in sire cellen,</l>
<l>Versceden van sinen gesellen;</l>
<l n="6175">Nochtan was hi als middel bode</l>
<l>Tusscen zinen broeders ende Gode.</l>
<l>So dat .i. onder die sine</l>
<l>Ontseide de discipline,</l>
<l>Ende sette hem als ter were meest,</l>
<l n="6180">Fransois die saecht in den gheest.</l>
<l>Enen broeder riep hi voort</l>
<l>Ende seegt hem al dese wort:</l>
<l>"Broeder, ic zach den viant</l>
<l>Up goons broeders rig te hant,</l>
<l n="6185">Die niet was obedient,</l>
<l>Sinen hals houdende al omtrent,</l>
<l>Diene also ombeleide,</l>
<l>Dat hi onderhorichede ontseide.</l>
<l>Ende alsic Gode om hem bat,</l>
<l n="6190">Vlo die viant daer ter stat.</l>
<l>Ganc, sech den broeder nu ter stede,</l>
<l>Dat hi der heleger onderhorichede</l>
<l><pb n="209"/>Den hals bughe herde zaen."</l>
<l>Teerst dat die broeder adde verstaen</l>
<l n="6195">Dese woorde bi gonen bode,</l>
<l>Bekeerdi hem saen te Gode,</l>
<l>Ende es neder al met allen</l>
<l>Tes vicaris voeten gevallen.</l>
<l>Tere andre tijt ooc also wel</l>
<l n="6200">Van .ij. broeders gevel,</l>
<l>Die van verren bede tsamen</l>
<l>Ter woestine van Grecii quamen,</l>
<l>Om hem te scouwene ane,</l>
<l>Ende sine benedixie tontfane;</l>
<l n="6205">Want si lange bede gader</l>
<l>Dat begherden an den vader.</l>
<l>Alsire camen onder hem beden,</l>
<l>Was hi uten openbare gesceden</l>
<l>Ende was tsire cellen gekeert;</l>
<l n="6210"><milestone unit="fol" n="35va"/> Si scieden danen met herten verzeert.</l>
<l>Dus scieden si; maer Fransois es,</l>
<l>Die na mensceit niet weet des.</l>
<l>Uut sire celle ghinc hi mede,</l>
<l>Jegen ghemene menscen zede,</l>
<l n="6215">Ende heeft hem geroupen naer,</l>
<l>Ende si ontfingen van hem daer</l>
<l>Sine benedixie in onsen here,</l>
<l>Die si begherden so zere.</l>
<l><hi rend="bold">T</hi>Wee broeder camen up .i. ure</l>
<l n="6220">Van den lande van Labure,</l>
<l>Daer doutste den andren toe sprac</l>
<l>Mesprijs, scande ende ongemac.</l>
<l>Daer si ginghen bede gader,</l>
<l>So datsi camen tharen vader,</l>
<l n="6225">Fransois die den jonxsten vraget,</l>
<l>Hoe hem sijns gesellen behaget,</l>
<l>Of hine in den wech verdrouch.</l>
<l>Dander seide: "Ja wel genouch."</l>
<l><pb n="210"/>Fransois seide: "Broeder, wacht di,</l>
<l n="6230">Dat gene logene ne si</l>
<l>Metter omoede ghecleet:</l>
<l>Ic weet herde wel, ic weet;</l>
<l>Ombeit onlange: du souts sien."</l>
<l>Den broeder wonderde van dien,</l>
<l n="6235">Hoe hi biden geeste kende</l>
<l>Dat hem was so ongehende.</l>
<l>Niet lange na gonen doene</l>
<l>Ginc uten religioene</l>
<l>Hi, die den andren adde gescent,</l>
<l n="6240">Ende es ter werelt bewent.</l>
<l>Noch noit ne bat hi genaden</l>
<l>Fransoise van sinen mesdaden,</l>
<l>No over de sonden zine</l>
<l>Ne ontfinc hi discipline.</l>
<l n="6245">Dus worden in des broeders val</l>
<l>.IJ. dingen verclaerset al:</l>
<l>Dats deffene dinc der gerechtichede</l>
<l>Enter profecien claerhede.</l>
<l>Hoe hi hem jegenwordich gaf</l>
<l n="6250">Hem, daer hi zere was af,</l>
<l>Bider macht van onsen here,</l>
<l>Des vindi hier boven mere,</l>
<l>Eist dat ghi dinct, hoe hi gedragen</l>
<l>Wart upten vierinen wagen,</l>
<l n="6255"><milestone unit="fol" n="35vb"/> Daer men getransfigureerd zach,</l>
<l>Ende ooc daer tcapiteel lach,</l>
<l>Tote Arelatum, in der gebare</l>
<l>Sachmen of hi gecruust ware.</l>
<l><hi rend="bold">D</hi>Ies machmen geloven wel,</l>
<l n="6260">Dat dit bider cracht Gods gevel,</l>
<l>Om datmen soude verstaen mede</l>
<l>Bider jeghenwoordichede</l>
<l>Van sinen lechame, die wonderlijc was,</l>
<l>Ende merken mede das,</l>
<l n="6265">Hoe jegenwordich ende dor gaen</l>
<l><pb n="211"/>Sijn geest was al sonder waen,</l>
<l>Metten lichte der wijsheden,</l>
<l>Die boven allen roerlicheden</l>
<l>Roerender ende snelre es,</l>
<l n="6270">Ende over al, sijt zeker des,</l>
<l>Genaect soe dor hare renicheit,</l>
<l>Ende in geslachte wijt ende breit</l>
<l>Over draegt soe haer selven mede</l>
<l>In de ziele der helichede,</l>
<l n="6275">Ende heeft gemaect met groter eren</l>
<l>Die vriende entie profeten ons heren.</l>
<l>Die hoge meester onse here</l>
<l>Pleget tondeckene sine lere</l>
<l>Den simplen enten clenen lieden,</l>
<l n="6280">Also als de dingen gescieden</l>
<l>In den groten profete Davite;</l>
<l>Ende daer na, als ons telt de vite,</l>
<l>In Pietren der apostelen voget;</l>
<l>Ende nu ten letsten heeft echt getoget</l>
<l n="6285">In Fransoise den areminc.</l>
<l>Dese, als tellet hare dinc,</l>
<l>Waren sempel ende sonder boucstaven,</l>
<l>Maer bides helichs geests gaven</l>
<l>Worden si wijs als wijt horen;</l>
<l n="6290">Deen was van enen herde vercoren</l>
<l>Ter bestiernesse der synagogen,</l>
<l>Die uut Egypten was getogen;</l>
<l>Dandre van enen visscere geset</l>
<l>Dat hi der heleger kerken net</l>
<l n="6295">Met menigerande lieden soude</l>
<l>Vervullen, alst onse here woude;</l>
<l>Die derde van enen coopman brocht,</l>
<l>Die wech gegeven ende vercocht</l>
<l>Hevet alt sine, groot ende clene,</l>
<l n="6300"><milestone unit="fol" n="36ra"/> Omme Jhesus Karste allene,</l>
<l>Te copene die margarite</l>
<l>Van der ewangelien vite.</l>
</div>
<div type="chapter"><head type="chapter"><pb n="212"/> [.XII.] <hi rend="italic">Nu hort hoe hi predeken conde / Ende menigen gaf gezonde. </hi></head>
<l n="6305"><hi rend="bold">T</hi>E waren de getrouwe cnecht</l>
<l>Fransois ende Gods garsoen echt,</l>
<l>Om dat hijt al getrouwelike</l>
<l>Vuldoen soude ende vulmaectelike</l>
<l>Keerde hem tien duechden meest,</l>
<l n="6310">Die hi biden helegen gheest</l>
<l>Wiste, dat Gode onsen here</l>
<l>Meest genouchde ende zere.</l>
<l>Hier bi caemt, ende niet el,</l>
<l>Dat hi in groten twifele vel,</l>
<l n="6315">Daer hi van sire gebede cam,</l>
<l>Menigen dach alsict vernam,</l>
<l>Dat hijt sinen broeders ondede</l>
<l>Die waren van sire hemelichede;</l>
<l>Dor dogen warp hijt, om dat hi woude</l>
<l n="6320">Dat bi hem die dinc henden soude.</l>
<l>"Broeder," sprac hi: "wat radi</l>
<l>Ende wat loofdi best an mi,</l>
<l>Weder ic mi werpe ten gebeden,</l>
<l>So te predekene van steden te steden?</l>
<l n="6325">Want ic bem clene altemale,</l>
<l>Simpel ende onwijs in de tale,</l>
<l>Ende ebbe meer gracien in doene</l>
<l>Mine gebede dan te sermoene;</l>
<l>Ooc dinct mi in minen zin</l>
<l n="6330">In bedingen sijn groot gewin,</l>
<l>Ende groot wasdom ooc van gracien;</l>
<l>Ende mi dinct in predicacien</l>
<l>Erehande delinge als int prosent</l>
<l>Dat van Gode es gesent.</l>
<l n="6335"><pb n="213"/> In bedingen machmen ooc winnen</l>
<l>Renicheit van levene van binnen,</l>
<l>Ende .i. gevouch met crachte van moede</l>
<l>Tote ene, waren, uppersten goede;</l>
<l>In predeken machmen gemoeten</l>
<l n="6340">Geestelijc bestuven van voeten,</l>
<l>Misselijc gepens, ende pine,</l>
<l>Ende verlaet van der discipline.</l>
<l>In onse gebede, dat es mere,</l>
<l>Spreken wi ende sien onsen here,</l>
<l n="6345"><milestone unit="fol" n="36rb"/> Ende sijn den ingelen beneven,</l>
<l>Als of wi leden ingel leven;</l>
<l>In predeken moetmen in vele dingen</l>
<l>Bugen ten lieden ende met hem mingen,</l>
<l>Ende na menscelike manieren</l>
<l n="6350">Sien, spreken, horen, pensen, visieren.</l>
<l>Maer ene dinc eist, datter jegen seget,</l>
<l>Dat dinct, dat al tander verweget</l>
<l>Vor Gode, ende dat es tgone,</l>
<l>Dat de eneghe Gods sone,</l>
<l n="6355">Die es dupperste wijshede,</l>
<l>Om der zielen zalichede</l>
<l>Uut svaders scoot beten woude,</l>
<l>Om dat hi de werelt soude</l>
<l>Bi sinen exemplen bekeren,</l>
<l n="6360">Dien lieden wisen ende leren,</l>
<l>Die hi met zinen dieren bloede</l>
<l>Lossen wilde dor sine goede,</l>
<l>Ende reinre maken mettien bade,</l>
<l>Ende mettien dranke dor sine genade</l>
<l n="6365">Staende houden jegen verdriet.</l>
<l>Hem selven so ne hilti niet,</l>
<l>Hine gaeft al mildelike mede</l>
<l>In onse gemene zalichede.</l>
<l><hi rend="bold">E</hi>Nde, want wi sculdich openbare</l>
<l n="6370">Te doene sijn na den exemplare,</l>
<l><pb n="214"/>Die wi in hem sien al clare</l>
<l>Alst in enen hogen berch ware,</l>
<l>Dinct mi Gode bequamer sijn,</l>
<l>Dat ic late de ruste mijn</l>
<l n="6375">Ende ic uut waert wandre ter stede</l>
<l>Tote minen arebede."</l>
<l>Als hi dit ende dese clage</l>
<l>Vertelde in menigen dage</l>
<l>Vor hem, die bi hem waren geseten,</l>
<l n="6380">Niet sekerlike ne condi weten,</l>
<l>Welc dat Gode best became</l>
<l>Van dien tween dat hi an name.</l>
<l>Nochtan dat hi wonder verheeste</l>
<l>Bider profecien geeste,</l>
<l n="6385">Bi hem ne consti niet bevinden</l>
<l>Dit claerlike, no ontbinden,</l>
<l>Want God die dinc bet vorsach</l>
<l>Dat der predecaden bejach</l>
<l>Geopenbaert soude zijn scone</l>
<l n="6390"><milestone unit="fol" n="36va"/> Biden rade van den trone,</l>
<l>Ende des goets mans omoedichede</l>
<l>Behoet soude zijn daer mede.</l>
<l>Die ongevenste mijnste man</l>
<l>Ne scaemdem niet te vragen dan</l>
<l n="6395">Van den minsten de clene dinc,</l>
<l>Die nochtan grote van Gode ontfinc.</l>
<l>Want hi met groten nerenste besochte,</l>
<l>Bi welken wege of hoe hi mochte</l>
<l>Vulmaectelijxt dienen onsen here</l>
<l n="6400">Tsire genouchte ende tsire ere.</l>
<l>Dit was sine hoochste filosofie,</l>
<l>Sijn hoochste wille, al sine clergie,</l>
<l>Al toe tote sijns levens hende:</l>
<l>Wat so hi wise ende sempel kende,</l>
<l n="6405">Waer si vulmaect of onvulmaect,</l>
<l>Jonc of out, of hoe geraect,</l>
<l><pb n="215"/>Te vragene hoe hi comen mochte</l>
<l>Ter vulmaecteit, die hi sochte.</l>
<l><hi rend="bold">T</hi>Wee broeders neimt hi, die hi kent,</l>
<l n="6410">Ende an broedre Silvestre sent,</l>
<l>Die dat cruce tere andre stonde</l>
<l>Adde gesien comen uut sinen monde,</l>
<l>Ende doe hi bi Assisen der stede</l>
<l>Up .i. berch lach in sine gebede,</l>
<l n="6415">Dat hi hem den twifel sochte,</l>
<l>Watter Gode best of dochte,</l>
<l>Ende hi hem dan weder ombode</l>
<l>Den wille van onsen here Gode.</l>
<l>Dat selve omboot hi te waren</l>
<l n="6420">Der heleger maget Sinte Claren,</l>
<l>Dat soe bider puurster maget,</l>
<l>Wies simpelheit haer best behaget,</l>
<l>Van die waren onder die hare,</l>
<l>Ende selve met andren zustren dare,</l>
<l n="6425">Bevraget souden an onsen here,</l>
<l>Welc sijn wille ware mere.</l>
<l>Si .ij. drougen over een</l>
<l>Uut ende uut, dat wonder sceen,</l>
<l>Silvester entie helege Clare,</l>
<l n="6430">Alst hem God seide openbare,</l>
<l>Dat hem ware de wille ons heren</l>
<l>Dat hi hem soude ant predeken keren.</l>
<l>Als die broeders weder keren</l>
<l>Ende hem seide de wille ons heren,</l>
<l n="6435"><milestone unit="fol" n="36vb"/> Staet hi up ende scoet hem zaen.</l>
<l>Daer ne was merren no staen,</l>
<l>Maer hi maect hem sire straten</l>
<l>Ende ginc met willen so utermaten,</l>
<l>Om te doene ons heren raet,</l>
<l n="6440">So nerenstelike hi aesten bestaet,</l>
<l>Als of hi van der Gods macht</l>
<l>Ontfaen adde niewe cracht.</l>
<l><pb n="216"/><hi rend="bold">A</hi>Ls hi dus in desen bestane</l>
<l>Wanderende cam bi Bevane,</l>
<l n="6445">Cam hi tere stede bider straten,</l>
<l>Daer doe vogele vele zaten</l>
<l>Van harde menigher maniere.</l>
<l>Doese sach die goedertiere,</l>
<l>Tijdde hi zaen thare scaren</l>
<l n="6450">Ende groetetse alle of si vroet waren.</l>
<l>Si ombeden alle gader,</l>
<l>Ende sagen upten helegen vader;</l>
<l>Die zelve die waren in der weden</l>
<l>Ende haer hooft ter aerde leden,</l>
<l n="6455">Als hi hem naken began,</l>
<l>Sagen si upten helegen man,</l>
<l>So dat hi gaet tote hem vort</l>
<l>Ende hiet hem, datsi Gods wort</l>
<l>Narenstelike zullen verstaen:</l>
<l n="6460">"Broedre vogele," seiti zaen,</l>
<l>"Ghi sult harde zere loven</l>
<l>Uwen sceppere hier boven,</l>
<l>Die u met plumen gecleet heeft</l>
<l>Ende vedren mede te vliegene geeft,</l>
<l n="6465">Ende u geeft de pure lucht,</l>
<l>Ende berecht zonder uwen ducht."</l>
<l>Als hi dus ende dies gelike</l>
<l>Sprac, die vogle gemeenlike</l>
<l>Begonsten wonderlike ontwecken,</l>
<l n="6470">Hare halse ende hare vlogle recken,</l>
<l>Ende gapen met haren becken</l>
<l>Ende ghemene up hem mecken.</l>
<l>Fransois met geeste dor heet</l>
<l>Mids al dor de vogle leet;</l>
<l n="6475">Met sinen rocke hi an hem snaf,</l>
<l>Nochtan porde geen daer af,</l>
<l>Tote dat hise benedyede</l>
<l>Ende met sinen orlove vryede</l>
<l><pb n="217"/>Te vliechne, daer is wilden wale;</l>
<l n="6480"><milestone unit="fol" n="37ra"/> Doe vlogen si up altemale.</l>
<l>Sine broeders sagent utermaten,</l>
<l>Die sijns beidden in der straten,</l>
<l>Ende als hi weder cam them daer</l>
<l>Hi, die van simpelheden was claer,</l>
<l n="6485">Begreep hem selven daer ter stede</l>
<l>Als van sire rouclooshede,</l>
<l>Dat hi te voren ons heren woort</l>
<l>Den voglen niet brochte voort.</l>
<l><hi rend="bold">V</hi>An danen ginc hi vort leren</l>
<l n="6490">Ter naester stede twoort ons heren,</l>
<l>Ende cam te zinen gane</l>
<l>Tenen castele, heet Alviane,</l>
<l>Daer tvolc tsamen hem cam jegen,</l>
<l>So dat si bi ghebode zweghen.</l>
<l n="6495">Maer de zwalewe, die haer nest</l>
<l>Daer so menich adden gevest,</l>
<l>Songen daer so zere onsochte,</l>
<l>Datmen gehoren niene mochten.</l>
<l>Die helege man, daert al na hort,</l>
<l n="6500">Sprac hem an dustane wort:</l>
<l>"Sware zwalewe, hets tijt nu,</l>
<l>Dat ic spreke, seggic u;</l>
<l>Ghi ebt genouch geseit nu mere.</l>
<l>Hort dat wort van onsen here;</l>
<l n="6505">Hout silencie ongebroken,</l>
<l>Tote Gods woort es gesproken."</l>
<l>Die zwalewen zwegen alle zaen,</l>
<l>Of si twort adden verstaen,</l>
<l>No sine porreden van der stede,</l>
<l n="6510">Eer het was gepredect mede.</l>
<l>Alle, die dat sagen an,</l>
<l>Wonderden, wijf ende man,</l>
<l>Ende benedyeden onsen here.</l>
<l>Dese miracle breedde zere</l>
<l n="6515"><pb n="218"/> Verre wide, al omme ende omme,</l>
<l>Ende brochte menighe ter somme</l>
<l>Teerne den vercoornen man</l>
<l>Ende duegt mede te vangne an.</l>
<l><hi rend="bold">T</hi>Ote Parmen in de stede</l>
<l n="6520">Was doe .i. scolier ooc mede,</l>
<l>Van goeder juecht, die ter scole lach,</l>
<l>Met andren kindren uptien dach.</l>
<l>So dattene ene zwalewe lange</l>
<l>Vermoeide met haren zange,</l>
<l n="6525"><milestone unit="fol" n="37rb"/> Tsinen geselle seidi mettien:</l>
<l>"Dese zwalewe es ene van dien,</l>
<l>Die Fransoise den helegen man</l>
<l>Moeide, daer hi predeken began,</l>
<l>Onthier ende hise zwigen hiet."</l>
<l n="6530">Mettien tkint der zwalewen gebiet</l>
<l>Boudelike, in Fransoise name,</l>
<l>Dat soe zwege ende tote hem came.</l>
<l>Alsoe Fransoise name hoorde,</l>
<l>Gelijc of soe ane sine woorde</l>
<l n="6535">Adde verstaen te voren eer,</l>
<l>Sweech soe ende sanc nemmeer,</l>
<l>Ende cam te sire hant al dare,</l>
<l>Recht of soe daer zeker ware.</l>
<l>Die jonclinc wort met wondre bevaen</l>
<l n="6540">Ende liet de zwalewe wech gaen;</l>
<l>Daer na nemmeer cort no lanc</l>
<l>Sone verhoordi haren sanc.</l>
<l><hi rend="bold">T</hi>Ere andre tijt, dus horic lien,</l>
<l>Soudi te Gajette castien</l>
<l n="6545">Upten ouver van der mere.</l>
<l>Daer cam volc met so groten gere,</l>
<l>Om hem te roerne, so waest al:</l>
<l>Die goede man ontsach tgescal</l>
<l>Van dien lieden entien lof.</l>
<l n="6550">In .i. sceipkin, dat stont bet of</l>
<l><pb n="219"/>Anden oever, al waest clene,</l>
<l>Es hi gesprongen allene.</l>
<l>Dat scip, recht in der gebare</l>
<l>Als of het van binnen ware</l>
<l n="6555">Berecht van enen stierman,</l>
<l>Daert de menige sach an,</l>
<l>Dies wonderden, voer van den lande</l>
<l>Ombesmet van iemens hande.</l>
<l>Ende alst cam, daert .i. deel was diep,</l>
<l n="6560">Stont stille, dat niewer ne liep,</l>
<l>Sonder porren in die baren,</l>
<l>Als lange als die lieden waren</l>
<l>Daer ten oevere ende si horden</l>
<l>Die predicaden van sinen worden.</l>
<l n="6565">Als die here adde gecastiet</l>
<l>Ende dat volc gebenediet,</l>
<l>Entie menichte, die sach an</l>
<l>Die miracle, scieden dan,</l>
<l>Dat sine nemmeer souden moeien,</l>
<l n="6570"><milestone unit="fol" n="37va"/> Tscepelkin, sonder iemens roeien,</l>
<l>Allene bi ons heren hant,</l>
<l>Keerde weder an dat lant.</l>
<l>Wie es van zinne dan so quaet</l>
<l>Of so hart in sinen raet,</l>
<l n="6575">Die onwaerden of versmaden</l>
<l>Soude Fransoise predecaden?</l>
<l>Bi sire wonderliker dueget</l>
<l>Ghesciedet, als ghi merken mueget,</l>
<l>Dat niet allene sijn gebod</l>
<l n="6580">Ne daden die beesten zod,</l>
<l>Maer dingen, die sijn sonder leven,</l>
<l>Gelijc als of si adden beseven,</l>
<l>Dienden hem in sijn sermoen</l>
<l>Ende moesten sinen wille doen.</l>
<l n="6585"><hi rend="bold">M</hi>Et Fransoise, den Gods cnecht,</l>
<l>Waer so hi voer, was echt</l>
<l><pb n="220"/>Hi, diene sacreerde ende heeft gesent,</l>
<l>Die geest ons heren, diet al kent,</l>
<l>Ende hi, die es svader wijshede</l>
<l n="6590">Ende sine cracht, Jhesus Cristus mede,</l>
<l>Om dat vloeien soude die here</l>
<l>Met worden van der heleger lere,</l>
<l>Ende lechten soude in deersce nacht</l>
<l>Met miraclen van groter cracht.</l>
<l n="6595">Sijn woort was van der maniere</l>
<l>Als .i. brant van groten viere</l>
<l>Dor gaende die herten binnen,</l>
<l>Ende wonder bringende in de zinnen,</l>
<l>Bedi hine brochte niet vort</l>
<l n="6600">Bi menschen zinnen gevonde wort,</l>
<l>Maer die smakeden ende roken mere</l>
<l>Van der ghifte van onsen here.</l>
<l>Want eens als hi predeken soude,</l>
<l>Als de bisscop van Hostien woude,</l>
<l n="6605">Vor den paues ende cardenale,</l>
<l>Ende hi nerenstelike ende wale</l>
<l>Een sermoen adde gevest</l>
<l>Int herte, so hi mochte best,</l>
<l>Ende hi ooc was comen voort</l>
<l n="6610">Om te segne Gods wort,</l>
<l>Die dinc hi al also vergat,</l>
<l>Hine conste spreken dit no dat.</l>
<l>Als hi dit telde daer ter stede</l>
<l>Met warachtiger omoedichede,</l>
<l n="6615"><milestone unit="fol" n="37vb"/> Sette hi hem te biddene meest</l>
<l>Die gracie van den helegen geest;</l>
<l>Daer begondi vor diet horden</l>
<l>Vloeien met so vulmaecten worden,</l>
<l>Ende met so groter mogentede</l>
<l n="6620">Der hogher lieder zinne mede</l>
<l>Te berounessen bugen daer,</l>
<l>Dat claerlike was openbaer,</l>
<l><pb n="221"/>Dat van hem niet cam dat leren,</l>
<l>Maer datter sprac de geest ons heren.</l>
<l n="6625">Ende, want hi eerst selve plach te doene</l>
<l>Wat so hi riet in sermoene,</l>
<l>Ontsachi genen begripe daer,</l>
<l>Maer puurlike seide hi twaer.</l>
<l><hi rend="bold">H</hi>Ine conste niemens mesdaet striken</l>
<l n="6630">Maer lachtren, sonder enich wiken,</l>
<l>No onsculdegen der quader leven,</l>
<l>Maer scaerpe wrede worde hem geven.</l>
<l>Even stoutelike gemene</l>
<l>Sprac hi an groot ende clene,</l>
<l n="6635">Even blidelike sprac hi an</l>
<l>Lettel lieden of enigen man.</l>
<l>Wijf ende man, bede jonc ende out,</l>
<l>Haesten gemene met gewout</l>
<l>Te horne ende te siene den niewen man</l>
<l n="6640">Van Gode gesent der werelt an.</l>
<l>Hi ginc ende dede sijn sermoen</l>
<l>Dor harde menich regioen</l>
<l>Met heter gewillichede,</l>
<l>Ende onse here die wrochte mede</l>
<l n="6645">Ende confirmeerde de worde waer</l>
<l>Met tekene, diere volchden naer.</l>
<l>Want in de cracht der name ons heren</l>
<l>Fransois, die tware aldus ginc leren,</l>
<l>Jagede uten lieden den viant</l>
<l n="6650">Ende genas de zieke te hant,</l>
<l>Ende, des men noch meer wondren mach,</l>
<l>Die cracht, die an sijn spreken lach,</l>
<l>Dede te penitencien zochten</l>
<l>Sinne, die verhart al dochten.</l>
<l n="6655">Aldus genas hi van smerten</l>
<l>Die lechamen metten herten,</l>
<l>Als somege dinc van sinen gewerken</l>
<l>Hier proevet, diet wille merken:</l>
<l><pb n="222"/>Want si hier an sijn gescreven,</l>
<l n="6660"><milestone unit="fol" n="38ra"/> Om dat sijs exemple geven.</l>
<l>Te Russcenelle, in de stede,</l>
<l>Adden met groter omoedichede</l>
<l>.J. rudder tsire herberge ontfaen.</l>
<l>Sinen zone, die sonder waen</l>
<l n="6665">Al puur crepel was geboren,</l>
<l>Duer srudders bede, als wijt horen,</l>
<l>Heefti metter hand up geheven</l>
<l>Ende sine gesonde also gegeven,</l>
<l>Dat hem gestaercsten zine leden</l>
<l n="6670">Ende het gans ende vaerdich mede</l>
<l>Up stont, wanderde ende spranc</l>
<l>Ende seids onsen here danc.</l>
<l>Tote Narnien, in die poort,</l>
<l>Genas hi, dor des bisscops woort,</l>
<l n="6675">Die hem lach met beden an,</l>
<l>Enen zere juchtigen man,</l>
<l>Die in alle sine lede</l>
<l>Verloren hadde de mogentede;</l>
<l>Hi seindene van den hoofde ten voeten</l>
<l n="6680">Ende hi genas bi diere boeten.</l>
<l><hi rend="bold">I</hi>Nt bisscopdom van Reatine</l>
<l>Was .i. kint, dat doochde pine;</l>
<l>Want het so te blasen sceen</l>
<l>Dat niet mochte sien sine been.</l>
<l n="6685">Des kints moeder gont hem brochte.</l>
<l>Teerst dat hijt getasten mochte</l>
<l>Met sinen handen, daer ter stont</l>
<l>Uptie stede wart het gesont.</l>
<l>Ooc tote Orten, in die stede,</l>
<l n="6690">Was .i. kint so vercrompen mede,</l>
<l>Dat het thooft an de voeten drouch;</l>
<l>Te broken waren hem been genouch.</l>
<l>Vader ende moeder met hare trane</l>
<l>Baden hem gont kind tontfane.</l>
<l n="6695"><pb n="223"/> Hi seindet ende al daer ter stede</l>
<l>Genaest altemale mede.</l>
<l>.J. wijf, als wi ebben gehort,</l>
<l>Was tEugubien, in die port,</l>
<l>In beden handen crepel ende lam,</l>
<l n="6700">Datter haer ne geen goet of ne cam.</l>
<l>Doe hise seinde, wort soe van desen</l>
<l>Te hant also wel genesen,</l>
<l>Dat soe te hant thuus es gegaen</l>
<l>Ende ooc spise reedde zaen</l>
<l n="6705"><milestone unit="fol" n="38rb"/> Hare enden armen n der gebare,</l>
<l>Als of Symoens zweger ware.</l>
<l>Tote Mevane, ebbic bekent,</l>
<l>So was ene joncfer al blent.</l>
<l>Als hi adde hare oghen mede</l>
<l n="6710">In de name der drievoudichede</l>
<l>Driewaerf bestreken met sinen spuwe,</l>
<l>Cam hare dat sien weder al nuwe.</l>
<l>Tote Narnien, in de stede,</l>
<l>So was .i. wijf al blint mede,</l>
<l n="6715">Die hi seide ende soe ontfinc</l>
<l>Dat lecht daer soe omme ginc.</l>
<l>Tote Bolonge was .i. kint</l>
<l>Metten enen oghe al blint,</l>
<l>Want datter ene smitte up lach,</l>
<l n="6720">So dat altoos niet ne sach,</l>
<l>Ende ment niet conde genesen.</l>
<l>Gheseint so was het van desen</l>
<l>Vanden hovede toten voeten.</l>
<l>Die clare ziene cam hem teboeten,</l>
<l n="6725">Ende sident eist in dordine gegaen.</l>
<l>Ooc seidet al zonder waen,</l>
<l>Dat verre vele ene dinc bekent</l>
<l>Mettien oghe, dat teerst was blent,</l>
<l>Dat het mettien bekennen conde,</l>
<l n="6730">Daer het oit in adde gesonde.</l>
<l><pb n="224"/><hi rend="bold">T</hi>Ote Sente Gemin, in de stede,</l>
<l>Was Fransois geherberget mede</l>
<l>Met enen manne, die adde .i. wijf,</l>
<l>Die den viant adde int lijf.</l>
<l n="6735">Als hi gedaen adde sine gebede,</l>
<l>Hiet hi up onderhorichede,</l>
<l>Dat hi rumen soude tvat.</l>
<l>So zaen liet de viant dat,</l>
<l>Bi ons heren mogentede,</l>
<l n="6740">Datmen wel mach weten mede,</l>
<l>Dat des viants dorper daet</l>
<l>Jegen onderhorichede niene staet</l>
<l>In de stede van Castele</l>
<l>.J. geest van den valscen dele,</l>
<l n="6745">Verwoet, adde .i. wijf gevaen.</l>
<l>Fransois die geboot hem zaen</l>
<l>Bi onderhoricheit uut te gane.</l>
<l>Met onwaerden voer hi dane</l>
<l>Ende liet twijf gesont te samen</l>
<l n="6750"><milestone unit="fol" n="38va"/> Van sinnen ende van lechamen.</l>
<l>.J. broeder was verswaert ooc mede</l>
<l>Van so dor zware ziechede,</l>
<l>Dat bet dochte sijn duvels spel</l>
<l>Van siecheit van naturen fel.</l>
<l n="6755">Want hi dicken ter neder tumede</l>
<l>Ende wentelde ende tumede,</l>
<l>Sine lede nu crepel, nu recht,</l>
<l>Nu gebogen, nu gewrongen echt,</l>
<l>Nu hart ende steffardich van leden,</l>
<l n="6760">Nu al gestrect van stefferdicheden,</l>
<l>Voete ende hooft, dat wonder sceen,</l>
<l>Al gheeffent over een,</l>
<l>Ende dan hoge up geheven al</l>
<l>Te valne enen zwaren val.</l>
<l n="6765">Die vrient Gods versach desen</l>
<l>Dus zwaer gepijnt sonder genesen,</l>
<l><pb n="225"/>Ende ontfaermede zere das,</l>
<l>Als die vul ontfarmicheden was.</l>
<l>Ene mont vul broots, daer hi of at,</l>
<l n="6770">Senddi hem daer ter stat.</l>
<l>Als hi gesmaect adde tbroot,</l>
<l>So zere halpt hem ter noot,</l>
<l>Daer hi nemmermeer daer naer</l>
<l>Van dien evele ne was zwaer.</l>
<l n="6775"><hi rend="bold">E</hi>Ne vrouwe lach ziec van kinde</l>
<l>Int lant van Areten, alsict kinde,</l>
<l>Ende was herde na der doot.</l>
<l>Van live clene ende groot</l>
<l>Ne wasser troost sonder an Gode.</l>
<l n="6780">Tien tiden dat Fransois, de Gods bode,</l>
<l>Om dattene ziecheit adde bezwaert,</l>
<l>Voer onder wilen up een paert</l>
<l>Ende was dor dat lant geleden,</l>
<l>Maer men leide tier steden</l>
<l n="6785">Dor tdorp tpaerd daer hi up sat,</l>
<l>Daer die vrouwe gedoochde dat.</l>
<l>Als die lieden tpaert versagen,</l>
<l>Dat den here adde gedragen,</l>
<l>Traken si hem uut den bredel up trouwe,</l>
<l n="6790">Ende leidene uptie vrouwe.</l>
<l>Als de bredel cam an hare,</l>
<l>Sonder enighe pine zware</l>
<l>Genas de vrouwe al te hant</l>
<l>Van den evele datse bant.</l>
<l n="6795"><milestone unit="fol" n="38vb"/> Het was .i. man up gonen dach</l>
<l>Religieus, die Gode ontsach,</l>
<l>Wonende ooc, horic bedieden,</l>
<l>Tere poort, hiet Casteel van Lieden,</l>
<l>Die met hem adde ene line,</l>
<l n="6800">Dat Fransoise gordel plach te sine.</l>
<l>Tenen tiden daer an,</l>
<l>Dat bede vrouwe ende man</l>
<l><pb n="226"/>Lagen ende quolen in de stede</l>
<l>Van herde misseliker ziechede,</l>
<l n="6805">Hi ginc ten zieken al daer</l>
<l>Ende nette de corde in water claer,</l>
<l>Ende gaeft drinken den ongesonden,</l>
<l>Daer menich bi genas ten stonden.</l>
<l>Ja tbroot daer hi an adde gewesen,</l>
<l n="6810">Heeft den menigen ghenesen</l>
<l>Bider cracht van onsen here</l>
<l>Van herde misseliken zere.</l>
<l><hi rend="bold">A</hi>Ls dus de creyere ons heren</l>
<l>Met desen miraclen ende met meren</l>
<l n="6815">Blexemde in sine predecade,</l>
<l>Wat so hi sprac ende spade</l>
<l>Hiltmen over sulke waerheit,</l>
<l>Oft dinghel Gods adde geseit.</l>
<l>Want de uutnemende grote duecht,</l>
<l n="6820">Die ghi an hem vernemen muecht,</l>
<l>Die profecie van sinen geeste</l>
<l>Die men an hem vant ende verheeste,</l>
<l>Die vulmaecte miraclen mede,</l>
<l>Die hi wrochte te meniger stede,</l>
<l n="6825">Ende dat hem vanden hemele God</l>
<l>Te castiene gaf gebod,</l>
<l>Daer toe donderhorichede</l>
<l>Van den stommen beesten mede,</l>
<l>Ende dat verwandelen van sinnen</l>
<l n="6830">Die sijn woort ontfingen binnen,</l>
<l>Ende hi sonder menscen vulleeste</l>
<l>Geleert was vanden helegen geest,</l>
<l>De macht van predeken daer hem af</l>
<l>De paefs orlof bi miraclen gaf,</l>
<l n="6835">Ende sine regle die predeken wijst</l>
<l>Van den zelven paues geprijst,</l>
<l>Enten zegel Gods dien hi drouch</l>
<l>In sijn vleesch openbare genouch,</l>
<l><pb n="227"/>Gelijc alst tiene orconden waren,</l>
<l n="6840"><milestone unit="fol" n="39ra"/> Die orconden ende verclaren</l>
<l>Fransoise den taleman ons heren,</l>
<l>In sijn officie wel waert der eren,</l>
<l>Gelooflijc in sire leren mede</l>
<l>Ende te wonderne in sine helichede:</l>
<l n="6845">Ende hi hier bi, als .i. vray bode,</l>
<l>Castiede dewangelie van Gode.</l>
</div>
<div type="chapter"><head type="chapter">[.XIII.] <hi rend="italic">Dits van den heligen .v. wonden, / Die in Fransoise vlesche stonden. </hi></head>
<l><hi rend="bold">A</hi>Ltoos so plach Fransois das</l>
<l n="6850">Dat hi weldoens niet ledich was.</l>
<l>Maer gelijc als dingle hi plach</l>
<l>In de ledre, die Jacob zach,</l>
<l>In Gode te clemmene, daer iet te haelne,</l>
<l>Of neder tsinen even kerstijn te daelne.</l>
<l n="6855">Want de tijt, die hem was gegeven,</l>
<l>Deeldi so wiselike in dit leven,</l>
<l>Dat hijt som met pinen van zinne</l>
<l>Gaf sijns evenkerstins gewinne,</l>
<l>Ende som die tijt van sire spacien</l>
<l n="6860">Gaf hi der zoeter contemplacien.</l>
<l>Bedi alst tijt ende stede</l>
<l>Hem daer toe verbughen dede</l>
<l>Vreimder lieder vordeel te doene,</l>
<l>Liet hi tfolc na dien sermoene</l>
<l n="6865">Ende woestinen dat hi sochte,</l>
<l>Daer hi Gods vriliker mochte</l>
<l>Gebruken ende vagen of,</l>
<l>Jof hem ware enich gestof</l>
<l>An bleven van enegen dingen</l>
<l n="6870"><pb n="228"/> Van der lieder wandelingen.</l>
<l><hi rend="bold">T</hi>Wee jaer te voren, ebbic verheest,</l>
<l>Eer hi Gode gaf den geest,</l>
<l>Also alst God zelve woude,</l>
<l>Na pine ende verdriet menichfoude,</l>
<l n="6875">Wort hi geleet in ene stede,</l>
<l>In ene zide, daert hoge was mede,</l>
<l>Die berch hiet Mont Alverne.</l>
<l>Als hi na sire zeden gherne</l>
<l>Een viertich nachte began de here</l>
<l n="6880">Vasten in Sinte Michiels ere,</l>
<l>Overvloeiliker dan hi was gewone</l>
<l>Wort hi vergoten de gone</l>
<l>Metter zoetheit enter gracie</l>
<l>Van der hogher contemplacie.</l>
<l n="6885"><milestone unit="fol" n="39rb"/> Ooc wort hi ontsteken van binnen</l>
<l>Met heter vlamme in sine zinnen</l>
<l>Vander begaerte van hemelrike,</l>
<l>So dat hi in hem hogelike</l>
<l>Began de gaven van onsen here</l>
<l n="6890">Gevoelen sonderlanghe zere.</l>
<l>Up waert wort sijn sin gedragen</l>
<l>Niet als noch plegen ende plagen</l>
<l>Subtile sonderlange clerke,</l>
<l>Besoukers van ons heren werke</l>
<l n="6895">Ende van sire mogenteit al,</l>
<l>Die de glorie verduwen sal,</l>
<l>Maer als .i. getrouwe knecht ende vroet,</l>
<l>Die hem tondervindene doet,</l>
<l>Wat de wille ons heren si.</l>
<l n="6900">Hem te gelikene begherde hi</l>
<l>Met uutnemender heter minne</l>
<l>Ende algader zine zinne.</l>
<l>In sinen zinne hem daer cam</l>
<l>Van Gode daer hijs andworde of nam,</l>
<l n="6905">Dat int up doen van den up souken</l>
<l><pb n="229"/>Van der ewangelien bouke</l>
<l>Soud hem van Kerste sijn ondect,</l>
<l>Wat God in hem te doene mect,</l>
<l>Ende wat dinge hem van hem si</l>
<l n="6910">Meest ontfangelijc daer bi.</l>
<l>Sine gebede hi voren dede</l>
<l>Met sonderlanger omoedichede,</l>
<l>Ende dede nemen upten outaer</l>
<l>Den ewangelien bouc al daer</l>
<l n="6915">Ende zinen geselle ondoen mede</l>
<l>In dere der omoedichede,</l>
<l>Die .i. man, sijt zeker das,</l>
<l>Devoot ende helich was.</l>
<l>Te waren in .iij. waerf omme keren</l>
<l n="6920">Cam emmer voren de passie ons heren.</l>
<l>Daer es Fransoise te kenne gegeven,</l>
<l>Gelijc als hi na sijn leven</l>
<l>Jhesus Karste volchde naer,</l>
<l>Soude hi gelijc hem warden daer</l>
<l n="6925">In der passien verdriete,</l>
<l>Eer dat hi dit leven liete.</l>
<l>Ende al was hi van lechamen</l>
<l>Cranc ende arem alte zamen</l>
<l>Om de zonderlange zwaerhede,</l>
<l n="6930"><milestone unit="fol" n="39va"/> Die sijn lijf adde verleden,</l>
<l>Ende om dat dragen eenpaerlike</l>
<l>Tcruce Gods van hemelrike,</l>
<l>Nochtan ne was hi niet vervaert</l>
<l>Te tijddene ter martelien waert,</l>
<l n="6935">Maer levendeliker onstac sijn moet</l>
<l>Om te sturtene sijn bloet.</l>
<l>Want donerverwinlike brant van minnen</l>
<l>Was gedegen in sine sinnen</l>
<l>Des goets Jhesus in lampten maniere</l>
<l n="6940">Te vlammen ente staerken viere,</l>
<l>Dat vele waters ne mochte ontlaten</l>
<l><pb n="230"/>Den brant van sire caritaten.</l>
<l><hi rend="bold">A</hi>Ls hi sine herte dus Gode up gaf</l>
<l>Na de maniere van seraf</l>
<l n="6945">Met begherliken brande,</l>
<l>Ende met enen soeten bande</l>
<l>Van jamere in hem vervormen soude,</l>
<l>Die hem crucen laten woude</l>
<l>Van caritaten sonder gront,</l>
<l n="6950">Up .i. tileke morgenstont,</l>
<l>Omtrent der heleger crucen dach,</l>
<l>Die naest den oesten leigt ende lach,</l>
<l>Daer hi bat an dene zide</l>
<l>Van den berge also betide,</l>
<l n="6955">Heefti enen seraph versien,</l>
<l>Ende .vi. vlogle ebben dien</l>
<l>Vierin ende so duer claer</l>
<l>Van den hemele comen daer.</l>
<l>Als hi met dor snelre vlucht</l>
<l n="6960">Biden Gods man cam in de lucht,</l>
<l>Verbaerdem onder de vlogele claer</l>
<l>Eens mans gedane gecruust daer;</l>
<l>Hande ende voete wide ondaen,</l>
<l>Genagelt ant cruce sonder waen;</l>
<l n="6965">.ij. vlogle die waren echt</l>
<l>Boven zinen hooft gerecht,</l>
<l>Ende .ij. ware te vliegene ondaen,</l>
<l>Ende .ij. andre ebben bevaen</l>
<l>Al den lechame ende bedect.</l>
<l n="6970">Fransois, diere up siet ende up mect,</l>
<l>Wonderde zere in dit scouwen</l>
<l>Ende gemanc bliscap met rouwen</l>
<l>So cam hem in sinen sin.</l>
<l>Sere vro was hi daer in,</l>
<l n="6975"><milestone unit="fol" n="39vb"/> Datten Jhesus Kerst sach ane</l>
<l>Onder des seraphs gedane,</l>
<l>Maer dat hi an de cruce stoet,</l>
<l><pb n="231"/>Dontfaermenesse quetste sinen moet</l>
<l>Ende heeft sine ziele dor houwen</l>
<l n="6980">Metter zwaerde van den rouwen.</l>
<l>Sere wonderdem in sijn doen</l>
<l>In dat diepe visioen,</l>
<l>Want hi dat verstont wel mede</l>
<l>Dat van der passie de cranchede</l>
<l n="6985">Metter onstervelichede van seraf</l>
<l>Ne gene concordie ne gaf.</l>
<l>Ten letsten hi doch verstoet,</l>
<l>Alst hem God gaf in den moet,</l>
<l>Dat hem bedi was van Gode</l>
<l n="6990">Dat visioen gesent als bode,</l>
<l>Dat de Gods vrient daer bi verheesche,</l>
<l>Dat hi niet bi pinen van vleesche</l>
<l>Als maertelare soude geliken dus</l>
<l>Den gecruusten here Jhesus,</l>
<l n="6995">Maer biden brande van sinnen</l>
<l>Met sonderlanger heter minnen.</l>
<l><hi rend="bold">D</hi>At visioen voer wech te hant</l>
<l>Ende liet hem enen so groten brant,</l>
<l>Die hem int herte es gebleven,</l>
<l n="7000">Ende in sijn vleesch es hem gescreven</l>
<l>Daer of .i. tekin al besonder,</l>
<l>Dies noch de werelt heift wonder.</l>
<l>Want recht alte hant te waren</l>
<l>Begonsten hem daer openbaren</l>
<l n="7005">Tekene van naglen ende van wonden,</l>
<l>Die hem in voeten ende in handen stonden,</l>
<l>Als hi te voren gesien adde ane</l>
<l>In dies gecruusts mans gedane.</l>
<l>In handen, in voeten openbaerde</l>
<l n="7010">Als of si in de middewaerde</l>
<l>Met naglen waren dor boort.</l>
<l>Der naglen hoofde bleken vort</l>
<l>In elke palme vander hant</l>
<l><pb n="232"/>Ende buten up elx voets cant,</l>
<l n="7015">Ende hare pointe scaerp ter cure</l>
<l>Waren an dander zide dure.</l>
<l>Die hoofde waren zwart ende ront,</l>
<l>Daer elc in handen, in voeten stont,</l>
<l>Te pointe lanc, gekeert int cromme,</l>
<l n="7020"><milestone unit="fol" n="40ra"/> Als of si geniet waren daer omme,</l>
<l>Die uut sinen vleesche camen</l>
<l>Ende buten vleesce raechde tsamen.</l>
<l>Die rechter side in der figure,</l>
<l>Als met enen spere gesteken dure,</l>
<l n="7025">Stonder in ene ronde wonde,</l>
<l>Daer bloet uut ran te meniger stonde,</l>
<l>Ende bede roc ende neder cleet</l>
<l>Bespaersde wijt ende breet.</l>
<l>Die helege man dat wel versach,</l>
<l n="7030">Dat dat tekin, dat gelach</l>
<l>In sijn vleesch so openbare,</l>
<l>Dat het moeste warden mare</l>
<l>Onder sine hemelike gesellen.</l>
<l>Nochtan ontsachi dat vertellen</l>
<l n="7035">Dat sacrament van onsen here</l>
<l>Ende twifelde utermaten zere,</l>
<l>Weder hi best zwege of spracke,</l>
<l>Dat hi gesien adde de zake.</l>
<l>Hier bi dedi van hem somen,</l>
<l n="7040">Die hi wilde, te hem comen</l>
<l>Ende hi began in sine tale</l>
<l>Te sprekene woorde generale.</l>
<l>Den twifel hi hem te voren draget</l>
<l>Ende om raet dat hi hem vraget.</l>
<l n="7045"><hi rend="bold">E</hi>En van gonen broedren, siet,</l>
<l>Die broeder Illuminatus hiet</l>
<l>Ende met gracien was verlecht,</l>
<l>Die verstaen wel hevet echt,</l>
<l>Dat hi iet wonders heeft gesien,</l>
<l n="7050"><pb n="233"/> Want hi hem geliet in dien,</l>
<l>Als die met wondre es bevaen,</l>
<l>Die sprac dus an Fransoise zaen:</l>
<l>"Broeder, niet om die allene</l>
<l>Maer om andre mede gemene,</l>
<l n="7055">Verstant, wort di te so meniger stont</l>
<l>Gods sacrement gemaect cont.</l>
<l>Hier omme dinct het ontsienlic wesen,</l>
<l>Ebstu iet ontfaen van desen,</l>
<l>Dat menigen mach comen te baten,</l>
<l n="7060">Datment di niet utermaten</l>
<l>Ne verwite vor Gode dat,</l>
<l>Als die hout den verborgen scat."</l>
<l>Dat woort vervaerde den helegen man;</l>
<l>Al plachi somwile te segne dan:</l>
<l n="7065"><milestone unit="fol" n="40rb"/> "Mine hemelicheit si mi allene,"</l>
<l>Nu met zorgen, entie niet clene,</l>
<l>Heefti getelt sijn visioen,</l>
<l>Als hi voren staet alt doen.</l>
<l>Ooc seide hi, hi, dien hi daer sach,</l>
<l n="7070">Seide hem sulke dinc uptien dach,</l>
<l>Die hi nemmermee in sijn leven</l>
<l>Niemene sal te kenne geven.</l>
<l>Gelovelijc eist zekerlike,</l>
<l>Dat hi, die hem so wonderlike</l>
<l n="7075">In de cruce hem verbaerde,</l>
<l>Dat zulke van sulker waerde</l>
<l>So hemelijc waren ende so goet,</l>
<l>Datse geen mensce spreken moet.</l>
<l><hi rend="bold">N</hi>A dien dat de vraye minne</l>
<l n="7080">Cristus, die lach in Fransoise zinne,</l>
<l>Die vorme adde gegeven ane</l>
<l>Van der ymagen enter gedane</l>
<l>Den minre die die meester drouch,</l>
<l>Ende hi adde na sijn gevouch</l>
<l n="7085">Gevast, als hi eerst vor achte,</l>
<l><pb n="234"/>In de woestine sine .xl. nachte,</l>
<l>Ende Sinte Michiels dach cam daer an,</l>
<l>Fransois, de inghelike man,</l>
<l>Die cam van den berge neder</l>
<l n="7090">Ende brochte met hem weder</l>
<l>Des gecruus heren gelike,</l>
<l>Niet gemaect menscelike</l>
<l>In stene of in houte verheven,</l>
<l>Maer in sine leden gescreven,</l>
<l n="7095">Sonder engien min no mere,</l>
<l>Metten vingere van onsen here.</l>
<l>Ende, want hi goet bedeckent kent</l>
<l>Altoos des coninx sacrement,</l>
<l>Hi, die den raet wiste wale</l>
<l n="7100">Der hemeliker hemelscher tale,</l>
<l>Decte altoos de helege wonden</l>
<l>So hi meest mochte tallen stonden.</l>
<l>Maer om dat tons heren glorie hort</l>
<l>Sine miraclen bringen voort,</l>
<l n="7105">Onse here God, die rike,</l>
<l>Die de tekine gaf hemelike,</l>
<l>Toochder bi al openbare</l>
<l>Miraclen scone ende clare,</l>
<l>Om dat de bedecte cracht,</l>
<l n="7110"><milestone unit="fol" n="40va"/> Diere God an hevet gewracht,</l>
<l>Geopenbaert soude sijn tsamen</l>
<l>Biden tekine, diere an camen.</l>
<l><hi rend="bold">I</hi>N dat lant van Reatine</l>
<l>Wort van plagen grote pine,</l>
<l n="7115">Dat de beesten so verquisten,</l>
<l>Dat mer genen raet toe wiste.</l>
<l>.J. man was daer, die Gode ontsach;</l>
<l>Nachts dochtem, daer hi lach,</l>
<l>Datmen hiet ter woestine gaen,</l>
<l n="7120">Daer die broeders woenden, zaen,</l>
<l>Ende hi twater ontfinge te handen</l>
<l><pb n="235"/>Van Fransoise voeten ende handen,</l>
<l>Ende spaersder zine beesten mede,</l>
<l>Want hie doe woende daer ter stede</l>
<l n="7125">Tileke es hi up gestaen</l>
<l>Ende cam tere stede gegaen.</l>
<l>Hemelike dat hi behaget</l>
<l>Die dinc, daer hi omme vraget,</l>
<l>Ende bespaersde sine beesten vort.</l>
<l n="7130">Nu hort hier vreimde woort:</l>
<l>Teerst dat van den watre iet</l>
<l>An de beesten, die men ziec siet</l>
<l>Up daerde leggen, .i. lettel cam,</l>
<l>Elke beeste hare gesonde nam</l>
<l n="7135">Ende stont up saen mettesen,</l>
<l>Ofsoe noit ziec adde gewesen,</l>
<l>Ende tijdde te hant ter spisen.</l>
<l>Dus eist gesciet in deser wisen:</l>
<l>Biden watre, dat tien stonden</l>
<l n="7140">Gedwegen adde de helege wonden,</l>
<l>Al de plage daer bi cesseerde</l>
<l>No den beesten nemmeer ne deerde.</l>
<l><hi rend="bold">O</hi>Oc omtrent den Mont Alverne,</l>
<l>Eer Fransois daer was so gherne,</l>
<l n="7145">Plach .i. zwerc ende een groot rooc</l>
<l>Uten berghe te risene ooc,</l>
<l>Dat dan .i. groot hagel waert</l>
<l>Ende bi costumen daer in den aert</l>
<l>Die vrucht omtrent in den lande</l>
<l n="7150">Destrueerde ende scande.</l>
<l>Daer na die zalege dinc</l>
<l>Dat Fransois daer de wonden ontfinc,</l>
<l>So ne gesciede dat nemmere,</l>
<l>Des menige wonderde wel zere,</l>
<l n="7155"><milestone unit="fol" n="40vb"/> Om dat die hemel entie lucht mede</l>
<l>Openbaren soude de helichede</l>
<l>Van visioene ende van wonden</l>
<l><pb n="236"/>Jegen costume diere stonden.</l>
<l><hi rend="bold">U</hi>P ene winter tijt gevel,</l>
<l n="7160">Dat hi so cranc was, dat hi wel</l>
<l>Gestaen ne conde ende hi dor dat</l>
<l>Up eens arems mans ezel sat,</l>
<l>Want de wege waren onsachte.</l>
<l>Onder ene rootse hi vernachte,</l>
<l n="7165">Om dat hi ontsculen soude</l>
<l>Die nacht ende snewes coude,</l>
<l>Want hem gone dinc benam</l>
<l>Dat hi ter herberge niet cam.</l>
<l>Fransois wart geware das,</l>
<l n="7170">Dat gone man, die met hem was,</l>
<l>Claechde ende versuchte zwaer</l>
<l>Ende keerdem nu hier nu daer,</l>
<l>Als die lettel heeft an</l>
<l>Ende gerusten niene can,</l>
<l n="7175">Want dat coude dedem leet.</l>
<l>Hi, die was van minnen heet,</l>
<l>Heeft metter hant getast</l>
<l>Sinen geselle, die niet rast.</l>
<l>Dit es wonderlike mare:</l>
<l n="7180">Teerst dat de helege hant cam dare,</l>
<l>Die dat vier niet herde clene</l>
<l>Drouch vanden ingelliken stene,</l>
<l>Alt coude dat voer dane</l>
<l>Ende dien man cam doe ane</l>
<l n="7185">Hitte buten ende binnen mede,</l>
<l>Als ene vierachtichede</l>
<l>Uut enen ovene comen ware</l>
<l>Ende up hem gevlogen ware.</l>
<l>Want sine cracht cam hem in</l>
<l n="7190">In den lechame ende in den sin,</l>
<l>Dat hi sochter sliep gemene</l>
<l>Onder den snee entie stene,</l>
<l>Dan noit up sijn bedde te voren.</l>
<l><pb n="237"/>Dit wonder liet hi menegen horen.</l>
<l n="7195">Sonder waen es mens zeker dan,</l>
<l>Dat die wonden an dien man</l>
<l>Gezeghelt waren met zire macht,</l>
<l>Die metter ingeliker cracht</l>
<l>Suvert, verclaert ende onsteict;</l>
<l n="7200"><milestone unit="fol" n="41ra"/> Want de miraclen buten spreict:</l>
<l>Want gesonde, clareit, ende hitte</l>
<l>Heeft den lechame gegheven ditte,</l>
<l>Also alst na sine doot</l>
<l>Met openbaren tekine ende groot</l>
<l n="7205">Getoocht es, als ghi sult mede</l>
<l>Hier na horen in sine stede.</l>
<l><hi rend="bold">M</hi>Aer hi, die den dieren scat</l>
<l>Upt velt vant, al pijndi dat</l>
<l>Te verheelne met al dat hi mect,</l>
<l n="7210">Nochtan mocht niet sijn bedect,</l>
<l>Daer ne waren some diese kanden</l>
<l>Bede in voeten ende in handen,</l>
<l>Al waest dat hi de handen drouch</l>
<l>Vortwaert meer bedect ghenouch,</l>
<l n="7215">Ende hi vort na gone dinc</l>
<l>Gescoeit an de voeten ginc.</l>
<l>Want in sine levende dagen</l>
<l>Waren vele broeders diese sagen,</l>
<l>Ende al waest datsi van helicheden</l>
<l n="7220">Gelovelijc waren in allen steden,</l>
<l>Nochtan, om al of te dwane</l>
<l>Alle twivelike wane,</l>
<l>Leitsi hand up helegen na dien,</l>
<l>Dat sijt dus hadden gesien.</l>
<l n="7225">Ooc waren somege cardenale,</l>
<l>Die hem hemelijc waren wale,</l>
<l>Diese zagen te somegen stonden</l>
<l>Ende maectem van dien helegen wonden,</l>
<l>Van dien soeten bloedegen rosen,</l>
<l n="7230"><pb n="238"/> Ymne, zanghe ende prosen</l>
<l>Teerne den vercornen man,</l>
<l>Ende gaven waerlike daer an</l>
<l>Orconde in haer ghedichte,</l>
<l>Als metten vraien gescrifte.</l>
<l n="7235">Onse here de paues Alexander,</l>
<l>Scrijft Boenaventure ende ne geen ander,</l>
<l>Dat hire te jegenworden sat</l>
<l>Met menigen broedre tere stat,</l>
<l>Dat hi den volke sermoen dede,</l>
<l n="7240">Seide vor waer daer ter stede,</l>
<l>Dat hem gevel daer ter stonde,</l>
<l>Dat hi sach ooc Fransoise wonde.</l>
<l>Ooc sagense in sine doot</l>
<l>Meer dan .L. al bloot,</l>
<l n="7245"><milestone unit="fol" n="41rb"/> Entie helege maget Clare</l>
<l>Met haren zustren sachse openbare,</l>
<l>Ende seculiere sonder getal,</l>
<l>Daer men hier na of tellen sal,</l>
<l>Hoese van groter omoedichede</l>
<l n="7250">Sulke custe daer ter stede,</l>
<l>Ende met handen ebben getast,</l>
<l>Om tware te wetene vast.</l>
<l>Maer die wonden van der ziden</l>
<l>Decte hi vaste tallen tiden,</l>
<l n="7255">Dat die niemen mochte zien,</l>
<l>Hen moestem dieftelike gescien.</l>
<l><hi rend="bold">E</hi>En broeder, die hem adde gedient</l>
<l>Nerenstelike ende was sijn vrient,</l>
<l>Met ere heleger lustichede</l>
<l n="7260">Brochten daer toe tere stede,</l>
<l>Dat hi of dede sinen roc</l>
<l>Om te scuddene an enen stoc.</l>
<l>Nerenstelike hi merken begonde,</l>
<l>So dat hi sach de zijt wonde.</l>
<l n="7265">Haestelike hire an dede</l>
<l><pb n="239"/>Sine drie vingeren daer ter stede,</l>
<l>Dat hi de grootheit kende in dien</l>
<l>Bede int tasten ende int sien.</l>
<l>Metter selver behendichede</l>
<l n="7270">Sachse de broeder mede,</l>
<l>Die sijn vicaris was al doe.</l>
<l>.J. sijn geselle sachse al toe,</l>
<l>.J. broeder van groter simpelhede.</l>
<l>Als hi dor sgoets mans ziechede</l>
<l n="7275">Sine scoudren wriven began,</l>
<l>Dor sinen caproen stac de man</l>
<l>Sine hant enter selver stonde</l>
<l>So gleet soe in de zijt wonde,</l>
<l>Also als daventure cam,</l>
<l n="7280">Dat den helegen man mesquam.</l>
<l>Hier omme drouch voort meer an</l>
<l>Neder cleet de helege man,</l>
<l>Die hem toten scoudren gingen,</l>
<l>Om dat dexel van dien dingen.</l>
<l n="7285">Die broeders, diese somwile dwougen</l>
<l>Of zinen roc scudden of slougen,</l>
<l>Alsise vonden van bloede root,</l>
<l>So keenden si al bloot</l>
<l>Dat hi adde de zijt wonde.</l>
<l n="7290"><milestone unit="fol" n="41va"/> Sident in sire doot ter stonde</l>
<l>Sagen sise al openbare</l>
<l>Metten andren de wonden al clare</l>
<l>Ende eerdense alst wel recht was;</l>
<l>Wantmen noit des gelijc las,</l>
<l n="7295">Dat man so openbare drouch</l>
<l>Teken, ende dits geprouft genouch.</l>
<l><hi rend="bold">A</hi>Y, edel, vrome rudder ons heren,</l>
<l>Drach sine wapine nu met eren,</l>
<l>Die hertoge es van der zonnen</l>
<l n="7300">Ende onverwonlijc es onverwonnen,</l>
<l>Daer du mede best bewaert</l>
<l><pb n="240"/>Maer sonderlanghe verclaert.</l>
<l>Alle die di jegen comen,</l>
<l>Sultu verwinnen ende verdomen.</l>
<l n="7305">Drach des hoges coninx vane,</l>
<l>Dat wie sose scouwen ane</l>
<l>Ende vechters zijn vor there ons heren,</l>
<l>Dat si hem daer an keren.</l>
<l>Den zeghel vanden hogen here</l>
<l n="7310">Brinc mi mede dor dine ere,</l>
<l>Daer ic dine wort ende dine dade</l>
<l>Bi so bescrive ende so begade,</l>
<l>Datse elc goet mensce ontfaen moet</l>
<l>Alse warachtich vray ende goet.</l>
<l n="7315">Nu om de tekine Jhesus,</l>
<l>Die du in dijn lijf draech aldus,</l>
<l>So neist geen recht dat bedi</l>
<l>Di enich mensce onhout si,</l>
<l>Maer elc goet mensce es gebonden</l>
<l n="7320">Di bedi teerne tallen stonden.</l>
<l>Om dese zekere wonden mede,</l>
<l>Vulprouft met alre zekerede</l>
<l>Niet met hem .iij. of metten tween,</l>
<l>Dat nochtan genouch sceen,</l>
<l n="7325">Maer met menigen groten here,</l>
<l>So datter twifel was ende mere,</l>
<l>So sijn bi di ende in di vonden</l>
<l>Duere gelove Gods orconden.</l>
<l>Also dat ongelovich diet</l>
<l n="7330">Ne vind hem te ontschuldichne niet,</l>
<l>Want si de goede int gelove sterken</l>
<l>Ende met hopen doen up waert merken</l>
<l>Ende onstekense utermaten</l>
<l>Metten viere der karitaten.</l>
<l n="7335"><milestone unit="fol" n="41vb"/> Waerlike, dijn eerste visioen</l>
<l>Es vervult nu in dit doen:</l>
<l>Dats, dattu souts wesen daer nare</l>
<l><pb n="241"/>Hertoge in Jhesus Cristus scare,</l>
<l>Ende versiet edelike</l>
<l n="7340">Met wapen gecruust van hemelrike.</l>
<l>Ooc int beghin an dijn bekeren</l>
<l>Die gecruuste gedane ons heren,</l>
<l>Die du sages, die di dor houwen</l>
<l>Hevet metten zwaerde van rouwen,</l>
<l n="7345">Ende vanden cruce de stemme scone</l>
<l>Alst ware vanden hogen trone</l>
<l>Ende van ons heren hemelichede,</l>
<l>Alstu selve tellets mede,</l>
<l>Sijn gelovelijc ende waer</l>
<l n="7350">Sonder twifel ende vaer.</l>
<l>Daer naer, als meer an di gelach,</l>
<l>Tcruce dat broeder Silvester sach</l>
<l>Uut dinen monde enten drake vervaerde,</l>
<l>Ende ooc die .ij. clare zwaerde,</l>
<l n="7355">Die cruce wijs di adden dor gaen,</l>
<l>Als Pacificus sach zonder waen,</l>
<l>Ende ooc, also de helege man</l>
<l>Broeder Monaldus sach an,</l>
<l>Verheven in cruce maniere</l>
<l n="7360">In de lucht, daer de meester diere,</l>
<l>Sinte Antonis, soude doen</l>
<l>Van scrucen titele sijn sermoen,</l>
<l>Behouden wi sekerlike noch</l>
<l>Niet over elfs gedroch,</l>
<l n="7365">Maer wi geloven vaste ende zere,</l>
<l>Dat van Gode onsen here</l>
<l>Hem dus was geopenbaert,</l>
<l>Ende sijs waren te scouwene waert.</l>
<l>Ende daer na bi dinen hende,</l>
<l n="7370">Daer dijn helege up sien kende</l>
<l>Van seraf de hoge gedane</l>
<l>Entie omoedege gelike daer ane</l>
<l>Van Jhesus, den gecruusten here,</l>
<l><pb n="242"/>Dat onstac di binnen zere</l>
<l n="7375">Ende tekende buten openbare</l>
<l>Als oft .i. ander ingel ware,</l>
<l>Die came van der zonne up gane</l>
<l>Ende in de dade te verstane</l>
<l>Van den levenden Gode de baniere,</l>
<l n="7380"><milestone unit="fol" n="42ra"/> Dit geeft gelovelike maniere</l>
<l>Den dingen, die hier voren staen,</l>
<l>Dat si waer sijn sonder waen.</l>
<l><hi rend="bold">N</hi>U merct, hier omme ende hier bi</l>
<l>Sijn in di ende om di</l>
<l n="7385">.Vij. tekene met groter eren</l>
<l>Gesciet vanden cruce ons heren,</l>
<l>Na die ordine van den tiden,</l>
<l>Dies men wondert verre ende wide,</l>
<l>Die gelijc .vi. graden sijn,</l>
<l n="7390">Daer du bi caems ter ruste dijn</l>
<l>In dese zevende, daer du toe caems</l>
<l>Entinen helegen hende in naems.</l>
<l>Want dat helege cruce ons heren,</l>
<l>Dattu an naems in dijn begeren,</l>
<l n="7395">Ende du vort in al dine dagen</l>
<l>Met scaerpen levene ebs gedragen,</l>
<l>Ende getoocht als in bispele,</l>
<l>Geeft ons zekereden vele</l>
<l>Ende toocht ons, al sonder gilen,</l>
<l n="7400">Dattu de hoocheit der ewangilen</l>
<l>Endelike heves vuldaen.</l>
<l>Dat doet den kerstinede verstaen</l>
<l>Dat tekin, dat in dijn vleesch leget,</l>
<l>Dat geen goet man weder seget,</l>
<l n="7405">Geen getrouwe ne weder staet</l>
<l>Ende gene omoedege versmaet;</l>
<l>Want waerlike hets de zegel ons heren</l>
<l>Ende es waerdich alre eren.</l>
</div>
<div type="chapter"><head type="chapter"><pb n="243"/> [.XIV.] <hi rend="italic">Hort hier sine verduldichede / Ende zinen edelen hende mede. </hi></head>
<l><hi rend="bold">F</hi>Ransois, die an de cruce in Kerste</l>
<l>Genaghelt was met groten derste,</l>
<l>Met vleesche ende met geeste gemene,</l>
<l>Hine bernede niet allene</l>
<l n="7415">Met serafs minne in onsen here,</l>
<l>Daer hi begerde met Kerste zere</l>
<l>Al der menighen zalichede.</l>
<l>Bedi waest, dat hi voeren dede</l>
<l>Sijn cranke lijf van steden te steden,</l>
<l n="7420">(Want de naglen so wee deden,</l>
<l>Die hem dor wiesen de voete onsochte,</l>
<l>Dat hi wandren niet ne mochte,)</l>
<l>Om andren lieden moet te bejagene</l>
<l>Dat cruce ons heren te dragene.</l>
<l n="7425"><milestone unit="fol" n="42rb"/> Sinen broeders sprac hi dus ane:</l>
<l>"Laet ons beginnen an te vane</l>
<l>Gode te dienne, want ic segt u,</l>
<l>Lettel ebwi gevroomt tote nu."</l>
<l>Hi begherde ooc harde zere,</l>
<l n="7430">Hoe hi tsire eerster omoede kere,</l>
<l>Te dienne laserse lieden mede,</l>
<l>Als hi in sijn beghin dede.</l>
<l>Ende zine leden die te gingen,</l>
<l>Wildi ter eerster zalicheit bringen.</l>
<l n="7435">Bi ons heren helpe hi acht</l>
<l>Te doene dinc van groter cracht,</l>
<l>Ende, al eist dat sijn lijf te geet,</l>
<l>Van geeste es hi staerc ende heet.</l>
<l>Met niewen stride hoopt hi zege</l>
<l n="7440">Van den viant alle weghe,</l>
<l><pb n="244"/>Want no traecheit nochte quale</l>
<l>Ne mach daer niet merren wale,</l>
<l>Daer de nopinghe van minnen</l>
<l>Te meerre dinc porret van binnen.</l>
<l n="7445">So grote concordie adde te samen</l>
<l>Sijn geest ende tvleesch sijns lechamen,</l>
<l>So onderhorich, so onderdaen,</l>
<l>Als hi ter helicheit wilde gaen,</l>
<l>Dat vleesch daer jegen niene sciep,</l>
<l n="7450">Maer pijndem hoe het vor liep.</l>
<l>Ende, om dat hem an wassen soude</l>
<l>Te meerre loon, recht als God woude,</l>
<l>Ende, om dat in gedogichede</l>
<l>Alle dinc vervullet mede,</l>
<l n="7455">Wort hi met ziecheden bevaen</l>
<l>So menigerande sonder waen,</l>
<l>Ende so zwaer, dat cume was let</l>
<l>Van hem daer of ombesmet.</l>
<l>Also dat hi met meniger quale</l>
<l n="7460">Lanc ende eenparich also wale</l>
<l>So verre int evel was gegraveert,</l>
<l>Dat sijn vleesch was so verteert,</l>
<l>Als of daerme huut allene</l>
<l>Verheelt ware an de bene.</l>
<l n="7465">Ende, als hi dus in sinen lechame</l>
<l>Adde so zware mesquame,</l>
<l>Sine passie hiet hi niet pine,</l>
<l>Maer hi hietse de suster zine.</l>
<l>&#x00B6; Tenen tiden gevel tgone,</l>
<l n="7470"><milestone unit="fol" n="42va"/> Dat zwaerliker dan sine gewone</l>
<l>Hem dat evel ane ginc.</l>
<l>.J. sempel broeder dese dinc</l>
<l>Ende seide: "Broeder, bidt onsen here,</l>
<l>Dat hi bet sochter dijn verdriet kere,</l>
<l n="7475">Want sine hant geefti den slach</l>
<l>Sware dan hi te voren plach."</l>
<l><pb n="245"/>Als de helege man dit hort</l>
<l>Sprac hi met mesbare dit wort:</l>
<l>"Kendic niet in dine zede</l>
<l n="7480">Die dor simple renichede,</l>
<l>Dijn geselscap soudic so vlien,</l>
<l>Dattix nemmeer soude plien,</l>
<l>Dattu tvonnesse ons heren</l>
<l>An mi zouts te begripene keren."</l>
<l n="7485">Ende al was hi al versleten naer</l>
<l>Van qualen, lanc ende zwaer,</l>
<l>Hi warp nochtan hem selven al</l>
<l>Up daerde om enen groten val</l>
<l>Ende custe daerde ende sprac met staden:</l>
<l n="7490">"Here, di zeggic dies genaden</l>
<l>Van algader minen zere,</l>
<l>Ende bidde di, mijn lieve here,</l>
<l>Oft dijn helege wille si,</l>
<l>Dattuus .C. waerf mee geefs mi;</l>
<l n="7495">Want dat salic gherenst scouwen,</l>
<l>Dattu mi ghecels met rouwen</l>
<l>Ende du mijns niet wils sparen;</l>
<l>Want dat dat vuldoen te waren,</l>
<l>Van den helegen wille dijn</l>
<l n="7500">Sal mi troost overvloeiende sijn."</l>
<l>Den broeders dochte al openbare,</l>
<l>Dat dat een ander Job ware:</l>
<l>So hem de ziecheit mee was inne,</l>
<l>So hem de cracht mee wies van sinne.</l>
<l n="7505">Hi was, die vorwiste lange</l>
<l>Die tijt van sinen henegange;</l>
<l>Ende als sijn letste dach was naer</l>
<l>Seidijt zinen broeders daer,</l>
<l>Dat hi cortelike na dat</l>
<l n="7510">Soude rumen sijn aerdersch vat,</l>
<l>Also hijt selve vorwiste</l>
<l>Bi den vertoge van Jhesus Criste.</l>
<l><pb n="246"/><hi rend="bold">A</hi>Lst was .ij. jaer gegaen,</l>
<l>Na dat hi adde de wonden ontfaen,</l>
<l n="7515"><milestone unit="fol" n="42vb"/> Na sijn bekeren int twintstichste jaer,</l>
<l>Met meniger ziecheit staerc ende zwaer</l>
<l>Gehouwen was hi in der maniere</l>
<l>Als .i. steen die men deelt in vieren</l>
<l>Ende leggen sal in den muur mede</l>
<l n="7520">Van Jherusalem der stede,</l>
<l>Met meniger tribulacien te blouwen,</l>
<l>Bat hi datmen tonser vrouwen</l>
<l>Te Porciuncula draghen soude;</l>
<l>Want hi den geest daer geven woude</l>
<l n="7525">Ende zijn lijf daer enden sonder waen,</l>
<l>Daer hi de gracie adde ontfaen.</l>
<l>Als hi was al ghinder brocht,</l>
<l>Om dat hi hem hevet bedocht</l>
<l>Te togene, dat hi groot no clene</l>
<l n="7530">Metter werelt adde gemene,</l>
<l>In gone ziecheit, die haer toget</l>
<l>Dat soe al hevel verhoget,</l>
<l>Heefti hem selven al naect</l>
<l>Uptie blote aerde gemaect</l>
<l n="7535">Met enen heten wille ende groot,</l>
<l>Om dat hi naect ende bloot</l>
<l>Jegen den naecten viant vochte,</l>
<l>Die al nochtoe belgen mochte</l>
<l>Als in der letster stonde</l>
<l n="7540">Daer hem up te stervene stonde.</l>
<l>Daer hi dus naect up daerde gheet</l>
<l>Ende of doet sijn zackin cleet,</l>
<l>Hief hi up de oghen mede</l>
<l>Themele waerd na zine zede.</l>
<l n="7545">Altemale was sijn sin</l>
<l>Te hakene der glorien in.</l>
<l>Metter luchter hant tien tiden</l>
<l>Decte hi de wonden ter rechter ziden,</l>
<l><pb n="247"/>Om datmense niet soude zien,</l>
<l n="7550">Ende sprac ten broedern mettien:</l>
<l>"Ic ebbe gedaen, dat was in mi</l>
<l>God lere u doen, dat uwe si."</l>
<l>Sine gesellen, die gemene</l>
<l>Waren in dor groten wene,</l>
<l n="7555">Hem ontfarmede sire pine.</l>
<l>Een . onder de gesellen zine,</l>
<l>Dien hi hiet sinen gardiaen,</l>
<l>Heeft zine begherte verstaen,</l>
<l>Want onse here hem gaf den raet.</l>
<l n="7560"><milestone unit="fol" n="43ra"/> Metter haest hi up staet,</l>
<l>Roc, corde ende neder cleet</l>
<l>Heefti genomen gereet</l>
<l>Ende gaeft den Gods areminc</l>
<l>Ende seide al dese dinc:</l>
<l n="7565">"Dit lenic als . enen armen di</l>
<l>Ende ontfanc dit ooc van mi</l>
<l>Dor tgebod der horsamichede."</l>
<l>De helege man wort vro daer mede</l>
<l>Ende loofde metter harten Gode,</l>
<l n="7570">Want hi met trouwen de gebode</l>
<l>Der armoede, die hi vrouwe kende,</l>
<l>Hadde gehouden toten hende.</l>
<l>Up heefti de hande geheven</l>
<l>Ende heeft Gode lof gegeven,</l>
<l n="7575">Want hi ontladen van al</l>
<l>Tote Cristuse varen sal.</l>
<l>Al dit so dede de goede</l>
<l>Dor de minne der armoede,</l>
<l>Want hi geen cleet ebben ne meende</l>
<l n="7580">Sonder dat hem .i. ander leende,</l>
<l>Want hi in allen dingen zere</l>
<l>Wilde geliken onsen here,</l>
<l>Die arem, drouve ende mesmaect</l>
<l>In de cruce hinc al naect.</l>
<l n="7585"><pb n="248"/> <hi rend="bold">H</hi>Ier omme in sijn eerste begin,</l>
<l>Als sijn bekeren eerst ginc in,</l>
<l>Bleef hi al naect staende mede</l>
<l>Vor den bisscop van der stede,</l>
<l>Ende als hi sterven zoude te waren,</l>
<l n="7590">Wildi naect uter werelt varen.</l>
<l>Die broedre die omtrent hem stonden</l>
<l>Heefti met obediencien gebonden,</l>
<l>Dat, alsine naect ende bloot,</l>
<l>Dat sine lange naect ende bloot</l>
<l n="7595">Lieten lecgen uptie aerde,</l>
<l>Als lange dat .i. sire vaerde</l>
<l>Gemackelike ende sonder ghilen</l>
<l>Den trait ginghe van ere milen.</l>
<l>O wy, te waren, nu scouwet an</l>
<l n="7600">Hier enen dorkerstinen man,</l>
<l>Die den levenden Kerst, onsen here,</l>
<l>In sijn leven gelijcte zere,</l>
<l>Ende stervende den stervenden al bloot</l>
<l>Enten doden geleec hi doot,</l>
<l n="7605"><milestone unit="fol" n="43rb"/> Ende verdiende openbaerlike</l>
<l>Versiert te sine na zine gelike.</l>
<l>Doe de wile naken began</l>
<l>Dat sterven zoude de helege man,</l>
<l>Dedi vor hem al comen mede</l>
<l n="7610">De broeders diere waren in de stede,</l>
<l>Ende gaf hem troost herde groot</l>
<l>Daer ter stede van sire doot.</l>
<l>Als .i. vader met muerwen zinne</l>
<l>Troost hise tons heren minne,</l>
<l n="7615">Ende maectem .i. sermoen mede,</l>
<l>Daer hi hem riet gedogelichede</l>
<l>Ende armoede ende elc gome</l>
<l>Getrouwe tsine der kerke van Rome,</l>
<l>Ende vor alle dandre gebode</l>
<l n="7620">Prijsdi hem dewangelie van Gode.</l>
<l><pb n="249"/>Daer hem de broeders zaten beneven,</l>
<l>Heefti zine hande up geheven,</l>
<l>Arem over arem geslegen,</l>
<l>In cruus wijs, het was sijn plegen,</l>
<l n="7625">Dat hi dat tekin adde vercoren.</l>
<l>Alle die hem waren voren</l>
<l>Entiere gebraken, in sire namen</l>
<l>Diere gecruust was, zeindise tsamen.</l>
<l><hi rend="bold">D</hi>Aer toe sprac hi ter stont:</l>
<l n="7630">"Kindre, blivet alle gesont</l>
<l>In donsiennesse van onsen here</l>
<l>Ende blijft in hem emmermere.</l>
<l>Ende, want het es vorsproken al,</l>
<l>Dat die coringe naken sal</l>
<l n="7635">Ende vernoy ende verdriet,</l>
<l>Ende het nu es verre niet,</l>
<l>Salich sijn si, die bliven connen</l>
<l>In dat dat si ebben begonnen;</l>
<l>Ic bem die saen te Gode sal,</l>
<l n="7640">Sire gracie bevelic u al."</l>
<l>Als hi dese tale zoete</l>
<l>Adde geseit met goeder moete,</l>
<l>Hiet de helege Gods man</l>
<l>Den ewangeliebouc bringen dan.</l>
<l n="7645">Entie ewangelie, die Jhan zeget,</l>
<l>Diemen witdonresdage pleget</l>
<l>Te lesene in ons heren kerke,</l>
<l>Lieti daer lesen enen clerke.</l>
<l>Hi selve, so hi best conde,</l>
<l n="7650"><milestone unit="fol" n="43va"/> Enen selm lesen begonde;</l>
<l>Die letste salm eist, die leget</l>
<l>In de vrindages vespre, alsmen seget,</l>
<l>Ende seidene al toten hende vort;</l>
<l>Dus endde de salm, dus endde twort:</l>
<l n="7655">"Die gherechte ombieden mi,</l>
<l>Tote datic vandi geloont si."</l>
<l><pb n="250"/>Ten letsten, alst al was vuldaen,</l>
<l>Dienst ende dinge, die hem bestaen,</l>
<l>Die helege ziele wort ontbonden</l>
<l n="7660">Van den vleesce in corten stonden</l>
<l>Ende verzwolgen in de diephede</l>
<l>Van der godliker waerhede,</l>
<l>Ende Fransois, de helege man,</l>
<l>Ruste in onsen here vort an.</l>
<l n="7665">Een broeder, die sijn jongers was,</l>
<l>Sach de ziele, sijt zeker das,</l>
<l>In ere clare sterren gedane</l>
<l>Up .i. wit zwercsin voeren dane</l>
<l>Boven vele waters in den trone</l>
<l n="7670">Recht vort gedragen, scone,</l>
<l>Gelijc als wit ende claer mede</l>
<l>Van der hogher helichede,</l>
<l>Ende vervullet zekerlike</l>
<l>Metter wijsheit van hemelrike,</l>
<l n="7675">Daer de helege man ooc mede</l>
<l>Verdiende te comene in de stede,</l>
<l>Daer pais no lechts nes gene barste,</l>
<l>Ende sonder hende rust met Karste.</l>
<l><hi rend="bold">H</hi>Aer minister was ter selver ure</l>
<l n="7680">In dat lant van Labure,</l>
<l>Augustijn hiet hi bi namen,</l>
<l>Gerecht ende helich was hi tsamen,</l>
<l>Ende lach recht doe up zinen hende,</l>
<l>So datmen an hem niet bekende</l>
<l n="7685">Bin langen gene tale te voren.</l>
<l>Daer si algader toe horen</l>
<l>Die ginder omtrent hem staen,</l>
<l>Riep hi dus ende seide saen:</l>
<l>"Ombeit, vader, ombeit mi,</l>
<l n="7690">Sie, ic come te hant met di."</l>
<l>Die broeders addens wonder doe</l>
<l>Ende vraechde, wien hi riep toe?</l>
<l><pb n="251"/>Hi seide: "Ne siedi niet algader</l>
<l>Fransoise, onsen lieven vader,</l>
<l n="7695"><milestone unit="fol" n="43vb"/> Ware hi nu te hemele tijt?"</l>
<l>Ende al te hant, ter selver tijt,</l>
<l>Sciet de ziele van hem daer</l>
<l>Ende volchde haren vader naer.</l>
<l>De bisscop mede van Assise</l>
<l n="7700">Was gevaren pelegrijms wise</l>
<l>Tsinte Michiels, te Monte Gargane,</l>
<l>Om den inghel te roupene ane.</l>
<l>Nachts heeft hem geopenbaert</l>
<l>Fransois na sine henevaert</l>
<l n="7705">Ende seide: "Ic late de werelt bliven</l>
<l>Ende ga nu te hemele cliven."</l>
<l>Tilike es up gestaen</l>
<l>De bisscop, ende vertellet zaen,</l>
<l>Ende es tAssisen waert gereden.</l>
<l n="7710">Met groter nerensticheden</l>
<l>Bevraechdijt ende vant sonder gilen,</l>
<l>Dat recht in der zelver wilen</l>
<l>Fransois sinen hende nam,</l>
<l>Dat hi hem te voren quam.</l>
<l n="7715">Lawerken, die den dach so minnen,</l>
<l>Ende droeven daer sijt donker kinnen,</l>
<l>Uptie wile, dat God woude,</l>
<l>Dat hi ter werelt wisselen soude,</l>
<l>Ende het donker avont was,</l>
<l n="7720">Daer vele lieden mercten das,</l>
<l>Camen met ere groter scare</l>
<l>Up dat huus gevlogen dare</l>
<l>Ende met sonderlangen zange</l>
<l>Voer si daer boven draiende lange,</l>
<l n="7725">Ende gaven daer al openbare</l>
<l>Scone orconde ende clare</l>
<l>Te sire glorien ende te sire eren,</l>
<l>Als diese trooste ten love ons heren.</l>
</div>
<div type="chapter"><head type="chapter"><pb n="252"/> [.XV.] <hi rend="italic">Dits hoe hi was met Sinten bescreven / Ende hoe dat hi was verheven. </hi></head>
<l><hi rend="bold">V</hi>Rient ende knecht suppers heren</l>
<l>Fransois, die met groter eren</l>
<l>Hertoge, settre van uut gevene</l>
<l>Van der minderbroeders levene,</l>
<l n="7735">Toghere van der armoede,</l>
<l>Van penitentie vorme goede,</l>
<l>Creyere van der waerhede,</l>
<l>Spegel der helichede,</l>
<l>Exemplare alre vulmaectede</l>
<l n="7740"><milestone unit="fol" n="44ra"/> Van der ewangelien mede,</l>
<l>Bider gracien ons heren,</l>
<l>Diene vor ghinc ooc met eren,</l>
<l>Ordineerde hi so zinen ganc,</l>
<l>Datti van nedren ten hoochsten spranc.</l>
<l n="7745">Desen sonderlanghen here,</l>
<l>Die te wonderne es wel zere</l>
<l>Als rike van armoeden,</l>
<l>Edel ende hooch van omoeden,</l>
<l>Ende also levende in de doot,</l>
<l n="7750">Van simpelheden in wijsheit groot,</l>
<l>Ende in allen reinen zeden</l>
<l>Vul van alre waerdicheden,</l>
<l>Ende wien dat God ooc in dit leven</l>
<l>Vele clareden heeft gegeven,</l>
<l n="7755">Dien maecti sonderlange claer</l>
<l>In zine helege doot daer naer.</l>
<l>Want doe de vercorne man</l>
<l>Hene uut deser werelt ran,</l>
<l>Die helege ziele voer, weetmen wale,</l>
<l n="7760">In der ewelicheden zale,</l>
<l><pb n="253"/>Daer soe van des levens dranc</l>
<l>Versaet wort sonder verganc,</l>
<l>Ende heeft in den lechame gelaten</l>
<l>Tekine scone utermaten,</l>
<l n="7765">Als van der glorie, die comen sal,</l>
<l>Daer tvolc sal verrisen al.</l>
<l>Want dat helege vleesch tien stonden,</l>
<l>Dat gecruust was metten zonden,</l>
<l>Ende nu was in der figure</l>
<l n="7770">Als ene niewe creature,</l>
<l>Vertoochde in sire leren</l>
<l>De gelike der passie ons heren,</l>
<l>Ende dede mede te verstane</l>
<l>Der verrisenesse gedane.</l>
<l n="7775"><hi rend="bold">M</hi>En sach in de zalege lede</l>
<l>Der naglen gelike mede,</l>
<l>Gesmeet met wonderliker macht</l>
<l>Ende al bi ons heren cracht,</l>
<l>Enten vleesce also gehende,</l>
<l n="7780">Waest, datmense porde an teen hende,</l>
<l>Gelijc als staerke senewen waren,</l>
<l>Begonsten si ter andre zide varen.</l>
<l>Openbaerlike was daer vonden</l>
<l>Dat teken mede van der zijt wonden,</l>
<l n="7785"><milestone unit="fol" n="44rb"/> Men ghere mensceliker cracht</l>
<l>No gesteken, no gewracht,</l>
<l>Gelijc als in Jhesus zide,</l>
<l>Uut wies wonden gebenedide</l>
<l>Der menscelicheit, alst es bekent,</l>
<l n="7790">Vloeide al dat sacrement.</l>
<l>Die nagele waren zenewen hart,</l>
<l>Gedaen alst ware ysere zwart,</l>
<l>Ende root was de zijtwonde,</l>
<l>.J. deel gescepen na tronde</l>
<l n="7795">Ende gevaerwet, in der gebare</l>
<l>Oft ene scone rose ware.</l>
<l><pb n="254"/>Sijn vleesch, dat eerst was bi naturen</l>
<l>Ende bi evele in der figuren</l>
<l>Van zwarheden gekeert, dats waer,</l>
<l n="7800">Wart nu wijt ende dor claer,</l>
<l>Ende dochte, oft der sconeit plage,</l>
<l>Diet ebben sal ten domesdage.</l>
<l>So sochte waren sine lede</l>
<l>Ende so lieflike te handelne mede,</l>
<l n="7805">Datsi aldus te handelne dochten,</l>
<l>Alst kinder leden wesen mochten.</l>
<l>Versiert dochten si sijn daer ter stede</l>
<l>Met tekene der onneselede.</l>
<l>Aldus in dien dor witten vleesce</l>
<l n="7810">Die nagle zwart waren, alsict vereesche,</l>
<l>Entie wonde van der zide</l>
<l>Bloeide als ene rose blide!</l>
<l><hi rend="bold">V</hi>Vat wonder eist, dat dus scone snede</l>
<l>Ende aldus wonderlike mede</l>
<l n="7815">Hem diet sagen anebrochte</l>
<l>Wonderne bliscap int gedochte!</l>
<l>Sine kindren weenden al gader</l>
<l>Om tverlies van sulken vader,</l>
<l>Maer de bliscap ne was niet minder,</l>
<l n="7820">Alsi an hem custen ginder</l>
<l>Die tekene, de scone wonden,</l>
<l>Die an den hogen coninc stonden.</l>
<l>Die miracle, die niewe sceen,</l>
<l>Heeft in feesten verkeert den ween</l>
<l n="7825">Ende heeft de subtijlheit van zinne</l>
<l>In wondre gekeert daer inne.</l>
<l>Want de miracle die men sach bloot</l>
<l>Was ongewone ende so groot,</l>
<l>Dat hem allen, diet an sagen,</l>
<l n="7830"><milestone unit="fol" n="44va"/> Mochte vast gelove an dragen</l>
<l>Ende minne int herte steken;</l>
<l>Ende diere of horden spreken</l>
<l><pb n="255"/>Mochtens wondren, ende huegen</l>
<l>Dat sijt mede scouwen muegen.</l>
<l n="7835">Want, alsmen vernam al bloot</l>
<l>Die mare van des heren doot</l>
<l>Entie miracle, cam daer ter stede</l>
<l>Dat volc toe gevloeit mede,</l>
<l>Om vleescelike te siene de zake,</l>
<l n="7840">Die hem vander herten stake</l>
<l>Allen twifel ende waen,</l>
<l>Ende sijs bliscap mochten ontfaen.</l>
<l>Porters vele leitmer in voort</l>
<l>Ute Assisen van der poort,</l>
<l n="7845">Om te scouwene an de wonden</l>
<l>Ende te cussene metten monden.</l>
<l><hi rend="bold">E</hi>En rudder, die onder hem stoet,</l>
<l>Gelettert ende van sinne vroet,</l>
<l>Jeronimus hiet hi bi namen,</l>
<l n="7850">.J. waert man onder tvolc te samen,</l>
<l>Want hi vanden helegen wonden</l>
<l>Sere twifelde tien stonden,</l>
<l>Als wilen Sinte Thomaes dede,</l>
<l>Ginc stoutelike daer ter stede,</l>
<l n="7855">In handen, in voeten de nagle taste</l>
<l>Entie zide daer toe vaste,</l>
<l>Bedi dat hi waerlike ende zere</l>
<l>De tekene taste van onsen here,</l>
<l>Dat hire bi uut allen herten</l>
<l n="7860">Den twifel dede van der smerten.</l>
<l>Hier omme waest dat hier naer,</l>
<l>Alsmen dat ondersochte vor waer,</l>
<l>Dat hi zwoer met stouten zinne</l>
<l>Al de waerheit van beghinne.</l>
<l n="7865"><hi rend="bold">D</hi>Ie broeders clene ende groot,</l>
<l>Die comen waren tsire doot,</l>
<l>Ende met hem tander diet,</l>
<l>Die nacht dat de here versciet</l>
<l><pb n="256"/>Heltsi met love ende met sange</l>
<l n="7870">Al durenture de nacht lange;</l>
<l>Het dochte bet sijn zekerlike</l>
<l>Inghel feeste dan van like.</l>
<l>Als tileke was, tvolc te samen,</l>
<l>Die van daer omtrent camen,</l>
<l n="7875"><milestone unit="fol" n="44vb"/> Namen menige kerce ende lecht</l>
<l>Ende telgen van bomen echt.</l>
<l>Met imnen, met zange mede</l>
<l>Drouch sine tAssisen ter stede.</l>
<l>Alsi camen in haren gane</l>
<l n="7880">Ter kerke van Sinte Damiane,</l>
<l>Daer doe woende de maget Clare,</l>
<l>Die nu es van Gode mare,</l>
<l>Ende was met maechden daer besloten,</l>
<l>Bleven si daer metter roten,</l>
<l n="7885">Om dat der maechden scare came,</l>
<l>Sagen ende custen den lechame,</l>
<l>Die versiert was zekerlike</l>
<l>Metter sierheit van hemelrike.</l>
<l>So dat si camen ter stede</l>
<l n="7890">Met love ende met groter vrohede</l>
<l>Ende brochten den dieren scat</l>
<l>Tsint Joris kerke in de stat,</l>
<l>Ebsine ter aerde gekeert.</l>
<l>Want hi daer eerst adde geleert</l>
<l n="7895">Ende hire sijn eerste sermoen dede,</l>
<l>Int hende nam hire sine ruste mede.</l>
<l>Dese edele vader versciet</l>
<l>Uut deser werelt verdriet</l>
<l>Na Jhesus Cristus gebornesse</l>
<l n="7900">.m.cc.xx. ende zesse,</l>
<l>In octobre upten vierden dach,</l>
<l>Die naeste vor den sondach gelach,</l>
<l>Navonts spade, met groter waerden</l>
<l>Des sondages gebrocht ter aerden.</l>
<l n="7905"><pb n="257"/> Ne begonde te hant daer an</l>
<l>Verclaert worden de helege man,</l>
<l>Also als tanscijn ons heren</l>
<l>Te hem waert begonde keren,</l>
<l>Met vele miracle warden mare,</l>
<l n="7910">Dat die helicheit openbare</l>
<l>Worden soude, dier hi plach</l>
<l>Hier vor zinen sterfdach,</l>
<l>Also alst de werelt kende,</l>
<l>Menichsins vor sinen hende,</l>
<l n="7915">Ende datmen soude geloven,</l>
<l>Dat hi met Gode ware hier boven,</l>
<l>Binden miraclen die men mochte</l>
<l>Sien dat God dor hem wrochte.</l>
<l>Alsmen sine miraclen kende</l>
<l n="7920"><milestone unit="fol" n="45ra"/> Misselicsins in der werelt hende,</l>
<l>Eerden menige in sine stede,</l>
<l>Dat hi dus bi sire gebede</l>
<l>Den menigen dede bekeren</l>
<l>Metter herte ten dienste ons heren</l>
<l n="7925">Dor dere van den helegen man,</l>
<l>So dat van hem roupen began</l>
<l>Bede tongen ende gewerke,</l>
<l>Dat toten here der Roomscher kerke,</l>
<l>Toten paues Gregorius voort</l>
<l n="7930">Van Fransoise cam dat woort,</l>
<l>Die de negende Gregorius was</l>
<l>Paues geheten, alsict las.</l>
<l><hi rend="bold">S</hi>Ekerlike, al waest den here</l>
<l>Kenlijc utermaten zere,</l>
<l n="7935">Niet biden miraclen groot</l>
<l>Die hi hoorde na sine doot,</l>
<l>Maer dat hi de selve in zijn leven</l>
<l>Daer toe adde onder souc gegeven</l>
<l>Bede gesien ende getast,</l>
<l n="7940">Dat hi sine helicheit wiste vast</l>
<l><pb n="258"/>Ende hem ne twivelde min no mere</l>
<l>Hine ware met onsen here;</l>
<l>Om dat hi Gods vicaris was,</l>
<l>Drouchi over een ooc das,</l>
<l n="7945">Dat hine ter werelt gave te vierne,</l>
<l>Dien hi waert kent te versierne.</l>
<l>Om te doene alle zekerhede</l>
<l>Durenture al kerstinede,</l>
<l>Dat hi eren waerdich ware,</l>
<l n="7950">Sine miraclen harentare</l>
<l>Dedi scriven, daer mense vant,</l>
<l>Entie wel prouven te hant</l>
<l>Ende onder souken herde wale</l>
<l>Met somegen cardenale,</l>
<l n="7955">Die te sulker besichede</l>
<l>Mijnst jonsten dochten ebben mede.</l>
<l>Vaste besochtent de cardenale</l>
<l>Ende thooft van Rome ooc altemale</l>
<l>Loveden miracle ende leven;</l>
<l n="7960">De paues hevet uut gegeven</l>
<l>Metten prelaten van den hove</l>
<l>Sant te zine den here van love.</l>
<l><hi rend="bold">S</hi>Elve de paues, de here van prise,</l>
<l>Cam toter stede van Assise</l>
<l n="7965"><milestone unit="fol" n="45rb"/> .m.cc.xx. ende achte</l>
<l>Na dat van Davits geslachte</l>
<l>Jhesus Cristus word geboren,</l>
<l>Vor den oust, als wijt horen,</l>
<l>Uptie zeventiende calende;</l>
<l n="7970">Cume zouts gerisen hende,</l>
<l>Sedict, met hoe groter eren</l>
<l>Dat hine screef onder de sante ons heren.</l>
<l>Daer na ons heren gebornesse</l>
<l>.M.cc. ende vijf waerf zesse,</l>
<l n="7975">Dat de broedre te zamen</l>
<l>Ten generalen capitele camen</l>
<l><pb n="259"/>Tote Assisen binder poort,</l>
<l>Was de here gehaelt voort</l>
<l>Uter aerden ende ter kerke brocht,</l>
<l n="7980">Die in sire ere was gewrocht,</l>
<l>Ende was up dachtende calende</l>
<l>Vor hoymaent, also ict kende.</l>
<l>Doe men verdrouch den helegen scat,</l>
<l>Met ons heren bulle besat,</l>
<l n="7985">Hi, wies tekin dat hi drouch,</l>
<l>Wrochte miraclen genouch,</l>
<l>Also dat bi der heliger lucht,</l>
<l>Die cam van der diere vrucht,</l>
<l>Menich wort gewect al daer</l>
<l n="7990">Jhesus Karste te volgene naer.</l>
<l>Ende het was zekerlike recht,</l>
<l>Dat God desen omoedegen knecht,</l>
<l>Dien hi adde in dit leven</l>
<l>Sire minnen so vele gegeven,</l>
<l n="7995">Dat hi met merkene ten paradise</l>
<l>Gedragen adde, na enichs wise,</l>
<l>Ende in enen vierinen wagen</l>
<l>In den hemel adde gedragen</l>
<l>Bider caritaten viere,</l>
<l n="8000">Na Helyas maniere,</l>
<l>Dat ooc sine zalege bene</l>
<l>Roke zouden geven niet clene,</l>
<l>Als die onder demelsce blomen</l>
<l>Hare bloeyen adden genomen.</l>
<l n="8005"><hi rend="bold">G</hi>Helijc als dese helege man,</l>
<l>Doe hi dit leven adde an,</l>
<l>Menich tekin dede groot,</l>
<l>Also, vort van sire doot</l>
<l>Tote heden deser tijt,</l>
<l n="8010"><milestone unit="fol" n="45va"/> Doet hi over de werelt wijt</l>
<l>Bider cracht van onsen here,</l>
<l>Die hem doet selve de ere,</l>
<l><pb n="260"/>Menich miracle scone ende claer</l>
<l>Wide ende zide, verre ende naer.</l>
<l n="8015">Want hi blende, dove, stomme,</l>
<l>Juchtegen, creple ende cromme,</l>
<l>Laetsi twater, of sijn si beseten,</l>
<l>Lasers of uptie zee gespleten,</l>
<l>Of in karkere ghevaen,</l>
<l n="8020">Sine genaden verleent zaen;</l>
<l>Allen evelen ende alre noot</l>
<l>Staet an staden dese here groot.</l>
<l>Ja vele dode sonder waen,</l>
<l>Die bi hem zijn up gestaen,</l>
<l n="8025">Doen ons openbare weten,</l>
<l>Dat God sijns niet heeft vergeten,</l>
<l>Die altoos eert desen here.</l>
<l>Den vader si ooc lof ende ere,</l>
<l>Glorie ende ewelike feeste,</l>
<l n="8030">Metten zone ende metten helegen geeste,</l>
<l>Sonder hende ewelike voort.</l>
<l>Amen, segt alle diet hoot.</l>
</div>
<div type="chapter"><head type="chapter">[.XVI.] <hi rend="italic">Hort hier sine miraclen claer / Van der kerke geprouft waer. </hi></head>
<l n="8035"><hi rend="bold">T</hi>En love enter groter ere</l>
<l>Des almachtichs Gods ons heren</l>
<l>Somech miracle ic hier vergadre</l>
<l>Van Fransoise, den helegen vadre,</l>
<l>Die God dor hem heeft gedaen</l>
<l n="8040">Sijnt hine heeft met hem ontfaen.</l>
<l>Ende meest genoucht in minen sin</l>
<l><pb n="261"/>Daer of te nemene mijn begin,</l>
<l>Daer des crucen cracht wart in getoget,</l>
<l>Gods wet vernieut ende verhoget.</l>
<l n="8045">Fransois, de helege niewe man,</l>
<l>Wort met niewer miracle dan</l>
<l>Der werelt cont gemaect mede;</l>
<l>Ende met sonderlanger vrihede,</l>
<l>Hier te voren al ongehoort,</l>
<l n="8050">So cam zine name voort;</l>
<l>Dat was metten helegen wonden,</l>
<l>Die an Jhesus Cristus stonden,</l>
<l>Ende an sinen sterveliken lechame</l>
<l>Scone waren ende so bequame.</l>
<l n="8055"><milestone unit="fol" n="45vb"/> Wat so menscelike tonge</l>
<l>Hier of seide of te zonge,</l>
<l>Ne mochte den love no der ere</l>
<l>Liet geliken nemmermere.</l>
<l>Al sijn nerenst ende al sijn wille,</l>
<l n="8060">Waest openbare ofte stille,</l>
<l>Ende zijn gepens dedi keren</l>
<l>Altoos omtrent tcruce ons heren.</l>
<l>Ende om dat hi des crucen figure,</l>
<l>Die in sire herten also sure</l>
<l n="8065">Geparst was, soude an sinen live</l>
<l>Togen voren man ende wive,</l>
<l>Besloot hi hem int cruce mede,</l>
<l>Als hi sijn abijt an dede</l>
<l>Van penitencien, ende toochder ane</l>
<l n="8070">Des crucen vorme ende sine gedane.</l>
<l>Recht als sijn zin gedaen adde an</l>
<l>Jhesus den gecruusten man,</l>
<l>Wildi dat sijn lechame an dede</l>
<l>De wapene van der cruce mede.</l>
<l n="8075">Want onse here adde verstreden</l>
<l>Daer mede Lucifers mogentede;</l>
<l>Des wildi in de selve baniere</l>
<l><pb n="262"/>Ebben zine saudeniere.</l>
<l>Ja ende van al sinen beghinne,</l>
<l n="8080">Dat hi eerst began met sinne</l>
<l>Te dienne den gecruusten here</l>
<l>Gesciede hem dor menige ere</l>
<l>Van den cruce, alsmen mach lesen,</l>
<l>Wilmen de vite besien van desen,</l>
<l n="8085">Hoe men heeft te .vij. stonden</l>
<l>.Vij. tekine van hem vonden,</l>
<l>In gepense, in doden, in minnen,</l>
<l>Daer men bi wel mach bekinnen,</l>
<l>Hoe hi den gecruusten here</l>
<l n="8090">Geleec in der lieven zere.</l>
<l>Die uutnemende goedertierhede</l>
<l>Van den hogen coninc mede</l>
<l>Es haren minres onderdaen</l>
<l>Buten allen menscen waen,</l>
<l n="8095">Die desen wilde dragen doen</l>
<l>Van sire crucen dat ponioen,</l>
<l>Als die met sonderlanger minne</l>
<l>Die cruce drouch in sinen zinne</l>
<l>Dat hi daer of sonder waen,</l>
<l n="8100"><milestone unit="fol" n="46ra"/> Sonderlange ere soude ontfaen.</l>
<l><hi rend="bold">D</hi>Eser miracle, daer wi of spreken,</l>
<l>Die so vast es, men canse gebreken,</l>
<l>Niet bi orconde diese zagen</l>
<l>Ende tasten in haren dagen,</l>
<l n="8105">Die gelovich sijn in haren doene,</l>
<l>Maer mede met visioene</l>
<l>Ende ooc bi miraclen groot,</l>
<l>Die gescieden na sine doot,</l>
<l>Geven ons gelove mede</l>
<l n="8110">Of te doene de twivelichede.</l>
<l>Want bedi het cam aldus:</l>
<l>De negende paues Gregorius,</l>
<l>(Daer Fransois of seide te voren</l>
<l><pb n="263"/>Dat hi paues soude sijn vercoren)</l>
<l n="8115">Eer hi desen scriven dede</l>
<l>Ondre dandre santen mede,</l>
<l>Drouchi twivel in sijn gedochte</l>
<l>Vander zijtwonde, hoet wesen mochte.</l>
<l>Up ene nacht so ghesciede,</l>
<l n="8120">(Hi seit wenende sine liede)</l>
<l>Dat hem Fransois te voren cam,</l>
<l>Int upsien hart ende .i. deel gram,</l>
<l>Ende scaltene, dat hi in den zin</l>
<l>Enigen twifel liet comen in.</l>
<l n="8125">Den rechtren arem hi up trect</l>
<l>Entie wonde hem ondect;</l>
<l>.J. vaetkin eeschti ende hi ontfaet</l>
<l>Tbloet dat uter wonde gaet.</l>
<l>Die paues in sinen slape an dole</l>
<l n="8130">Brinct, als hem dinct, .i. viole,</l>
<l>Die vul wort, al was soe diep,</l>
<l>Van den bloede, datter uut liep.</l>
<l>Sidemeer, lude ende stille,</l>
<l>Eerdi met so groter wille</l>
<l n="8135">Die miracle van der wonde,</l>
<l>Dat hi gedogen niene conde</l>
<l>Dat enich man, bi gere hovaerde,</l>
<l>Die pretisieuse tekine veronwaerde,</l>
<l>Hine deit hem zwaerlike ontgelden</l>
<l n="8140">In .i. sonderlange scelden.</l>
<l><hi rend="bold">E</hi>En minderbroeder, .i. predicare,</l>
<l>Van wien dat verre was de mare,</l>
<l>Alsmen hem te meniger stonden</l>
<l>Nerenstelike seide van dien wonden,</l>
<l n="8145"><milestone unit="fol" n="46rb"/> Als hi in mensceliken gedochte</l>
<l>Dese miracle besochte,</l>
<l>Hoet bi redene mochte wesen,</l>
<l>Cam hem an twivel van desen.</l>
<l>Als hem aldus menigen dach</l>
<l n="8150"><pb n="264"/> Twivel in den zinne lach,</l>
<l>Ende hire dicken jegen vacht,</l>
<l>Daer hi sliep up ene nacht,</l>
<l>Fransois hem al daer verbaerde</l>
<l>Sine voete beslegen in daerde;</l>
<l n="8155">Omoedelike wreet hi cam</l>
<l>Ende gedogelike gram.</l>
<l>Hi sprac: "Wat werringe van stride</l>
<l>Es in di nu ter tide?</l>
<l>Wat onrenichede van wane?</l>
<l n="8160">Sie mine hande ende voete ane!"</l>
<l>Als hi de hande duerslegen sach</l>
<l>Ende hi bekennen niene mach</l>
<l>Van den voeten ooc de wonden,</l>
<l>Om dat si bemoedert stonden,</l>
<l n="8165">Seide Fransois te hem met moeten:</l>
<l>"Vach de muedre van minen voeten,</l>
<l>Ende kenne der naglen stede."</l>
<l>Als dit de broeder omoedelike dede,</l>
<l>Dede hi de aerde of, als hi best mochte,</l>
<l n="8170">Ende custe de wonden sochte.</l>
<l>Hi ontwiec te hant na dat</l>
<l>Ende maectem met tranen nat,</l>
<l>Enten waen dien hi heeft gedregen,</l>
<l>Die met muedren was beslegen,</l>
<l n="8175">Heefti gemaket rene</l>
<l>Met biechten ende met wene.</l>
<l><hi rend="bold">I</hi>N Rome was bin der steden</l>
<l>Ene vrouwe van sconen zeden</l>
<l>Ende van magen wel geboren,</l>
<l n="8180">Die Sinte Fransoise adde vercoren.</l>
<l>In hare bede camere binnen,</l>
<l>Daer soe Gode bat met minnen,</l>
<l>Hadsoe soe sijn gebeelde gescreven.</l>
<l>Eens es soe in gebede bleven</l>
<l n="8185">Ende heeft gont beelde besien,</l>
<l><pb n="265"/>Daer an ne vant soe niet mettien</l>
<l>Die tekene van den .v. wonden;</l>
<l>Wonder ende rouwe hadsoe tien stonden.</l>
<l>Maer dan was te wonderne niet,</l>
<l n="8190"><milestone unit="fol" n="46va"/> Dat soere dat niet an siet,</l>
<l>Datter niet an gescreven was.</l>
<l>Als hare dus wonderde das,</l>
<l>Waer bi dat wesen mochte,</l>
<l>Up enen dach, alsoet besochte,</l>
<l n="8195">De .v. wonden soere an ziet</l>
<l>Recht alsmen te scrivene pliet.</l>
<l>Die vrouwe wort soe vervaert,</l>
<l>De dochter riep soe dare waert,</l>
<l>Ene joncfer goet ende devoot,</l>
<l n="8200">Ende vraechde haer met nerenste groot,</l>
<l>Of dat beelde totien stonden</l>
<l>Hadde gewesen sonder wonden.</l>
<l>Die dochter zweert, dies niet ontsaect,</l>
<l>Dat sonder wonde was gemaect.</l>
<l n="8205">Ne waer, om dat der lieder zin</l>
<l>Hem selven dicken val brinct in</l>
<l>Ende waerhede in twivele keert,</l>
<l>Der vrouwen herte wort echt verseert</l>
<l>In enen twiveliken waen,</l>
<l n="8210">Oft beelde oit also adde gestaen.</l>
<l>Maer de macht Gods, die niet woude</l>
<l>Datmen veronwaerden zoude</l>
<l>Deerste miracle, heeft dander gedaen.</l>
<l>Wont de wonden die te gaen</l>
<l n="8215">Entat beelde blever of bloot,</l>
<l>Om dat de miraclen groot</l>
<l>Togen soude ende prouven daer,</l>
<l>Dat die eerste ware waer.</l>
<l><hi rend="bold">I</hi>N Catalongen, tote Ylerde,</l>
<l n="8220">Gevel dat in groter werde</l>
<l>.J goet man, ende hiet Jehan,</l>
<l><pb n="266"/>Sinte Fransoise gewan,</l>
<l>Die enen wech ginc herde spade,</l>
<l>Daer ene lage lach bi rade</l>
<l n="8225">Om enen doot te slane;</l>
<l>Niet om hem te begane,</l>
<l>Maer om enen andren zine gelike,</l>
<l>Die met hem cam de zelve wike.</l>
<l>Die lage es up gesprongen dare</l>
<l n="8230">Ende waende dat hi de viant ware,</l>
<l>Ende gaven hem so zware wonden,</l>
<l>Dat daer ne was in dien stonden</l>
<l>Gene hope om sijn leven.</l>
<l>Deerste slach, die hem was gegeven,</l>
<l n="8235"><milestone unit="fol" n="46vb"/> Adde hem of geslegen wel naer</l>
<l>Scoudre ende arem alledaer.</l>
<l>Onder dene spene so lach</l>
<l>Daer toe mede so zwaer .i. slach,</l>
<l>Dat die wint daer of, sijt seker dies,</l>
<l n="8240">.Vi. kercen tsamen ute blies.</l>
<l>Sijn genesen, mochtmen sien,</l>
<l>Stont an genen cirorgien,</l>
<l>Want so stonken sine wonden,</l>
<l>Dat sijn wijf te dien stonden</l>
<l n="8245">Dat gedogen niet ne mochte</l>
<l>Ende daer geen troost toe ne dochte.</l>
<l>Die gewonde man hem keerde</l>
<l>An Fransoise, dien hi eerde,</l>
<l>So hi best mochte in sire clage,</l>
<l n="8250">Ende want hine onder de slage</l>
<l>Metter moeder Gods, Marien,</l>
<l>Aneriep, dus horic lien.</l>
<l>Entoe hi in der mesquame</l>
<l>Dicken aneriep Fransoise name,</l>
<l n="8255">Stont .i. vor hem tier tijt</l>
<l>In eens minderbroeders abijt,</l>
<l>Die ter veinstre cam in gegaen</l>
<l><pb n="267"/>Ende noomdene bi sire name zaen.</l>
<l>Hi seide: "Want du di troosts an mi,</l>
<l n="8260">God zaldi quiten bedi."</l>
<l>Die zieke vraechde, wie hi ware.</l>
<l>Hi seide: "Fransois!" openbare.</l>
<l>Bet na cam hi hem tien stonden</l>
<l>Ende heeft hem de bande ontbonden,</l>
<l n="8265">Ende salveden, also hem dochte,</l>
<l>Alle zine wonden zochte.</l>
<l>Als hi hem daer besief vanden</l>
<l>Metten helegen dor boorden handen,</l>
<l>Voer daer hene al de stanc,</l>
<l n="8270">Ende hi genas eer iet lanc</l>
<l>Als gesont als hi was eer.</l>
<l>Ende Fransois dede danen keer.</l>
<l>Als hem gevoelt genesen,</l>
<l>Wart hi lude lovende in desen</l>
<l n="8275">Fransoise ende onsen here mede</l>
<l>Ende riep sijn wijf daer ter stede.</l>
<l>Soe es te hant daer gegaen;</l>
<l>Den man seitsoe vor haer staen,</l>
<l>Dien soe waende ende weten woude,</l>
<l n="8280"><milestone unit="fol" n="47ra"/> Datmen naest dages graven soude.</l>
<l>Van wondre riep soe so vervaert,</l>
<l>Dats de geburte geware waert.</l>
<l>Sine vrienden camer toe</l>
<l>Ende pijnden hem daer doe</l>
<l n="8285">Te bedde te bringene in der gebare</l>
<l>Of hi in frenesien ware.</l>
<l>Hi weder stont ende toochdet desen,</l>
<l>Of hi al up es ghenesen.</l>
<l>Van wondre wortsi so vervaert,</l>
<l n="8290">Dat elc wel na zinneloos waert</l>
<l>Ende bewaenden hem das,</l>
<l>Dat al ware .i. gedwas;</l>
<l>Want die si te voren sagen</l>
<l><pb n="268"/>Sticken gehouwen van slagen</l>
<l n="8295">Ende verdwenen in corter stont,</l>
<l>Sien si nu vro ende gezont.</l>
<l>Hi die gesont daer waert</l>
<l>Seide: "Ne weist niet vervaert;</l>
<l>Hout niet vor favele, radic u,</l>
<l n="8300">Want Sinte Fransois was hier nu</l>
<l>Ende met zine helege wonden</l>
<l>Genas hi mi nu ten stonden."</l>
<l>So datmen dese mare vernam,</l>
<l>Ende tvolc algader ginder cam</l>
<l n="8305">Ende worden vroet al dare,</l>
<l>Wat crachte an Fransoise vonden ware</l>
<l>In teken also openbaer,</l>
<l>Bliscap, wonder en vaer</l>
<l>Adden sijs ende loofden Gode</l>
<l n="8310">Ende Fransoise zinen bode.</l>
<l>Wel eist recht, merket algader,</l>
<l>Dat Fransois, de helege vader,</l>
<l>Die na den vleesce was doot</l>
<l>Ende levede in Abraems scoot,</l>
<l n="8315">Met sire jeghenwordichede,</l>
<l>Die zere was te wonderne mede,</l>
<l>Den man, die doot gewont dochte.</l>
<l>Dat hine met zinen tastene sochte</l>
<l>Weder brochte ter gesonden,</l>
<l n="8320">Want hi drouch des heren wonden,</l>
<l>Die ontfarmelike doot wilde ontfaen</l>
<l>Ende wonderlike van dode up staen,</l>
<l>Om dat hi Adaems geslachte,</l>
<l>Half doot ende gewont onsachte,</l>
<l n="8325"><milestone unit="fol" n="47rb"/> Genesen zoude bider viertuut,</l>
<l>Die ginc te zinen wonden uut.</l>
<l>Tote Poelien in ene poort,</l>
<l>Die men Potencia nomen hoort,</l>
<l>Was .i. canonec van goeder maniere,</l>
<l n="8330"><pb n="269"/> Diermen hiet den here Rogiere.</l>
<l>Up enen dach soude hi mede</l>
<l>Ter kerke doen zine gebede,</l>
<l>Daer Sinte Fransoise beelde stoet</l>
<l>Metten wonden root als .i. bloet;</l>
<l n="8335">So dat hem int herte scoot</l>
<l>Twonder van der miracle groot</l>
<l>So ommogelijc, so ongewone,</l>
<l>E wort twivelende om tgone.</l>
<l>Doe hi gewont wort in den zin</l>
<l n="8340">Ende hi pensde uut ende in,</l>
<l>Word hi onder zinen hantscoe</l>
<l>Sere gewont te hant al doe.</l>
<l>In de luchter hant als enen slach</l>
<l>Verhordi, recht alsmen mach</l>
<l n="8345">Enen arenborst horen slach.</l>
<l>Wonde ende slach vervaerdene zaen</l>
<l>Ende trac den hantscoe vander hant</l>
<l>Om te ziene dat hi vant.</l>
<l>In zine palme, ter middewaerde,</l>
<l n="8350">Vant hi ene wonde, diene vervaerde,</l>
<l>Daer te voren al was geheel,</l>
<l>Als oft gedaen adde .i. quareel,</l>
<l>Daer hitte uut vlooch ende brant,</l>
<l>Datti bederven waende te hant.</l>
<l n="8355">Sere was te wonderne dat</l>
<l>Die hantscoe adde geen gat.</l>
<l>Dus andworde de bedecte wonde</l>
<l>Der bedecter herte gronde.</l>
<l>Als hi dus riep daer dage twee,</l>
<l n="8360">Als hi adde utermaten wee,</l>
<l>Ondecti al den lieden mede</l>
<l>Sire herten ongelovichede.</l>
<l>Hi zeigt, hi zwert, ende hi liet,</l>
<l>Dat hi in den here gebenediet</l>
<l n="8365">Fransoise houdet over waer</l>
<l><pb n="270"/>Die wonden ende sal altoos daer naer.</l>
<l>Omoedelike bidt hi zere,</l>
<l>Dor der helegher wonden ere,</l>
<l>Met beden ende met tranen toe,</l>
<l n="8370"><milestone unit="fol" n="47va"/> Dat hi hem genaden doe.</l>
<l>Dit was wonderlike dinc:</l>
<l>Als de twivel hene ginc</l>
<l>Entie zin wort van cranken gronde,</l>
<l>So verghinc te hant de wonde.</l>
<l n="8375">Swere, hitte al hene dreef,</l>
<l>So datter geen litekin bleef.</l>
<l>Dus es de ziecheit van den zinne</l>
<l>Bider wonde, die tvleesch adde inne,</l>
<l>Genesen bi ons heren cracht,</l>
<l n="8380">Hande ende sijn zin al gesacht.</l>
<l>Hi wort .i. omoedich man,</l>
<l>Fransoise jonstic voort an,</l>
<l>Enten freren minre mede</l>
<l>Vrient met alre vriendelichede.</l>
<l n="8385"><hi rend="bold">B</hi>Oen aventure, diet eerst dichte,</l>
<l>Seit dat die bisscop vanden gestichte</l>
<l>Dese miracle hevet gescreven</l>
<l>Ende met lettren uut gegeven,</l>
<l>Entat hi dese dinc zelve sende</l>
<l n="8390">Ter steden daer hise bekende.</l>
<l>Niemen ne twivele in genen stonden</l>
<l>Dan van den helegen wonden,</l>
<l>Niemen dragher in quaden moet,</l>
<l>Want onse here die es goet,</l>
<l n="8395">Ende onsen here betaemt lichte</l>
<l>Te gevene so scone ghichte.</l>
<l>Want oft so es, so merct hier inne,</l>
<l>Dat bider uutnemender minne</l>
<l>Vele leden met groten derste</l>
<l n="8400">Ant hooft hem gevoegen Kerste,</l>
<l>Om datmense in alre tijt</l>
<l><pb n="271"/>Eens getekent vonde in den strijt</l>
<l>Ende si behoren souden mede</l>
<l>Alle tere waerdichede.</l>
<l n="8405">Niemen goeder zeggen dan</l>
<l>Dat dese wonden van desen man</l>
<l>Yet waerdich sijn datmense kere</l>
<l>Els dan tons heren ere.</l>
</div>
<div type="chapter"><head type="chapter">Hort hier sine miracle groot / Van verweckene van der doot. </head>
<l><hi rend="bold">B</hi>I Bonevent, doet men te verstane,</l>
<l>Ten castele van Mont Marane,</l>
<l>Minde zonderlanghe zere</l>
<l>Ene vrouwe Fransoise den here</l>
<l n="8415"><milestone unit="fol" n="47vb"/> Ende sciet van desen live.</l>
<l>Clerke camer meer dan vive</l>
<l>Nachts hare vigelie te zingene</l>
<l>Enten zouter uut te bringene.</l>
<l>Daer si alle sagen toe,</l>
<l n="8420">Rechte hare de vrouwe doe.</l>
<l>Onder de papen alle gadre</l>
<l>Riep soe enen, hare gevadre,</l>
<l>Ende seide: "Hore, vader, mine zonden,</l>
<l>Die ic wille belien met monden.</l>
<l n="8425">Ic was doot ende soude te handen</l>
<l>Sijn gevaren in zwaren banden,</l>
<l>Want in adde geseit niet al</l>
<l>Die zonden, die ic seggen sal.</l>
<l>Maer Fransois die bad vor mi,</l>
<l n="8430">Want in mijn leven was hi,</l>
<l>Dien ic gerne ebbe gedient,</l>
<l>So datmen mi, dor den Gods vrient,</l>
<l>Gaf orlof te comene weder</l>
<l>Te liene up ende neder</l>
<l n="8435"><pb n="272"/> Mine zonden ende ic verheven</l>
<l>Daer bi worde int lange leven.</l>
<l>Ende alsic bem gebiecht van dien,</l>
<l>Daer ghi alle zult toe sien,</l>
<l>Salic toter rusten varen,</l>
<l n="8440">Die mi beheten es te waren."</l>
<l>Twijf die seide hare zonden</l>
<l>Toten levenden pape tien stonden</l>
<l>Ende heeft obsolucie ontfaen.</l>
<l>Neder lach soe weder zaen</l>
<l n="8445">Ende versciet doe salichlike</l>
<l>In Gode van hemelrike.</l>
<l><hi rend="bold">I</hi>Nt geberchte van Poelgen lant,</l>
<l>Int casteel van Pomarke genant,</l>
<l>Was ene eneghe dochter allene,</l>
<l n="8450">Vader ende moeder gemene</l>
<l>Vercoren met lieve herde groot,</l>
<l>Die ziec wart ende cam ter doot.</l>
<l>Vader no moeder ne hopen,</l>
<l>Datsi zullen ander oor belopen</l>
<l n="8455">Ende droufden in der gebaren</l>
<l>Als of si bede doot waren.</l>
<l>Magen, vriende gemeenlike</l>
<l>Quamen ten jamerliken like,</l>
<l>Maer de moeder, die van rouwen</l>
<l n="8460"><milestone unit="fol" n="48ra"/> Wel na al wilde bedauwen,</l>
<l>Die lach als die niet verstaet,</l>
<l>Waer de werelt hene gaet.</l>
<l>Mettien Fransois hem verbaert</l>
<l>Met enen geselle dare waert,</l>
<l n="8465">Om te visenteerne twijf,</l>
<l>Die hem diende al haer lijf.</l>
<l>"Ne wene niet", seidi zaen,</l>
<l>"Al es dine keerce uut gegaen:</l>
<l>Het es di met mire bede</l>
<l n="8470">Weder gegeven hier ter stede."</l>
<l><pb n="273"/>Dat wijf es up gestaen</l>
<l>Ende seide den lieden zaen,</l>
<l>Dat haer Fransois adde gewagen.</l>
<l>Den doden lietsoe niewer dragen,</l>
<l n="8475">Maer met harde groten rouwe</l>
<l>Riep up Fransoise de vrouwe,</l>
<l>Ende vinc an die dochter doot;</l>
<l>Daer het al toe sach, clene ende groot,</l>
<l>Heeftsoese levende up geheven;</l>
<l n="8480">Dit heeft hare Fransois gegeven.</l>
<l><hi rend="bold">E</hi>Ens gevel ene maniere,</l>
<l>Dat den broeders van Nociere</l>
<l>Enen, hiet Pieter, lenen soude</l>
<l>Enen wagen dor de Godshoude,</l>
<l n="8485">Om dat sijs hadden noot.</l>
<l>Die man antwoorde in dompheit groot</l>
<l>Ende sprac hem groten mesprijs mede,</l>
<l>Om dat si hem daden de bede,</l>
<l>Ende daer toe onwaerden mere</l>
<l n="8490">Sprac hi up Fransoise den here.</l>
<l>Alte hant berau den man,</l>
<l>Dat hi sulke dompheit began;</l>
<l>Want up hem cam de Gods vaer,</l>
<l>Hi ontsach hem dat daer naer</l>
<l n="8495">Comen soude ons heren wrake.</l>
<l>Alsoe dede; nu hoort de zake:</l>
<l>Want ziec wort sijn oudste zone</l>
<l>Ende daer na staerf de gone.</l>
<l>Dongevallege vader mesbaerde</l>
<l n="8500">Ende lach ende wentelde up daerde;</l>
<l>Wenende so riep hi an</l>
<l>Fransoise den heleghen man</l>
<l>Ende seide: "Ic was, die mesdede,</l>
<l>Ic was, diere sprac dorperhede,</l>
<l n="8505"><milestone unit="fol" n="48rb"/> Minen persone zoutu blouwen.</l>
<l>Nu mi mine zonden rouwen,</l>
<l><pb n="274"/>Ghef mi weder, so doestu wale,</l>
<l>Dattu mi naems dor over tale.</l>
<l>Ic gevedi mi up emmermere</l>
<l n="8510">Als te dienste, ende dor dine ere</l>
<l>Belovic Gode mine offranden</l>
<l>Te bringene met omoedegen handen."</l>
<l>Hort wonder, dat noit man ne horde:</l>
<l>Tkint dat stont up metten worde</l>
<l n="8515">Ende verboot gonen mesbaer;</l>
<l>Het sede, het was versceiden daer,</l>
<l>Ne ware Sinte Fransoise bede</l>
<l>Waest weder brocht ter stede.</l>
<l><hi rend="bold">T</hi>Ote Rome was in de stede</l>
<l n="8520">Eens notaris kindekin mede,</l>
<l>Dat cume hadde .vij. jaer,</l>
<l>Ende wilde der moeder volgen naer,</l>
<l>Daer soe tSinte Maerx kerke ginc;</l>
<l>Maer de moeder benam de dinc</l>
<l n="8525">Ende dede tkindekijn thuus bliven.</l>
<l>Doe so zout ter veinstre cliven</l>
<l>Van der zale, daert uut scoot</l>
<l>Ende vel neder al doot.</l>
<l>Die moeder, die niet verre ne was,</l>
<l n="8530">Horde van den kinde den quas</l>
<l>Ende wart vervaert ende keerde weder.</l>
<l>Daer vant soe gevallen neder</l>
<l>Haer kint ende al steen doot.</l>
<l>Up haer selven dat soe scoot</l>
<l n="8535">Om te wrekene dat an hare.</l>
<l>Met roupene ende met mesbare</l>
<l>Verroedsoe alle gemene</l>
<l>Die gebuerte ende met wene.</l>
<l>.J. minderbroeder, hiet Raiho,</l>
<l n="8540">Was daer om predeken comen also,</l>
<l>Sprac hi ten kinde ende sprac ten vader</l>
<l>Vul van goeden gelove algader:</l>
<l><pb n="275"/>"Gelooftu dat Sinte Fransois tleven</l>
<l>Dinen kinde mach weder geven</l>
<l n="8545">Om de minne die hi altoos</l>
<l>An Jhesus Cristus drouch, sonder loos,</l>
<l>Om te bringene man ende wive</l>
<l>Toten eweliken live?"</l>
<l>Die man sprac: "Ic geloofs wale</l>
<l n="8550"><milestone unit="fol" n="48va"/> Ende ic lies met vaster tale;</l>
<l>Ewelike blivic zijn knecht,</l>
<l>Geefti mi dit, ende hets recht."</l>
<l>De broeder ende zijn geselle mede</l>
<l>Ende tander volc vielen ter bede,</l>
<l n="8555">Ende dat kint began sicken,</l>
<l>Alsoot dede; in weet hoe dicken</l>
<l>Hevet de oghen up gedaen</l>
<l>Ende daer na gerecht ende up gestaen;</l>
<l>Gesont ginct dane mede</l>
<l n="8560">Bi des goets Sinte Fransoise bede.</l>
<l><hi rend="bold">T</hi>Ote Caeps uptie riviere,</l>
<l>Daer .i. kint na sine maniere</l>
<l>Met andren kindren spelen ginc,</l>
<l>Vel in den stroom de jongelinc.</l>
<l n="8565">Verdronken was hi alte hant</l>
<l>Ende verzworeven int zant.</l>
<l>Roupende worden dandre kinder.</l>
<l>Groot volc cam gelopen ginder,</l>
<l>Die omoedelike allegader</l>
<l n="8570">Riepen an Fransoise den vader,</l>
<l>Dat hi vader ende moeder bescouwe,</l>
<l>Die tsinen dienste waren getrouwe,</l>
<l>Entat kint quijtte vander doot.</l>
<l>.J. zwemmere hort dat roupen groot,</l>
<l n="8575">Die verre dane was gestaen,</l>
<l>Ende cam tier stede zaen.</l>
<l>Lange hi dat hint zochte;</l>
<l>Doch riep hi lude, also hi mochte,</l>
<l><pb n="276"/>An Sinte Fransoise selve mede,</l>
<l n="8580">So dat hi vant de stede,</l>
<l>Daer de muedre adde bedect</l>
<l>Dat kint, daer hi omme mect.</l>
<l>Hi ontdalft ende brocht</l>
<l>Doot, des hem hevet verdocht;</l>
<l n="8585">Al was dat tvolc al sach,</l>
<l>Dat de jongelinc doot daer lach,</l>
<l>Nochtan riepen si allegader:</l>
<l>"Fransois, ghef weder tkint den vader."</l>
<l>Ja, jueden, diere waren mede,</l>
<l n="8590">Van natuurliker ontfarmichede</l>
<l>Riepen ooc upten helegen man.</l>
<l>Tkint, al daert menich sach an,</l>
<l>Es daer up gestaen gesont</l>
<l>Ende bat ter selver stont</l>
<l n="8595"><milestone unit="fol" n="48vb"/> Omoedelike ende also houde,</l>
<l>Datmen te hant leden soude</l>
<l>Te Sinte Fransoise kerke, als daer of</l>
<l>Hem te seggene danc ende lof,</l>
<l>Diene bidder cracht ons heren</l>
<l n="8600">Van dode te live dede keren.</l>
<l><hi rend="bold">I</hi>N ene stede, die Suessen heet,</l>
<l>Daer ene strate dore gheet,</l>
<l>Die Ten colummen heet bi namen,</l>
<l>Vel in .i. huus sticken al te samen,</l>
<l n="8605">Daer .i. jonclinc also wel</l>
<l>Onder bleef ende doot vel.</l>
<l>Man ende wijf horden den val</l>
<l>Ende camen daer omt gescal.</l>
<l>Si hieven up hout ende stene.</l>
<l n="8610">Den doden jonclinc met wene</l>
<l>Hebsi der moeder gegheven.</l>
<l>Menich versuchten es haer bleven</l>
<l>Ende soe brochte met rouwen uut</l>
<l>In deser wijs al dustaen luut:</l>
<l n="8615"><pb n="277"/> "Sinte Fransois, helich sant,</l>
<l>Gef mi weder mijn kint te hant."</l>
<l>Soe ne bat ooc niet allene,</l>
<l>Maer met hare tvlo gemene</l>
<l>Riep up hem als wel als twijf.</l>
<l n="8620">Die jongelinc ne adde luut no lijf.</l>
<l>Den doden leitmen up .i. bed,</l>
<l>Smorgens te delvene na der wet.</l>
<l>De moeder trooste haer in onsen here</l>
<l>Ende den helegen Fransoise zere.</l>
<l n="8625">Soe beloofde Fransoise outaer</l>
<l>.J. niewe cleet te gevene daer,</l>
<l>Up dat haer kint moeste leven.</l>
<l>Te minnachte of daer beneven</l>
<l>Began sicken de jonclinc</l>
<l n="8630">Ende ene hitte mede ginc</l>
<l>In sine lede ende stont up saen</l>
<l>Ende heeft Gode lof gegaen.</l>
<l>Ja de clerke ende al de liede,</l>
<l>Die sagen dat daer gesciede,</l>
<l n="8635">Heefti gedaen loven zere</l>
<l>Gode ende Fransoise den here.</l>
<l><hi rend="bold">E</hi>En jonclinc, hiet Gherlandijn,</l>
<l>Dien wi horen geboren zijn</l>
<l>Van Ragulia de stede,</l>
<l n="8640"><milestone unit="fol" n="49ra"/> Gesciede in wijngaerd tiden mede,</l>
<l>Dat hi mede soude begonnen</l>
<l>Met enen emere vullen tonnen,</l>
<l>Hi cam onder den persore.</l>
<l>Boven lagen, alsict hore,</l>
<l n="8645">Grote stene ende hout,</l>
<l>Dat al up hem vel met gewout</l>
<l>Ende gaf hem den dootslach up thooft.</l>
<l>Die vader camer toe verdooft,</l>
<l>Ende was onthoopt so vanden valle,</l>
<l n="8650">Dat hi hem niet halp al met alle,</l>
<l>Maer lieten leggen als hi sach,</l>
<l><pb n="278"/>Dat hi onder dat last lach.</l>
<l>Dander werclieden camen uut,</l>
<l>Alsi hoorden dat droeve luut,</l>
<l n="8655">Ende waren om tkint algader</l>
<l>Sere drouve metten vader,</l>
<l>Ende traken uten laste groot</l>
<l>Alte gader recht steen doot.</l>
<l>De vader bat met groten zere</l>
<l n="8660">Jhesus Karste onsen here,</l>
<l>Dat hi zijn enich kint</l>
<l>Dor Sinte Fransoise, dien hi mint,</l>
<l>Ende wies feeste daer was beneven,</l>
<l>Hem levende wilde geven.</l>
<l n="8665">Groot wonder hort hier sonder blijf:</l>
<l>Tkint, dat te broken adde tlijf,</l>
<l>Wart levende daer ter stont</l>
<l>Ende van leden wel gesont.</l>
<l>Het stont vor hem allen vro</l>
<l n="8670">Ende scalt diere weenden so;</l>
<l>Ooc seit dat hem was gegeven</l>
<l>Dor Sinte Fransoise sijn leven.</l>
<l><hi rend="bold">I</hi>N Almaenien tere stede</l>
<l>Verwecte hi enen doden mede,</l>
<l n="8675">Daer wi of vinden aldus,</l>
<l>Dat de paues Gregorius</l>
<l>Bi sinen lettren zeker ende vro</l>
<l>Die broeders of maecte also,</l>
<l>Daer si te capitelen waren</l>
<l n="8680">Comen vele met groter scaren,</l>
<l>Ende men verdragen soude.</l>
<l>Hens niet bi mire scoude,</l>
<l>Dat ic hier niet visiere</l>
<l>Van der miraclen de maniere,</l>
<l n="8685"><milestone unit="fol" n="49rb"/> Want icker nemmer of ne sach.</l>
<l>Ooc gelovic dat wesen mach</l>
<l>Des paues orconscepe wale</l>
<l>Vaster dan el eneghe tale.</l>
</div>
<div type="chapter"><head type="chapter"><pb n="279"/> <hi rend="italic">Van hem die hi uter noot / Quijtte van der bittre doot. </hi></head>
<l><hi rend="bold">E</hi>En edel man, hiet Roelf bi namen,</l>
<l>Hi ende sijn goede wijf tsamen</l>
<l>Hevet minderbroeders ontfaen</l>
<l>Ende tsire herberge ghedaen,</l>
<l n="8695">Bede dor lieve ende dor ere</l>
<l>Van Fransoise den groten here.</l>
<l>Ende want sijn huus was .i. casteel,</l>
<l>In enen tor, was hoochts .i. deel,</l>
<l>Lach de wachtre ende sliep ter cure</l>
<l n="8700">Up thout dat lach upten mure;</l>
<l>Also dat gont hout ontbant</l>
<l>Ende hi vel upte zale te hant</l>
<l>Ende van dane up daerde neder.</l>
<l>Tvolc wort ontwaken vort ende weder</l>
<l n="8705">Van den sonderlangen valle,</l>
<l>So dat si verstonden alle</l>
<l>Wiet was, ende liepen ter stede</l>
<l>Here, vrouwe ende broeders mede.</l>
<l>Hi die daer van hogen vel,</l>
<l n="8710">Sliep so vaste ende so wel,</l>
<l>Dat hi van dien .ij. vallen</l>
<l>Niet ontwiec al met allen,</l>
<l>No biden lude der mesnieden,</l>
<l>No biden lope vanden lieden.</l>
<l n="8715">Doch si traken ende staken,</l>
<l>Dat sine daden ontwaken.</l>
<l>Al hemelike claechdi das,</l>
<l>Dat hi so gewect was</l>
<l>Uten slape, die was so zoete,</l>
<l n="8720">Ende seide, hi adde met goeder moete</l>
<l>In Fransoise arem, als hem dochte,</l>
<l>Geslapen utermate zochte.</l>
<l><pb n="280"/>Alsi hem begonsten alle</l>
<l>Ondervragen vanden valle</l>
<l n="8725">Ende hi hem daer neder sach,</l>
<l>Die te voren lach,</l>
<l>Hadde hi wonder hoet so quam,</l>
<l>Dat hi den val niet vernam.</l>
<l>Hi seide, hi wilde dor Fransoise ere</l>
<l n="8730"><milestone unit="fol" n="49va"/> Penitencie doen vort waert mere.</l>
<l><hi rend="bold">I</hi>Nt casteel Pofis, dat staet</l>
<l>In Campaengen in Principaet,</l>
<l>Was .i. pape, die Thomaes hiet,</l>
<l>Die hem te makene beriet</l>
<l n="8735">Ene muelne, die daer ter kerke behort.</l>
<l>Als hi dompelike weder ende vort</l>
<l>Wanderde, daer twater liep,</l>
<l>In den stroom, daert was diep,</l>
<l>Vel hi daer twater lopen moet,</l>
<l n="8740">Dat de muelne keren doet.</l>
<l>Als hi dus lach inden gront</l>
<l>Ende twater hem liep over de mont,</l>
<l>Om dat hi up waert lach,</l>
<l>Want hi metten monde ne mach</l>
<l n="8745">Fransoise an roupen, den helegen man,</l>
<l>Riep hine metter harte an.</l>
<l>Lange lachi in den gront,</l>
<l>Ende sijn geselscap, dat boven stont.</l>
<l>Ne trooste hem niet up sijn leven,</l>
<l n="8750">Maer de muelne ebsi gedreven</l>
<l>Weder up waert jegen stroom</l>
<l>Om sijns te nemene goom,</l>
<l>So dat die pape met deser aert</l>
<l>Uten wiele verlost waert.</l>
<l n="8755">.J. minderbroeder cam daer mettien,</l>
<l>Enen witten roc addi an in dien</l>
<l>Ende gegort met ere line.</l>
<l>Goedertierlike ende sonder pine</l>
<l><pb n="281"/>Leeddine biden arme te hant</l>
<l n="8760">Uten watre up tlant,</l>
<l>Ende seide datti Fransois ware,</l>
<l>Dien hi an riep in den vare.</l>
<l>Hi, die aldus was genesen,</l>
<l>Hadde wonder groot van desen</l>
<l n="8765">Ende wort harentare in porre,</l>
<l>Als die wilde zine voetsporre</l>
<l>Cussen ende vraechde te waren:</l>
<l>"Waer es dese heine gevaren?</l>
<l>Waer es dese helege man,</l>
<l n="8770">Dat hi mi dus es ontgaen?" Dan</l>
<l>Dit woort gone lieden vervaerde,</l>
<l>Dat si vielen uptie aerde</l>
<l>Ende benedieden onsen here</l>
<l>Ende zinen vrient Fransoise zere.</l>
<l n="8775"><milestone unit="fol" n="49vb"/> <hi rend="bold">J</hi>Ongelinghe van Celane</l>
<l>Waren, die hem pijnden te gane</l>
<l>In enen acker, daer si tiden</l>
<l>Om dat si gars wilden sniden.</l>
<l>.J. out pit was daer oncont,</l>
<l n="8780">Die bedect adde den mont,</l>
<l>Wanten bedect adde tgras,</l>
<l>Die .xx. voete bi na diep was</l>
<l>Ende van watre also diep.</l>
<l>Elc harentare liep</l>
<l n="8785">Upt velt, alst mochte wesen wel,</l>
<l>So datter .i. kint in vel.</l>
<l>Maer, al ghinc de lechame te gronde,</l>
<l>Die geest, die sinken niet conde,</l>
<l>Recht hem up waert in de bede</l>
<l n="8790">Tote Fransoise helichede,</l>
<l>Ende ooc riep hi daer hi vel</l>
<l>Getrouwelike staerc ende wel:</l>
<l>"Sinte Fransois! nu help mi!"</l>
<l>Dandre, diere waren bi,</l>
<l n="8795"><pb n="282"/> Doe si dat kint niet sagen,</l>
<l>Ghingen si roupen ende clagen</l>
<l>Ende ebben tander gesocht.</l>
<l>So dat si ebben gedocht,</l>
<l>Dat in den pit es versmoort,</l>
<l n="8800">Met wene keerden si ter poort</l>
<l>Ende hebben om helpe gebeden</l>
<l>Van diere ongevallicheden.</l>
<l>Alsi ginder weder quamen</l>
<l>Met harde vele lieden tsamen,</l>
<l n="8805">Lietmer in enen met ere line,</l>
<l>Die openbare, alst was anscine,</l>
<l>Tkint up twater sitten vernam,</l>
<l>Als die niet .i. twint mesquam.</l>
<l>Als dat kint was uut gedaen,</l>
<l n="8810">Seit hem allen, diere staen:</l>
<l>"Doe ic vel in de mescame,</l>
<l>Riep ic up Sinte Fransoise name,</l>
<l>Die in dien val al te hant</l>
<l>Mijns selve hevet gevant,</l>
<l n="8815">Ende heeft mi up geheven</l>
<l>Ende niet eer begheven,</l>
<l>Eer men mi brochte uten pitte</l>
<l>Hier onder u; nu merct ditte."</l>
<l><hi rend="bold">T</hi>Ote Assisen, in de stede,</l>
<l n="8820"><milestone unit="fol" n="50ra"/> In Sinte Fransoise kerke mede,</l>
<l>Daer dat hof van Rome toe sach,</l>
<l>Die bisscop van Hostien soude uptien dach</l>
<l>Predeken, die sident was</l>
<l>Paues Alexander, alsict las.</l>
<l n="8825">.J. zwaer steen was te dien male</l>
<l>Rouclooslike upten doxale</l>
<l>Gelaten licgen hooch vanden vloere.</l>
<l>Van der porsse ende van der roere,</l>
<l>Die ghinder was, es hi gevallen</l>
<l n="8830">Up eens wijfs hooft met allen.</l>
<l><pb n="283"/>Diere waren, clene ende groot,</l>
<l>Waenden dat soe ware doot,</l>
<l>Want men haer hooft al gescuert mect.</l>
<l>Met enen mantele mense dect,</l>
<l n="8835">Om datmense na dat sermoen</l>
<l>Uter kerke soude doen.</l>
<l>Soe lach vor Sinte Fransoise outaer;</l>
<l>Haer selven beval soe daer</l>
<l>Hem, dien soe getrouwe kent.</l>
<l n="8840">Ende als tsermoen was gehent,</l>
<l>Stont up twijf daer ter stont</l>
<l>Vor hem allen also gesont,</l>
<l>Datmen selfs niet vant an hare</l>
<l>Niet quetsinge van enen hare.</l>
<l n="8845">Ja, dat wonderlijc es te waren,</l>
<l>Dat wijf adde int hooft gevaren</l>
<l>Herde qualike lange wile:</l>
<l>Van danen vort al sonder ghile</l>
<l>Was soe van allen mesquamen</l>
<l n="8850">Genesen int hooft al te samen.</l>
<l><hi rend="bold">T</hi>Ote Cornet so gesciede,</l>
<l>Dat duer duegt vele liede</l>
<l>Cam toter broeders stede,</l>
<l>Want mer ene clocke ghieten dede.</l>
<l n="8855">.J. kint was van .viij. jaren,</l>
<l>Dat Bertelmeus hiet te waren,</l>
<l>Ende heeft gebrocht .i. prosent</l>
<l>Der broeders pijnres; als men hem sent,</l>
<l>.J. staerc wint began daer horten,</l>
<l n="8860">Die de dure van der porten,</l>
<l>Die bede groot was ende zwaer,</l>
<l>Up dat kint velde daer;</l>
<l>Ende daer up vel .i. last so groot,</l>
<l>Men mocht wel houden over doot.</l>
<l n="8865"><milestone unit="fol" n="50rb"/> Want het begraven also geleec,</l>
<l>Datter .i. twint niet uut bleec.</l>
<l><pb n="284"/>Al dat daer was lieper toe.</l>
<l>An Sinte Fransoise riepen si doe,</l>
<l>Dat hire sine macht to sinde.</l>
<l n="8870">Ja, de vader van den kinde,</l>
<l>Die van rouwen verstivent was,</l>
<l>Beloofde Sinte Fransoise das,</l>
<l>Dat hi hem dat kint offeren soude.</l>
<l>Men hief den last up also houde</l>
<l n="8875">Ende dat si waenden vinden doot,</l>
<l>Voer als dat van slape ontscoot;</l>
<l>No hen adde groot no clene</l>
<l>In hem quetsinge ne gene.</l>
<l>Doet was van .xiiij. jaren,</l>
<l n="8880">Wort het minderbroeder te waren,</l>
<l>Ende wart gelettert, vroet ende bequame,</l>
<l>Ende predicare van groter name.</l>
<l><hi rend="bold">L</hi>Ieden van ere stat, heet Lentine,</l>
<l>Hiewen met herde groter pine</l>
<l n="8885">Up enen berch enen steen,</l>
<l>Diemen soude over een</l>
<l>Liggen up Sinte Fransoise outaer,</l>
<l>Die te wiene was daer naer.</l>
<l>Als bi na omtrent .xl. man</l>
<l n="8890">Haren nerenst leiden daer an</l>
<l>Up enen wagen te bringene dien,</l>
<l>Ende het hem niet conde gescien,</l>
<l>Vel die steen up enen man</l>
<l>Ende dectene alte male dan.</l>
<l n="8895">Te baerteert worden si alle</l>
<l>Ende versaget van dien valle.</l>
<l>Dat meeste deel van den hope</l>
<l>Dane keert ende sonder hope,</l>
<l>Maer die tiene, diere bleven,</l>
<l n="8900">Ebben drouvelike up geheven</l>
<l>Hare stemme ende riepen an</l>
<l>Fransoise, dat hi gonen man</l>
<l><pb n="285"/>In zinen dienste niet sterven liete.</l>
<l>Hare herte becam vanden verdriete</l>
<l n="8905">Ende hebben den steen up geheven</l>
<l>So lichte, dat si beseven</l>
<l>Wel ebben al openbaer,</l>
<l>Dat Fransois was mettem daer.</l>
<l>Die man stont up vander stede</l>
<l n="8910"><milestone unit="fol" n="50va"/> Gesont in al zine lede.</l>
<l>Sine ogen daer toe die verclaren,</l>
<l>Die te voren donker waren,</l>
<l>Datmen dus soude verstaen,</l>
<l>Hoe grote macht dat sonder waen</l>
<l n="8915">Sinte Fransois mach vulbringen</l>
<l>In ongeweseliken dingen.</l>
<l><hi rend="bold">D</hi>Ies gelike recht anscine</l>
<l>Gesciede te Sinte Severine.</l>
<l>In de Marche van Ancoene</l>
<l n="8920">Was .i. steen van groten doene,</l>
<l>Van Constantinoble brocht</l>
<l>Te Sinte Fransoise warke gewrochte.</l>
<l>Als men trac ter kerke waert</l>
<l>Met vele lieden an de vaert,</l>
<l n="8925">Vel de steen al daer ter stede</l>
<l>Up enen man, diene trac mede.</l>
<l>Men hiltene niet allene over doot</l>
<l>Maer al te broken, clene ende groot.</l>
<l>Hem halp Fransois, diene adde lief,</l>
<l n="8930">Die den steen daer van hem hief,</l>
<l>Entie man stont up tier stont</l>
<l>Sonder mesquame, al gesont.</l>
<l><hi rend="bold">E</hi>En Bertelmeeus, de Gajetaen,</l>
<l>Die nerenstelike sonder waen</l>
<l n="8935">Pijnde tere kerke ende zere,</l>
<l>Die men stichte in Fransoise ere,</l>
<l>Met ere balke, die qualike lach,</l>
<l>Quam hem in den hals .i. slach,</l>
<l><pb n="286"/>Die hem dede pine groot.</l>
<l n="8940">Als hi hem gevoelt bider doot,</l>
<l>(Ooc waest .i. man van goeden levene)</l>
<l>Bat hi hem onsen here te gevene,</l>
<l>Van enen broeder, diere was,</l>
<l>Die hem zere twivelde das,</l>
<l n="8945">Dat so lanc niet mach sijn de bede,</l>
<l>Ende sprac als Sinte Augustijn sede:</l>
<l>"Geloof allene, sonder waen,</l>
<l>So ebstu Gods lechame ontfaen."</l>
<l>Uptie naeste nacht daer naer</l>
<l n="8950">So cam Sinte Fransois daer</l>
<l>Met .xi. broeders, ende, daer hi cam,</l>
<l>Brochti tusscen zinen borsten .i. lam.</l>
<l>Tote zinen bedde dat si quamen.</l>
<l>Fransoys riepen dus bi namen:</l>
<l n="8955"><milestone unit="fol" n="50vb"/> "Bertelmeeus, wes niet versaget,</l>
<l>Want de viant, die ne draget</l>
<l>Boven di gene mogentede,</l>
<l>Die di dit in minen dienst dede.</l>
<l>Dits tlam, dattu eeschs tontfane,</l>
<l n="8960">Ende om den wille, die dure ads ane,</l>
<l>Heefstuut ontfaen; bi zire macht</l>
<l>Soutu gezonde ende cracht</l>
<l>Ontfaen ende salichede</l>
<l>Van siele ende van live mede."</l>
<l n="8965">Ende doe streec hi tien stonden</l>
<l>Sine hant over sine wonden</l>
<l>Ende hietene keren dan</l>
<l>Ten werke, dat hi began.</l>
<l>Sere tileke hi up staet,</l>
<l n="8970">Ende diene zonder verlaet</l>
<l>Hadden gelaten in corter stont,</l>
<l>Vor hem so cam hi gesont.</l>
<l>Si wondrens zere algader</l>
<l>Ende loofden den helegen vader</l>
<l n="8975"><pb n="287"/> Fransoise, daer si up alte samen</l>
<l>Sulke miraclen of vernamen.</l>
<l><hi rend="bold">V</hi>Olc vanden castele van Ceperaen</l>
<l>Gingen wonden ende slaen</l>
<l>Enen Niclais, haren viant,</l>
<l n="8980">Diene wonden al te hant,</l>
<l>Dat sine doot waenden ebben gewont</l>
<l>Of te levene onlange stont.</l>
<l>Die Clais riep als .i. areminc,</l>
<l>Als hi den eersten slach ontfinc:</l>
<l n="8985">"Sinte Fransois! staet mi in staden,</l>
<l>Help mi teser noot beraden."</l>
<l>Dit luut horden lieden ten stonden,</l>
<l>Die hem gehelpen niene conden.</l>
<l>Tsinen huus mene drouch</l>
<l n="8990">Met sinen bloede root genouch.</l>
<l>Hi seide, dat hi vander noot</l>
<l>Nemmermee saghe de doot,</l>
<l>Ende hine gevoelde zeer vanden daden,</l>
<l>Want Sinte Fransois addene beraden,</l>
<l n="8995">Ende adde hem an Gode bejaget</l>
<l>Penitencie, des hem behaget.</l>
<l>Ende dit wort openbare waer,</l>
<l>Want men drouch van bloede daer</l>
<l>Ende hi wort in corter stont</l>
<l n="9000"><milestone unit="fol" n="51ra"/> Van allen wonden gesont.</l>
<l><hi rend="bold">I</hi>Nt Casteel te Sint Geminiaen</l>
<l>Was met zwaren evele bevaen</l>
<l>Eens wel geborens edels mans kint,</l>
<l>So dat mer niet an ne vint</l>
<l n="9005">Dat te hopene staet clene of groot,</l>
<l>Sonder allene die doot.</l>
<l>Want uten ogen van hem bloet</l>
<l>Als enen uut sire adre doet,</l>
<l>Ende andre tekine van gebreken,</l>
<l n="9010">Die der doot so wel geleken,</l>
<l><pb n="288"/>Datment over doot al helt;</l>
<l>Want zin gebrac ende gewelt,</l>
<l>Ende dochte sijn in der gebare,</l>
<l>Als oft al versceden ware.</l>
<l n="9015">Mage ende vriende camen gemene</l>
<l>Na des lants zede ten wene</l>
<l>Ende handelden van der uutvaert.</l>
<l>Die vader, die hem troostende waert</l>
<l>An onsen here, die es zaen</l>
<l n="9020">Te Fransoise kerke gegaen,</l>
<l>Die daer stont in de poort.</l>
<l>Sine rieme, daer hi hem mede gort,</l>
<l>Bant hi daer om sine starte</l>
<l>Ende knielde met omoediger harte.</l>
<l n="9025">Gode beloofdi ende bat</l>
<l>Ende zuchte also tier stat,</l>
<l>Dat hem God van den trone</l>
<l>Fransoise gaf tenen patrone.</l>
<l>Weder thuus es hi gegaen</l>
<l n="9030">Te sinen kinde, dat hi zaen</l>
<l>Genesen vant so metter vaert,</l>
<l>Dat de rouwe bliscap waert.</l>
<l><hi rend="bold">D</hi>Ies gelike dede onse here</l>
<l>Dor Sinte Fransoise ere.</l>
<l n="9035">An ene joncfrouwe gesciede dit</l>
<l>In Catalongen, te Tamarit,</l>
<l>Ende ene andere bi Anchoene,</l>
<l>Die so cranc van haren doene</l>
<l>Waren ende licht als ene lantaerne.</l>
<l n="9040">Hare magen met mesbaerne</l>
<l>Riepen Sinte Fransoise an,</l>
<l>Daer elc gesonde bi gewan.</l>
<l><hi rend="bold">M</hi>Attheus, .i. clerc, zeigt tLatijn,</l>
<l>Die gedronken adde venijn,</l>
<l n="9045"><milestone unit="fol" n="51rb"/> Was daer of comen so voort,</l>
<l>Dat hi niet ne sprac ne wort,</l>
<l><pb n="289"/>Ende el niet ombeet dan den hende.</l>
<l>.J. pape was hem gehende,</l>
<l>Om dat hi biechte soude spreken.</l>
<l n="9050">.J. woort conde hire niet of breken.</l>
<l>Omoedelike dat hi began</l>
<l>In sire herte te roupene an</l>
<l>Fransoise, den here groot,</l>
<l>Dat hine losse vander doot.</l>
<l n="9055">Teerst dat hem God gaf de cracht,</l>
<l>Dat hi up Fransoise name wacht,</l>
<l>Orconden die gone, diet sagen</l>
<l>Ende daer waren ende sijns plagen,</l>
<l>Speu hi tvenijn uten monde</l>
<l n="9060">Ende dancte Gode sire gesonde.</l>
</div>
<div type="chapter"><head type="chapter">Hord van den gonen, dien hi tleven / In den watre heeft ghegeven. </head>
<l><hi rend="bold">S</hi>Cipmanne die waren wilen</l>
<l>In de hoge zee .x. milen</l>
<l n="9065">Vor die havene van Baer,</l>
<l>Entie tempeest wort up hem zwaer,</l>
<l>So dat si slives adden vaer</l>
<l>Ende worpen uut de ankere daer.</l>
<l>Maer de baren hurten ende staken,</l>
<l n="9070">Also dat de cabelen braken</l>
<l>Ende si de hankere moesten laten</l>
<l>Ende driven henen hare straten</l>
<l>Harentare, daer wijnd geboot;</l>
<l>So dat vel de storem groot;</l>
<l n="9075">Ende alsi dat sien ende kinnen,</l>
<l>Wildsi varen ende winnen</l>
<l>Hare ankere met haren roten,</l>
<l>Want de cabele boven vloten.</l>
<l>Alsi dat in genen dingen</l>
<l n="9080"><pb n="290"/> Altoos niet conden vulbringen,</l>
<l>Riep si up menigen Sant</l>
<l>Ende dader toe macht ende hant.</l>
<l>Nochtan bin des dages stonden</l>
<l>Wonnen si niet enen uten gronden.</l>
<l n="9085">.J. scipman onder hem allen tsamen</l>
<l>Wasser, hiet Perfectus bi namen,</l>
<l>Maer onvulmaect was hi van zeden,</l>
<l>Die dus sprac in spotlicheden:</l>
<l>"Ghi roupt up alle helege ende gelpt</l>
<l n="9090"><milestone unit="fol" n="51va"/> Ende ziet dat u geen ne helpt.</l>
<l>Twine roupen wi desen niewen Zant</l>
<l>Fransoise? Laet zien of hi te hant</l>
<l>Duken sal in de zee hier neder</l>
<l>Ende geven onse onse ankere weder."</l>
<l n="9095">Dandre loofden Perfectus woort,</l>
<l>Maer sine gingen niet spotlike vort,</l>
<l>Maer si begrepene daer of</l>
<l>Ende daden den here haer belof.</l>
<l>Te hant zonder trecken geen</l>
<l n="9100">Vloten dankers, dat wonder sceen,</l>
<l>Als of bi der naturen gewout</l>
<l>Dat yser ware worden hout.</l>
<l><hi rend="bold">E</hi>En pelegrijm van live cranc,</l>
<l>Wantene de zucht zere dwanc,</l>
<l n="9105">Cam gevaren van over mere</l>
<l>Ende hi drouch an Fransoise ghere;</l>
<l>Want hine omme toeverlaet</l>
<l>Ghecoren adde tenen advocaet.</l>
<l>Nochtoe was hi niet genesen,</l>
<l n="9110">Dat hem van dorste began wee wezen.</l>
<l>Water gebrac in sinen vate.</l>
<l>Doch riep hi lude ende ongemate:</l>
<l>"Gaet, scept mi drinken ende doet dat,</l>
<l>Want Sinte Fransois heeft mijn vat</l>
<l n="9115">Met watre nu gevult ten stonden."</l>
<l><pb n="291"/>Dits wonder; al te hant si vonden</l>
<l>Sijn vat vul waters, sijt seker das,</l>
<l>Dat te voren ydel was.</l>
<l>Tere andre tijt, als .i. tempeest</l>
<l n="9120">Adde dat scip zere gevreest,</l>
<l>Also dat si waenden scuren,</l>
<l>Riep die zelve zieke tier uren:</l>
<l>"Staet up," seiti, "algader;</l>
<l>Hier comt Fransois, de grote vader,</l>
<l n="9125">Ons allen te behoudene gemene."</l>
<l>Met groten lude ende met wene</l>
<l>Es hi selve up ghestaen</l>
<l>Ende heeftene geanebeidt zaen.</l>
<l>Te hant, doene de Sint an sach,</l>
<l n="9130">Genas de zieke uptien dach,</l>
<l>Entie felle zeewes vloet</l>
<l>Die wort zochte ende goet.</l>
<l><hi rend="bold">E</hi>En broeder, Jacob Ratijn,</l>
<l>Soude in .i. clene scepelkijn</l>
<l n="9135"><milestone unit="fol" n="51vb"/> Met andre broeders, diere waren,</l>
<l>Over ene riviere varen.</l>
<l>Die broeders gingen ute zaen,</l>
<l>Ende daer na sal hi uut gaen,</l>
<l>Maer tscepelkin es omme geslegen.</l>
<l n="9140">Hi es te gronde zaen gedregen</l>
<l>Entie stierman zwam dane.</l>
<l>Dandre broeders riepen ane</l>
<l>Fransoise met beden omt gone,</l>
<l>Dat hi holpe zinen zone.</l>
<l n="9145">Die broeder die int water lach,</l>
<l>Want hi spreken niene mach,</l>
<l>Roupt met harten algader</l>
<l>Ghenaden anden groten vader.</l>
<l>Also halp hem daer ter stede</l>
<l n="9150">Sinte Fransoise jegenwordichede,</l>
<l>Dat int water in der ghebare</l>
<l><pb n="292"/>Ghinc, als oft up daerde ware,</l>
<l>Ende nam tscepelkijn metter hant</l>
<l>Ende cam daer mede gaende upt lant.</l>
<l n="9155">Maer dat was te wonderne zere,</l>
<l>Dat zine cledren min no mere</l>
<l>Van ere dropele, nu merct dat,</l>
<l>Newerinx ne waren nat.</l>
<l><hi rend="bold">E</hi>En broeder, hiet Boen aventure,</l>
<l n="9160">Soude met hem .ij. tere ure</l>
<l>In enen laec varen ende sijn scip brac,</l>
<l>Also datter water in lac,</l>
<l>So dat si metten scepe zinken,</l>
<l>Ende si ontsien dat verdrinken.</l>
<l n="9165">Daer riep si an allegader</l>
<l>Fransoise, den ontfarmigen vader.</l>
<l>Entat scip vul waters mede.</l>
<l>Ende si quamer mede an tlant</l>
<l>Bider helpe van Fransoise hant.</l>
<l n="9170">Also .i. broeder van Esculo,</l>
<l>Die in ene riviere sanc also,</l>
<l>Wart verlost ende verhuecht</l>
<l>Bi des helichs heren duecht.</l>
<l>Ooc in den laec Reatijn</l>
<l n="9175">Man ende wijf, alst was anscijn,</l>
<l>Waren ooc also besorget,</l>
<l>Die Sinte Fransois hevet geborget,</l>
<l>Daer men up zine name riep,</l>
<l>Ende halp hem uten watre diep,</l>
<l n="9180"><milestone unit="fol" n="52ra"/> Also dat si tlijf ondrougen,</l>
<l>Dies si van joien zident lougen</l>
<l>Ende dancten met herten zere</l>
<l>Fransoise van der groter ere.</l>
<l><hi rend="bold">V</hi>An Anthoene, uter stede,</l>
<l n="9185">Waren ooc scipmanne mede,</l>
<l>Die in enen zwaren tempeest</l>
<l>Van verdrinkene waren gevreest.</l>
<l><pb n="293"/>Daer si in wanhopen liepen</l>
<l>Ende si Fransoise aneriepen,</l>
<l n="9190">Cam hem int scip .i. groot lecht</l>
<l>Ende daer mede scone weder echt,</l>
<l>Recht als hi no min no mee</l>
<l>Gebieden mochte wint ende zee.</l>
<l>Met hoe vele miraclen mee</l>
<l n="9195">Dese bekent es in de zee,</l>
<l>Hoe dicken hi geholpen hevet,</l>
<l>Wanic dat niemen die levet</l>
<l>Nu es, diet gesecgen can.</l>
<l>Ende daer nes niet te wonderne an,</l>
<l n="9200">Sident dat hi vor Gode levet</l>
<l>Ende hi macht up twater hevet,</l>
<l>Dien in dit leven, sonder waen,</l>
<l>Alle creature was onderdaen.</l>
</div>
<div type="chapter"><head type="chapter">Van hem, die bi zinen doene / Banden ontginghen ende prisoene. </head>
<l><hi rend="bold">I</hi>N Romenien was .i. knecht,</l>
<l>Van Grieken geboren echt,</l>
<l>Ende was van dieften vor sinen here</l>
<l>Gewroucht, ende tonrechte zere,</l>
<l n="9210">Dien sijn here al te handen</l>
<l>Karkerde in zwaren banden.</l>
<l>De vrouwe was des onverduldich,</l>
<l>Want soe heltene over onsculdich,</l>
<l>Ende bat haren man met vlite</l>
<l n="9215">Sere, dat hine scolde quite.</l>
<l>De man ontseide hare bede,</l>
<l>Ende soe met groter omoedichede</l>
<l>Bat Sinte Fransoise mettien,</l>
<l>Dat hi den onsculdegen moeste besien.</l>
<l n="9220"><pb n="294"/> Der armer keitiven minnare</l>
<l>Cam te hant ten karker dare</l>
<l>Ende visiteerdene te hant.</l>
<l>Sine hande hi ontbant</l>
<l>Ende heeft den caerker te broken</l>
<l n="9225"><milestone unit="fol" n="52rb"/> Ende dus toten man gesproken:</l>
<l>"Ic bem de gone, dien de vrouwe</l>
<l>Di beval also up trouwe."</l>
<l>Als de gone was vervaert,</l>
<l>Hoe hi soude neder waert</l>
<l n="9230">Van der roche ende omme clam,</l>
<l>Hi, bi wien hi dane quam,</l>
<l>Brochtene int dal daer neder</l>
<l>Ende ginc tsire vrouwen weder</l>
<l>Ende seide hare hier of tware.</l>
<l n="9235">Soe, die goet was, word daer nare</l>
<l>Gode minnende lanc so mere</l>
<l>Dor Fransoise den groten here.</l>
<l><hi rend="bold">I</hi>N Massa Sinte Pieters was</l>
<l>.J. rudder, die bewant hem das,</l>
<l n="9240">Dat hi om scout vinc enen armen,</l>
<l>Die bat datmen sijns soude ontfarmen</l>
<l>Ende vursten in Sinte Fransoise ere,</l>
<l>Want hine adde min no mere.</l>
<l>Die rudder was verhovaerd</l>
<l n="9245">Ende adde zine bede onwaerd,</l>
<l>Ende seide met overmoeden:</l>
<l>"Ic sal di al daer behoeden,</l>
<l>Daer di Fransois no ander man</l>
<l>Nemmermeer getroosten can.</l>
<l n="9250">Hier toe dedi al zine macht:</l>
<l>Enen donker carker al de nacht</l>
<l>Sochti, daer hi den man in bant.</l>
<l>Fransois die cam daer te hant,</l>
<l>Ende brac boeien ende caerker mede</l>
<l n="9255">Ende brochte den man in zeker stede.</l>
<l><pb n="295"/>Aldus heeft Fransois berooft</l>
<l>Den fieren rudder, die was verdooft,</l>
<l>Enten armen verloost,</l>
<l>Die hem hilt an zinen troost,</l>
<l n="9260">Entes rudders overmoede</l>
<l>Verkeert ooc daer mede te goede.</l>
<l><hi rend="bold">A</hi>Lebrecht van Arecio</l>
<l>Die was ooc gevaen also</l>
<l>Om ene onrechte scout,</l>
<l n="9265">Die omoedelike menichfout</l>
<l>Fransoise zine onsculde beval.</l>
<l>Der broeders ordine mindi al,</l>
<l>Ende onder alle de helege ons heren</l>
<l>Dedi Fransoise meest eren.</l>
<l n="9270"><milestone unit="fol" n="52va"/> De gone, diene hilt gevaen,</l>
<l>Sprac met dullen worden zaen,</l>
<l>Dat God no Sinte Fransois vermochten,</l>
<l>Dat sine uut zinen handen brochten.</l>
<l>Te Sinte Fransoise avonde was dat,</l>
<l n="9275">Dat die gevangene niene at</l>
<l>Ende hi dor hem in goeder wise</l>
<l>Enen armen gaf zine spise.</l>
<l>Nachts, daer hi wiec, heeft hem verbaerd</l>
<l>Sinte Fransois te hem waerd.</l>
<l n="9280">Met sire comst vellen de bande</l>
<l>Den man van voeten ende van hande;</l>
<l>Die dueren sijn allene ondaen</l>
<l>Entie planken sprongen zaen</l>
<l>Van den solre, entie man</l>
<l n="9285">Ghinc thuus vri ende quite dan.</l>
<l>Vort meer altoos datti gevaste</l>
<l>Fransoise avont ende heltene vaste</l>
<l>Ende ene keerce, die hi offren plach</l>
<l>Alle jaer up zinen dach,</l>
<l n="9290">Maecti zwaerre ene once mede</l>
<l>Dor de grote waerdichede.</l>
<l><pb n="296"/><hi rend="bold">D</hi>Oe de paues Gregorius zat</l>
<l>Te Rome in Sinte Pieters stat,</l>
<l>.J. Pieter, was geboren</l>
<l n="9295">Van Alisia, als wijt horen,</l>
<l>Ende was van erisien beseit</l>
<l>Te Rome ende in hoeden geleit,</l>
<l>Ende bevolen uptie hoede sine</l>
<l>Den bisscop van Tiburtine.</l>
<l n="9300">De bisscop addene, sonder waen,</l>
<l>Up sijn bisscopdom ontfaen</l>
<l>Ende in vingerline geslegen</l>
<l>Ende in enen caerker gedregen</l>
<l>Jegen alrande ontganc.</l>
<l n="9305">Ter maten addi broot ende dranc.</l>
<l>Die man leide zine gebede</l>
<l>An Sinte Fransoise helichede,</l>
<l>Want hi horde ende vernam,</l>
<l>Dat sine vigelie daer bi cam.</l>
<l n="9310">Ende want hi adde uut sinen zinne</l>
<l>Alle erisie, diere lach inne,</l>
<l>Metten rechten love verdreven,</l>
<l>Daer hi sine herte adde gegeven</l>
<l>Sinte Fransoise, ons heren vrient,</l>
<l n="9315"><milestone unit="fol" n="52vb"/> Bi sire duecht heefti verdient,</l>
<l>Dat onse here daer ter stede</l>
<l>Verhorde sine gebede.</l>
<l>Want des nachts, recht vor den dach,</l>
<l>Daer sine feeste up gelach,</l>
<l n="9320">Sinte Fransois in den karker coomt,</l>
<l>Bi sire name hi gonen noomt</l>
<l>Ende hietene metter vaert up staen.</l>
<l>Met vare wort de gone bevaen;</l>
<l>Wie hi ware, hi vraechde das,</l>
<l n="9325">Doch hi verstont dat Fransois was.</l>
<l>Bi des heren jegenwordichede</l>
<l>Braken of al daer ter stede</l>
<l><pb n="297"/>Sine boeien, daer hi toe sach,</l>
<l>Die caerker, daer hi in lach.</l>
<l n="9330">Die planken sprongen of te hant</l>
<l>Entie naglen uter want;</l>
<l>Ende sach, dat hem was ondaen</l>
<l>De wech, up dat hi wilde ontgaen.</l>
<l>Nochtan dat hi hem dus vri ziet,</l>
<l n="9335">Ne consti vlien van wondre niet,</l>
<l>Maer hi riep ter dure waert</l>
<l>Ende heeft de wachters vervaert.</l>
<l>Haren here si beconden,</l>
<l>Dat die mensce ware ontbonden.</l>
<l n="9340">Hi ten caerkere zelve quam</l>
<l>Enten cracht ons heren vernam.</l>
<l>Boeien, banden, also ware,</l>
<l>Drouchi den paues ende cardenale,</l>
<l>Die des wonderden wel zere</l>
<l n="9345">Ende benedyeden onsen here.</l>
<l><hi rend="bold">E</hi>En van Sint Geminiaen,</l>
<l>Hiet Guidolet, ebbic verstaen,</l>
<l>Die was valscelike bedregen,</l>
<l>Dat hi met venine verslegen</l>
<l n="9350">Soude ebben enen man,</l>
<l>Ende hi zinen zone nochtan</l>
<l>Ende sine mesnieden voort</l>
<l>Doden wilde met diere moort.</l>
<l>Tgerochte vingene vanden lande</l>
<l n="9355">Ende ledene in zware banden,</l>
<l>Ende in enen vasten tor mede.</l>
<l>Maer om zine onsculdichede</l>
<l>Trooste hi hem vaste in Gode,</l>
<l>Ende in Fransoise, ons heren bode,</l>
<l n="9360"><milestone unit="fol" n="53ra"/> Heefti zine herte geleit;</l>
<l>Hem beveilt hi zijn pleit.</l>
<l>Die potestaet, diene adde gevaen,</l>
<l>Pensde hoe hi best soude bestaen,</l>
<l><pb n="298"/>Dat hi met pinen hem die mort</l>
<l n="9365">Doet lien ende bringen voort,</l>
<l>Ende als hijs geliet hevet al,</l>
<l>Hoe hine dan ontliven sal.</l>
<l>Snachts te voren, alsmen pinen</l>
<l>Sdages zoude, sachi scinen</l>
<l n="9370">Om hem groot lecht, als hem dochte,</l>
<l>Wantene Sinte Fransois besochte,</l>
<l>Dat toten dage geduerde also.</l>
<l>Des was hi utermaten vro,</l>
<l>Ende hi hevet troost ontfaen</l>
<l n="9375">Groten, dat hi soude ontgaen.</l>
<l>Smorgens sijn de pijnres comen</l>
<l>Ende ebbene uten karkere genomen</l>
<l>Ende hingene an .i. hout vast</l>
<l>Ende an zine leden groot last;</l>
<l n="9380">Dicken lietmen up ende neder</l>
<l>Ende gaf hem sulke pine weder,</l>
<l>Om dattene de pine castien</l>
<l>Soude, dat hi wilde lien.</l>
<l>Maer in den onnoselen anscine</l>
<l n="9385">Ne vernamen si gene pine.</l>
<l>Doe maectemen onder hem vier weder</l>
<l>Ende hinkene dat hovet neder;</l>
<l>Nochtan ne was hem daer</l>
<l>Selfs niet besingt .i. haer.</l>
<l n="9390">Doe was hi begoten mede</l>
<l>Met heter olie up zine lede;</l>
<l>Maer hi, dien hi hem beval,</l>
<l>Die bescermdene van al.</l>
<l>Dus ginc hi in zijn behout</l>
<l n="9395">Quite gescolden van der scout.</l>
</div>
<div type="chapter"><head type="chapter"><pb n="299"/> <hi rend="italic">Van hem die ontvloen der doot / Bi zinen miraclen groot. </hi></head>
<l><hi rend="bold">V</hi>An Slavenie .i. grafenedinne</l>
<l>Hadde geset hare minne</l>
<l n="9400">An Fransoise ende dordine mede;</l>
<l>Soe was van groter edelhede</l>
<l>Ende ooc van duechden vermaert.</l>
<l>So dat soe bezwaert waert</l>
<l>Van kinde, so in den aerbeit,</l>
<l n="9405"><milestone unit="fol" n="53rb"/> Dat haer genesen was ontseit,</l>
<l>Ende het haer moeste costen tleven</l>
<l>Soude haer de vrucht sijn gegeven.</l>
<l>Als dat alden vrouwen dochte,</l>
<l>Dat soe genesen niene mochte</l>
<l n="9410">Entat kint comen te live,</l>
<l>Cam te voren den edelen wive</l>
<l>De name van Fransoise, den here,</l>
<l>Ende soe wort ontsteken zere</l>
<l>Upten gonen, die macht hevet</l>
<l n="9415">Hem te helpene die snevet.</l>
<l>"Fransois", sprac soe, "alle mine lede</l>
<l>Roupen up dine genadichede,</l>
<l>Ende met sinne gelovic dan,</l>
<l>Dat ic geseggen niene can."</l>
<l n="9420">Grote goedertierheit hoort!</l>
<l>Al daer henden gone woort,</l>
<l>Al daer hende haer rouwe,</l>
<l>Want te hant genas de vrouwe</l>
<l>Sonder ziecheit ende verdriet.</l>
<l n="9425">Haer belof vergat soe niet,</l>
<l>Maer ene kerke deitsoe maken</l>
<l>Scone Fransoise om de zaken,</l>
<l>Ende gafse minderbroeders mede</l>
<l>Om des heren waerdichede.</l>
<l n="9430"><pb n="300"/> <hi rend="bold">B</hi>Eatrix, alsict begome,</l>
<l>Hiet ene vrouwe int lant van Rome</l>
<l>Vul van kinde, bi haren dagen,</l>
<l>Die .iiij. dagen adde gedragen</l>
<l>Dat kint doot in haren lechame</l>
<l n="9435">Ende daer of adde mesquame,</l>
<l>Want de dode arme vrucht</l>
<l>Gaf hare des levens ducht.</l>
<l>Soe sochte raet an fisisiene,</l>
<l>Maer het stont haer onsiene</l>
<l n="9440">Dat yemene gehelpen ne conde.</l>
<l>Dus was de vloec van Yeven zonde</l>
<l>Up hare verzwaert, dien God gaf,</l>
<l>Want soe soude zijn haers kints graf,</l>
<l>Ende haer also gevallen soude,</l>
<l n="9445">Dat soere omme soude ter moude.</l>
<l>Ten minderbroeders zende soe boden</l>
<l>Ende bat, dat si vor hare noden</l>
<l>Bidden souden ende senden hare</l>
<l>Yet, dat van Sinte Fransoise ware.</l>
<l n="9450"><milestone unit="fol" n="53va"/> So datmen van der corde,</l>
<l>Daer hi hem wilen mede gorde.</l>
<l>Teerst datmense leide up hare,</l>
<l>Alle ziecheit vlo openbare</l>
<l>Ende soe genas der doder vrucht</l>
<l n="9455">Ende wort gesont van alre sucht.</l>
<l><hi rend="bold">E</hi>Ens edels mans wijf, hiet Juliane,</l>
<l>Ende was van Carvio, ic wane,</l>
<l>Die was lange in rouwen groot</l>
<l>Om hare kinders doot,</l>
<l n="9460">Die haer God ter werelt gaf,</l>
<l>Entaer soe onlange was moeder af.</l>
<l>Eens adtsoe .i. kint begort</l>
<l>.iiij. maenden eer soet brochte vort</l>
<l>Ende bat Sinte Fransoise genouch</l>
<l n="9465">Om sijn leven, dat soe drouch.</l>
<l><pb n="301"/>Eens nachts, daer soe in slape lach,</l>
<l>In haren drome soe vor haer sach</l>
<l>.J. wijf, die in hare handen</l>
<l>.J. scone kint drouch; te handen</l>
<l n="9470">Boot soe haer blidelike tkint,</l>
<l>Maer soe ne wilts niet .i. twint,</l>
<l>Als diet verliesen waende zaen.</l>
<l>Maer twijf dede haer verstaen:</l>
<l>"Sekerlike, ontfanc dit kint,</l>
<l n="9475">Want di Fransois zelve sint,</l>
<l>Die dijns vernoys ontfaremt so:</l>
<l>Het sal leven ende zijn vro."</l>
<l>Als de vrouwe wort ontwake,</l>
<l>So verstont soe bider zake,</l>
<l n="9480">Die haer droomde daer ter stede,</l>
<l>Dat soe was in Fransoise bede</l>
<l>Ende was te blider in haren wane</l>
<l>Om gont kint vort tontfane,</l>
<l>Ende vel in haer gebede zaen,</l>
<l n="9485">Ende heeft haer belof gedaen.</l>
<l>Die dach cam, het moeste sijn,</l>
<l>Ende soe brochte .i. cnapelkijn,</l>
<l>Dat scone bloeide in sire juegt,</l>
<l>Ende vort wies in de duegt,</l>
<l n="9490">Bi helpe van den helegen vader;</l>
<l>Vader, moeder, bede gader,</l>
<l>Dat elc te meer Gode minde,</l>
<l>Ende worden gewect biden kinde.</l>
<l>Des gelike dede mede</l>
<l n="9495"><milestone unit="fol" n="53vb"/> Fransois te Tyburis in de stede.</l>
<l>Want daer was .i. vrouwe, die drouch</l>
<l>Maechdekinne vele ende genouch,</l>
<l>Ende soe bat Fransoise, den Sint,</l>
<l>Sere om .i. cnapelijn kint.</l>
<l n="9500">Daer na ontfinc soe, alst sceen,</l>
<l>Ende brochter .ij., die bat om een.</l>
<l><pb n="302"/><hi rend="bold">T</hi>Ote Viterbe, als men ons seide,</l>
<l>Ginc ene vrouwe in aerbeide</l>
<l>Ende naerre vele dochte wesen</l>
<l n="9505">De doot, dan den genesen,</l>
<l>Ende in der vrouwen ongeval</l>
<l>Dochte verzwaert wesen al.</l>
<l>Nature faelgierde metter pine,</l>
<l>Daer ne dochte aert no medicine;</l>
<l n="9510">Maer doe soe riep up Fransoise name,</l>
<l>Genas soe van alre mesquame.</l>
<l>Ende doe haer wille was gesciet,</l>
<l>Ne dochte haer namaels niet,</l>
<l>No dede Fransoise gene ere,</l>
<l n="9515">Maer up sinen dach, dats mere,</l>
<l>Ghinc soe ten scalkeliken werke</l>
<l>Ende ne ginc niet te sire kerke.</l>
<l>Alte hant, daer soe ter vaert</l>
<l>Den rechtren arem te werke waert</l>
<l n="9520">Boot, daer bleef hi staende stide</l>
<l>Ende verdroochde in corten tide.</l>
<l>Doe soe den andren daer toe dede,</l>
<l>Om dien te bringene ter stede,</l>
<l>Wart haer des gelijx getoget,</l>
<l n="9525">Want hi verstijft ende verdroget.</l>
<l>Alte hant de vrouwe waert</l>
<l>Om de wrake Gods vervaert</l>
<l>Ende verniewede haer belof.</l>
<l>Hare gesonde, daer soe of</l>
<l n="9530">Berovet was bi hare onwaerde,</l>
<l>Gecreech soe weder, alsoe begaerde,</l>
<l>Biden ontfarmigen, omoedegen here,</l>
<l>Dien soe ere beloofde vort mere.</l>
<l><hi rend="bold">E</hi>En wijf int lantscap van Areten</l>
<l n="9535">Was met aerbede beseten</l>
<l>Van kinde .vij. dage so hart,</l>
<l>Dat al haer lijf was worden zwart</l>
<l><pb n="803"/>Ende men niet hoopte van hare.</l>
<l>Sinte Fransoise deetsoe dare</l>
<l n="9540"><milestone unit="fol" n="54ra"/> Haer belof, so soe best mochte,</l>
<l>Recht al daer soe sterven dochte.</l>
<l>Doe soe belof adde gedaen,</l>
<l>Wart soe in slape bevaen</l>
<l>Ende sach in drome openbare</l>
<l n="9545">Fransoise spreken jegen hare.</l>
<l>Soetlike hi an hare bevint,</l>
<l>Of soe sine gedane kint,</l>
<l>Ende of soe dese anteffene can</l>
<l>Van der maget Marien dan:</l>
<l n="9550">"Salve Regina der ontfarmichede"</l>
<l>Seggen in hare eren mede.</l>
<l>Soe seigt, dat soe kent den man</l>
<l>Ende dat soe de anteffene can;</l>
<l>Hi sprac: "Nu seg de helege woort;</l>
<l n="9555">Eer duse al ute zeghes vort,</l>
<l>Sultu zalichlike ghenesen."</l>
<l>Twijf wort ontwaken na desen.</l>
<l>Met vresen cam soe ten beghinne</l>
<l>Ende groette de coneghinne</l>
<l n="9560">Der ontfarmicheit daer ter stat.</l>
<l>Ende alsoe de oghen bat,</l>
<l>Die ontfarmich sijn genouch,</l>
<l>Ende soe der heleger vrucht gewouch,</l>
<l>Die de maget drouch ombesmet,</l>
<l n="9565">Sonder pine wort haer bet</l>
<l>Van enen sconen cnapeline mede.</l>
<l>De maget der ontfaermichede,</l>
<l>Diese dor Sinte Fransoise dueget</l>
<l>Uter pine heeft verhueget,</l>
<l n="9570">Benedyede soe menichfoude,</l>
<l>Want soe hare helpen woude.</l>
</div>
<div type="chapter"><head type="chapter"><pb n="304"/> <hi rend="italic">Hier zalmen van den blenden togen, / Die bi hem onfingen oghen. </hi></head>
<l><hi rend="bold">T</hi>Ote Napels, dats bekant,</l>
<l n="9575">In der minderbroeders covent</l>
<l>.J. broeder was, die Robeert hiet,</l>
<l>Die bin langen ne sach niet,</l>
<l>Want hem in dogen wies vleesch onzochte,</l>
<l>Dat hise niet luken ne mochte.</l>
<l n="9580">Eens gevel, dat ginder camen</l>
<l>Vele broeders, die alle tsamen</l>
<l>Wilden in menichs lants hende.</l>
<l>Als haer meesterscap sende,</l>
<l>Gevel dat Sinte Fransois dede,</l>
<l n="9585"><milestone unit="fol" n="54rb"/> Die spegel der onderhorichede,</l>
<l>Ene miracle, daer hise bi trooste</l>
<l>Ten wege, enten broeder verlooste.</l>
<l>Eens nachts lach die Robbrecht</l>
<l>Siec, als te stervene recht,</l>
<l n="9590">Ende sine ziele was bevolen.</l>
<l>Daer cam met ere scoonre scolen</l>
<l>Sinte Fransois, de helege vader,</l>
<l>Entie broeders met hem te gader</l>
<l>Vulmaect in alre helichede,</l>
<l n="9595">Sinte Antonis, ende daer mede</l>
<l>Broeder Augustijn, ende van Assisen</l>
<l>Broeder Jacop, die in alre wisen</l>
<l>Hem volchden in dit cranke leven,</l>
<l>Ende dies waren si hem beneven</l>
<l n="9600">Na de doot, alst wel recht es.</l>
<l>Sinte Fransois nam .i. mes</l>
<l>Ende sneet hem van den ogen recht</l>
<l>Dat vleesch, ende gaf hem sijn lecht,</l>
<l>Ende leeddene uter doot.</l>
<l n="9605">Ooc seidi hem ende geboot:</l>
<l><pb n="305"/>"Sone Robbrecht, dat ic di</l>
<l>Dit goet doe, es tekin daer bi</l>
<l>Den broeders, die verre wech tiden,</l>
<l>Dat ic vor hem sal gaen ende liden,</l>
<l n="9610">Berechten haren ganc saen.</l>
<l>Sien dat si blidelike gaen</l>
<l>Ende tgebod der onderhorichede</l>
<l>Doen met snellen wille mede."</l>
<l><hi rend="bold">T</hi>Ote Teben, in Romenien,</l>
<l n="9615">Was .i. blent wijf, horic lien,</l>
<l>Die te watre ende te brode</l>
<l>Fransoise avont hilt niet node.</l>
<l>Der freren kerke was daer gestaen,</l>
<l>Daer es soe tileke gegaen,</l>
<l n="9620">Als Fransoise dach dagen began,</l>
<l>Ende geleet van haren man.</l>
<l>Alsmen messe ghinder dede</l>
<l>Ende men hief onsen here mede,</l>
<l>Ondeitsoe de ogen daer</l>
<l n="9625">Ende sach wel ende claer,</l>
<l>Ende anebeedde onsen here.</l>
<l>In hare gebede riep soe sere:</l>
<l>"Danc ebbe God ende Fransoise name,</l>
<l>Ic sie ons heren lechame!"</l>
<l n="9630"><milestone unit="fol" n="54va"/> Alle die dit sagen also</l>
<l>Worden gemeenlike vro.</l>
<l>Ende soe na der messen feeste</l>
<l>Keerde thuus blide van geeste,</l>
<l>Allene niet blide van dien</l>
<l n="9635">Dat soe weder adde haer sien,</l>
<l>Maer om dat soete sacrement,</l>
<l>Datmen lecht der zielen kent</l>
<l>Entat warachtege lijf,</l>
<l>Dat soet scouwen mochte twijf</l>
<l n="9640">Bi Sinte Fransoise gebede,</l>
<l>Daer soe toe drouch getrouwichede.</l>
<l><pb n="306"/><hi rend="bold">I</hi>N Campaenien was, over waer,</l>
<l>.J. kint, adde .xiiij. jaer,</l>
<l>Te Pofis in ene stede,</l>
<l n="9645">Dien an cam zware ziechede</l>
<l>Ende so sonderlange groot,</l>
<l>Dat hem tluchter oghe uut scoot.</l>
<l>An ene adre, dans gene sage,</l>
<l>Hinct hem uten hoofde .vi. dage</l>
<l n="9650">Eens vingers lanc uptie wange,</l>
<l>Ende dochte zijn verdorven lange.</l>
<l>Daer was niet dan of sniden an:</l>
<l>Hem conde genesen no wijf no man.</l>
<l>Maer met herten keerde hem de vader</l>
<l n="9655">An Sinte Fransoise algader.</l>
<l>Dien onvermoeden advocaet,</l>
<l>Der keitiven toeverlaet,</l>
<l>Nontseide niet sine bede,</l>
<l>Want hi toge sette in de stede</l>
<l n="9660">Ende gaf hem daer toe echt</l>
<l>Sine gesonde ende sijn lecht.</l>
<l><hi rend="bold">I</hi>Nt selve lant, in .i. gestichte,</l>
<l>Heet Casteel, van groten gewichte</l>
<l>Cam .i. hout van hogen gevallen</l>
<l n="9665">Up eens papen hooft met allen.</l>
<l>Daer cam hem of so zware dinc,</l>
<l>Dat hem tluchter oge verginc.</l>
<l>Te hant hi ter aerde vel</l>
<l>Ende lude riep hi also wel</l>
<l n="9670">Up Sinte Fransoise alte gader</l>
<l>Met drouver stemme: "Help helich vader,</l>
<l>Dat ic te diere feeste mach sijn,</l>
<l>Also ic behiet den broeders dijn".</l>
<l>Nu waest sijn avont sonder waen.</l>
<l n="9675"><milestone unit="fol" n="54vb"/> Up stont de pape herde zaen</l>
<l>Van al sire smerten quite,</l>
<l>Ende hi lovede Gode met vlite.</l>
<l><pb n="307"/>Die hem daer omtrent stonden</l>
<l>Ende sijns eerst ontfarmen begonden,</l>
<l n="9680">Die worden van wondre vro.</l>
<l>Ter feesten ginc hi also</l>
<l>Ende telde, hoene verhueget</l>
<l>Hevet Sinte Fransoise dueget.</l>
<l><hi rend="bold">E</hi>En man was te Mont Gargaen</l>
<l n="9685">Ende soude laburen bestaen</l>
<l>In sinen wijngaerd, ende houwen .i. hout.</l>
<l>Daer slouchi ontwee met gewout</l>
<l>Sine ogen recht ter medewaerde,</l>
<l>Dat dene helt hinc uut ter aerde.</l>
<l n="9690">Als hi in al dus zwaer .i. wesen</l>
<l>Wanhoopte dattene ghenesen</l>
<l>Altoos ne mochte geen man,</l>
<l>Beloofdi Sinte Fransoise dan</l>
<l>Sine feeste te vastene, up dat hi</l>
<l n="9695">Genesen mochte daer bi.</l>
<l>Alte hant de here dede</l>
<l>Sijn oghe weder in de stede,</l>
<l>Ende heeft te gadre gevisiert</l>
<l>Ende met lichte verciert,</l>
<l n="9700">Dat niemen wort geware das</l>
<l>Dat sijn oge gequetst was.</l>
<l><hi rend="bold">E</hi>Ens edels mans, als wijt horen,</l>
<l>Was, dat al blent was geboren</l>
<l>Ende bi Fransoise lecht ontfinc,</l>
<l n="9705">Ende om de sonderlange dinc</l>
<l>Waest geheten Illuminaet.</l>
<l>Sident, alst cam te mans staet,</l>
<l>Hevet Fransoise abijt ontfaen,</l>
<l>Als die dinc wat hem es gedaen,</l>
<l n="9710">Ende wies in gracien ende in lechte</l>
<l>Vort waert meer altoos so rechte,</l>
<l>Dat elken mochte dinken das,</l>
<l>Dat hi des lechts zone was.</l>
<l><pb n="308"/>Ten letsten, bi Sinte Fransoise dueget,</l>
<l n="9715">Sijn helich beghin van sire jueget</l>
<l>Heefti int hende gesloten mede</l>
<l>Met meerre vele helichede.</l>
<l><hi rend="bold">B</hi>I Araengen daer int lant</l>
<l>Tenen castele, heet Zancant,</l>
<l n="9720"><milestone unit="fol" n="55ra"/> Was .i. rudder, hiet dher Giraerd,</l>
<l>Die sire ogen quite waerd.</l>
<l>Het gevel, dat daer toe tsamen</l>
<l>.IJ. vreimde minderbroeders camen,</l>
<l>Die te sinen huse gaen</l>
<l n="9725">Om ter herberge sijn ontfaen.</l>
<l>Goetlike ontfincse de here</l>
<l>Om des goets Sinte Fransoise ere</l>
<l>Ende alle zine mesnieden,</l>
<l>Ende hantieretse als goede lieden.</l>
<l n="9730">Des dancten si Gode enten waert</l>
<l>Ende ghinge tere stede waert,</l>
<l>Daer .i. huus van hare ordine was.</l>
<l>Up .i. nacht, een stic na das,</l>
<l>Cam Sinte Fransois der broeder een</l>
<l n="9735">In slape te voren, alst wel sceen,</l>
<l>Ende seide: "Ganc weder als .i. snelle</l>
<l>Te dijns waerds huus, ende dijn geselle,</l>
<l>Die Kerste ende mi in u ontfinc.</l>
<l>Ic wille hem vergelden die dinc.</l>
<l n="9740">Hi es bi sire scout worden blent,</l>
<l>Wanten de sonden ebben gescent,</l>
<l>Die hi niet wel of ne dede</l>
<l>Met biechte ende penitencien mede."</l>
<l>De helege vader voer wech saen</l>
<l n="9745">Entie broeder es up gestaen,</l>
<l>Dat hi met sinen broeder soude</l>
<l>Vuldoen, dat haer vader woude.</l>
<l>Te haers waerds huus si camen</l>
<l>Ende wat hem droomde te samen,</l>
<l n="9750"><pb n="309"/> Telde hi daer al besonder.</l>
<l>De goede man adde des wonder,</l>
<l>Ende so watmen seide daer,</l>
<l>Lyede hi dat was waer,</l>
<l>Ende sprac biechte met wene</l>
<l n="9755">Ende beloofde ooc niet clene</l>
<l>Betringe te doene daer naer.</l>
<l>Dus maect hi de ziele claer</l>
<l>Ende daer na cam den man</l>
<l>Die siene van buten an.</l>
<l n="9760">Dese miracle, doe soe waert</l>
<l>Verre ende wide verclaert,</l>
<l>Brochte menigen sondare</l>
<l>Toter biechte openbare,</l>
<l>Ende maecte menigen herberghier,</l>
<l n="9765"><milestone unit="fol" n="55rb"/> Dies hem hilt te voren fier.</l>
</div>
<div type="chapter"><head type="chapter">Hort hier van hoe meniger quale / Volc hi ghenas wale. </head>
<l><hi rend="bold">T</hi>E Casteel Plebe gesciede .i. dinc,</l>
<l>Datter was .i. jongelinc</l>
<l n="9770">Arem; sident hi wort geboren,</l>
<l>Sone mochti spreken no horen;</l>
<l>Sine tonge was so cort, so dinne,</l>
<l>Als mense sochte, het sceen daer inne</l>
<l>Of soe al of gesneden ware.</l>
<l n="9775">.J. man, hiet Marcus, woende dare,</l>
<l>Diene in sijn huus dor Gode ontfinc.</l>
<l>Doe de arme jongelinc</l>
<l>Daer so wort gemaex geware,</l>
<l>Cam hi vele te houder dare.</l>
<l n="9780">Up enen avont, als de man</l>
<l>Met sinen wive eten began,</l>
<l>Entie knecht vor hem sit,</l>
<l><pb n="310"/>Spreecti te zinen wive dit:</l>
<l>"Het mochte grote miracle wesen,</l>
<l n="9785">Waert dat Sinte Fransois desen</l>
<l>Gave horen ende sprake."</l>
<l>Vort sprac hi: "Ic belove de zake:</l>
<l>Gewaerdicht hi te doene dit wort,</l>
<l>Dat ic dor sine lieve voort</l>
<l n="9790">Desen kinde wille geven</l>
<l>Sinen cost al dore sijn leven."</l>
<l>Hort hier wonderlike dinc:</l>
<l>Te hant hem ene tonge uut hinc</l>
<l>Ende hi sprac ende seide dus:</l>
<l n="9795">"God danc ende Sinte Franciscus,</l>
<l>Die mi hevet hier ter stede</l>
<l>Sprake gegeven ende horen mede."</l>
<l>Broeder Jacob van Yseo,</l>
<l>Doe hi kint was, mesval hem so,</l>
<l n="9800">Als hi woonde met sinen vader,</l>
<l>Dat hi binnen te scuerde algader.</l>
<l>Maer, als hem riet onse here,</l>
<l>Al was hi jonc ende ziec zere,</l>
<l>Hi es in dordine gegaen</l>
<l n="9805">Ende liet niemene verstaen</l>
<l>Sine sonderlange mescame.</l>
<l>Maer als men Fransoise lechame</l>
<l>Verdragen zoude toter stat,</l>
<l>Aldaer nu leicht de diere scat,</l>
<l n="9810"><milestone unit="fol" n="55va"/> Was hi daer mede, daer menich louch,</l>
<l>Alsmen den helegen last verdrouch,</l>
<l>Up dat hi den groten here</l>
<l>Dienen soude ende doen ere,</l>
<l>Die metten inglen hier boven</l>
<l n="9815">Glorijert, die Gode loven.</l>
<l>Ter tombe ginc hi in dien daghen,</l>
<l>Daer de helege bene in lagen,</l>
<l>Ende om devocie, die hem God gaf,</l>
<l><pb n="311"/>Om helsde hi dat graf.</l>
<l n="9820">Te hant vergaderden de scuren</l>
<l>Ende hi ghenas binnen ter curen.</l>
<l>Sijn onder gordel heefti of gedaen,</l>
<l>Ende was quite sijns evels zaen.</l>
<l>Broeder Bertelmeeus genas mede</l>
<l n="9825">Van al sulker ziechede,</l>
<l>Die was van Eugubio,</l>
<l>Ende broeder Inghel van Tuderto,</l>
<l>Clais van Sucran, Jhan van Fore,</l>
<l>Ende .i. van Pisen, alsict hore,</l>
<l n="9830">Ende .i. ander van casteel Spellen,</l>
<l>Dats bi Assisen, horic tellen,</l>
<l>Ende menigen andren, dien God verhuegt</l>
<l>Heeft dor Sinte Fransoise duegt.</l>
<l><hi rend="bold">B</hi>Ider zee, alsict kinne,</l>
<l n="9835">Was .i. wijf uut haren zinne.</l>
<l>.V. jaer adtsoene verloren</l>
<l>Entat sien mede ende thoren;</l>
<l>Hare cleder soe metten tanden scuerde,</l>
<l>Vier no waters haer niet duerde,</l>
<l n="9840">Ende daer toe dat groot evel mede</l>
<l>Met uutnemender grulichede.</l>
<l>Up ene nacht, alst wesen soude</l>
<l>Dat God haers ontfarmen woude,</l>
<l>Wort soe bescenen van onsen here</l>
<l n="9845">Met enen salegen lichte zere.</l>
<l>Sinte Fransoise heeft soe versien</l>
<l>Up .i. hooch zitten mettien.</l>
<l>Daer vel soe voren tier stonde</l>
<l>Ende bat hem om gesonde.</l>
<l n="9850">Nochtoe dedi niet hare bede.</l>
<l>Doe beloofde de vrouwe mede,</l>
<l>Als lange alsoe sal leven</l>
<l>Ende soe heeft, datsoe sal geven</l>
<l>Die hare dor Gods minne bit.</l>
<l n="9855"><pb n="312"/><milestone unit="fol" n="55vb"/> Fransois die bekende dit,</l>
<l>Dat hi des gelijx belof</l>
<l>Gode wilen dede hier of,</l>
<l>Ende seinetse metter hant</l>
<l>Ende soe wort gesont te hant.</l>
<l n="9860">Van geliken evele na</l>
<l>Ganste hi ene vrouwe van Mursia,</l>
<l>Ende eens edels heren zone,</l>
<l>Ende somich andre, als de gone</l>
<l>Vertelt ebben, die men sal</l>
<l n="9865">Met rechte geloven van al.</l>
<l><hi rend="bold">E</hi>En, hiet Pieter van Fulgine,</l>
<l>Als hi de pelegrimage sine</l>
<l>Te Sinte Michiels soude varen,</l>
<l>Niet wel helichlike te waren</l>
<l n="9870">Ne vuldede hi sine vaert.</l>
<l>Al daer hi drinkende waert</l>
<l>Van enen borne bider strate,</l>
<l>Voer hem de duvel in den vate.</l>
<l>.iij. jaer geheel van dane vort</l>
<l n="9875">Slijt hi hem selven ende scort,</l>
<l>Ende sprac wonderlike tale.</l>
<l>Nochtan addi te somegen male</l>
<l>Sinen zin ende sine macht</l>
<l>Ende aneriep Sinte Fransoise cracht,</l>
<l n="9880">Die hi macht ebben verheeste</l>
<l>Over de onreine gheeste.</l>
<l>So dat hi cam daer was sijn graf,</l>
<l>Als hijt taste, sciede hem af</l>
<l>Die quade geeste, diene dicken</l>
<l n="9885">Scuerde zwaerlike te sticken.</l>
<l>Enen wive ghesciede also,</l>
<l>Die was geboren van Narvio,</l>
<l>Dien Sinte Fransois den viant nam,</l>
<l>Ende menigen andren diere cam;</l>
<l n="9890">Maer haer zeer ende haer genesen</l>
<l><pb n="313"/>Teldict al, het soude te lanc wesen.</l>
<l><hi rend="bold">E</hi>En man, hiet Bonus, lesen wi,</l>
<l>Vander stede van Fani,</l>
<l>Lasers, juchtich, wort gedragen</l>
<l n="9895">Te Fransoise kerke van sinen magen,</l>
<l>Ende genas zaen der mescamen</l>
<l>Van beden evele te samen.</l>
<l>.J. ander van Sinte Severine,</l>
<l>Acto was de name zine,</l>
<l n="9900"><milestone unit="fol" n="56ra"/> Was lazers ende dede sijn belof;</l>
<l>Te zinen grave genas hier of.</l>
<l>Van sulken evele adde de here</l>
<l>Grote macht in allen kere,</l>
<l>Want dat hi dor grote omoede</l>
<l n="9905">Ende dor sonderlange goede</l>
<l>Den lazersen te dienne plach</l>
<l>Dor lieve, diere hem an gelach.</l>
<l><hi rend="bold">R</hi>Ogata, doetmen ons te verstane,</l>
<l>Van den bisscopdome van Sorane.</l>
<l n="9910">Ene edele vrouwe, adde .xx. jaer</l>
<l>Met bloede gevloeit herde zwaer,</l>
<l>Ende adde van meesters omme niet</l>
<l>Gedoget menich zwaer verdriet.</l>
<l>Van utermaten zware quale</l>
<l n="9915">Doochde soe dicken altemale</l>
<l>Sterven, ende alsmense stemmede dan,</l>
<l>Wies hare de lechame vort an.</l>
<l>So datsoe in Roomscher tale</l>
<l>.J. kint horde zingen wale</l>
<l n="9920">Die miraclen, die onse here</l>
<l>Dede dor Sinte Fransoise ere,</l>
<l>Grote rouwe cam haer ane</l>
<l>Ende te hant vel soe in de trane,</l>
<l>Dat soe, met gelove onsteken,</l>
<l n="9925">Dese woort begonste spreken:</l>
<l>"Ay, edel Fransois, here vermaert,</l>
<l><pb n="314"/>Die met miraclen dus es verclaert,</l>
<l>Wiltu mi verlossen mede</l>
<l>Uut deser zware ziechede,</l>
<l n="9930">Grote ere zoutmens spreken die,</l>
<l>Want des gelijx ne daetstu nie."</l>
<l>Alsoe dese woort vul sprac,</l>
<l>Al haer evel vlo ende brac.</l>
<l>Haren zone enen, hiet Marijn,</l>
<l n="9935">Die lam in den arem adde gesijn,</l>
<l>Als hi Fransoise dede belof,</l>
<l>Genas hine claer daer of.</l>
<l>Van Sicilie ene vrouwe, dats waer,</l>
<l>Die van den bloede .vij. jaer</l>
<l n="9940">Adde gevloeit zwaer ende zere</l>
<l>Genas ooc de grote here.</l>
<l><hi rend="bold">T</hi>Ote Rome in de stat</l>
<l>Was .i. religieus wijf, die zat</l>
<l>In enen karker nauwe ende spranc</l>
<l n="9945"><milestone unit="fol" n="56rb"/> Wel naer .xl. jaer omme ganc</l>
<l>Om onsen here te sine became.</l>
<l>Praxedis was hare name.</l>
<l>Soe adde an Sinte Fransoise verdient,</l>
<l>Dat hi was haer sonderlange vrient.</l>
<l n="9950">Want eens dages, horen wi tellen,</l>
<l>Dat soe van haren nouwer cellen</l>
<l>Upt solrekijn soude gaen,</l>
<l>Stacse .i. quaet gheestkin zaen,</l>
<l>Dat soe brac ende brac over een</l>
<l n="9955">Haren voet ende haer been,</l>
<l>Ende de scoudre was haer mede</l>
<l>Uut gescoten vander stede.</l>
<l>Daer sach soe Fransoise, den vader,</l>
<l>Gecleet metten cleden algader</l>
<l n="9960">Van der glorie, wit ende clare;</l>
<l>Ende sprac zoetelike tote hare:</l>
<l>"Stant up, gebenedide dochter,</l>
<l><pb n="315"/>Wes onvervaerd; die wart wel zochter."</l>
<l>Hi hiefse up metter hant</l>
<l n="9965">Ende sciet dane alte hant.</l>
<l>Maer Praxedis keerde hare</l>
<l>Achter haer cellekijn harentare</l>
<l>Ende waende enen droom zien,</l>
<l>Tote soe riep, ende mettien</l>
<l n="9970">Brochtmen hare vort .i. lecht.</l>
<l>Doe bevoelet soe haer recht</l>
<l>Bi Sinte Fransoise cracht genesen,</l>
<l>Ende telde dit wonder na desen.</l>
</div>
<div type="chapter"><head type="chapter">Van hem, die zinen dach verbraken / Ende hem mesprijs ooc toe spraken. </head>
<l><hi rend="bold">I</hi>Nt lant van Poitau leget</l>
<l>.J. dorp, heet Symo alsmen zeget,</l>
<l>Ende was .i. pape, als wi horen,</l>
<l>Hiet Reginaldus, die adde vercoren</l>
<l n="9980">Fransoise, die zinen prochianen</l>
<l>Geboot te vierne in sijn vermanen</l>
<l>Sinte Fransoise dach; doe wasser een</l>
<l>Die lettel kende, alsoot sceen,</l>
<l>Sine macht, ende als .i. zod</l>
<l n="9985">Ne achti niet spapen gebod.</l>
<l>Te velde waert es hi gegaen</l>
<l>Om hout te houwene zaen,</l>
<l>Ende als hi hem gereet daer toe</l>
<l>Hort hi .i. luut driewaerf doe,</l>
<l n="9990"><milestone unit="fol" n="56va"/> Die hem seide: "Hets mesdach,</l>
<l>Men moet niet werken, no men mach."</l>
<l>Als de stemme, no spapen wort,</l>
<l>Van hem niet wort verhort</l>
<l>Jegen sijn scalkerlike ambacht,</l>
<l n="9995">Bredeldene ons heren cracht</l>
<l><pb n="316"/>Ende gheceldene harde zere</l>
<l>Dor sijns vrients Fransoise ere.</l>
<l>Want doe hi metter ere hant</l>
<l>Ene vorke geprant</l>
<l n="10000">Ende .i. yser in dandre nam</l>
<l>Om te werkene, wort hijs gram:</l>
<l>Elc hant bleef vast an thare;</l>
<l>Met gere pine, hoe soot ware,</l>
<l>Can hi gene hant versceden</l>
<l n="10005">In gere wijs van hem beden.</l>
<l>Hier of wort hem wonderende zere</l>
<l>Ende weet wat doen min no mere.</l>
<l>Ter kerke liep hi, daer vele lieden</l>
<l>Waren te siene water gescieden.</l>
<l n="10010">Daer cam hi vor enen outaer,</l>
<l>Ende vele papen die waren daer.</l>
<l>Die die pape selve bat</l>
<l>Dor Fransoise ere daer ter stat,</l>
<l>Daer beloofdi sonderlinghe</l>
<l n="10015">Sinte Fransoise .iij. dinge,</l>
<l>Also als hi adde gehoort</l>
<l>.iij. waerven van Gode twoort:</l>
<l>Teen was in der manieren,</l>
<l>Dat hi zinen dach soude vieren,</l>
<l n="10020">Ende hi soude daer ter stede</l>
<l>Sijns dages soude sijn ter feeste mede,</l>
<l>Ende hi zelve zoude varen</l>
<l>Tote zinen lechame te waren.</l>
<l>Wonder groot! Int eerste belof</l>
<l n="10025">Loste hem de vinger of,</l>
<l>Ten andren belove noch een,</l>
<l>Ten derden, dat wonder sceen,</l>
<l>So wort hem de derde ontbonden,</l>
<l>Daer na de hant in corten stonden</l>
<l n="10030">Ende dander hant ooc daer na mede;</l>
<l>Want al daer was uptie stede</l>
<l><pb n="317"/>Menich die bat altegader</l>
<l>Vor hem den goedertieren vader.</l>
<l>Dus cam de man in sijn gewout</l>
<l n="10035"><milestone unit="fol" n="56vb"/> Ende dede van hem yser ende hout,</l>
<l>Daer hi mede was gebonden.</l>
<l>Dies loofden si Gode tien stonden</l>
<l>Diet sagen ende Sinte Fransoise duegt,</l>
<l>Die so verdroeft zaen ende verhuegt.</l>
<l n="10040">Sine instrumente hangen daer</l>
<l>Noch heden vorden outaer</l>
<l>Al in Sinte Fransoise ere.</l>
<l>Andre miraclen mere</l>
<l>Heefti gedaen daer omtrent,</l>
<l n="10045">Daer men claerlike bi bekent,</l>
<l>Dat hi vor Gode heeft grote waerde</l>
<l>Ende eren waert es uptie aerde.</l>
<l><hi rend="bold">I</hi>N die stat te Cenomane,</l>
<l>Als Sinte Fransoise dach ginc ane,</l>
<l n="10050">Nam een wijf rocke ende spille,</l>
<l>Als ene die spinnen wille.</l>
<l>Daer worden hare verstijt de hande,</l>
<l>De vingren heet als van brande.</l>
<l>Bider smerte heeft soe gedacht</l>
<l n="10055">Des grote Sinte Fransoise macht.</l>
<l>Beroert met herten datsoe gaet,</l>
<l>Daer der broeders kerke staet.</l>
<l>Die broedre baden haren vader</l>
<l>Ende des wijfs smerte algader,</l>
<l n="10060">So dat soe al daer ghenas</l>
<l>Van den zere, maer dat haer was</l>
<l>.J. litekin bleven an de hant,</l>
<l>Als dat hare gaf de brant.</l>
<l>In Grotere Campaengen zekerlike</l>
<l n="10065">Cam enen wive des gelike,</l>
<l>Ende ere andre, lesen wi,</l>
<l>In .i. doorp, heet Oleti,</l>
<l><pb n="318"/>Ende in casteel Pellei noch mere;</l>
<l>Doe si den dach van desen here</l>
<l n="10070">Te vierne adde zere onwaert,</l>
<l>Eerst wortsi jamerlike vervaert</l>
<l>Ende doe hem cam berau van desen,</l>
<l>Worden si wonderliker genesen.</l>
<l><hi rend="bold">I</hi>Nt lant van Massen .i. rudder was,</l>
<l n="10075">Die hem niet vermeet das,</l>
<l>Hine sprac sine achter spraken,</l>
<l>Wat miraclen of wat saken</l>
<l>God dor Sinte Fransoise dede,</l>
<l>Ende dot met groter onhovesscede.</l>
<l n="10080"><milestone unit="fol" n="57ra"/> Pelegrime, die ooc ghingen</l>
<l>Te sinen reliquien, te zinen dingen,</l>
<l>Dien sprac hi sonderlange scande;</l>
<l>Daer ooc broeders gingen bi lande</l>
<l>Openbare weder ende voort,</l>
<l n="10085">Gaf hi hem onhovessce wort.</l>
<l>Eens, daer hi begreep so zere</l>
<l>Van Sinte Fransoise die ere,</l>
<l>Loet hi vort up sine zonde</l>
<l>Over tale met dullen monde:</l>
<l n="10090">"Of het waer es," seget hi,</l>
<l>"Dat dese Fransois helich si,</l>
<l>Up desen dach moetic met zwaerden</l>
<l>Heden dan verslegen waerden;</l>
<l>Ende of hi helich niene es</l>
<l n="10095">So moetic ontvaren des."</l>
<l>De gramscap van onsen here</l>
<l>Ne vurste niet te werkene zere,</l>
<l>Want de bede van sinen monde</l>
<l>Was gedegen te zware zonde,</l>
<l n="10100">Want onlange daer na de quade</l>
<l>Wilde onrecht ende scade</l>
<l>Doen eens sijns broeders zone.</l>
<l>Daer so nam .i. zwaert de gone</l>
<l><pb n="319"/>Ende nammer hem mede tlijf.</l>
<l n="10105">Aldus staref de keitijf,</l>
<l>Der zwarter der meester hedine kint,</l>
<l>Ende wort ter hellen gesint,</l>
<l>Dat ander lieden te hare scade</l>
<l>Niet begrepen Fransoise weldade</l>
<l n="10110">Met onhovesscher boser tale,</l>
<l>Maer dat sise eren wale.</l>
<l><hi rend="bold">E</hi>En rechter was, hiet Alexander,</l>
<l>Die meer begreep dan enich ander</l>
<l>Met sire gevenijnder tonge,</l>
<l n="10115">Waren si oude ofjonge</l>
<l>Die Sinte Fransoise adden vercoren,</l>
<l>So dat hi heeft .vi. jaer verloren</l>
<l>Sine sprake, alst God woude,</l>
<l>Want hi hem castien soude.</l>
<l n="10120">Als hi geplaget in den monde,</l>
<l>Int let, daer hi mede dede de zonde,</l>
<l>Ghingen berounesse stoken,</l>
<l>Dat hi den here adde mesproken.</l>
<l>Fransois, die ontfarmige vader</l>
<l n="10125"><milestone unit="fol" n="57rb"/> Laet sine gramscap algader,</l>
<l>Alsmen bat vaste ende wale,</l>
<l>Ende gaf hem weder zine tale.</l>
<l>Vort waert meer nacht no dach</l>
<l>De tonge, die quaet clappen plach,</l>
<l n="10130">Wart ten love ons heren geset;</l>
<l>Dus voer hi bider ghecele bet.</l>
</div>
<div type="chapter"><head type="chapter">Van miraclen menichrande / Die gescieden in menigen lande. </head>
<l><hi rend="bold">I</hi>Nt casteel te Galliane,</l>
<l n="10135">Dat bi Valensen staet, ic wane,</l>
<l>Hiet Maria ene vrouwe,</l>
<l><pb n="320"/>Die onsen here was getrouwe</l>
<l>Ende Fransoise onderdaen.</l>
<l>Tenen tiden soutsoe gaen</l>
<l n="10140">Te velde up enen heten dach,</l>
<l>Om haers lechamen bejach.</l>
<l>De zonne began up haer steken</l>
<l>Ende haer begonste dranx gebreken,</l>
<l>Datsoe bederven waende van darste;</l>
<l n="10145">Waters moest soe ebben barste,</l>
<l>Want soe up enen berch hooch</l>
<l>Was, ende daert was herde drooch.</l>
<l>Recht als of soe ware doot,</l>
<l>Viel soe uptie aerde bloot,</l>
<l n="10150">Ende bat Fransoise, haren troost,</l>
<l>Dat hise uter noot verloost.</l>
<l>Als de vrouwe gedurich bleef</l>
<l>Int gebede datsoe dreef,</l>
<l>Van pinen, hitte ende verderste</l>
<l n="10155">Vel soe zaen in ene erste.</l>
<l>Ende al te hant daer Fransois coomt,</l>
<l>Diese bider name noomt:</l>
<l>"Stant up," sprac, "ende drinc fontene,</l>
<l>Die de ghifte Gods allene</l>
<l n="10160">Di ende menigen andren gevet."</l>
<l>Mettien worde dat wijf hevet</l>
<l>Haer selven uten slape gedaen,</l>
<l>Die groten troost daer heeft ontfaen.</l>
<l>Enen steen die was bi hare</l>
<l n="10165">Trac soe uter erde al dare.</l>
<l>Met enen spane soe daer grouf.</l>
<l>Daer vant soe na haer behouf</l>
<l>Levende water, dat dochte sijn</l>
<l><milestone unit="fol" n="57va"/> Eerst .i. clene dropelkijn,</l>
<l n="10170">Ende wies bider cracht vanden trone</l>
<l>In ene fontene scone.</l>
<l>Die vrouwe dranc genouch ende sat</l>
<l><pb n="321"/>Ende dwouch hare ogen in dat,</l>
<l>Die te voren donker waren;</l>
<l n="10175">Te hant besief soe verclaren.</l>
<l>Thuus ghinc soe ter vaert</l>
<l>Ende heef gont geopenbaert</l>
<l>Den geburen in haer keren</l>
<l>Den groten Fransoise teren.</l>
<l n="10180">Alt volc liep harentare</l>
<l>Te deser sonderlanger mare,</l>
<l>Om te ziene ende te prouvene mede</l>
<l>Twonder, dat gont water dede.</l>
<l>Want die sine biechte sprac,</l>
<l n="10185">Of dan dranc, of an hem stac,</l>
<l>Genas van meniger armoede.</l>
<l>Noch staet de fontene goede,</l>
<l>Ende .i. bede huus staet daer</l>
<l>InSinte Fransoise ere, dats waer.</l>
<l n="10190"><hi rend="bold">I</hi>N Spaengen, te Sinte Faconden,</l>
<l>Dedi groeien tenen stonden</l>
<l>Enen drogen kerzeboom ende mede</l>
<l>Vrucht dragen dor eens mans bede.</l>
<l>Ende ooc tote Villesios</l>
<l n="10195">Maecti de lieden loos</l>
<l>Van wormen, die de wijngaerde aten,</l>
<l>Want tvolc up hem hoopte der baten.</l>
<l>Bi Palensen eens papen scure,</l>
<l>Die elx jaers plach up some ure</l>
<l n="10200">Vul worme tsine, diet coren aten.</l>
<l>Die pape te sire baten</l>
<l>Fransoise de scuere beval</l>
<l>Entie wormen scieden al.</l>
<l>In Poelgen van Petremale</l>
<l n="10205">Des heren lant, dure altemale</l>
<l>Tlant datter omme was gelegen</l>
<l>Die moort de beesten adden verslegen,</l>
<l>Alsment hem omoedelike beval,</l>
<l><pb n="322"/>Quijtte hijt vander plagen al.</l>
<l n="10210"><hi rend="bold">E</hi>En, die Martin bi namen hiet,</l>
<l>Verre van sire poort hi liet</l>
<l>Sine beesten ter weiden gaen.</l>
<l>.J. sijn rent brac sijn been zaen,</l>
<l><milestone unit="fol" n="57vb"/> Also dat gene hope desen</l>
<l n="10215">Int herte cam om genesen,</l>
<l>So dat hijt te vlane dochte.</l>
<l>Ende, want hi niet ebben mochte,</l>
<l>Daer hijt mede mochte ebben gedaen,</l>
<l>Es hi weder thuus gegaen</l>
<l n="10220">Ende beval dor sine goede</l>
<l>Dat rent in Fransoise hoede,</l>
<l>Dattie wulf niet verteert</l>
<l>Eer datti daer weder keert.</l>
<l>Sere tileke, alst was dach,</l>
<l n="10225">Keerde hi daer trent lach</l>
<l>Ende heeft enen vlare brocht.</l>
<l>Daer hi trent liggende heeft gesocht,</l>
<l>Vant hijt etende staen int gras,</l>
<l>Al daer geen lac an ne was,</l>
<l n="10230">No hine wiste besceet ne geen</l>
<l>Tusscen der broke ende tander been.</l>
<l>Groten danc seidijs den herde,</l>
<l>Die sijn rent also verwerde</l>
<l>Ende so wel adde gewacht</l>
<l n="10235">Van den wulven al de nacht.</l>
<l>Hies, die cam staen in staden</l>
<l>Hem allen, die up sine genaden</l>
<l>Roupen ende hine versmaet niet dit,</l>
<l>Hoe clene dinc men hem bit.</l>
<l n="10240">Want van Amiterne een man,</l>
<l>Diene ter noot ooc riep an,</l>
<l>Om ene beeste, die men hem stal,</l>
<l>Dien dedise weder ebben al.</l>
<l>Van Interduco ene vrouwe,</l>
<l n="10245"><pb n="323"/> Diene aneriep met goeder trouwe,</l>
<l>Enen niewen nap in vele sticken,</l>
<l>Men can tgetal niet gemicken,</l>
<l>Brac hare, dat hi vel neder,</l>
<l>Ende hi gaven haer geheel weder.</l>
<l n="10250">Van Mont Ulme, datmen seget</l>
<l>Dat int lant van der Marche leget,</l>
<l>Maecti enen couter geheel,</l>
<l>Dat was te broken in menich deel.</l>
<l><hi rend="bold">I</hi>Nt bisscopdom van Sabine te waren</l>
<l n="10255">Was ene quene van .lxxx. jaren.</l>
<l>Haer dochter staerf ende liet .i. kint,</l>
<l>Dat zooch ende niet at .i. twint.</l>
<l>Die quene was arem van goede</l>
<l><milestone unit="fol" n="58ra"/> Ende vul van groter armoede</l>
<l n="10260">Ende sonder melc; ende wijf ne gene</l>
<l>Daer ne was, die in zinen wene</l>
<l>Dat kindekin zogen mochte,</l>
<l>Also zine nature besochte,</l>
<l>Ende ooc ne can weten de quene</l>
<l n="10265">Welc sins soe mach tiden hene.</l>
<l>Dat kindekin verloos sine cracht.</l>
<l>Doe gevelt up ene nacht,</l>
<l>Als haer menscelijc troost gebrac,</l>
<l>Dat soe met natten ogen sprac</l>
<l n="10270">An Fransoise in hare gebede</l>
<l>Ende bat sine genadichede.</l>
<l>Al daer cam doe ter stede</l>
<l>Die minre der onnoselhede</l>
<l>Ende seide: "Fransicus bem ic,</l>
<l n="10275">Dien du in dire noot een stic</l>
<l>Met tranen roups an ter stont.</l>
<l>Stec dine mamme in skints mont,</l>
<l>Want God saldi verlenen</l>
<l>Melc genouch; nu laet dijn wenen."</l>
<l n="10280">Die quene dede Fransoise gebod,</l>
<l><pb n="324"/>Ende daer vervulde onse here God</l>
<l>Met melke genouch te waren</l>
<l>Des wijfs borsten van .lxxx. jaren.</l>
<l>Dit wonder so menich vernam,</l>
<l n="10285">Man ende wijf ghinder cam;</l>
<l>Ende, want de ogen sagen an,</l>
<l>Ne cons de tonge gezwigen dan,</l>
<l>Soe ne moeste loven onsen here</l>
<l>In sire wonderlicheden zere</l>
<l n="10290">Om die wonder goedertierhede</l>
<l>Die hi bi Fransoyse dede.</l>
<l><hi rend="bold">T</hi>Ote Scoplet so was mede</l>
<l>.J. man ende .i. wijf in de stede,</l>
<l>Die adden .i. eneghen zone.</l>
<l n="10295">Alle dages was de gone</l>
<l>Beweent als .i. arvelijc lachter,</l>
<l>Want daer ne sceen ander troost achter.</l>
<l>Sine arme an sinen hals gecnocht,</l>
<l>Sine knien an sine borst gewrocht</l>
<l n="10300">Entie hielen an sinen hende.</l>
<l>Het dochtem bet sijn diet kende</l>
<l>.J. wonder van den elven gesint</l>
<l>Dan enichs menscen kint.</l>
<l><milestone unit="fol" n="58rb"/> Hier omme was der vrouwe</l>
<l n="10305">Gequetst met uut groten rouwe.</l>
<l>Met menigen versuchte mede</l>
<l>Deitsoe an Gode gebede</l>
<l>Ende an Fransoise met groter omoede,</l>
<l>Dat hi hare in staden stoede.</l>
<l n="10310">Up .i. nacht gesciede mede,</l>
<l>Alsoe om dese zerichede</l>
<l>In enen drouven slape lach,</l>
<l>Sinte Fransoise soe sach,</l>
<l>Die hare goetlike sprac ane</l>
<l n="10315">Ende riet hare te gane</l>
<l>Daer bi tote ere steden,</l>
<l><pb n="325"/>Die stont in sire gebeden,</l>
<l>Ende soe tkint met haer drouge</l>
<l>Ende metten watre dwouge</l>
<l n="10320">Van den pitte vander stede;</l>
<l>Hem souden genesen die lede.</l>
<l>Die vrouwe liet als .i. sot</l>
<l>Achter bliven sijn gebot.</l>
<l>Ander waerf hiet hijt haer mede;</l>
<l n="10325">Derde waerf cam hi ter stede,</l>
<l>Ende leedde bede wijf ende kint</l>
<l>Al daer hise wilde ebben gesint,</l>
<l>Toter kerc dure voren.</l>
<l>Vrouwen camen daer wel geboren</l>
<l n="10330">Om pelegrimage ende om gebede</l>
<l>Toter kercdure mede,</l>
<l>Ende verstonden ooc in dien</l>
<l>Wat de vrouwe adde gesien,</l>
<l>Ende brochten kint ende moeder</l>
<l n="10335">Geleet daer vor menigen broeder.</l>
<l>Si sciepen watre uten pitte;</l>
<l>De hoochste vrouwe dede ditte,</l>
<l>Dat soe tkint dwouch metter hant.</l>
<l>Uptie selve stede te hant</l>
<l n="10340">Worden gesont des kints lede,</l>
<l>Ende gingen staen in hare stede;</l>
<l>Entie grote miracle brochte</l>
<l>Menigen wonder int gedochte.</l>
<l><hi rend="bold">T</hi>Ote Segusiam gesciede een . dinc,</l>
<l n="10345">Dat hem begaf .i. jongelinc,</l>
<l>Dien wi Ubertin nomen horen,</l>
<l>Van Riparolien geboren,</l>
<l>Ende wort minderbroeder gegeven.</l>
<l><milestone unit="fol" n="58va"/> Doe hi ledde novissis leven,</l>
<l n="10350">Cam hem an .i. yselijc vaer,</l>
<l>Dat hi den sin verloos al daer;</l>
<l>Die rechter zide heefti verloren</l>
<l><pb n="326"/>Entie tonge entat horen.</l>
<l>Als hi was int qualijc varen</l>
<l n="10355">Ende broeders om hem droeve waren</l>
<l>Ende lange in sijn bedde lach,</l>
<l>Naecte Sinte Fransoise dach.</l>
<l>In sinen avont hem begonde</l>
<l>Toe comen some lichte stonde.</l>
<l n="10360">Den helegen vader roupti vort;</l>
<l>Al waersi onvulmaect de wort,</l>
<l>Doch waest met getrouwer herte</l>
<l>So hi best mochte vor sinre smerte.</l>
<l>Als die broeders te mattintide</l>
<l n="10365">Onsen here loveden blide,</l>
<l>Cam Fransois, de helege vader,</l>
<l>In minderbroeders abijt algader</l>
<l>Vorden novissis, ende groot lecht</l>
<l>Cam ooc ghinder met hem echt.</l>
<l n="10370">Die hande recte hi ende ondoet wide</l>
<l>Ende sine rechter zide</l>
<l>Van den hoofde toten voeten</l>
<l>Bescrijt hi hem vele soete.</l>
<l>De vingere hi hem in doren dede</l>
<l n="10375">Ende uptie rechte scoudre mede</l>
<l>Tekendine ende sprac na desen:</l>
<l>"Dit saldi .i. tekin wesen,</l>
<l>Dat God sal genesen di,</l>
<l>Want du om exemple van mi</l>
<l n="10380">Dese ordine ontfinges ente pine."</l>
<l>Doe gorde hine met ere line,</l>
<l>Want hi lach al ongegord,</l>
<l>Ende seide: "Stant up ende ganc vort</l>
<l>In de kerke ende groten lof</l>
<l n="10385">So seg onsen here hier of,</l>
<l>Ende metten broeders seg echt</l>
<l>Dijn getide na dijn recht."</l>
<l>Als hi geseit adde dese dinc</l>
<l><pb n="327"/>Ende hem wilde de jongelinc</l>
<l n="10390">Metten handen gripen an,</l>
<l>Om cussen sine voetsporre dan,</l>
<l>Ontvoer hem de helege vader</l>
<l>Uten ogen altegader.</l>
<l><milestone unit="fol" n="58vb"/> Dien jonclinge cam tier stonden</l>
<l n="10395">Bede sien ende gesonden</l>
<l>Ende sine sprake, ende es gegaen</l>
<l>Binnen in de kerke saen.</l>
<l>Broeders ende seculiere</l>
<l>Wonderden van sire maniere,</l>
<l n="10400">Want zine te voren ebben bekint</l>
<l>Juchtich ende ongesint,</l>
<l>Ende nu siens mee in sine gewelt.</l>
<l>Sine miraclen hi vertelt</l>
<l>Ende deder menigen minnen zere</l>
<l n="10405">Fransoise in onsen here.</l>
<l><hi rend="bold">I</hi>Nt bisscopdom van Hostien was</l>
<l>Int casteel Chore, alsict las,</l>
<l>.J. man, die verloos sijn been,</l>
<l>Dat hire an adde ganc ne geen.</l>
<l n="10410">Eens was hi in sulker noot</l>
<l>Ende hine hoopte clene no groot</l>
<l>Up mensce, die hem helpen mochte,</l>
<l>Nachts began hi clagen onsochte</l>
<l>Up Fransoise in der gebare</l>
<l n="10415">Als of hi daer vor hem ware:</l>
<l>"Sinte Fransois, nu help mi</l>
<l>Ende laet doch gedinken di</l>
<l>Mijns diensts, alsic die dede genouch,</l>
<l>Ende up minen ezel drouch;</l>
<l n="10420">Dine helege hande ende dine voete</l>
<l>Cusdic, die waren soete,</l>
<l>Ende emmer wasic di onderdaen</l>
<l>Ende wilde te dinen dienste staen;</l>
<l>Nu zie, ic, nu stervic, lieve here,</l>
<l n="10425"><pb n="328"/> In rouwen ende in groten zere."</l>
<l>Hi, die vergeten niene mochte</l>
<l>Sijns diensts, die daer lach onsochte,</l>
<l>Cam, daer de man wiec in wene,</l>
<l>Ende met hem .i. broeder allene,</l>
<l n="10430">Ende seide, dat hi daer came</l>
<l>Om dat hi an riep Fransoise name,</l>
<l>Ende hi ooc met hem brochte,</l>
<l>Hem mede te gancene zochte.</l>
<l>Met enen clenen stockelkine</l>
<l n="10435">Taste hi daer hem lach de pine,</l>
<l>Ende het was gemaect na thau.</l>
<l>De zwere brac, dat seggic u,</l>
<l>Entat been wort hem goet,</l>
<l><milestone unit="fol" n="59ra"/> Entat meer te wonderne doet,</l>
<l n="10440">Thau, dat tekin, bleef tien stonden</l>
<l>Staen uptie stat vander wonden.</l>
<l>Dat liet Fransois daer, want hi woude,</l>
<l>Datmen der dinc gedinken soude.</l>
<l>Met desen helegen tekine</l>
<l n="10445">Plach Fransois de lettren zine</l>
<l>Te tekene als hi dor enege lieve</l>
<l>Lettren sende ofte brieve.</l>
<l><hi rend="bold">M</hi>Aer nu comt dat mijn zin</l>
<l>Die misselicsins uut ende in</l>
<l n="10450">Getrect wort, nu hare nu dare,</l>
<l>Om menige miraclen clare</l>
<l>Te telne, die geprouft algader</l>
<l>Sijn van Fransoise, den edelen vader,</l>
<l>Biddic den helegen vaendragere,</l>
<l n="10455">Der onreinre vianden versaghere,</l>
<l>Dat hi met uutnemeder dueget</l>
<l>Minen zin so verhueget,</l>
<l>Dat ict thelege teken ontfa</l>
<l>Van thau, so hoe dat ga,</l>
<l n="10460">Dat ic daer bi moghe verstaen:</l>
<l><pb n="329"/>Gelijc als hem dat ontfaen</l>
<l>Des crucen, doe hi rudderlike</l>
<l>Volchde Kerste van hemelrike,</l>
<l>In dit lijf hem verdienen dede</l>
<l n="10465">Die hoge uutnemende zalichede,</l>
<l>Also moeticne alle wege</l>
<l>Scouwen, daer hi heeft den zege</l>
<l>Hier boven met onsen here,</l>
<l>Gode te lovene ende tsire ere.</l>
<l n="10470">Deser crucen betekenesse,</l>
<l>Die wonderne grote diepe lesse,</l>
<l>In de welke dat sijn bedect</l>
<l>Met diepheden al ongemect</l>
<l>Van gracien de ghiften scone</l>
<l n="10475">Ende van duechden al de lone</l>
<l>Ende ooc alle de scatte mede</l>
<l>Der wetentheit enter wijshede,</l>
<l>So dat si al sijn bedect</l>
<l>Den werelt wisen ende ontrect,</l>
<l n="10480">Die waren also openbare</l>
<l>In desen armen Gods minnare,</l>
<l>So dat al te male sijn leven</l>
<l>Niet dan der crucen ne was gegeven,</l>
<l><milestone unit="fol" n="59rb"/> Ende hi niet ne smaecte mede</l>
<l n="10485">Els dan der crucen zoethede,</l>
<l>Ende hine predecte min no mere</l>
<l>Anders dan der crucen ere.</l>
<l>Waerlike, in sijns kerens beghin</l>
<l>Mochte wel spreken sijn sin</l>
<l n="10490">Metten apostele, dinke mi,</l>
<l>Die seit: "Mine genouchte ne si</l>
<l>El niewer in genen kere</l>
<l>Dan int cruce van onsen here."</l>
<l>Ende als hi was in sijn leven vord,</l>
<l n="10495">Mochtire toe seggen dit word:</l>
<l>"Die deser regle volgen mede,</l>
<l><pb n="330"/>Genaden si up hem ende vrede!"</l>
<l>Ende in sinen hende mochti best</l>
<l>Dit wordekin seggen lest:</l>
<l n="10500">"Ic drage in minen lechame nu</l>
<l>Die tekene ons heren Jhesu."</l>
<l>Ende wi lieden, die ebben verloren</l>
<l>Die gone, die tsire ordine behoren,</l>
<l>Mogen begheren emmer voort</l>
<l n="10505">Van hem te horne dit woort:</l>
<l>"Die gracie van Kerste, den behoedre,</l>
<l>Si met uwen geeste, broedre."</l>
<l><hi rend="bold">E</hi>Dele vaendraghere ons heren,</l>
<l>Was vro ende zeker in dire eren</l>
<l n="10510">In scrucen glorie, want dijn beghin</l>
<l>Naemstu daer of ende daer in,</l>
<l>Ende in der crucen glorie mede</l>
<l>Naemstu dijn wassen telker stede,</l>
<l>Enten letsten wortstu vuldegen</l>
<l n="10515">Int cruce, dattu ebs gedregen,</l>
<l>Ende bi des crucen orconde</l>
<l>Weet elc goet kerstijn nu ter stonde,</l>
<l>Hoe groter glorie ende hoe scone</l>
<l>Du best waerdich in den trone.</l>
<l n="10520">Coenlike ende te haren vromen</l>
<l>Mogen si, die uut Egypten comen,</l>
<l>Die volgen, want bider crucen roede</l>
<l>Sal sceden de rode zee van bloede;</l>
<l>Daerna dor de woestine liden</l>
<l n="10525">Ende over de Jordane tiden</l>
<l>Van den sterveliken levene</l>
<l>Ende int lant te comen, daer te gevene</l>
<l>Es belooft Gods kinde mede</l>
<l><milestone unit="fol" n="59va"/> Bides crucen moghentede;</l>
<l n="10530">Daer ons in, na onse sterfdaghe,</l>
<l>Bringen moete te rechte leitsage,</l>
<l>Die behoudre, Jhesus Karst,</l>
<l><pb n="331"/>Die an de cruce doochde darst,</l>
<l>Bi Sinte Fransoise verdiente, ons heren,</l>
<l n="10535">Bede te glorien ende teren</l>
<l>Eens Gods in drievoudichede,</l>
<l>Die levet ende regneert mede</l>
<l>In alle werelde sonder hende.</l>
<l>Ghi, daer ic dit dicht toe sende,</l>
<l n="10540">In dere van Sinte Fransoise name</l>
<l>Waest gedicht; eist hem became,</l>
<l>Sone blivet ongeloont niet lichte.</l>
<l>Bidt vor Jacoppe, diet dichte,</l>
<l>Ende over Janne diet screef mede,</l>
<l n="10545">Dat God si in hare ghelede.</l>
<l>A: M: E: N:</l>
</div>
</body>
</text>
</TEI.2>
