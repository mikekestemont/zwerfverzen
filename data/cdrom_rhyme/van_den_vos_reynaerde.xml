<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Van den vos Reynaerde</title>
<author>Willem</author>
</titleStmt>
<editionStmt>
<edition>J. Janssens, R. van Daele, V. Uyttersprot e.a. (ed.): Van den vos Reynaerde. Het Comburgse handschrift. 2e dr. Leuven, 1991.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Van den vos Reynaerde"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Willem"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1380"/></interpGrp>
<interpGrp type="witnessYear_from"><interp value="1380"/></interpGrp>
<interpGrp type="pubYear_to"><interp value="1425"/></interpGrp>
<interpGrp type="witnessYear_to"><interp value="1425"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Van den vos Reynaerde</TITEL>
<TITEL>Reynaert I</TITEL>
<author>Willem</author>
<AARD>Rijm</AARD>
<BRON nr="K139">Stuttgart, W&#x00FC;rttembergische Landesbibliothek, Cod. poet. et philol. fol. 22</BRON>
<DATUM>1380-1425</DATUM>
<OMVANG>3469 verzen</OMVANG>
<BRON.OPM>De codex staat bekend als het zgn. Comburgse handschrift. Hij bevat in totaal 1+346+1 folia; per bladzijde zijn er 2 kolommen en per kolom 36-43 regels. Volgens de editie Janssens is het handschrift samengesteld uit zes delen, die in dezelfde periode en omgeving vervaardigd zijn. Tot de inhoud, die uit een vijftigtal teksten bestaat, behoren naast Van den vos Reynaerde (fol. 192va-213rb) o.a.: de Rose van Hein van Aken (fol. 1ra-85va), de Heimelicheit der heimelicheden van Jacob van Maerlant (fol. 87ra-101vb), het Boec van seden (fol. 102va-110rb), het Boec van Catone (fol. 110rb-112rb), enkele strofische gedichten van Jacob van Maerlant: de Eerste Martijn, de Tweede Martijn, de Derde Martijn (fol. 112rb-124va) en een Disputacie van onser Vrouwen ende van den Heilighen Cruce (fol. 124va-128vb), het Boec van Sidrac (fol. 131ra-174vb), Van sente Brandane (fol. 179ra-192va), Een disputacie van Rogiere ende Janne van Jan de Weert (fol. 218rb-229va), Van den coninc Saladijn en van Hughen van Tabaryen van Hein van Aken (fol. 229va-231ra), Der leken spieghel (2, 44-45 en 3, 6-15) van Jan van Boendale (fol. 235ra-261vb), Van zeden (fol. 261vb-265ra), de Rijmkroniek van Vlaanderen (fol. 282ra-346rb).</BRON.OPM>
<EDITIE>J. Janssens, R. van Daele, V. Uyttersprot e.a. (ed.): Van den vos Reynaerde. Het Comburgse handschrift. 2e dr. Leuven, 1991.</EDITIE>
<STATUS>Kritisch</STATUS>
<BRONMNW>1074 (andere editie)</BRONMNW>
<EDITIE.OPM>De tekst zoals die hier wordt aangeboden, vertoont enkele kleine verschillen ten opzichte van de editie: niet overgenomen werden de asterisken en cirkeltjes in de marge, die resp. verwijzen naar de Tekstkrische, paleografische commentaar en aantekeningen bij de voordracht en de Verklarende commentaar.</EDITIE.OPM>
<BRONNEN>Van den vos Reynaerde wordt ook Reynaert I genoemd, om onderscheid te maken met Reinaerts historie of Reinaert II, een bewerking van Van den vos Reynaerde, waaraan door de bewerker tevens een vervolg werd toegevoegd. Van den vos Reynaerde is volledig overgeleverd in twee handschriften: - M&#x00FC;nster, Universit&#x00E4;tsbibliothek, N.R. 381 - <x nr=K139>Stuttgart, W&#x00FC;rttembergische Landesbibliothek, Cod. poet. et philol. fol. 22</x>
 Hier wordt uitsluitend de tekst van het Stuttgartse handschrift aangeboden. Verder is het werk ook fragmentarisch overgeleverd; de tekst van twee van de drie bekende fragmenten is uitgegeven in het Corpus Gysseling: - <x nr=K140>Darmstadt, Hessische Landes- und Hochschulbibliothek, 3321 (fragm.)</x>
 - <x nr=K141>Rotterdam, Gemeentebibliotheek, 96 B 5 (fragm.)</x>
</BRONNEN>
<HSDRUK>Historie van Reynaert die vos</HSDRUK>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="56"/><milestone unit="fol" n="192va"/> VAN DEN VOS REYNAERDE</head>
<l><hi rend="bold">W</hi>illem, die vele bouke maecte,</l>
<l>Daer hi dicken omme waecte,</l>
<l>Hem vernoyde so haerde</l>
<l>Dat die avonture van Reynaerde</l>
<l n="5">In Dietsche onghemaket bleven</l>
<l>- Die Willem niet hevet vulscreven -</l>
<l>Dat hi die vijte van Reynaerde soucken</l>
<l>Ende hise na den Walschen boucken</l>
<l>In Dietsche dus hevet begonnen.</l>
<l n="10">God moete ons ziere hulpen jonnen.</l>
<l>Nu keert hem daer toe mijn zin</l>
<l>Dat ic bidde in dit beghin</l>
<l>Beede den dorpren enten doren,</l>
<l>Ofte si commen daer si horen</l>
<l n="15">Dese rijme ende dese woort,</l>
<l>Die hem onnutte sijn ghehoort,</l>
<l>Dat sise laten onbescaven.</l>
<l>Te vele slachten si den raven,</l>
<l>Die emmer es al even malsch.</l>
<l n="20">Si maken sulke rijme valsch</l>
<l><milestone unit="fol" n="192vb"/> Daer si niet meer of ne weten</l>
<l>Dan ic doe, hoe datsi heeten</l>
<l>Die nu in Babilonien leven.</l>
<l>Daden si wel, si soudens begheven.</l>
<l n="25">Dat en segghic niet dor minen wille:</l>
<l>Mijns dichtens ware een ghestille,</l>
<l>Ne hads mi eene niet ghebeden</l>
<l>Die in groeter hovesscheden</l>
<l>Gherne keert hare saken.</l>
<l n="30">Soe bat mi dat ic soude maken</l>
<l>Dese avontuere van Reynaerde.</l>
<l>Al begripic die grongaerde</l>
<l>Ende die dorpren ende die doren,</l>
<l>Ic wille dat die ghene horen</l>
<l n="35">Die gherne pleghen der eeren</l>
<l>Ende haren zin daer toe keeren</l>
<l>Datsi leven hoofschelike,</l>
<l>Sijn si arem, sijn si rike,</l>
<l>Diet verstaen met goeden sinne.</l>
<l n="40">Nu hoert hoe ic hier beghinne!</l>
<l><hi rend="bold">H</hi>Et was in eenen tsinxen daghe</l>
<l>Dat beede bosch ende haghe</l>
<l>Met groenen loveren waren bevaen.</l>
<l>Nobel, die coninc, hadde ghedaen</l>
<l n="45">Sijn hof crayeren over al</l>
<l>Dat hi waende, hadde hijs gheval,</l>
<l>Houden ten wel groeten love.</l>
<l>Doe quamen tes sconinx hove</l>
<l>Alle die diere, groet ende cleene,</l>
<l n="50">Sonder vos Reynaert alleene.</l>
<l>Hi hadde te hove so vele mesdaen</l>
<l>Dat hire niet dorste gaen.</l>
<l>Die hem besculdich kent, ontsiet!</l>
<l>Also was Reynaerde ghesciet</l>
<l n="55">Ende hier omme scuwedi sconinx hof</l>
<l>Daer hi in hadde crancken lof.</l>
<l>Doe al dat hof versamet was,</l>
<l>Was daer niemen, sonder die das,</l>
<l>Hine hadde te claghene over Reynaerde,</l>
<l n="60">Den fellen metten grijsen baerde.</l>
<l><hi rend="bold">N</hi>U gaet hier up eene claghe.</l>
<l>Isingrijn ende sine maghe</l>
<l><pb n="57"/><milestone unit="fol" n="193ra"/> Ghinghen voer den coninc staen</l>
<l>Ysengrijn begonste saen</l>
<l n="65">Ende sprac: "Coninc, heere,</l>
<l>Dor hu edelheit ende dor hu eere</l>
<l>Ende dor recht ende dor ghenade,</l>
<l>Ontfaerme hu miere scade</l>
<l>Die mi Reynaert heeft ghedaen,</l>
<l n="70">Daer ic af dicken hebbe ontfaen</l>
<l>Groeten lachter ende verlies.</l>
<l>Voer al dandre ontfaerme hu dies</l>
<l>Dat hi mijn wijf hevet verhoert</l>
<l>Ende mine kindre so mesvoert</l>
<l n="75">Dat hise beseekede daer si laghen,</l>
<l>Datter twee noint ne saghen</l>
<l>Ende si worden staer blent.</l>
<l>Nochtan hoendi mi sent:</l>
<l>Het was sint so verre comen</l>
<l n="80">Datter eenen dach af was ghenomen</l>
<l>Ende Reynaerd soude hebben ghedaen</l>
<l>Sine onsculde. Ende also saen</l>
<l>Alse die heleghe waren brocht,</l>
<l>Was hi ander sins bedocht</l>
<l n="85">Ende ontfoer ons in sine veste.</l>
<l>Heere, dit kennen noch die beste</l>
<l>Die te hove zijn commen hier.</l>
<l>Mi hevet Reynaert, dat felle dier,</l>
<l>So vele te leede ghedaen,</l>
<l n="90">Ic weet wel al sonder waen,</l>
<l>Al ware al tlaken paerkement</l>
<l>Datmen maket nu te Ghent,</l>
<l>In ne ghescreeft niet daer an.</l>
<l>Dies zwijghics nochtan,</l>
<l n="95">Ne ware mijns wives lachter</l>
<l>Ne mach niet bliven achter,</l>
<l>No onversweghen no onghewroken!"</l>
<l>Doe Ysengrijn dit hadde ghesproken,</l>
<l>Stont up een hondekijn, hiet Cortoys,</l>
<l n="100">Ende claghede den coninc in Francsoys</l>
<l>Hoet so arem was wijlen eere,</l>
<l>Dat alles goets en hadde meere</l>
<l>In eenen winter, in eene vorst,</l>
<l>Dan alleene eene worst</l>
<l n="105"><milestone unit="fol" n="193rb"/> Ende hem Reynaert, die felle man,</l>
<l>Die selve worst stal ende nam.</l>
<l>Tybeert die cater die wart gram;</l>
<l>Aldus hi sine tale began</l>
<l>Ende spranc midden in den rinc</l>
<l n="110">Ende seide: "Heere coninc,</l>
<l>Dor dat ghi Reynaerde zijt onhout,</l>
<l>So en es hier jonc no hout,</l>
<l>Hine hebbe te wroughene jeghen hu.</l>
<l>Dat Cortoys claghet nu,</l>
<l n="115">Dats over menich jaer ghesciet.</l>
<l>Die worst was mine, al en claghic niet.</l>
<l>Ic hadse bi miere lust ghewonnen</l>
<l>Daer ic bi nachte quam gheronnen</l>
<l>Omme bejach in eene molen,</l>
<l n="120">Daer ic die worst in hadde ghestolen</l>
<l>Eenen slapenden molen man.</l>
<l>Hadder Cortoys yewet an,</l>
<l>Dan was bi niemene dan bi mi.</l>
<l>Hets recht dat omberecht zi</l>
<l n="125">Die claghe die Cortoys doet."</l>
<l>&#x00B6; Pancer de bever sprac: "Dinct hu goet,</l>
<l>Tybeert, datmen die claghe ombeere?</l>
<l>Reynaert es een recht mordeneere</l>
<l>Ende een trekere ende een dief.</l>
<l n="130">Hine heeft oec niemene so lief,</l>
<l>No den coninc, minen heere,</l>
<l>Hine wilde dat hi lijf ende eere</l>
<l>Verlore, mochtire an winnen</l>
<l>Een vet morzeel van eere hinnen.</l>
<l n="135"><hi rend="bold">W</hi>at sechdi van eere laghe?</l>
<l>En dedi ghistren in den daghe</l>
<l>Eene die meeste overdaet</l>
<l>An Cuwaerde den hase die hier staet,</l>
<l>Die noyt eenich dier ghedede?</l>
<l n="140">Want hi hem binnen sconinx vrede</l>
<l>Ende binnen des coninx gheleede</l>
<l>Ghelovede te leerne sinen crede</l>
<l>Ende soudene maken capelaen.</l>
<l>Doe dedine sitten gaen</l>
<l n="145">Vaste tusschen sine beene.</l>
<l>Doe begonsten si over eene</l>
<l><pb n="58"/><milestone unit="fol" n="193va"/> Spellen ende lesen beede</l>
<l>Ende lude te zinghene crede.</l>
<l><hi rend="bold">M</hi>I gheviel dat ic te dien tijden</l>
<l n="150">Ter selver stede soude lijden.</l>
<l>Doe hoerdic haerre beeder sanc</l>
<l>Ende maecte daer waert minen ganc</l>
<l>Met eere arde snelre vaerde.</l>
<l>Doe vandic daer meester Reynaerde</l>
<l n="155">Die ziere lessen hadde begheven</l>
<l>Die hi te voren up hadde gheheven,</l>
<l>Ende diende van sinen houden spelen</l>
<l>Ende hadde Coewaerde bi der kelen</l>
<l>Ende soude hem thoeft af hebben ghenomen,</l>
<l n="160">Waer ic hem niet te hulpen comen</l>
<l>Bi avontueren in dien stonden.</l>
<l>Siet hier noch die verssche wonden</l>
<l>Ende die teekine, heere coninc,</l>
<l>Die Coewaert van hem ontfinc.</l>
<l n="165">Laetti dit bliven onghewroken</l>
<l>Dat hu verde dus es te broken,</l>
<l>Ghine wreket als huwe mannen wijsen,</l>
<l>Men saelt huwen kindren mesprijsen</l>
<l>Hier naer over wel menich jaer."</l>
<l n="170">"Bi Gode, Pancer, ghi secht waer!",</l>
<l>Sprac Ysengrijn daer hi stoet,</l>
<l>"Heere, waer Reynaerd doot, het waer ons goet,</l>
<l>Also behoude mi God mijn leven.</l>
<l>Ne ware, wert hem dit vergheven</l>
<l n="175">Hi sal noch hoenen binnen eere maent</l>
<l>Sulken dies niet ne bewaent."</l>
<l><hi rend="bold">D</hi>Oe spranc up Grinbert die das,</l>
<l>Die Reynaerts broeder sone was,</l>
<l>Met eere verbolghenlike tale:</l>
<l n="180">"Heere Ysengrijn, men weet dat wale</l>
<l>Ende hets een hout bijspel:</l>
<l>Viants mont seit selden wel.</l>
<l>Verstaet, neemt miere talen goem:</l>
<l>Ic wilde hi hinghe an eenen boem</l>
<l n="185">Bi ziere kelen als een dief</l>
<l>Die andren heeft ghedaen meest grief.</l>
<l>Heere Ysengrijn, wildi angaen</l>
<l>Soendinc ende dat ontfaen?"</l>
<l><milestone unit="fol" n="193vb"/> "Daer toe willic helpen gherne."</l>
<l n="190">"Mijn oem en saelt hem oec niet wernen</l>
<l>Entie meest andren heeft mesdaen,</l>
<l>Sal den andren in baten staen</l>
<l>Van minen oem ende van hu.</l>
<l>Al comt hi niet claghen nu,</l>
<l n="195">Ware mijn oem wel te hove</l>
<l>Ende stonde in sconinx love,</l>
<l>Heere Ysengrijn, als ghi doet,</l>
<l>En soude den coninc niet dincken goet</l>
<l>Ende ghine bleves heden onbegrepen,</l>
<l n="200">Dat ghi sijn vel so hebt ghenepen</l>
<l>So dicwile met huwen scerpen tanden,</l>
<l>Dat hi niet ne conde ghehanden."</l>
<l>Ysengrijn sprac: "Hebdi gheleert</l>
<l>An huwen oem dus lieghen apeert?"</l>
<l n="205">"In hebbe daer an niet gheloghen.</l>
<l>Ghi hebt minen oem bedroghen</l>
<l>Arde dicke in menegher wijsen.</l>
<l>Ghi mesleettene van den pladijse</l>
<l>Die hi hu warp van der kerren,</l>
<l n="210">Doe ghi hem volghet van verren</l>
<l>Ende ghi die beste pladijse up laset,</l>
<l>Daer ghi hu ane hadt versadet.</l>
<l>Ghine gaeft hem no goet no quaet,</l>
<l>Sonder alleene eenen pladijsen graet</l>
<l n="215">Dat ghi hem te jeghen brocht</l>
<l>Dor dat ghine niet en mocht.</l>
<l>Sint hoendine van eenen bake</l>
<l>Die vet was ende van goeder smake</l>
<l>Dien ghi leit in huwen muzeele.</l>
<l n="220">Doe Reynaert heesschede zijn deele</l>
<l>Andwoerdi hem in scerne:</l>
<l>"Hu deel willic hu gheven gherne,</l>
<l>Reynaert, scone jonghelinc!</l>
<l>Die wisse daer die bake an hinc,</l>
<l n="225">Becnause, so es so vet."</l>
<l>Reynaerde waes lettel te bet</l>
<l>Dat hi den goeden bake ghewan</l>
<l>In sulker zorghen, dattene een man</l>
<l>Vinc ende warpene in sinen zac.</l>
<l n="230">Dese pine ende dit onghemac</l>
<l><pb n="59"/><milestone unit="fol" n="194ra"/> Hevet hi leden dor Ysengrijne</l>
<l>Ende ondert waerven meer dan ic hu rijme.</l>
<l><hi rend="bold">G</hi>Hi heeren, dinct hu dit ghenouch?</l>
<l>Nochtan, om meer onghevouch</l>
<l n="235">Dat hi claghet om sijn wijf,</l>
<l>Die Reynaerde hevet al haer lijf</l>
<l>Ghemint, so doet hi hare.</l>
<l>Al ne makedent zijt niet mare,</l>
<l>Ic dart wel segghen over waer</l>
<l n="240">Dat langher es dan VII jaer</l>
<l>Dat Reynaert hevet hare trauwe.</l>
<l>Om dat Haer Sint, die scone vrouwe,</l>
<l>Dor minne ende dor quade zede</l>
<l>Reynaert sinen wille dede,</l>
<l n="245">Wattan? So was sciere ghenesen.</l>
<l>Wat talen mach daer omme wesen?</l>
<l>Nu maket heere Cuwaert, die hase,</l>
<l>Eene claghe van eere blase.</l>
<l>Of hi den credo niet wel en las,</l>
<l n="250">Reynaerd, die zijn meester was,</l>
<l>Mochte hi sinen clerc niet blauwen?</l>
<l>Dat ware onrecht, en trauwen.</l>
<l>Cortoys claghet om eene worst</l>
<l>Die hi verloes in eene vorst.</l>
<l n="255">Die claghe ware bet verholen:</l>
<l>Ende hoerdi datso was ghestolen?</l>
<l>Male quesite male perdite!</l>
<l>Onrecht wert men qualike quite</l>
<l>Datmen hevet qualic ghewonnen.</l>
<l n="260">Wie sal Reynaerde dat verjonnen</l>
<l>Of hi ghestolen goet ghinc an?</l>
<l>Niemen die recht versceeden can!</l>
<l><hi rend="bold">R</hi>Eynaert es een gherecht man.</l>
<l>Sint dat die coninc sinen ban</l>
<l n="265">Hevet gheboden ende sinen vrede,</l>
<l>So weetic wel dat hi ne dede</l>
<l>Dinc ne gheene dan of hi ware</l>
<l>Hermite ofte clusenare.</l>
<l>Naest siere huut draecht hi een hare.</l>
<l n="270">Binnen desen naesten jare</l>
<l>Sone hat hi vleesch, no wilt, no tam.</l>
<l>Dat seidi die ghistren danen quam.</l>
<l><milestone unit="fol" n="194rb"/> Malcroys hevet hi begheven,</l>
<l>Sinen casteel, ende hevet up heven</l>
<l n="275">Eene cluse daer hi leghet in.</l>
<l>Ander bejach no ander ghewin,</l>
<l>So wanic wel, dat hine hevet</l>
<l>Dan karitate diemen hem ghevet.</l>
<l>Bleec es hi, ende magher van pinen.</l>
<l n="280">Hongher, dorst, scerpe karijnen</l>
<l>Doghet hi voer sine zonden</l>
<l>Recht te desen selven stonden".</l>
<l><hi rend="bold">D</hi>Oe Grimbert stont in dese tale,</l>
<l>Saghen si van berghe te dale</l>
<l n="285">Canticler commen ghevaren</l>
<l>Ende brochte up eene bare</l>
<l>Eene doode hinne ende hiet Coppe,</l>
<l>Die Reynaert hadde bi den croppe</l>
<l>Hoeft ende hals af ghebeten.</l>
<l n="290">Dit moeste nu de coninc weten.</l>
<l>Canteclere quam voer de bare gaende</l>
<l>Sine vederen zeere slaende.</l>
<l>In weder zijden van der baren</l>
<l>Ghinc een hane wijde mare.</l>
<l n="295">Die een hane hiet Cantaert,</l>
<l>Daer wijlen na gheheeten waert</l>
<l>Vrauwe Alenten goeden hane.</l>
<l>Die ander hiet, na minen wane,</l>
<l>Die goede hane Crayant,</l>
<l n="300">Die scoenste hane diemen vant</l>
<l>Tusschen Portaengen ende Polane.</l>
<l>Elkerlijc van desen hanen</l>
<l>Droucht eene berrende stallicht,</l>
<l>Dat lanc was ende richt.</l>
<l n="305">Daer waren Coppen broeders twee,</l>
<l>Die riepen: "O wy ende wee!".</l>
<l>Om haerre sustre Coppen doot</l>
<l>Dreven si claghe ende jammer groot.</l>
<l>Pinte ende Sproete droughen die bare.</l>
<l n="310">Hem was te moede zware</l>
<l>Van haerre suster die si hadden verloren.</l>
<l>Men mocht arde verre horen</l>
<l>Haerre tweer carminghe.</l>
<l>Dus sijn si commen int ghedinghe.</l>
<l n="315"><pb n="60"/><milestone unit="fol" n="194va"/> <hi rend="bold">C</hi>Anticler spranc in den rijnc</l>
<l>Ende seide: "Heere, coninc,</l>
<l>Dor God ende dor ghenade,</l>
<l>Nu ontfaermet miere scaden</l>
<l>Die mi Reynaert heeft ghedaen</l>
<l n="320">Ende mine sustren die hier staen</l>
<l>Ende seere hebben haren onwille.</l>
<l>Ten in gane van aprille,</l>
<l>Doe die winter was vergaen,</l>
<l>Ende men siet die bloumen staen</l>
<l n="325">Over al die velde groene,</l>
<l>Doe was ic fier ende coene</l>
<l>Van minen groten gheslachte.</l>
<l>Ic hadde jongher zonen achte</l>
<l>Ende jongher dochtren zevene,</l>
<l n="330">Dien wel lusten te levene,</l>
<l>Die mi Roede, die vroede,</l>
<l>Hadde brocht te dien broede.</l>
<l>Si waren alle vet ende staerc</l>
<l>Ende ghinghen in een scone paerc,</l>
<l n="335">Dat was beloken in eenen muere.</l>
<l>Hier binnen stoet eene scuere,</l>
<l>Daer vele honden toe hoorden,</l>
<l>Datsi menich dier fel scoorden.</l>
<l>Dies waren mine kindre onvervaert.</l>
<l n="340">Dit benijdde dus Reynaert</l>
<l>Dat siere waren so vaste binnen</l>
<l>Dat hire ne gheen conste ghewinnen.</l>
<l>Hoe dicken ghinc hi om den muere,</l>
<l>Want Reynaert, die felle ghebuere,</l>
<l n="345">Ende leide om ons sine laghen.</l>
<l>Alsene dan die honde saghen,</l>
<l>Liepen si na met haerre cracht.</l>
<l>Eene waerf wart hi up de gracht</l>
<l>Bi avontueren daer belopen,</l>
<l n="350">Dat ic hem sach een deel becoepen</l>
<l>Sine diefte ende sinen roef,</l>
<l>Dat hem die pelse zeere stoef.</l>
<l>Nochtan quam hi bi baraten.</l>
<l>Dattene God moete verwaten!</l>
<l n="355">Doe waer wi zijns langhe quijte.</l>
<l>Sint quam hi als een hermijte,</l>
<l><milestone unit="fol" n="194vb"/> Reynaerd, die mordadeghe dief,</l>
<l>Ende brochte mi zeghele ende brief</l>
<l>Te lesene, heere coninc,</l>
<l n="360">Daer hu seghele ane hinc.</l>
<l><hi rend="bold">D</hi>Oe ic die letteren began lesen,</l>
<l>Dochte mi daer an ghescreven,</l>
<l>Dat ghi haddet coninclike</l>
<l>Over alle huwen rike</l>
<l n="365">Alle dieren gheboden vrede</l>
<l>Ende oec allen voghelen mede.</l>
<l>Oec brochte hi mi ander niemare</l>
<l>Ende seide dat hi ware</l>
<l>Een begheven clusenare</l>
<l n="370">Ende hi hadde ghedaen vele zware</l>
<l>Voer sine zonden meneghe pine.</l>
<l>Hi toechde mi palster ende slavine,</l>
<l>Die hi brochte van der Elmare,</l>
<l>Daer onder eene scerpe hare.</l>
<l>&#x00B6; Doe sprac hi: "Heere Cantecleer,</l>
<l>Nu mooghdi wel vor waert meer</l>
<l>Van mi sonder hoede leven.</l>
<l>Ic hebbe bi der scole vergheven</l>
<l>Al vleesch ende vleesch smout.</l>
<l n="380">Ic bem voert meer so hout,</l>
<l>Ic moet miere zielen telen.</l>
<l>Gode willic hu bevelen.</l>
<l>Ic ga daer ic hebbe te doene.</l>
<l>Ic hebbe middach ende noene</l>
<l n="385">Ende priemen te segghene van den daghe."</l>
<l>Doe nam hi neven eere haghe</l>
<l>Sinen wech. Te dien ghesceede</l>
<l>Ghinc hi lesen sinen crede.</l>
<l>Ic wart blide ende onvervaert</l>
<l n="390">Ende ghinc te minen kindren waert</l>
<l>Ende was so wel al sonder hoede,</l>
<l>Dat ic al met minen broede</l>
<l>Sonder zorghe ghinc buten muere.</l>
<l>Daer gheviel mi quade avontuere.</l>
<l n="395">Want Reynaert, die felle saghe,</l>
<l>Was ghecropen dor de haghe</l>
<l>Ende hadde ons die porte ondergaen.</l>
<l>Doe wart miere kindre saen</l>
<l><pb n="61"/><milestone unit="fol" n="195ra"/> Een ghepronden huten ghetale,</l>
<l n="400">Dat leide Reynaert in sine male.</l>
<l>Quade avontuere mi doe nakede.</l>
<l>Want sint dat hise smakede</l>
<l>In sinen ghiereghen mont,</l>
<l>Ne conste ons wachtre no onse hont</l>
<l n="405">No bewachten no bescaermen.</l>
<l>Heere, dat laet hu ontfaermen.</l>
<l>Reynaert leide sine laghe</l>
<l>Beede bi nachte ende bi daghe</l>
<l>Ende roefde emmer mine kindre.</l>
<l n="410">So vele es tghetal mi mindre</l>
<l>Dant ghewone was te zine,</l>
<l>Dat die XV kindre mine</l>
<l>Sijn ghedeghen al tote vieren;</l>
<l>So zuver heefse die onghiere</l>
<l n="415">Reynaert in sinen mont verslonden.</l>
<l>Noch ghistren wert hem metten honden</l>
<l>Ontjaghet Coppe, die mare,</l>
<l>Die hier leghet up dese bare.</l>
<l>Dit claghic hu met groeten zeere.</l>
<l n="420">Ontfaremt hu mijns, wel soete heere!"</l>
<l><hi rend="bold">D</hi>Ie coninc sprac: "Grimbeert die das,</l>
<l>Hu oem, die clusenare was,</l>
<l>Hi hevet ghedaen so goede carine,</l>
<l>Levic een jaer, het sal hem scinen.</l>
<l n="425">Nu hoert hier, Canticleer,</l>
<l>Wat sal der talen meer?</l>
<l>Hu dochter leghet al hier versleghen.</l>
<l>God moet haerre zielen pleghen.</l>
<l>Wine moghense niet langher houden</l>
<l n="430">- God moeter al ghewouden -</l>
<l>Ende sullen onse vygelyen zinghen.</l>
<l>Daer na sullen wise bringhen</l>
<l>Den lichame ter eerden met eeren.</l>
<l>Dan sullen wi met desen heeren</l>
<l n="435">Ons beraden ende bespreken</l>
<l>Hoe wi ons best ghewreken</l>
<l>An Reynaerde dese moort."</l>
<l>Doe hi ghesprac dese woort,</l>
<l>Beval hi jonghe ende houden</l>
<l n="440">Datsi vygelyen zinghen souden.</l>
<l><milestone unit="fol" n="195rb"/> <hi rend="bold">D</hi>At hi gheboet was sciere ghedaen.</l>
<l>Doe mochtemen horen ane slaen</l>
<l>Ende beghinnen harde ho</l>
<l>Dat placebo domino</l>
<l n="445">Ende die verse die daer toe horen.</l>
<l>Ic seit oec in waren worden,</l>
<l>Ne ware oec ware ons te lanc,</l>
<l>Wie daer der zielen vers zanc</l>
<l>Ende wie die zielen lesse las.</l>
<l n="450">Doe die vygelyen ghehent was,</l>
<l>Doe leidemen Coppen in dat graf,</l>
<l>Dat bi engiene ghemaect was,</l>
<l>Onder die linde in een gras.</l>
<l>Van maerber steene die slecht was,</l>
<l n="455">Die letteren diemen daer an sach.</l>
<l>Die saerc die daer up lach</l>
<l>Dede an tgraf bekinnen</l>
<l>Wie daer lach begraven binnen.</l>
<l>Dus spraken die bouc stave</l>
<l n="460">An den zaerc up den grave:</l>
<l>"Hier leghet Coppe begraven,</l>
<l>Die so wale conste scraven,</l>
<l>Die Reynaert, die vos, verbeet</l>
<l>Ende haren gheslachte was te wreet."</l>
<l n="465"><hi rend="bold">N</hi>U leghet Coppe onder mouden.</l>
<l>Die coninc sprac tsinen houden,</l>
<l>Datsi hem alle bespraken</l>
<l>Hoe si alre best ghewraken</l>
<l>Dese groete overdade.</l>
<l n="470">Doe waren si alle te rade</l>
<l>Datsi daer den coninc rieden,</l>
<l>Dat hine dan soude ombieden</l>
<l>Dat hi te hove soude comen.</l>
<l>No dor scaden no dor vromen</l>
<l n="475">Ne lette, hine quame int ghedinghe,</l>
<l>Ende men Brune van dien dinghe</l>
<l>Die bodscap soude laden.</l>
<l>Dies was die coninc sciere beraden,</l>
<l>Dat hi dus sprac te Bruun, den beere:</l>
<l n="480">"Heere Bruun, dit segghic voer dit heere,</l>
<l>Dat ghi dese bodscap doet.</l>
<l>Oec biddic hu dat ghi zijt vroet,</l>
<l><pb n="62"/><milestone unit="fol" n="195va"/> Dat ghi hu wacht van baraet.</l>
<l>Reynaert es fel ende quaet;</l>
<l n="485">Hi sal hu smeeken ende lieghen.</l>
<l>Mach hi, hi sal hu bedrieghen</l>
<l>Met valschen woorden ende met sconen.</l>
<l>Mach hi, bi Gode, hi sal hu honen."</l>
<l>"Heere," seit hi, "laet hu castyen!</l>
<l n="490">So moete mi God vermalendyen</l>
<l>Of mi Reynaert so sal honen,</l>
<l>Inne saelt hem weder lonen,</l>
<l>Dat hijs an den dulsten zi.</l>
<l>Nu, ne zorghet niet om mi."</l>
<l n="495">Nu neemt hi orlof ende hi sal naken</l>
<l>Daer hi zeere sal mesraken.</l>
<l><hi rend="bold">N</hi>U es Brune up die vaert</l>
<l>Ende hevet in ziere herten onwaert</l>
<l>Ende het dochte hem overdaet</l>
<l n="500">Dat yement soude sijn so quaet</l>
<l>Ende dat hem Reynaert hoenen soude.</l>
<l>Dor den keer van eenen woude</l>
<l>Quam hi gheloepen dor eene wostine,</l>
<l>Daer Reynaert hadde de pade sine</l>
<l n="505">Ghesleghen crom ende menichfoude,</l>
<l>Also als hi huten woude</l>
<l>Hadde gheloepen om sijn bejach.</l>
<l>Beneden der woestinen lach</l>
<l>Een berch oech ende lanc.</l>
<l n="510">Daer moeste Bruun sinen ganc</l>
<l>Te middewaerde over maken,</l>
<l>Sal hi te Manpertus gheraken.</l>
<l>Reynaerd hadde so menich huus,</l>
<l>Maer die casteel Manpertus</l>
<l n="515">Dat was die beste van sinen borghen.</l>
<l>Daer trac hi in als hi in zorghen</l>
<l>Ende in noede was bevaen.</l>
<l>Nu es Brune die beere ghegaen</l>
<l>Dat hi te Manpertuus es comen.</l>
<l n="520">Daer hi de porte hevet vernomen</l>
<l>Daer Reynaerd hute plach te gane,</l>
<l>Doe ghinc hi voer die barbecane</l>
<l>Sitten over sinen staert</l>
<l>Ende sprac: "Sidi in huus, Reynaert?</l>
<l n="525"><milestone unit="fol" n="195vb"/> Ic bem Bruun, des coninx bode,</l>
<l>Die hevet ghezworen bi sinen Gode,</l>
<l>Ne comdi niet ten ghedinghe</l>
<l>Ende ic hu niet voer mi bringhe</l>
<l>Recht te nemene ende te ghevene</l>
<l n="530">Ende in vreden voert te levene,</l>
<l>Hi doet hu breken ende raden.</l>
<l>Reynaerd, doet dat ic hu rade</l>
<l>Ende gaet met mi te hove waert."</l>
<l>Dit verhoerde al nu Reynaert,</l>
<l n="535">Die voer sine poerte lach</l>
<l>Daer hi vele te ligghene plach</l>
<l>Dor waremhede van der zonnen.</l>
<l>Bi der tale die Bruun heeft begonnen</l>
<l>Bekenden alte hant Reynaert</l>
<l n="540">Ende tart bet te dale waert</l>
<l>In sine donckerste haghedochte.</l>
<l>Menichfout was zijn ghedochte</l>
<l>Hoe hi vonde sulken raet</l>
<l>Daer hi Bruun, den fellen vraet,</l>
<l n="545">Te scherne mede mochte driven</l>
<l>Ende selve bi ziere eeren bliven.</l>
<l><hi rend="bold">D</hi>Oe sprac Reynaert over lanc:</l>
<l>"Huwes goets raets hebbet danc,</l>
<l>Heere Bruun, wel soete vrient.</l>
<l n="550">Hi hevet hu qualic ghedient</l>
<l>Die hu beriet desen ganc</l>
<l>Ende hu desen berch lanc</l>
<l>Over te loepene dede bestaen.</l>
<l>Ic soude te hove sijn ghegaen,</l>
<l n="555">Al haddet ghi mi niet gheraden,</l>
<l>Maer mi es den buuc so gheladen</l>
<l>Ende in so utermaten wijse</l>
<l>Met eere vremder niewer spise.</l>
<l>Ic vruchte in sal niet moghen gaen,</l>
<l n="560">Inne mach sitten no ghestaen;</l>
<l>Ic bem so utermaten zat."</l>
<l>"Reynaert, wat haetstu, wat?"</l>
<l>"Heere Brune, ic hat crancke have.</l>
<l>Arem man, dan nes gheen grave,</l>
<l n="565">Dat mooghdi bi mi wel weten.</l>
<l>Wi aerme liede, wi moeten heten,</l>
<l><pb n="63"/><milestone unit="fol" n="196ra"/> Hadden wijs raet, dat wi node haten.</l>
<l>Goeder versscher honich raten</l>
<l>Hebbic couver arde groet.</l>
<l n="570">Die moetic heten dor den noet,</l>
<l>Als ic hel niet mach ghewinnen.</l>
<l>Nochtan als icse hebbe binnen,</l>
<l>Hebbicker af pine ende onghemac."</l>
<l>Dit hoerde Brune ende sprac:</l>
<l n="575">"<hi rend="bold">H</hi>Elpe, lieve vos Reynaert,</l>
<l>Hebdi honich dus onwaert?</l>
<l>Honich es een soete spijse</l>
<l>Die ic voer alle gherechten prijse</l>
<l>Ende icse voer alle gherechten minne.</l>
<l n="580">Reynaerd, helpt mi, dat ics ghewinne.</l>
<l>Edele Reynaert, soete neve,</l>
<l>Also langhe als ic sal leven</l>
<l>Willic hu daer omme minnen.</l>
<l>Reynaerd, helpt mi, dat ics ghewinne."</l>
<l n="585">"Ghewinnen? Bruun, ghi hout hu spot!"</l>
<l>"In doe, Reynaert, so waer ic zot,</l>
<l>Hildic spot met hu, neen ic, niet."</l>
<l>Reynaert sprac: "Bruun, mochtijs yet,</l>
<l>Of ghi honich moghet heten,</l>
<l n="590">Bi huwer trauwen, laet mi weten.</l>
<l>Mochtijs yet, ic souts hu saden.</l>
<l>Ic saels hu so vele beraden,</l>
<l>Ghine hatet niet met hu tienen,</l>
<l>Waendic hu hulde daer met verdienen."</l>
<l n="595">"Met mi tienen? Hoe mach dat wesen?</l>
<l>Reynaert, hout huwen mont van desen</l>
<l>Ende sijts seker ende ghewes:</l>
<l>Haddic al thonich dat nu es</l>
<l>Tusschen hier ende Portegale,</l>
<l n="600">Ic haet al up teenen male."</l>
<l><hi rend="bold">R</hi>Eynaerd sprac: "Bruun, wat sechdi?</l>
<l>Een dorper, heet Lamfroit, woent hier bi,</l>
<l>Hevet honich so vele te waren,</l>
<l>Ghine hatet niet in VII jaren.</l>
<l n="605">Dat soudic hu gheven in hu ghewout,</l>
<l>Heere Brune, wildi mi wesen hout</l>
<l>Ende voer mi dinghen te hove."</l>
<l>Doe quam Brune ende ghinc gheloven</l>
<l><milestone unit="fol" n="196rb"/> Ende sekerde Reynaerde dat,</l>
<l n="610">Wildine honichs maken zat</l>
<l>- Des hi cume ombiten sal -</l>
<l>Hi wilde wesen over al</l>
<l>Ghestade vrient ende goet gheselle.</l>
<l>Hier omme louch Reynaert, die felle,</l>
<l n="615">Ende sprac: "Bruun, heelt mare,</l>
<l>Verghave God dat mi nu ware</l>
<l>Also bereet een goet geval,</l>
<l>Alse hu dit honich wesen sal,</l>
<l>Al wildijs hebben VII hamen."</l>
<l n="620">Dese woort sijn hem bequame,</l>
<l>Bruun, ende daden hem so sochte.</l>
<l>Hi louch dat hi nemmee ne mochte.</l>
<l>Doe peinsde Reynaerd daer hi stoet:</l>
<l>"Bruun, es mine avonture goet,</l>
<l n="625">Ic wane hu daer noch heden laten</l>
<l>Daer ghi sult lachen te maten."</l>
<l><hi rend="bold">N</hi>A dit peinsen ghinc Reynaert huut</l>
<l>Ende sprac al over luut:</l>
<l>"Oem Bruun, gheselle, willecome!</l>
<l n="630">Het staet so, suldi hebben vrome,</l>
<l>Hier ne mach zijn gheen langher staen.</l>
<l>Volghet mi ic sal voeren gaen.</l>
<l>Wi houden desen crommen pat.</l>
<l>Ghi sult noch heden werden zat,</l>
<l n="635">Saelt na minen wille gaen.</l>
<l>Ghi sult noch heden hebben, sonder waen,</l>
<l>Also vele als ghi moghet ghedraghen."</l>
<l>Reynaert meende van groten slaghen:</l>
<l>Dit was dat hi hem beriet.</l>
<l n="640">Die keytijf Bruun ne wiste niet</l>
<l>Waer hem Reynaerd die tale keerde,</l>
<l>Die hem honich stelen leerde,</l>
<l>Dat hi wel seere sal becoepen.</l>
<l>Al sprekende quam dus gheloepen</l>
<l n="645">Reynaert met sinen gheselle Brune</l>
<l>Tote Lamfroits bi den tune.</l>
<l><hi rend="bold">W</hi>ildi horen van Lamfreyde?</l>
<l>Dat waer was, eist somen mi seide,</l>
<l>Een temmerman van goeden love</l>
<l n="650">Ende hadde bi sinen hove</l>
<l><pb n="64"/><milestone unit="fol" n="196va"/> Eene eecke brocht huten woude</l>
<l>Die hi ontwee clieven soude</l>
<l>Ende hadde twee wegghen daer in ghesleghen,</l>
<l>Also temmermans noch pleghen.</l>
<l n="655">Die eecke was ontdaen wel wijde.</l>
<l>Des was Reynaert arde blide.</l>
<l>Te Brunen sprac hi ende louch:</l>
<l>"Siet hier hu grote ghevouch,</l>
<l>Brune, ende nemet wel goem.</l>
<l n="660">Hier in desen selven boem</l>
<l>Es honichs utermaten vele.</l>
<l>Prouft of ghijs in huwe kele</l>
<l>Ende in huwen buuc moghet bringhen.</l>
<l>Nochtan suldi hu selven dwinghen:</l>
<l n="665">Al dincket hu goet die honich raten,</l>
<l>Hetet te zeden ende te maten,</l>
<l>Dat ghi hu selven niet verdervet.</l>
<l>Ic ware ontheert ende onthervet,</l>
<l>Wel soete oem, mesquame hu yet."</l>
<l n="670">Brune sprac: "Reynaert, ne sorghet niet.</l>
<l>Waendi dat ic bem onvroet?</l>
<l>Mate es tallen spele goet."</l>
<l>"Ghi secht waer," sprac Reynaerd,</l>
<l>"Waer omme bem ic oec vervaert?</l>
<l n="675">Gaet toe ende crupet daer in."</l>
<l>Reynaert peinsde om zijn ghewin</l>
<l>Ende Brune liet hem so verdoren,</l>
<l>Dat hi thoeft over die horen</l>
<l>Ende die twee voerdere voete in stac</l>
<l n="680">Ende Reynaert poghede dat hi brac</l>
<l>Die wegghen beede huter eecken.</l>
<l>Die daer te voren ghinc so smeeken,</l>
<l>Bruun, bleef ghevanghen in den boem.</l>
<l>Nu hevet de neve sinen oem</l>
<l n="685">In boesheden bracht met sulker achte,</l>
<l>Dat hi met liste no met crachte</l>
<l>In gheere wijs ne can ontgaen</l>
<l>Ende biden hoefde staet ghevaen.</l>
<l>Wat raeddi Brunen te doene?</l>
<l n="690">Dat hi was sterc ende coene</l>
<l>Sal hem niet ghehelpen moghen.</l>
<l>Hi sach wel hi was bedroghen.</l>
<l><milestone unit="fol" n="196vb"/> Hi began briesschen ende dulen.</l>
<l>Hi was ghegrepen bi zier mulen</l>
<l n="695">So vaste ende bi den voeten voren:</l>
<l>Al dat hi pijnde was verloren.</l>
<l>Hine waende nemmermeer ontgaen.</l>
<l>Van verren was Reynaert ghestaen</l>
<l>Ende sach commen Lamfreyde,</l>
<l n="700">Die up sinen hals brochte beide</l>
<l>Een scaerpe haex ende eene baerde.</l>
<l>Hier mooghdi horen van Reynaerde</l>
<l>Hoe hi sinen oem ghinc rampineeren:</l>
<l>"Oem Brune, vaste gaet mineeren!</l>
<l n="705">Hier comt Lamfroyt ende sal hu scijncken.</l>
<l>Haddi gheten, so souddi drincken!"</l>
<l><hi rend="bold">N</hi>A der talen so ghinc Reynaert</l>
<l>Weder te sinen casteele waert</l>
<l>Sonder orlof, ende mettien</l>
<l n="710">Hevet Lamfroyt den beere versien</l>
<l>Ende vernam dat hi was ghevaen.</l>
<l>Doe ne was daer gheen langher staen.</l>
<l>Hi liep wech metter haest</l>
<l>Daer hi die hulpe wiste naest,</l>
<l n="715">Daer dat naeste dorp stont</l>
<l>Ende dede hem allen cont</l>
<l>Dat daer stont ghevaen een beere.</l>
<l>Doe volchde hem een mekel heere:</l>
<l>Int dorp ne bleef man no wijf.</l>
<l n="720">Den beere te nemene sijn lijf,</l>
<l>Liept al dat loepen mochte.</l>
<l>Sulc was die eenen bessem brochte,</l>
<l>Sulc eenen vleghel, sulc een rake,</l>
<l>Sulc quam gheloepen met eenen stake,</l>
<l n="725">So si quamen van haren werke.</l>
<l>Selve die pape van der kerke</l>
<l>Brochte eenen cruus staf,</l>
<l>Die hem de coster noede gaf.</l>
<l>Die coster drouch eene vane</l>
<l n="730">Mede te stekene ende te slane.</l>
<l>Des spapen wijf, vrauwe Julocke,</l>
<l>Quam gheloepen met haren rocke</l>
<l>Daer so omme hadde ghesponnen.</l>
<l>Voer hem allen quam gheronnen</l>
<l n="735"><pb n="65"/><milestone unit="fol" n="197ra"/> Lamfroyt met eere scerper haex.</l>
<l>Al hadde Brune lettel ghemaex,</l>
<l>Hi ontsach meer ongheval</l>
<l>Ende sette al jeghen al.</l>
<l><hi rend="bold">D</hi>Oe hi dat gheruchte hoorde,</l>
<l n="740">Hi spranc up so dat hem scorde</l>
<l>Van sinen aensichte al die huut.</l>
<l>Al brochte Brune dat hoeft huut</l>
<l>Met aerbeide ende met pinen,</l>
<l>Nochtan liet hi daer van den zinen</l>
<l n="745">Eene oere ende beede sine lier.</l>
<l>Nye maecte God so leelic dier.</l>
<l>Hoe mochte hi zeerre sijn mesrocht.</l>
<l>Al haddi thoeft hute brocht,</l>
<l>Eer hi die voete conde ghewinnen,</l>
<l n="750">Blever alle die claeuwen binnen</l>
<l>Ende sine twee anscoen beede.</l>
<l>Dus gherochte hi huut met leede.</l>
<l>Hoe mochte hi zijn ontheert meer?</l>
<l>Die voete waren hem so zeer,</l>
<l n="755">Dat hi tloepen niet conste ghedoghen.</l>
<l>Dat bloet liep hem over die hoghen,</l>
<l>Dat hi niet wel conste ghesien.</l>
<l>Hine dorste bliven no vlien.</l>
<l>Hi sach suut onder die zonne</l>
<l n="760">Lamfroyt commen gheronnen;</l>
<l>Daer na die priester, die heere.</l>
<l>Hi quam gheloepen vele zeere;</l>
<l>Daer na die coster metter vane,</l>
<l>Daer na alle die prochiane,</l>
<l n="765">Die houde lieden metten jonghen.</l>
<l>Daer na quam up haren stap ghespronghen</l>
<l>Sulke quene die van houden</l>
<l>Cume eenen tant hadde behouden.</l>
<l>Wie so wille, wachte hem dies:</l>
<l n="770">Die scade hevet of verlies</l>
<l>Ende groet ongheval,</l>
<l>Over hem so willet al.</l>
<l>Dit sceen arem man Brunen wel.</l>
<l>Sulc dreechdem nu an sijn vel</l>
<l n="775">Die des ghesweghen hadde stille,</l>
<l>Hadde Bruun ghestaen tsinen wille.</l>
<l><milestone unit="fol" n="197rb"/> Dit was beneden eere riviere,</l>
<l><hi rend="bold">D</hi>At Brune, onsalichst alre diere,</l>
<l>Van meneghen dorper was beringhet.</l>
<l n="780">Doe was daer lettel ghedinghet.</l>
<l>Hem naecte groet onghemac:</l>
<l>Die een slouch, die ander stac,</l>
<l>Die een slouch, die ander warp.</l>
<l>Lamfroyt was hem alre scaerpst.</l>
<l n="785">Een hiet Lottram Lanc Voet.</l>
<l>Hi drouch eenen verboerden cloet</l>
<l>Ende stacken emmer na dat hoghe.</l>
<l>Vrauwe Vulmaerte, scerpe loghe</l>
<l>Ghinckene koken met eenen stave.</l>
<l n="790">Abelquac ende mijn vrauwe Bave</l>
<l>Laghen beede onder die voete</l>
<l>Ende streden beede om eene cloete.</l>
<l>Ludmoer metter Langher Nese</l>
<l>Drouch eenen loedwapper an een pese</l>
<l n="795">Ende ghincker met al omme zwinghen.</l>
<l>Ludolf metten Crommen Vingheren</l>
<l>Dede hem alles te voren,</l>
<l>Want hi was best gheboren,</l>
<l>Sonder Lamfroy alleene.</l>
<l n="800">Hughelijn metten Crommen Beene</l>
<l>Was zijn vader, dat weet men wale,</l>
<l>Ende was gheboren van Abscale</l>
<l>Ende was sone vrauwe Ogernen,</l>
<l>Eens hout makigghe van lanternen.</l>
<l n="805"><hi rend="bold">A</hi>Nder wijf ende ander man,</l>
<l>Meer dan ic ghenomen can,</l>
<l>Daden Brunen groet onghemac</l>
<l>So dat hem zijn bloet huut lac.</l>
<l>Brune ontfinc al sulc payment</l>
<l n="810">Als hem elc gaf daer omtrent.</l>
<l>Die pape liet den cruus staf</l>
<l>Ghestichte slaen, slach in slach,</l>
<l>Ende die coster metter vane</l>
<l>Ghinc hem vastelike ane.</l>
<l n="815">Lamfroyt quam ter selver wijlen</l>
<l>Met eere scerper bijlen</l>
<l>Ende slouchene tusschen hals ende hoeft,</l>
<l>Dat Brune wart zeere verdoeft,</l>
<l><pb n="66"/><milestone unit="fol" n="197va"/> Dat hi verspranc vanden slaghe</l>
<l n="820">Tusschen der riviere enter haghe</l>
<l>In eenen trop van houden wiven</l>
<l>Ende warper een ghetal van viven</l>
<l>In die riviere die daer liep,</l>
<l>Die wel wijt was ende diep.</l>
<l n="825">Des papen wijf wasser eene.</l>
<l>Des was spapen bliscap cleene.</l>
<l>Doe hi zijn wijf sach in die vliet,</l>
<l>Doene luste hem langher niet</l>
<l>Bruun te stekene no te slane.</l>
<l n="830">Hi riep: "Siet, edele prochiane,</l>
<l>Ghindre vloot vrauwe Julocke</l>
<l>Beede met spillen ende met rocke.</l>
<l>Nu toe, die haer helpen mach.</l>
<l>Ic gheve hem jaer ende dach</l>
<l n="835">Vul pardoen ende aflaet</l>
<l>Van alre sondeliker daet."</l>
<l><hi rend="bold">B</hi>Eede man ende wijf</l>
<l>Lieten den aermen keytijf</l>
<l>Brune ligghen over doot</l>
<l n="840">Ende ghinghen daer die pape gheboot</l>
<l>Beede met stringhen ende met haken.</l>
<l>Die wijle datsi die vrauwe huut traken,</l>
<l>So quam Brune in die riviere</l>
<l>Ende ontswam hem allen sciere.</l>
<l n="845">Die dorperen waren alle gram:</l>
<l>Si saghen dat hem Brune ontswam,</l>
<l>Datsi hem niet mochten volghen.</l>
<l>Upt touver stonden si verbolghen</l>
<l>Ende ghinghen na hem rampineren.</l>
<l n="850">Bruun die lach in die ryviere</l>
<l>Daer hi vant den meesten stroem.</l>
<l>Al dryvende bat hi dat God den boem</l>
<l>Moeste verdrouven ende verwaten</l>
<l>Daer hi zijn hoere in hadde ghelaten</l>
<l n="855">Ende beede sine lier.</l>
<l>Voert vloucte hi dat felle dier,</l>
<l>Den boesen vos Reynaerde,</l>
<l>Diene met sinen brunen baerde,</l>
<l>So diepe in die eecke dede crupen.</l>
<l n="860">Daer na Lamfroyt van der stupen</l>
<l><milestone unit="fol" n="197vb"/> Daer hi hem so leede dede.</l>
<l>In aldustanen ghebede</l>
<l>Lach Brune also langhe wijle,</l>
<l>Dat hi wel een halve mile</l>
<l n="865">Van der stede was ghedreven</l>
<l>Daer die dorpers waren bleven.</l>
<l>Hi was verpijnet ende moede</l>
<l>Ende onder commen van den bloede,</l>
<l>So dat hi hadde crancke vaert.</l>
<l n="870">Doe zwam hi te lande waert</l>
<l>Ende croep ligghen in dat hoever.</l>
<l>Ghine saghet noint droever</l>
<l>Gheen dier no gheenen man.</l>
<l>Hi lach jammerlic ende stan</l>
<l n="875">Ende slouch met beede sinen lancken.</l>
<l>Des mochte hi al Reynaerde dancken.</l>
<l><hi rend="bold">N</hi>U hoert wat Reynaert heeft ghedaen!</l>
<l>Hi hadde een vet hoen ghevaen</l>
<l>Bi Lamfroyts an der heyden,</l>
<l n="880">Eer hi danen was versceiden.</l>
<l>Hi hadt up eenen berch ghedreghen</l>
<l>Verre huut allen weghen,</l>
<l>Daer het eenlic was ghenouch.</l>
<l>Dat was wel zijn ghevouch.</l>
<l n="885">Dor dat daer was niemens ganc</l>
<l>Ende hi dor niemens bedwanc</l>
<l>Sine proye dorste rumen.</l>
<l>Doe hi dat hoen toten plumen</l>
<l>Hadde gheleit in sine male,</l>
<l n="890">Doe ghinc hi neder te dale</l>
<l>Eenen verholenliken pat.</l>
<l>Hi was utermaten zat.</l>
<l>Dat weder was scone ende heet.</l>
<l>Hi hadde gheloepen dat hem dat zweet</l>
<l n="895">Neder liep neven die liere.</l>
<l>Daer omme liep hi ter riviere,</l>
<l>Dor dat hi hem vercoelen soude.</l>
<l>In bliscap arde menichfoude</l>
<l>Was sijn herte doe bevaen.</l>
<l n="900">Hi hopede wel, al sonder waen,</l>
<l>Dat Lamfroyt hadde den beere versleghen</l>
<l>Ende hine thuus waert hadde ghedreghen.</l>
<l><pb n="67"/><milestone unit="fol" n="198ra"/> Doe sprac hi: "Hets mi wel ghevaren.</l>
<l>Die mi te hove meest soude daren,</l>
<l n="905">Die hebbic doot in desen daghe.</l>
<l>Nochtan wanic sonder claghe</l>
<l>Ende sonder wanconst bliven.</l>
<l>Ic mach te rechte bliscap driven."</l>
<l><hi rend="bold">D</hi>Oe Reynaert was in dese tale,</l>
<l n="910">Sach hi neder waert te dale</l>
<l>Ende vernam Bruun daer hi lach.</l>
<l>Enten eersten als hine sach,</l>
<l>Hadde hijs rauwe ende toren.</l>
<l>Daer die bliscap was te voren</l>
<l n="915">Daer lach in thoren ende nijt</l>
<l>Ende sprac: "Vermalendijt,</l>
<l>Lamfroyt, moet dijn herte sijn!</l>
<l>Du best dulre dan een zwijn!</l>
<l>Lamfroyt, ergher puten sone,</l>
<l n="920">Lettel eeren bestu ghewone.</l>
<l>Hoe es di dese beere ontgaen,</l>
<l>Die di te voren was ghevaen?</l>
<l>Hoe menich morseel leghet der an,</l>
<l>Dat gherne hetet menich man.</l>
<l n="925">O wy, Lamfroyt, verscroven druut,</l>
<l>Hoe rikelike een beere huut</l>
<l>Heefstu heden verloren,</l>
<l>Die di ghewonnen was te voren!"</l>
<l><hi rend="bold">D</hi>It scelden hevet Reynaert ghelaten</l>
<l n="930">Ende ghinc neder bi der straten</l>
<l>Dor te siene hoet Bruun stoet.</l>
<l>Doe hine sach ligghen al een bloet</l>
<l>Ende ziec ende onghesont</l>
<l>Den aermen beere, te dier stont,</l>
<l n="935">Dat sach Reynaert arde gherne.</l>
<l>Doe bescalt hine te sinen scherne:</l>
<l>"Siere, priester, dieu vo saut.</l>
<l>Kendi Reynaert, den rybaut?</l>
<l>Wildine scauwen, so siettene hier.</l>
<l n="940">Den roden scalc, den fellen ghier.</l>
<l>Seght mi priester, soete vrient,</l>
<l>Biden Heere dien ghi dient,</l>
<l>In wat ordinen wildi hu doen,</l>
<l>Dat ghi draghen roeden capproen?</l>
<l n="945"><milestone unit="fol" n="198rb"/> So weder sidi abd so pryhore?</l>
<l>Hi ghinc hu arde na den hore</l>
<l>Die hu dese crune hevet bescoren.</l>
<l>Ghi hebt huwen top verloren.</l>
<l>Ghi hebt hu anscoen af ghedaen.</l>
<l n="950">Ic wane ghi wilt zinghen gaen</l>
<l>Van huwen complete dat ghetijde.</l>
<l>Dit hoerde Brune ende wert omblijde,</l>
<l>Want hine const doe niet ghewreken.</l>
<l>Hem so dochte sijn herte breken</l>
<l n="955">Ende slouch weder in die riviere.</l>
<l>Hine wilde van den fellen diere</l>
<l>Nemmeer hoeren die tale.</l>
<l>Hi liet hem neder daer te dale</l>
<l>Metten strome dryven te hant</l>
<l n="960">Ende ghinc ligghen up dat zant.</l>
<l><hi rend="bold">H</hi>Oe sal nu Brune te hove comen?</l>
<l>Al mocht hem al de weerelt vromen,</l>
<l>Hine ghinghe niet over sine voete.</l>
<l>Hi was ghenoopt so onsoete</l>
<l n="965">In die eecke, daer hi te voren</l>
<l>Van tween voeten hadde verloren</l>
<l>Alle die claeuwen ende dat vel.</l>
<l>Hine conste niet ghepeinsen wel</l>
<l>Hoe hi best ten coninc gaet.</l>
<l n="970">Nu hoert, hoe hi die vaert bestaet.</l>
<l>Hi zat over sine hamen</l>
<l>Ende began met groter scamen</l>
<l>Rutsen over sinen staert.</l>
<l>Ende als hi dus moede waert,</l>
<l n="975">So wentelde hi dan eene wile.</l>
<l>Dus dreef hi meer dan eene mile</l>
<l>Eer hi tes coninx hove quam.</l>
<l>Doemen Brune vernam</l>
<l>In derre wijs van verren comen,</l>
<l n="980">Wart ghetwifelt van hem zomen</l>
<l>Wat daer quam ghewentelt zoe.</l>
<l>Dien coninc wart de herte onvroe,</l>
<l>Die Brune bekende te hant,</l>
<l>Ende seide: "Dit es mijn serjant,</l>
<l n="985">Brunen. Hem es dat hoeft so roet.</l>
<l>Hi es ghewont toter doot.</l>
<l><pb n="68"/><milestone unit="fol" n="198va"/> Ay God, wie heeftene so mesmaect?"</l>
<l>Binnen desen so was Brune ghenaect</l>
<l>Dat hi den coninc claghen mochte.</l>
<l n="990">Hi stan ende versuchte onzochte</l>
<l>Ende sprac: "Coninc, edel heere,</l>
<l>Wreket mi dor hu selves eere</l>
<l>Over Reynaerde, dat felle dier,</l>
<l>Die mi mine scone lier</l>
<l n="995">Met ziere lust verliesen dede</l>
<l>Ende daer toe mine hoeren mede</l>
<l>Ende hevet mi ghemaect als ghi siet."</l>
<l>Die coninc sprac: "Of ic dit niet</l>
<l>Ne wreke, so moetic zijn verdoomt!"</l>
<l n="1000">Ende hier na so hevet hi ghenoomt</l>
<l>Alle die hoechste bi namen</l>
<l>Ende ontboet datsi quamen</l>
<l>Alle gader an sinen raet.</l>
<l>Doe rieden si hoe dese daet</l>
<l n="1005">Best werde gherecht tes conincs eere.</l>
<l>Doe rieden die meeste heeren</l>
<l>Dat menne twee waerven daghen soude,</l>
<l>Reynaerde, of die coninc woude,</l>
<l>Ende horen tale ende weder tale.</l>
<l n="1010">Oec seiden si, si wilden wale</l>
<l>Dat Tybeert, die cater, van desen</l>
<l>Tote Reynaerde bode soude wesen.</l>
<l>Al ware hi cranc, hi ware vroet.</l>
<l>Dese raet dinct den coninc goet.</l>
<l n="1015"><hi rend="bold">D</hi>Oe sprac die coninc: "Heere Tybeert,</l>
<l>Gaet wech. Eer ghi weder keert,</l>
<l>Besiet dat Reynaert met hu come.</l>
<l>Dese heeren segghen some,</l>
<l>Al es Reynaert andren dieren fel,</l>
<l n="1020">Hi gheloevet hu so wel,</l>
<l>Dat hi gherne doet huwen raet.</l>
<l>Ne comt hi niet, hets hem quaet.</l>
<l>Men salne drie waerven daghen</l>
<l>Te lachtre alle sinen maghen.</l>
<l n="1025">Gaet Tybeert, dit secht hem."</l>
<l>"Ay heere," sprac Tybeert, "ic bem</l>
<l>Een arem wicht, een cleene dier.</l>
<l>Heere Brune, die staerc was ende fier,</l>
<l><milestone unit="fol" n="198vb"/> Ne conste Reynaert niet ghewinnen.</l>
<l n="1030">In welker wijs salics beghinnen?"</l>
<l>Doe sprac die coninc: "Heere Tybeert,</l>
<l>Ghi zijt wijs ende wel gheleert,</l>
<l>Al sidi niet groet. Nochtan,</l>
<l>Hets menich die met luste can</l>
<l n="1035">Dat werken ende met goeden rade,</l>
<l>Dat hi met crachte niet ne dade.</l>
<l>Gaet, doet sciere mijn ghebod."</l>
<l>Tybeert sprac: "Nu helpe mi God,</l>
<l>Dat het mi moete wel vergaen.</l>
<l n="1040">Ic sal eene vaert bestaen</l>
<l>Die mi doet zwaer in minen moet.</l>
<l>God ghevere mi af al goet."</l>
<l><hi rend="bold">N</hi>U moet Tybeert doen die vaert,</l>
<l>Die zeere es drouve ende vervaert.</l>
<l n="1045">Ende als hi up den wech quam,</l>
<l>Sach hi van verren ende vernam</l>
<l>Sente Martins voghel ende quam ghevloghen.</l>
<l>Doe wart Tybeert vroe ende in hoghen</l>
<l>Ende riep an Sente Martins voghel:</l>
<l n="1050">"Nu vliech te miere rechter hant."</l>
<l>Die voghel vloech daer hi vant</l>
<l>Een haghe daer hi in wilde lijden</l>
<l>Ende vloech Tybeert ter luchter zijden.</l>
<l>Dit teekin ende dit ghemoet</l>
<l n="1055">Dochte Tybeert niet wesen goet.</l>
<l>Hadde hi ghesien den voghel lijden</l>
<l>Scone ter rechter zijden,</l>
<l>So waende hi hebben goet gheval.</l>
<l>Nu was hi dies onthopet al.</l>
<l n="1060">Nochtan maecte hi hem selven moet</l>
<l>Ende gheliet hem, als menich doet,</l>
<l>Bet dan hem te moede was.</l>
<l>Dus liep hi henen sinen pas,</l>
<l>Tes hi quam te Manpertus</l>
<l n="1065">Ende vant Reynaerde in zijn huus</l>
<l>Alleene staen, verweendelike.</l>
<l>Tybeert sprac: "God, die rike,</l>
<l>Moete hu goeden avont gheven.</l>
<l>Die coninc dreecht hu an hu leven,</l>
<l n="1070">Ne comdi niet te hove met mi."</l>
<l><pb n="69"/><milestone unit="fol" n="199ra"/> Reynaert sprac: "Tybeert, helet vry,</l>
<l>Neve, ghi zijt mi willecome!</l>
<l>God gheve hu eere ende vrome.</l>
<l>Bi Gode, dat jan ik hu wale."</l>
<l n="1075">Wat coste Reynaerde scone tale.</l>
<l>Al seghet sine tonghe wale,</l>
<l>Sine herte die es binnen fel!</l>
<l>Dit wert Tybeerde ghetoghet wel</l>
<l>Eer die lijne wert ghelesen</l>
<l n="1080">Ten hende. Ende met desen</l>
<l>Sprac Reynaert: "Neve, ic wille dat ghi</l>
<l>Tavont herberghe hebt met mi</l>
<l>Ende morghen willen wi metten daghe</l>
<l>Te hove waert sonder saghe.</l>
<l n="1085">In hebbe oec onder alle mine maghe</l>
<l>Niement, Tybeert, daer ic mi nu</l>
<l>Bet up verlate dan up hu.</l>
<l>Hier was commen Bruun, de braet.</l>
<l>Hi toechde mi so fel ghelaet</l>
<l n="1090">Ende dochte mi so over staerc,</l>
<l>Dat ic omme dusent maerc</l>
<l>Den wech met hem niet hadde bestaen.</l>
<l>Dat sal ic met hu, al sonder waen,</l>
<l>Maerghin metter dagheraet."</l>
<l n="1095">Tybeert sprac: "Hets beteren raet</l>
<l>Ende het dinct mi beter ghedaen</l>
<l>Dat wi nochtavont te hove gaen</l>
<l>Dan wi tote morghin beiden.</l>
<l>Die mane scijnet an der heiden</l>
<l n="1100">Also claer alse die dach.</l>
<l>Ic wane, niemen ne sach</l>
<l>Beter tijt tote onser vaert."</l>
<l>"Neen, lieve neve," sprac Reynaert,</l>
<l>"Sulc mochte ons daer ghemoeten,</l>
<l n="1105">Hi soude ons quedden ende groeten</l>
<l>Die ons nemmermee dade goet,</l>
<l>Quame hi snachts in ons ghemoet.</l>
<l>Ghi moet herberghen tavont met mi."</l>
<l>Tybeert sprac: "Wat souden wy</l>
<l n="1110">Eten, Reynaert, of ic hier bleve?"</l>
<l>"Daer omme zorghe ic, lieve neve.</l>
<l>Hier es der spijsen quaden tijt.</l>
<l><milestone unit="fol" n="199rb"/> Ghi mocht heten, begheerdijt,</l>
<l>Een stic van eere honich raten,</l>
<l n="1115">Die bequamelic es utermaten.</l>
<l>Wat sechdi, moochdi shonichs yet?"</l>
<l>Tybeert sprac: "Mine roukes niet.</l>
<l>Reynaert hebdi niet in huus?</l>
<l>Gavedi mi eene vette muus,</l>
<l n="1120">Daer mede lietic hu ghewaert."</l>
<l>"Eene vette muus," sprac Reynaert,</l>
<l>"Soete Tybeert, wat secht di?</l>
<l>Hier woent noch een pape bi,</l>
<l>Een scuere staet noch an sijn huus,</l>
<l n="1125">Daer in es meneghe vette muus.</l>
<l>Ic waense niet ghedroughe een waghen,</l>
<l>So dicken hoere ic den pape claghen</l>
<l>Dat sine dryven huten huuse."</l>
<l>"Reynaert, zijn daer so vette muse?</l>
<l n="1130">Verghave God, waer ic nu daer."</l>
<l>"Tybeert," seit hi, "sechdi waer?</l>
<l>Wildi muse?" "Of icse wille!</l>
<l>Reynaert, doet dies een ghestille.</l>
<l>Ic minne muse voer alle saken.</l>
<l n="1135">Weetti niet dat muse smaken</l>
<l>Bet dan eenich venisoen?</l>
<l>Wildi minen wille doen</l>
<l>Dat ghi mi leet daer si zijn,</l>
<l>Daer mede mochti die hulde mijn</l>
<l n="1140">Hebben, al haddi minen vadre</l>
<l>Doot ende mijn gheslachte al gadre."</l>
<l><hi rend="bold">R</hi>Eynaert sprac: "Neve, houddi hu spot?"</l>
<l>"Neenic, Reynaert, also helpe mi God."</l>
<l>"Weet God, Tybeert, wistic dat,</l>
<l n="1145">Ghi soutter sijn nochtavont sat."</l>
<l>"Sat, Reynaert? Dat ware vele."</l>
<l>"Tybeert, dat sechdi thuwen spele."</l>
<l>"In doe, Reynaert, bi miere wet.</l>
<l>Haddic een muus ende waer so vet,</l>
<l n="1150">In gaefse niet omme eenen busant."</l>
<l>"Tybeert, gaet met mi te hant.</l>
<l>Ic leede hu daer ter selver stat</l>
<l>Daer icker hu sal maken zat,</l>
<l>Eer ic nemmermeer van hu sceede."</l>
<l n="1155"><pb n="70"/><milestone unit="fol" n="199va"/> "Ja ic, Reynaert, up die gheleede</l>
<l>Ghinghe ic met hu te Mompelier."</l>
<l>"So gaen wi dan, wi sijn hier</l>
<l>Al te langhe", sprac Reynaert.</l>
<l>Doe so namen si up die vaert.</l>
<l n="1160">Tybeert ende sijn oem Reynaert</l>
<l>Ende liepen daer si loepen wilden</l>
<l>Datsi nye toghel up hilden,</l>
<l>Eer si quamen tes papen scuere,</l>
<l>Die met eenen erdinen muere</l>
<l n="1165">Al omme ende omme was beloken,</l>
<l>Daer Reynaert in was te broken</l>
<l>Des ander daghes daer te voren</l>
<l>Doe die pape hadde verloren</l>
<l>Eenen hane die hi hem nam.</l>
<l n="1170">Hier omme was tornich ende gram</l>
<l>Des papen sone Martinet</l>
<l>Ende hadde voer dat gat gheset</l>
<l>Een strec den vos mede te vane.</l>
<l>Dus gherne wrake hi den hane.</l>
<l n="1175">Dit wiste Reynaert, dat felle dier,</l>
<l>Ende sprac: "Neve Tybeert, hier,</l>
<l>Crupet in dit selve gat.</l>
<l>Ne weset traghe no lat.</l>
<l>Gaet al omme ende omme gripen.</l>
<l n="1180">Hoert hoe die muse pipen!</l>
<l>Keert weder huut als ghi zijt sat.</l>
<l>Ic sal hier bliven voer dit gat</l>
<l>Ende sal hu hier buten beiden.</l>
<l>Wine moghen niet tavont sceiden.</l>
<l n="1185">Morghin gaen wi te hove waert.</l>
<l>Tybeert siet dat ghi niet en spaert.</l>
<l>Gaet heten ende laet ons keeren</l>
<l>Te miere herberghen met eeren.</l>
<l>Mijn wijf sal ons wel ontfaen."</l>
<l n="1190">"Willic te desen gate in gaen?</l>
<l>Wat sechdi, Reynaert, eist hu raet?</l>
<l>Die papen connen vele baraet,</l>
<l>Ic besteecse arde noode."</l>
<l>"O wy, Tybeert, twi sidi bloode?</l>
<l n="1195">Wanen quam huwer herten desen wanc?"</l>
<l>Tybeert scaemde hem ende spranc</l>
<l><milestone unit="fol" n="199vb"/> Daer hi vant groet ongherec,</l>
<l>Want eer hijt wiste, was hem een strec</l>
<l>Omme sinen hals arde vast.</l>
<l n="1200">Dus hoende Reynaert sinen gast.</l>
<l>Alse Tybeert gheware wart</l>
<l>Des strecs, wart hi vervaert</l>
<l>Ende spranc voert. Dat strec liep toe.</l>
<l>Tybeert moeste roupen doe</l>
<l n="1205">Ende wroughede hem selven dor den noot.</l>
<l>Hi makede een gheroup so groot</l>
<l>Met eenen jammerliken ghelate,</l>
<l>Dat Reynaert hoerde up der strate,</l>
<l>Buten, daer hi alleene stoet,</l>
<l n="1210">Ende riep: "Vindise goet,</l>
<l>Die muse, Tybeert, ende vet?</l>
<l>Wiste nu dat Martinet,</l>
<l>Dat ghi ter taflen satet</l>
<l>Ende dit wiltbraet dus hatet,</l>
<l n="1215">Dat ghi verteert in weet hoe,</l>
<l>Hi sauder hu saeuse maken toe.</l>
<l>So hovesch een cnape es Martinet!</l>
<l>Tybeert, ghi singhet in lanc so bet.</l>
<l>Pleecht men tes coninx hove des?</l>
<l n="1220">Verghave God, die gheweldich es,</l>
<l>Dat, Tybeert, daer met hu ware</l>
<l>Ysingrijn, die mordenare,</l>
<l>In sulker bliscap als ghi zijt!"</l>
<l>Dus heeft Reynaert groot delijt</l>
<l n="1225">Dor Tybeerts ongheval.</l>
<l>Ende Tybeert stont ende ghal</l>
<l>So lude dat Martinet ontspranc.</l>
<l>Martinet riep: "Ha ha, God danc!</l>
<l>Ter goeder tijt heeft nu ghestaen</l>
<l n="1230">Mijn strec. Ic hebber met ghevaen</l>
<l>Den hoenre dief, na minen wane.</l>
<l>Nu toe, ghelden wi hem den hane!"</l>
<l><hi rend="bold">M</hi>Et desen wart hi toten viere</l>
<l>Ende ontstac eenen stroe wisch sciere</l>
<l n="1235">Ende wecte moedre ende vadre</l>
<l>Ende die kindre alle gadre</l>
<l>Ende riep: "Nu toe, hi es ghevaen!"</l>
<l>Doe mochtemen sien porren saen</l>
<l><pb n="71"/><milestone unit="fol" n="200ra"/> Alle die in dien huus waren.</l>
<l n="1240">Selve die pape ne wilde niet sparen,</l>
<l>Quam hute sinen bedde, moeder naect.</l>
<l>Martinet hi was gheraect</l>
<l>Tote Tybeert ende riep: "Hijs hier!"</l>
<l>Die pape spranc an dat vier</l>
<l n="1245">Ende ghegreep zijns wijfs rocke.</l>
<l>Een offer keersse nam vrouwe Julocke</l>
<l>Ende ontstacse metter haest.</l>
<l>Die pape liep Tybeert naest</l>
<l>Ende ghincken metten rocke slaen.</l>
<l n="1250">Doe moeste Tybeert daer ontfaen</l>
<l>Wel meneghen slach, al in een.</l>
<l>Die pape stont, als hem wel sceen,</l>
<l>Al naect ende slouch slach in slach</l>
<l>Up Tybeert die voer hem lach.</l>
<l n="1255">Daer ne spaerdene haer ne gheen.</l>
<l>Martinet ghegreep eenen steen</l>
<l>Ende warp Tybeert een hoghe huut.</l>
<l>Die pape stont al bloeter huut</l>
<l>Ende hief up eenen groeten slach.</l>
<l n="1260">Alse Tybeert dat ghesach,</l>
<l>Dat hi emmer sterven soude,</l>
<l>Doe dedi een deel als die boude,</l>
<l>Dat dien pape verghinc te scanden.</l>
<l>Beede met claeuwen ende met tanden</l>
<l n="1265">Dedi hem pant, alsoet wel scheen,</l>
<l>Ende spranc dien pape tusschen die been</l>
<l>In die burse al sonder naet,</l>
<l>Daermen dien beyaert mede slaet.</l>
<l>Dat dinc viel neder up den vloer.</l>
<l n="1270">Die vrauwe was zeerich ende zwoer,</l>
<l>Bi der zielen van haren vader,</l>
<l>Sine wilde wel om al gader</l>
<l>Die offerande van eenen jare,</l>
<l>Dat niet den pape ghevallen ware</l>
<l n="1275">Dit vernoy ende dese scame.</l>
<l>So sprac: "Int sleets duvels name</l>
<l>Moete dit strec sijn gheset.</l>
<l>Siet, lieve neve Martinet:</l>
<l>Dit was van huwes vader ghewande.</l>
<l n="1280">Siet hier mijn scade ende mijn scande</l>
<l><milestone unit="fol" n="200rb"/> Emmermeer voert in allen stonden.</l>
<l>Al ghenase hi van der wonden,</l>
<l>Hi blivet den soeten spele mat."</l>
<l>Reynaert stont noch doe voer tgat.</l>
<l n="1285"><hi rend="bold">D</hi>Oe hi dese tale hoerde,</l>
<l>Hi louch dat hem bachten scorde</l>
<l>Ende hem crakede die taverne.</l>
<l>Doe sprac hi te sinen scherne:</l>
<l>"Swijghet, Julocke, soete vrouwe,</l>
<l n="1290">Ende laet zijncken desen rauwe</l>
<l>Ende laet bliven huwen toren!</l>
<l>Wattan, al hevet hu heere verloren</l>
<l>Eenen van den clippelen zinen,</l>
<l>Al te min so sal hi pinen!</l>
<l n="1295">Laet bliven dese tale achtre!</l>
<l>Gheneset de pape, en es gheen lachtre</l>
<l>Dat hi ludet met eere clocken!"</l>
<l>Dus troeste Reynaert vrauwe Ju Locken,</l>
<l>Die haer arde zeere mesliet.</l>
<l n="1300">Die pape mochte langher niet</l>
<l>Ghestaen; hi viel in ommacht.</l>
<l>Doe hiefsene up met haerre cracht</l>
<l>Ende drouchene recht te bedde waert.</l>
<l>Hier binnen keerde Reynaert</l>
<l n="1305">Alleene ter herberghen waert</l>
<l>Ende liet Tybeert zeere vervaert</l>
<l>Ende in zorghen van der doot.</l>
<l>Al was Tybeerts zorghe groet,</l>
<l>Doe hise alle onledich sach</l>
<l n="1310">Over dien pape die daer lach</l>
<l>Ghewont, doe ghinc hi hem pinen</l>
<l>So dat hi metten tanden zine</l>
<l>Die pese midden beet ontwee.</l>
<l>Doe ne wildi letten nemmee</l>
<l n="1315">Ende spranc weder hute ten gate</l>
<l>Ende dede hem up die rechte strate</l>
<l>Die tes conincx waert ghelach.</l>
<l>Eer hi daer quam so waest dach</l>
<l>Ende die zonne begonste rijsen.</l>
<l n="1320">In eens arems ziecs wijsen</l>
<l>Quam Tybeert in thof gheronnen,</l>
<l>Die tes papen hadde ghewonnen</l>
<l><pb n="72"/><milestone unit="fol" n="200va"/> Dat hi langhe claghen mach.</l>
<l>Alse die coninc dit versach,</l>
<l n="1325">Dat hi hadde dat hoeghe verloren,</l>
<l>Doe mochtemen vreeselike horen</l>
<l>Den coninc dreeghen den dief Reynaert.</l>
<l>Die coninc doe niet langher ne spaert,</l>
<l>Hine riep sine baroene te rade</l>
<l n="1330">Ende vraechde wat hi best dade</l>
<l>Jeghen Reynaerts overdaet.</l>
<l>Doe wart ghindre menich raet</l>
<l>Hoemen Reynaert ter redenen brochte,</l>
<l>Die dese overdaet wrochte.</l>
<l n="1335"><hi rend="bold">D</hi>Oe sprac Grimbeert die das,</l>
<l>Die Reynaerts broeder sone was:</l>
<l>"Ghi heeren, ghi hebt meneghen raet.</l>
<l>Al ware mijn oem noch also quaet,</l>
<l>Salmen vry recht voert draghen:</l>
<l n="1340">Men salne drie waerven daghen,</l>
<l>Alsomen doet eenen vryen man.</l>
<l>Ende en comt hi niet dan,</l>
<l>So es hi sculdich alre dinc</l>
<l>Daer hi af voer den coninc</l>
<l n="1345">Van desen heeren es beclaghet."</l>
<l>"Wie wildi, Grimbeert, dattene daghet?"</l>
<l>Sprac de coninc, "Wie es hier</l>
<l>Die sijn hoeghe ofte sijn lier</l>
<l>Wille setten in avontueren</l>
<l n="1350">Omme eene felle creatuere?</l>
<l>Ic wane hier niemene en es so zot."</l>
<l>Grimbeert sprac: "So helpe mi God.</l>
<l>Siet mi hier, ic bem so coene</l>
<l>Dat ic wel dar bestaen te doene</l>
<l n="1355">Dese bodscap, ghebiedijt."</l>
<l>"Grimbeert, gaet wech, ende zijt</l>
<l>Vroet ende wacht hu jeghen mesval."</l>
<l>Grimbert sprac: "Coninc, heere, ic sal."</l>
<l><hi rend="bold">D</hi>Us gaet Grimbeert te Manpertuus.</l>
<l n="1360">Als hire quam, vant hi in huus</l>
<l>Sinen oem ende vrauwe Ermelijnen,</l>
<l>Die bi haren welpekijnen</l>
<l>Laghen in die haghedochte.</l>
<l>Ende ten eersten dat Grimbeert mochte,</l>
<l n="1365"><milestone unit="fol" n="200vb"/> Groette hi sinen oem ende ziere moyen.</l>
<l>Hi sprac: "En sal hu niet vernoyen</l>
<l>Des onrechts daer ghi in zijt?</l>
<l>Dincket hu noch niet wesen tijt</l>
<l>Dat ghi trect, oem Reynaert,</l>
<l n="1370">Tote des conincs hove waert,</l>
<l>Daer ghi wel zeere zijt beclaghet?</l>
<l>Ghi zijt III waerven ghedaghet.</l>
<l>Vermerrendi maerghin den dach,</l>
<l>So zorghic dat hu ne mach</l>
<l n="1375">Negheene ghenade nie ghescien.</l>
<l>Ghi sult in den derden daghe sien</l>
<l>Huwen casteel bestormen, Manpertuus.</l>
<l>Ghi sult gherecht sien voer hu huus</l>
<l>Eene galghe ofte een rat.</l>
<l n="1380">Over waer segghic hu dat:</l>
<l>Beede hu kindre ende hu wijf</l>
<l>Sullen verliesen haer lijf</l>
<l>Lachterlike, al sonder waen.</l>
<l>Ghine moghet selve niet ontgaen.</l>
<l n="1385">Daer omme es hu de beste raet,</l>
<l>Dat ghi met mi te hove gaet.</l>
<l>Hets messelic hoet ghevallen mach...</l>
<l>Hu es dicken up eenen dach</l>
<l>Vremder avontueren ghevallen,</l>
<l n="1390">Dan ghi noch - qijite van hem allen -</l>
<l>Met des conincx orlove</l>
<l>Maerghin sciet huten hove."</l>
<l><hi rend="bold">R</hi>Eynaert seide: "Ghi secht waer.</l>
<l>Nochtan, Grimbeert, comme ic daer,</l>
<l n="1395">Onder des conincs ghesinde,</l>
<l>Dat ic binnen den hove vinde,</l>
<l>Es up mi verbolghen al.</l>
<l>Quame ic danen, het ware gheval.</l>
<l>Nochtan dinct mi beter wesen</l>
<l n="1400">- Ghenese of ic mach ghenesen -</l>
<l>Dat ic met hu te hove vare</l>
<l>Dan het al verloren ware:</l>
<l>Casteel, kindre ende wijf</l>
<l>Ende daer toe mijns selves lijf.</l>
<l n="1405">In mach den coninc niet ontgaen.</l>
<l>Alse ghi wilt, so willic gaen.</l>
<l><pb n="73"/><milestone unit="fol" n="201ra"/> Hoert," seit hi, "vrauwe Hermelijne,</l>
<l>Ic bevele hu die kindre mine,</l>
<l>Dat ghire wale pleghet nu.</l>
<l n="1410">Voer alle dandre bevelic hu</l>
<l>Minen zone Reynaerdine.</l>
<l>Hem staen wel de gaerdeline</l>
<l>In zine muulkine over al.</l>
<l>Ic hope dat hi mi slachten sal.</l>
<l n="1415">Hier es Rollel, ende scone dief,</l>
<l>Die hebbic nochtan harde lief,</l>
<l>Ja, als yement sine kindre doet.</l>
<l>Al eist dat ic nu van hier moet,</l>
<l>Ic salt mi nemen arde na</l>
<l n="1420">Up dat ic mach, dat ic ontga.</l>
<l>Grimbeert, neve, God moet hu lonen."</l>
<l>Met hoofschen woorden ende met sconen</l>
<l>Nam Reynaert an de sine orlof</l>
<l>Ende ruumde sijns selves hof.</l>
<l n="1425">Ay, hoe drouve bleef vrauwe Hermeline</l>
<l>Ende hare cleene welpekine.</l>
<l><hi rend="bold">D</hi>Oe Reynaert sciet huut Manpertuus</l>
<l>Ende hi hof liet ende huus</l>
<l>Aldus omberaden staen.</l>
<l n="1430">Nu hoert wat Reynaert heeft ghedaen</l>
<l>Teerst dat hi quam an der heyden.</l>
<l>Hi sprac te Grimbeerte ende zeide:</l>
<l>"Grimbert, scone, wel soete neve,</l>
<l>Van zorghen suchtic ende beve.</l>
<l n="1435">Lieve neve, ic wille gaen</l>
<l>- Nu hoert mine redene saen -</l>
<l>Te biechten hier te di:</l>
<l>Hier nes ander pape bi.</l>
<l>Hebbic mine biechte ghedaen,</l>
<l n="1440">Hoe so die saken sijn vergaen,</l>
<l>Mine ziele sal te claerre wesen."</l>
<l>Grimbeert andwoerde na desen:</l>
<l>"Oem, wildi te biechten gaen,</l>
<l>So moetti dan verloven saen</l>
<l n="1445">Alle diefte ende allen roef,</l>
<l>Of en diet hu niet een loef."</l>
<l>"Dat weetic wel," sprac Reynaert,</l>
<l>"Grimbeert, nu hoert haer waert</l>
<l><milestone unit="fol" n="201rb"/> Ende vandet mi geraden.</l>
<l n="1450">Siet, ic comme hu te ghenaden</l>
<l>Van alle gader minen mesdaden.</l>
<l>Nu hoert, Grimbeert, ende verstaet:</l>
<l>Confiteor pater, mater,</l>
<l>Dat ic den otter ende den cater</l>
<l n="1455">Ende alle diere hebbe mesdaen.</l>
<l>Daer af willic mi in biechten dwaen."</l>
<l>Grimbeert sprac: "Oem, walschedi?</l>
<l>Of ghi yet wilt, spreect jeghen mi</l>
<l>In Dietsche, dat ict mach verstaen."</l>
<l n="1460">Doe sprac Reynaert: "Ic hebbe mesdaen</l>
<l>Jeghen alle diere die leven.</l>
<l>Bidt gode dat hijt mi moete vergheven.</l>
<l>Ic dede minen oem Brune</l>
<l>Al bloedich maken sine crune.</l>
<l n="1465">Tybeert dede ic muse vaen</l>
<l>Daer ickene zeere dede slaen</l>
<l>Tes papen huus, daer hi spranc int net.</l>
<l>Ic hebbe ghedaen groet ongherec</l>
<l>Canticleer ende sine kindre,</l>
<l n="1470">Waren si meerre ofte mindre,</l>
<l>Dicken makedicse los.</l>
<l>Dor recht beclaghet hi den vos.</l>
<l>Die coninc en es mi oec niet ontgaen.</l>
<l>Ic hebbe hem toren oec ghedaen</l>
<l n="1475">Ende mesprijs der coninghinne,</l>
<l>Datsi spade sullen verwinnen</l>
<l>Also vele eeren van mi.</l>
<l>Oec hebbic, dat segghic di,</l>
<l>Grimbeert, mee liede bedroghen</l>
<l n="1480">Dan ic di soude ghesegghen moghen.</l>
<l>Ende Ysengrijn, dat verstaet,</l>
<l>Hietic oem dor baraet.</l>
<l>Ic maectene moonc ter Elmaren,</l>
<l>Daer wi beede begheven waren.</l>
<l n="1485">Dat wart hem al te zeere te pinen.</l>
<l>Ic dede hem an die clocke lijnen</l>
<l>Binden beede sine voete.</l>
<l>Dat luden wart hem doe so soete</l>
<l>Dat hijt emmer wilde leeren.</l>
<l n="1490">Dat verghinc hem tonneeren,</l>
<l><pb n="74"/><milestone unit="fol" n="201va"/> Want hi luudde so utermaten,</l>
<l>Dat alle die ghinghen bider straten</l>
<l>Ende waren binnen der Elmare,</l>
<l>Waenden dat die duvel ware</l>
<l n="1495">Ende liepen daer si luden hoerden.</l>
<l>Eer hi doe conste in corten woerden</l>
<l>Ghespreken: "Ic wille mi begheven",</l>
<l>Hadsi hem na ghenomen tleven.</l>
<l>Sint dedic hem crune gheven.</l>
<l n="1500">Hem maechs ghedincken al zijn leven,</l>
<l>Dat weetic wel over waer.</l>
<l>Ic dede hem af bernen dat haer,</l>
<l>So dat hem die zwaerde cramp.</l>
<l>Sint dedic hem meerren scamp</l>
<l n="1505">Up thijs daer icken leerde visschen,</l>
<l>Daer hi mi niet conste ontwisschen.</l>
<l>Hi ontfincker meneghen slach.</l>
<l>Sint leeddickene up eenen dach</l>
<l>Tote des papen van Vimbloys.</l>
<l n="1510">In al dat lant van Vermendoys,</l>
<l>So en woende gheen pape riker.</l>
<l>Die selve pape hadde eenen spijker,</l>
<l>Daer menich vet bake in lach.</l>
<l>Des haddic dicken goet ghelach.</l>
<l n="1515">Onder dien spijker haddic een gat</l>
<l>Verholenlike ghemaect. In dat,</l>
<l>Daer dedic Ysingrijn in crupen.</l>
<l>Daer vant hi rentvleesch in cupen</l>
<l>Ende baken hanghende vele.</l>
<l n="1520">Des vleesch dedi dor sine kele</l>
<l>So vele gheliden utermaten.</l>
<l>Als hi weder huten gate</l>
<l>Waende keeren huter noet,</l>
<l>Hem was dien leeden buuc so groet,</l>
<l n="1525">Dat hi beclaghede zijn ghewin.</l>
<l>Daer hi was commen ongherich in,</l>
<l>Ne condi niet commen huut.</l>
<l>Ic liep, ic maecte groet gheluut</l>
<l>Int dorp ende maecte groet gherochte.</l>
<l n="1530">Nu hoert wat ic daer toe brochte:</l>
<l>Ic liep aldaer die pape zat</l>
<l>Te ziere taflen ende hat.</l>
<l><milestone unit="fol" n="201vb"/> <hi rend="bold">D</hi>Ie pape hadde eenen cappoen,</l>
<l>Dat was dat alre beste hoen</l>
<l n="1535">Dat men in al dat lant vant.</l>
<l>Hi was ghewent al toter hant.</l>
<l>Dien prandic in minen mont</l>
<l>Voer die tafle daer hi stont,</l>
<l>Al daert die pape toe sach.</l>
<l n="1540">Doe riep die pape: "Nu vant, slach!</l>
<l>Helpe! Wie sach dit wonder nye!</l>
<l>Die vos comt daer ic toe zye</l>
<l>Ende roeft mi in mijns huus.</l>
<l>So helpe mi Sancta Spiritus.</l>
<l n="1545">Te wers hem, dat hire quam!"</l>
<l>Dat tafel mes hi up nam</l>
<l>Ende stac de tafle datso vloech</l>
<l>Verre boven mi arde hoech</l>
<l>In midden waerde up den vloer.</l>
<l n="1550">Hi vloucte zeere ende zwoer</l>
<l>Ende hi riep lude: "Slach ende va!"</l>
<l>Ende ic voeren ende hi na.</l>
<l>Sijn tafel mes haddi verheven</l>
<l>Ende brochte mi ghedreven</l>
<l n="1555">Up Ysingrijn daer hi stont.</l>
<l>Ic hadde dat hoen in minen mont,</l>
<l>Dat arde groet was ende zwaer.</l>
<l>Datso moestic laten daer,</l>
<l>Waest mi leet ofte lief.</l>
<l n="1560">Doe riep die pape: "Ay heere dief,</l>
<l>Ghi moet den roef hier laten!"</l>
<l>Hi riep ende ic ghinc miere straten</l>
<l>Danen, daer ic wesen woude.</l>
<l>Alse die pape up heffen soude</l>
<l n="1565">Dat hoen, sach hi Ysingrine.</l>
<l>Doe naecte hem eene grote pine.</l>
<l>HI warpene int hoeghe metten messe.</l>
<l>Den pape volchden si zesse,</l>
<l>Die alle met groeten staven quamen.</l>
<l n="1570">Ende als si Ysingrijn vernamen,</l>
<l>Doe maecten si een groet gheluut</l>
<l>Ende die ghebuere quamen huut</l>
<l>Ende maecten grote niemare</l>
<l>Manlic andren, dat daer ware</l>
<l n="1575"><pb n="75"/><milestone unit="fol" n="202ra"/> In spapen spijker een wulf ghevaen,</l>
<l>Die hem selven hadde ghevaen</l>
<l>Bi den buke in dat gat.</l>
<l>Als die ghebuere ghevreescheden dat,</l>
<l>Liepen si dat wonder bescauwen.</l>
<l n="1580">Aldaer wart Ysingrijn te blauwen,</l>
<l>So dat hem ghinc al huten spele,</l>
<l>Want hi ontfincker arde vele</l>
<l>Groete slaghe ende groete worpe.</l>
<l>Dus quamen die kindre van den dorpe</l>
<l n="1585">Ende verbonden hem die hoghen.</l>
<l>Het stont hem so, hi moest ghedoghen.</l>
<l>So zeere slouch si ende staken,</l>
<l>Dat sine huten gate traken.</l>
<l>Doe ghedoghedi vele onghevals,</l>
<l n="1590">Ende bonden hem an sinen hals</l>
<l>Eenen steen ende lietene gaen</l>
<l>Ende lietene diene honden saen,</l>
<l>Diene ghinghen bassen ende jaghen.</l>
<l>Oec diende men hem met groten slaghen</l>
<l n="1595">So langhe dat hi ghelove was.</l>
<l>Doe viel hi neder up dat gras</l>
<l>Of hi ware al steen doot.</l>
<l>Doe was dier kindre bliscap groot.</l>
<l>Ghindre was groete niemare.</l>
<l n="1600">Si namene ende leidene up eene bare</l>
<l>Ende droughene met groten ghehuke</l>
<l>Over steene ende over struke.</l>
<l><hi rend="bold">B</hi>Uten dien dorpe in eene gracht</l>
<l>Bleef hi ligghende al dien nacht.</l>
<l n="1605">Inne weet hoe hi danen voer.</l>
<l>Sint verwervic dat hi mi zwoer</l>
<l>Sine hulde een jaer al omtrent.</l>
<l>Dat dedi up sulc convent</l>
<l>Dat icken soude maken hoenre sat.</l>
<l n="1610">Doe leeddickene in eene stat</l>
<l>Daer ic hem dede te verstane,</l>
<l>Dat twee hinnen ende eenen hane</l>
<l>In een groet huus an eere straten</l>
<l>Up eenen aenbalke saten,</l>
<l n="1615">Recht teere valdore bi.</l>
<l>Daer dedic Ysingrijn bi mi</l>
<l><milestone unit="fol" n="202rb"/> Up dat huus clemmen boven.</l>
<l>Ic seide, ic wilde hem gheloven,</l>
<l>Wildi crupen in die valdore,</l>
<l n="1620">Dat hire soude vinden vore</l>
<l>Van vetten hoenren sijn ghevouch.</l>
<l>Ter valdore ghinc hi ende louch</l>
<l>Ende croep daer in met vare</l>
<l>Ende began tasten haren thare.</l>
<l n="1625">Hi taste ende als hi niet en vant,</l>
<l>Sprac hi: "Neve, hets hier bewant</l>
<l>Te zorghen, ic ne vinder niet."</l>
<l>Ic sprac: "Oem, wats hu ghesciet?</l>
<l>Cruupter een lettel bet in.</l>
<l n="1630">Men moet wel pijnen om ghewin.</l>
<l>Ic hebse wech, diere saten voren."</l>
<l>Dus so liet hi hem verdoren,</l>
<l>Dat hi die hoenre te verre sochte.</l>
<l>Ic sach dat icken hoenen mochte</l>
<l n="1635">Ende hoendene so, dat hi voer</l>
<l>Van daer boven up den vloer</l>
<l>Ende gaf eenen groeten val,</l>
<l>Datsi ontspronghen over al</l>
<l>Die in dien huse sliepen.</l>
<l n="1640">Die bi den viere laghen, si riepen,</l>
<l>Daer ware in huus sine wisten wat</l>
<l>Ghevallen voer dat vyuer gat.</l>
<l>Si worden up ende ontstaken lecht.</l>
<l>Doe sine daer saghen echt,</l>
<l n="1645">Wart hi ghewont toter doot.</l>
<l>Ic hebben brocht in menegher noot,</l>
<l>Meer dan ic ghesegghen mochte.</l>
<l>Nochtan, al dat ic nye ghewrochte</l>
<l>Jeghen hem, sone roucke ic niet</l>
<l n="1650">So zeere, als dat ic verriet</l>
<l>Vrauwe Yswenden, sijn scone wijf,</l>
<l>Die hi liever hadde dan sijns selfs lijf.</l>
<l>God, die moet mi vergheven.</l>
<l>Haer dedic dat mi liever ware bleven</l>
<l n="1655">Te doene dant es ghedaen."</l>
<l>Grimbeert sprac: "Of ghi wilt gaen</l>
<l>Claerliken te biechten tote mi</l>
<l>Ende zijn van huwen zonden vry,</l>
<l><pb n="76"/><milestone unit="fol" n="202va"/> So suldi spreken ombedect.</l>
<l n="1660">In weet waer waert ghi dit trect."</l>
<l>"Ic hebbe jeghen sijn wijf mesdaen."</l>
<l>"Oem, dat en can ic niet verstaen</l>
<l>Waer ghi dese tale keert."</l>
<l>Reynaert sprac: "Neve Grimbeert,</l>
<l n="1665">Ware dat hoofschede groot</l>
<l>Of ic hadde gheseit al bloot:</l>
<l>Ic hebbe gheslapen bi miere moyen?</l>
<l>Ghi zijt mijn maech, hu souts vernoyen</l>
<l>Seidic eeneghe dorperheit.</l>
<l n="1670">Grimbeert, nu hebbic hu gheseit</l>
<l>Al dat mi mach ghedincken nu.</l>
<l>Gheeft mi aflaet, dat biddic hu,</l>
<l>Ende settet mi dat hu dinct goet."</l>
<l>Grimbeert was wijs ende vroet</l>
<l n="1675">Ende brac een rijs van eere haghe</l>
<l>Ende gaffer mede XL slaghe</l>
<l>Over alle sine mesdaden.</l>
<l>Daer na, in gherechten raden,</l>
<l>Riet hi hem goet te wesene</l>
<l n="1680">Ende te wakene ende te lesene</l>
<l>Ende te vastene ende te vierne</l>
<l>Ende te weghe waert te stierne</l>
<l>Alle die hi buten weghe saghe,</l>
<l>Ende hi voert alle sine daghe</l>
<l n="1685">Behendelike soude gheneeren.</l>
<l>Hier na so dedi hem verzweeren</l>
<l>Beede roven ende stelen.</l>
<l>Nu moet hi siere sielen pleghen,</l>
<l>Reynaert, bi Grimbeerts rade,</l>
<l n="1690">Ende ghinc te hove up ghenade.</l>
<l><hi rend="bold">N</hi>U es die biechte ghedaen.</l>
<l>Die heeren hebben den wech bestaen</l>
<l>Tote des conincs hove waert.</l>
<l>Nu was buter rechter vaert</l>
<l n="1695">Dien si te gane hadden begonnen,</l>
<l>Een pryoreit van zwerten nonnen,</l>
<l>Daer meneghe gans ende menich hoen,</l>
<l>Meneghe hinne, menich cappoen</l>
<l>Plaghen te weedene buten muere.</l>
<l n="1700">Dit wiste die felle creatuere,</l>
<l>Die onghetrauwe Reynaert,</l>
<l><milestone unit="fol" n="202vb"/> Ende sprac: "Te ghenen hove waert,</l>
<l>So leghet onse rechte strate."</l>
<l>Met dusdanen barate</l>
<l n="1705">Leedde hi Grimbeert bi der scueren,</l>
<l>Daer die hoenre buten muere</l>
<l>Ghinghen weeden haren thare.</l>
<l>Den hoenre wert Reynaert gheware.</l>
<l>Sine oghen begonden omme te ghane.</l>
<l n="1710">Buten den andren ghinc een hane</l>
<l>Die arde vet was ende jonc.</l>
<l>Daer na gaf Reynaert eenen spronc</l>
<l>So dat dien hane die plumen stoven.</l>
<l>Grimbeert sprac: "Oem, ghi dinct mi doven!</l>
<l n="1715">Onsalich man, wat wildi doen?</l>
<l>Wildi noch om een hoen</l>
<l>In alle die groete zonden slaen</l>
<l>Daer ghi te biechten af zijt ghegaen?</l>
<l>Dat moet hu wel zeere rauwen!"</l>
<l n="1720">Reynaert sprac: "Bi rechter trauwen,</l>
<l>Ic hads vergheten, lieve neve.</l>
<l>Bidt Gode dat hijt mi vergheve.</l>
<l>Het ne ghesciet mi nemmermeer."</l>
<l>Doe daden si eenen wederkeer</l>
<l n="1725">Over eene smale brugghe.</l>
<l>Hoe dicken sach Reynaert achter rugghe</l>
<l>Weder daer die hoenre ghinghen.</l>
<l>Hine conste hem niet bedwinghen,</l>
<l>Hine moeste ziere zeden pleghen.</l>
<l n="1730">Al haddemen hem thoeft af ghesleghen,</l>
<l>Het ware ten hoenren waert ghevloghen</l>
<l>Also verre alst hadde ghemoghen.</l>
<l>Grimbeert sach dit ghelaet</l>
<l>Ende seide: "Onreyne vraet,</l>
<l n="1735">Dat hu dat hoghe so omme gaet."</l>
<l>Reynaert andwoerde: "Ghi doet quaet</l>
<l>Dat ghi mine herte so versmaet</l>
<l>Ende mine bede dus verstorbeert.</l>
<l>Laet mi doch lesen II pater noster</l>
<l n="1740">Der hoenre zielen van den cloester</l>
<l>Ende den gansen te ghenaden,</l>
<l>Die ic dicken hebbe verraden,</l>
<l>Dien desen heleghen nonnen</l>
<l>Met miere lust af hebbe ghewonnen."</l>
<l n="1745"><pb n="77"/><milestone unit="fol" n="203ra"/> Grimbeert balch, ne waer Reynaert</l>
<l>Hadde emmer zine oghen achter waert.</l>
<l>Tes si quamen ter rechter straten,</l>
<l>Doe began hem drouve ghelaten</l>
<l>Ende arde zeere beefde Reynaert.</l>
<l n="1750">Daer keerde si te hove waert.</l>
<l>Doe hi began den hove naken,</l>
<l>Daer hi waende seere mesraken.</l>
<l><hi rend="bold">D</hi>Oe in sconinx hof was vernomen</l>
<l>Dat Reynaert ware te hove comen</l>
<l n="1755">Met Grimbeerde den das,</l>
<l>Ic wane daer niemene ne was</l>
<l>So arem no van so crancken maghen,</l>
<l>Hine ghereedde hem up een claghen.</l>
<l>Dit was al jeghen Reynaerde.</l>
<l n="1760">Nochtan dedi als die onvervaerde,</l>
<l>Hoe so hem te moede was.</l>
<l>Ende hi sprac te Grimbeerte den das:</l>
<l>"Leedet ons die hoechste strate."</l>
<l>Reynaerd ghinc in dien ghelate</l>
<l n="1765">Ende in also bouden ghebare</l>
<l>Ghelijc of hi sconinx sone ware</l>
<l>Ende hi niet en hadde mesdaen.</l>
<l>Boudeliken ghinc hi staen</l>
<l>Voer Nobele, dien coninc,</l>
<l n="1770">Ende sprac: "God, die alle dinc</l>
<l>Gheboet, hi gheve hu, coninc heere,</l>
<l>Langhe bliscap ende eere.</l>
<l>Ic groet hu, coninc, ende hebbe recht.</l>
<l>En hadde nye coninc eenen knecht</l>
<l n="1775">So ghetrauwe jeghen hem</l>
<l>Als ic oyt was ende bem.</l>
<l>Dat es dicken worden anschijn.</l>
<l>Nochtan, die sulke die hier zijn,</l>
<l>Soude mi nochtan gherne roven</l>
<l n="1780">Huwer hulden, wilde ghi hem gheloven.</l>
<l>Maer neen, ghi niet. God moete hu lonen!</l>
<l>Het ne betaemt niet der cronen,</l>
<l>Datsi den scalken ende den fellen</l>
<l>Te lichte gheloven datsi vertellen.</l>
<l n="1785">Nochtan willics Gode claghen</l>
<l>Dier es te vele in onsen daghen</l>
<l><milestone unit="fol" n="203rb"/> Der scalke die wroughen connen,</l>
<l>Die niet ter rechter hant hebben ghewonnen</l>
<l>Over al in rike hove.</l>
<l n="1790">Dien salmen niet gheloven.</l>
<l>Die scalcheit es hem binnen gheboren,</l>
<l>Datsi den goeden lieden doen toren.</l>
<l>Dat wreke God up haer leven</l>
<l>Ende moete hem eewelike gheven</l>
<l n="1795">Al sulken loen als si zijn waert."</l>
<l>Die coninc sprac: "O wy, Reynaert!</l>
<l>O wy, Reynaert, onreyne quaet,</l>
<l>Wat condi al scone ghelaet!</l>
<l>Dat en can hu niet ghehelpen een caf.</l>
<l n="1800">Nu comt huwes smeekens af.</l>
<l>In werde bi smeekene niet hu vrient.</l>
<l>Hets waer, ghi sout mi hebben ghedient</l>
<l>Van eere saken in den woude,</l>
<l>Daer ghi qualic in hebt ghehouden</l>
<l n="1805">Die eede die ic hadde ghezworen."</l>
<l>"O wy, wat hebbic al verloren!"</l>
<l>Sprac Canticleer, die daer stont.</l>
<l>Die coninc sprac: "Hout huwen mont,</l>
<l>Heere Canticleer, nu laet mi spreken,</l>
<l n="1810">Laet mi antwoerden sinen treken.</l>
<l><hi rend="bold">A</hi>Y, heere dief, Reynaert,</l>
<l>Dat ghi mi lief hebt ende waert,</l>
<l>Dat hebdi sonder huwe pine</l>
<l>Mine boden laten anschine:</l>
<l n="1815">Arem man Tybeert, heere Brune,</l>
<l>Die noch bloedich es zijn crune.</l>
<l>Ic ne sal hu niet scelden;</l>
<l>Ic waent hu kele sal ontghelden</l>
<l>Noch heden al up eene wijle."</l>
<l n="1820">"Nomine Patrum, Christum filye,"</l>
<l>Sprac Reynaert, "of mijn heere Brune</l>
<l>Noch al bloedich es die crune,</l>
<l>Was hi te blauwen of versproken,</l>
<l>Waer hi goet hi ware ghewroken</l>
<l n="1825">Eer hi noint vloe int water.</l>
<l>Bander zijde, Tybeert die cater,</l>
<l>Dien ic herberghede ende ontfinc,</l>
<l>Of hi hute om stelen ghinc</l>
<l><pb n="78"/><milestone unit="fol" n="203va"/> Tes papen sonder minen raet</l>
<l n="1830">Ende hem die pape dede quaet,</l>
<l>Bi Gode, soudic dat ontghelden?</l>
<l>So mochtic mijn gheluc wel scelden!</l>
<l>Voert," sprac Reynaert, "coninc, lyoen,</l>
<l>Wien twifelt des, ghine moghet doen</l>
<l n="1835">Dat ghi ghebiet over mi?</l>
<l>Hoe groot mine saken zi,</l>
<l>Ghi moghet mi vromen ende scaden.</l>
<l>Wildi mi zieden ofte braden</l>
<l>Ofte hanghen ofte blenden,</l>
<l n="1840">Ic ne mach hu niet ontwenden.</l>
<l>Alle diere zijn in hu bedwanc.</l>
<l>Ghi zijt groet ende ic bem cranc.</l>
<l>Mine hulp es cleene ende dhuwe groet.</l>
<l>Bi Gode, al slouchdi mi doot,</l>
<l n="1845">Dat ware eene crancke wrake</l>
<l>Recht in dese selve sprake."</l>
<l><hi rend="bold">D</hi>Oe spranc up Belin de ram</l>
<l>Ende sine hye, die met hem quam;</l>
<l>Dat was: dame Ha Wy.</l>
<l n="1850">Belin sprac: "Ga wy</l>
<l>Alle voert met onser claghen."</l>
<l>Bruun spranc up met sinen maghen</l>
<l>Ende Tybeert, die felle,</l>
<l>Ende Ysingrijn sijn gheselle,</l>
<l n="1855">Forcondet dat everzwijn</l>
<l>Ende die raven Tyocelijn,</l>
<l>Pancer die bever, och Bruneel</l>
<l>Dat water var, dat butseel,</l>
<l>Ende dat een coren heere Rosseel,</l>
<l n="1860">Die weline, die vrauwe Fine,</l>
<l>Cantecleer ende die kindre zine</l>
<l>Makeden groten vederslach,</l>
<l>Dat foret Cleene Bejach</l>
<l>Liepen alle in dese scare.</l>
<l n="1865">Alle dese ghinghen openbare</l>
<l>Voer haren heere den coninc staen</l>
<l>Ende daden Reynaerde vaen.</l>
<l><hi rend="bold">N</hi>U ghinct ghindre up een playdieren.</l>
<l>Nye hoerde man van dieren</l>
<l n="1870">So scone tale als nu es hier</l>
<l><milestone unit="fol" n="203vb"/> Tusschen Reynaerde ende dandre dier</l>
<l>Voert bringhen, diemen brochte daer.</l>
<l>Het ware mi pijnlic ende zwaer,</l>
<l>Daer omme corte ic hu de woort.</l>
<l n="1875">Die beste redenen ghinghen daer voort.</l>
<l>Die claghen die de dieren ontbonden,</l>
<l>Proufden si met goeden orconden</l>
<l>Als si sculdich waren te doene.</l>
<l>Die coninc dreef die hoeghe baroene</l>
<l n="1880">Te vonnesse van Reynaerts saken.</l>
<l>Doe wijsden si datmen soude maken</l>
<l>Eene galghe, sterc ende vast,</l>
<l>Ende men Reynaerde, den fellen gast,</l>
<l>Daer an hinghe bi ziere kelen.</l>
<l n="1885">Nu gaet Reynaerde al huten spele.</l>
<l><hi rend="bold">D</hi>Oe Reynaert verordeelt was,</l>
<l>Orlof nam Grimbeert die das</l>
<l>Met Reynaerts naeste maghen:</l>
<l>Sine consten niet verdraghen,</l>
<l n="1890">No sine consten niet ghedoghen,</l>
<l>Datmen Reynaerde voer haren oghen</l>
<l>Soude hanghen alse eenen dief.</l>
<l>Nochtan waest hem somen lief.</l>
<l>Die coninc, hi was arde vroet,</l>
<l n="1895">Doe hi mercte ende verstoet</l>
<l>Datso menich jonghelinc</l>
<l>Met Grimbeerte huten hove ghinc,</l>
<l>Die Reynaerde na bestoet.</l>
<l>Doe peinsdi in sinen moet:</l>
<l n="1900">"Hier mach in loepen andren raet.</l>
<l>Al es Reynaert selve quaet,</l>
<l>Hi hevet meneghen goeden maech."</l>
<l>Doe sprac hi: "Twi sidi traech,</l>
<l>Ysingrijn ende heere Bruun?</l>
<l n="1905">Reynaerde es cont menich tuun</l>
<l>Ende hets den avonde bi.</l>
<l>Hier es Reynaert; ontsprinct hi,</l>
<l>Comt hi III voete huter noot,</l>
<l>Sinen lust die es so groot</l>
<l n="1910">Ende hi weet so meneghen keer,</l>
<l>Hine wert ghevanghen tsjaermeer.</l>
<l>Salmen hanghen, twine doetment dan?</l>
<l><pb n="79"/><milestone unit="fol" n="204ra"/> Eer men nu ghereeden can</l>
<l>Eene galghe, so eist nacht."</l>
<l n="1915">Ysingrijn was wel bedacht</l>
<l>Ende sprac: "Hier es een galghe bi."</l>
<l>Ende mettien woerde versuchte hi.</l>
<l><hi rend="bold">D</hi>Oe sprac die cater, heere Tybeert:</l>
<l>"Heere Ysingrijn, hu es verzeert</l>
<l n="1920">Hu herte, in wanconst hu niet.</l>
<l>Nochtan, Reynaert, diet al beriet,</l>
<l>Ende selve mede ghinc</l>
<l>Daermen huwe twee broeders hinc:</l>
<l>Rumen ende Wijde Lancken.</l>
<l n="1925">Hets tijt, wildijs hem dancken.</l>
<l>Waerdi goet, het ware ghedaen,</l>
<l>Hine ware noch niet onverdaen."</l>
<l>Ysingrijn sprac tote Tybeert:</l>
<l>"Wat ghi ons al gader leert.</l>
<l n="1930">Ne ghebrake ons niet een strop,</l>
<l>Langhe heden wist zijn crop</l>
<l>Wat zijn achter hende mochte weghen."</l>
<l>Reynaerd, die langhe hadde ghesweghen,</l>
<l>Sprac: "Ghi heeren, cort mine pine.</l>
<l n="1935">Tybeert heeft eene vaste lijne,</l>
<l>Die hi bejaghede, an sine kele,</l>
<l>Daer hi vernoys hadde vele</l>
<l>Int huus daer hi den pape beet,</l>
<l>Die voer hem stont al sonder cleet.</l>
<l n="1940">Her Ysingrijn, nu maect hu voren</l>
<l>Ende sidi nu daer toe vercoren,</l>
<l>Ende ghi, Brune, dat ghi sult dooden</l>
<l>Reynaert huwen neve, den fellen roden!"</l>
<l>Doe so sprac die coninc saen:</l>
<l n="1945">"Doet Tybeerte mede gaen.</l>
<l>Hi mach clemmen, hi mach de lijne</l>
<l>Up draghen sonder huwe pijne.</l>
<l>Tybeert, gaet voren, ende maect ghereet.</l>
<l>Dat ghi yet let, dats mi leet."</l>
<l n="1950">Doe sprac Ysingrijn tote Brune:</l>
<l>"So helpe mi de cloester crune</l>
<l>Die boven up mijn hoeft staet.</l>
<l>In hoerde nye so goeden raet</l>
<l>Alse Reynaert selve ghevet hier.</l>
<l n="1955"><milestone unit="fol" n="204rb"/> Hem langhet omme cloester bier.</l>
<l>Nu gaen wi voeren ende bruwen hem."</l>
<l>Bruun sprac: "Neve Tybeert, nem</l>
<l>Die lijne. Du salt mede loepen.</l>
<l>Reynaert, die salt nu becoepen</l>
<l n="1960">Mijn scone liere ende dine hoghe.</l>
<l>Ghawi ende hanghene so hoghe</l>
<l>Dats lachter hebben al sine vrient."</l>
<l>"Gha wi, hi heves wel verdient",</l>
<l>Sprac Tybeert ende nam de lijne.</l>
<l n="1965">Hine dede nye so lieve pine.</l>
<l><hi rend="bold">N</hi>U waren die drie heeren ghereet.</l>
<l>Dat was die wulf ende Tybeert</l>
<l>Ende der Bruun, die hadde gheleert</l>
<l>Honich stelen te zinen scaden.</l>
<l n="1970">Ysingrijn was so beraden,</l>
<l>Eer hi van den hove sciet,</l>
<l>Hine wilde des laten niet,</l>
<l>Hine vermaende nichten ende neven</l>
<l>Ende alle die binnen den hove bleven,</l>
<l n="1975">Beede ghebuere ende gaste,</l>
<l>Datsi Reynaerde hilden vaste.</l>
<l>Vrauwe Arsenden, zinen wive,</l>
<l>Beval hi, bi haren live,</l>
<l>Datso stonde bi Reynaerde</l>
<l n="1980">Ende soene name bi den baerde</l>
<l>Ende van hem niet ne sciede,</l>
<l>No dor goet, no dor miede,</l>
<l>No dor niet, no dor noet,</l>
<l>No dor zorghe van der doot.</l>
<l n="1985"><hi rend="bold">R</hi>Eynaert andwoerde in corten woorden,</l>
<l>Dat alle die daer waren horden:</l>
<l>"Heere Ysingrijn, half ghenade!</l>
<l>Al ware hu lief mijn grote scade</l>
<l>Ende al brincdi mi in vernoye,</l>
<l n="1990">Ic weet wel, soude mijn moye</l>
<l>Te rechte ghedincken ouder daet,</l>
<l>Sone dade mi nemmermeer quaet.</l>
<l>Maer her Ysingrijn, soete oem,</l>
<l>Ghi neemt huwes neven crancken goem.</l>
<l n="1995">Ende heere Brune, ende heere Tybeert,</l>
<l>Dat ghi mi dus hebt onneert!</l>
<l><pb n="80"/><milestone unit="fol" n="204va"/> Ghi drie, ghi hebbet ghedaen al</l>
<l>Datmen mi ontliven sal.</l>
<l>Daer toe hebdi ghemaket,</l>
<l n="2000">Datso wie die mi ghenaket,</l>
<l>Sceldet mi dief of hevet leet.</l>
<l>Daer omme moetti, God weet,</l>
<l>Gheonneert werden alle drie,</l>
<l>Ghine haest dat ghescie</l>
<l n="2005">Al dat ghi begaert te doene.</l>
<l>Mi es dat herte noch also coene,</l>
<l>Ic dar wel sterven eene waerf.</l>
<l>Ne wart mijn vader doe hi staerf,</l>
<l>Van alle sinen zonden vry?</l>
<l n="2010">Gaet, ghereet die galghe, of ghi</l>
<l>Een twint mi langher niet ne spaert,</l>
<l>Of varen moetti inderwaert</l>
<l>Alle huwe voete ende huwe been!"</l>
<l>Doe sprac Ysingrijn: "Ameen."</l>
<l n="2015">"Amen," sprac Brune, "ende hinderwaert</l>
<l>Moet hi varen die langher spaert."</l>
<l>Tybeert sprac: "Nu haesten wy."</l>
<l>Ende mettien woerde spronghen zi</l>
<l>Ende liepen voert arde blide</l>
<l n="2020">Ende pijnden hem ten strijde</l>
<l>Te springhene over meneghen tuun,</l>
<l>Ysingrijn ende heere Bruun.</l>
<l>Tybeert volchde hem naer,</l>
<l>Hem was die voet een lettel zwaer</l>
<l n="2025">Van der lijnen die hi drouch.</l>
<l>Nochtan was hi rasch ghenouch.</l>
<l>Dat dede hem al die goede wille.</l>
<l>Reynaert stont ende zweech al stille</l>
<l>Ende sach sine viande loepen</l>
<l n="2030">Die hem dat strec an waenden cnoepen.</l>
<l>"Maer, het sal bliven," sprac Reynaert,</l>
<l>Die staet ende scauwet daer waert,</l>
<l>Ende si springhen ende si keeren.</l>
<l>Hi peinsde: "Deus, wat joncheeren!</l>
<l n="2035">Nu laetse springhen ende loepen.</l>
<l>Levic, si sullent noch becoepen</l>
<l>Hare overdaet ende hare scampye,</l>
<l>Mine ghebreke Reynaerdye.</l>
<l><milestone unit="fol" n="204vb"/> Nochtanne zijn si mi</l>
<l n="2040">Liever verre danne bi,</l>
<l><hi rend="bold">D</hi>Ie ghene die ic meest ontsach.</l>
<l>Nu willic prouven dat ic mach</l>
<l>Te hove bringhen een baraet</l>
<l>Dat ic voer de dagheraet</l>
<l n="2045">In groter zorghen vant te nacht.</l>
<l>Hevet mine lust sulke cracht</l>
<l>Alsic noch hope datso doet,</l>
<l>Al es hi lustich ende vroet,</l>
<l>Ic wane den coninc noch verdoren."</l>
<l n="2050">Die coninc dede blasen eenen horen</l>
<l>Ende hiet Reynaerde huut waert leeden.</l>
<l>Reynaert sprac: "Laet teerst ghereeden</l>
<l>Die galghe daer ic an hanghen sal,</l>
<l>Ende daer binnen so salic al</l>
<l n="2055">Den volcke mine biechte conden</l>
<l>In verlanessen van minen zonden.</l>
<l>Hets beter dat al tfolc verstaet</l>
<l>Mine diefte ende mine ondaet,</l>
<l>Dan si namaels eeneghen man</l>
<l n="2060">Mine overdaet teghen an."</l>
<l><hi rend="bold">D</hi>Ie coninc sprac: "Nu segghet dan!"</l>
<l>Reynaert stont als een drouve man</l>
<l>Ende sach al omme haren thare.</l>
<l>Daer so sprac hi al openbare:</l>
<l n="2065">"Helpe," seit hi, "Dominus!</l>
<l>Nu en es hier niemen in dit huus,</l>
<l>No vrient no viant, ic ne bem</l>
<l>Een deel mesdadich jeghen hem.</l>
<l>Nochtan horet alle, ghi heeren.</l>
<l n="2070">Laet wijsen ende leeren</l>
<l>Hoe ic, Reynaert, aermijnc,</l>
<l>Eerst an die boesheit vinc.</l>
<l>In allen tijden spade ende vroe,</l>
<l>Wasic een hovesch kint noch doe.</l>
<l n="2075">Doemen mi spaende van der mannen,</l>
<l>Ghinc ic spelen metten lammen</l>
<l>Dor te hoerne dat ghebleet,</l>
<l>So dat ic een verbeet.</l>
<l>Ten eersten lapedic dat bloet:</l>
<l n="2080">Het smaecte so wel, het was so goet,</l>
<l><pb n="81"/><milestone unit="fol" n="205ra"/> Dat ic dat vleesch mede ontgan.</l>
<l>Daer leerdic leckernie an,</l>
<l>So vele, dat ic ghinc ten gheeten</l>
<l>Int wout daer icse hoerde bleeten.</l>
<l n="2085">Daer verbeetic hoekine twee.</l>
<l>So dedic des derdes daghes mee</l>
<l>Ende ic wart bouder ende coene</l>
<l>Ende verbeet haenden ende hoene</l>
<l>Ende gansen daer icse vant.</l>
<l n="2090">Doe mi bloedich wert mijn tant,</l>
<l>Was ic so fel ende so wreet,</l>
<l>Dat ic zuver up verbeet</l>
<l>Al dat ic vant ende wat mi dochte</l>
<l>Dat mi bequam ende dat ic vermochte.</l>
<l n="2095">Daer na quam ic ende Ysingrine</l>
<l>Te wintre in eenen couden rijme</l>
<l>Bi Besele onder eenen boem.</l>
<l>Hi rekende dat hi ware mijn oem</l>
<l>Ende began eene sibbe tellen.</l>
<l n="2100">Al daer worden wi ghesellen.</l>
<l>Dat mach mi te rechte rauwen!</l>
<l>Daer gheloofden wi bi trauwen</l>
<l>Recht gheselscap manlic andren.</l>
<l>Doe begonsten wi te gader wandelen.</l>
<l n="2105">Hi stal tgroete ende ic dat cleene.</l>
<l>Dat wi bejaechden, wert ghemeene.</l>
<l>Ende als wi deelen souden doe,</l>
<l>Ic was in hueghen ende vroe,</l>
<l>Mochtic mijn deel hebben half.</l>
<l n="2110">Alse Ysingrijn bejaghede een calf</l>
<l>Of eenen weder of eenen ram,</l>
<l>So grongierdi ende maecte hem gram</l>
<l>Ende toechde mi een ghelaet</l>
<l>Datso zuer was ende so quaet,</l>
<l n="2115">Dat hi mi daer met van hem verdreef</l>
<l>Ende hem mijn deel al gader bleef.</l>
<l>Nochtan hachtic niet van dien.</l>
<l>So menich waerven hebbic versien,</l>
<l>Alse wi een groete proye lagheden</l>
<l n="2120">Die ic ende mijn oem bejagheden,</l>
<l>Eenen osse of eenen bake,</l>
<l>Doe ghinc hi sitten met ghemake</l>
<l><milestone unit="fol" n="205rb"/> Met sinen wive vrauwe Harsenden</l>
<l>Ende met sinen VII kindren.</l>
<l n="2125">Sone mochtic cume deene hebben</l>
<l>Van den alre mintsten rebben</l>
<l>Die sine kindre hadden ghecnaghet.</l>
<l>Dus nauwe hebbic mi bejaghet.</l>
<l>Nochtan, dat was mi lettel noot,</l>
<l n="2130">Ne waer dat mijn zin so groot</l>
<l>Die lieve drouch te minen oem,</l>
<l>Die mijns nemet crancken goem.</l>
<l>Ic hadde ghewonnen wel tetene,</l>
<l>Coninc, dit doe ic hu te wetene:</l>
<l n="2135">Ic hebbe noch selver ende gout</l>
<l>Dat al es in mier ghewout</l>
<l>So vele, dat cume een waghen</l>
<l>Te VII waerven soude ghedraghen!"</l>
<l><hi rend="bold">A</hi>Lse die coninc dit verhoerde,</l>
<l n="2140">Gaf hi Reynaerde felle andwoerde:</l>
<l>"Reynaert, wanen quam hu die scat?"</l>
<l>Reynaert andwoerde: "Ic segghu dat,</l>
<l>Wijldijt weten also ict weet,</l>
<l>No dor lief no dor leet</l>
<l n="2145">Sone salt danne bliven verholen.</l>
<l>Coninc, dien scat was bestolen.</l>
<l>Ne waer hi oec ghestolen niet,</l>
<l>Daer ware die moert bi ghesciet</l>
<l>An hu lijf, in rechter trauwen,</l>
<l n="2150">Dat alle huwen vrienden mochte rauwen."</l>
<l>Die coninghinne wart vervaert</l>
<l>Ende sprac: "O wy, lieve Reynaert,</l>
<l>O wy, Reynaert, o wy, o wy,</l>
<l>O wy, Reynaert, wat sechdi?</l>
<l n="2155">Ic mane hu bi der selver vaert,</l>
<l>Dat ghi mi ons secht, Reynaert,</l>
<l>Die hu ziele varen sal,</l>
<l>Dat ghi ons secht de waerheit al</l>
<l>Openbare ende brinct voort</l>
<l n="2160">Of ghi weet van eenegher moort</l>
<l>Of eenen mordeliken raet</l>
<l>Die jeghen minen heere gaet.</l>
<l>Dat laet hier openbare horen."</l>
<l>Nu hoert hoe Reynaert sal verdoren</l>
<l n="2165"><pb n="82"/><milestone unit="fol" n="205va"/> Den coninc entie coninghinne</l>
<l>Ende hi bewerven sal met zinne</l>
<l>Des coninx vrienscap ende sine hulde</l>
<l>Ende hi, buten haerre sculde,</l>
<l>Brune ende Ysingrijn beede</l>
<l n="2170">Up hief in groter onghereede</l>
<l>Ende in veeten ende in ongheval</l>
<l>Jeghen den coninc bringhen sal.</l>
<l>Die heeren, die nu waren so fier</l>
<l>Datsi Reynaerde waenden bier</l>
<l n="2175">Te sinen lachtre hebben ghebrauwen,</l>
<l>Ic wane wel, in rechter trauwen,</l>
<l>Dat hi sal weder mede blanden</l>
<l>Dien si sullen drincken met scanden.</l>
<l><hi rend="bold">I</hi>N eenen ghelate met drouven zinne</l>
<l n="2180">Sprac Reynaert: "Edele coninghinne,</l>
<l>Al haddi mi nu niet ghemaent,</l>
<l>Ic bem een die sterven waent.</l>
<l>In laet niet ligghen up mijn ziele</l>
<l>Ende waert so dat mi gheviele,</l>
<l n="2185">Mi stonder omme in de helle te sine</l>
<l>Daer die torment es entie pine!</l>
<l>In dien dat die coninc milde</l>
<l>Een ghestille maken wilde,</l>
<l>Ic soude segghen met ghenaden</l>
<l n="2190">Hoe jammerlike hi was verraden</l>
<l>Te mordene van zinen lieden.</l>
<l>Nochtan, diet alre meest berieden,</l>
<l>Sijn som van minen liefsten maghen,</l>
<l>Die ic noede soude bedraghen,</l>
<l n="2195">Ne daet die zorghe van der hellen,</l>
<l>Daermen seit dat si in quellen</l>
<l>Die hier sterven ende moort</l>
<l>Weten, sine bringhense voort."</l>
<l>Dien coninc wart die herte zwaer</l>
<l n="2200">Ende sprac: "Reynaerd, sechstu mi waer?"</l>
<l>"Waer?" sprac Reynaert, "vraechdi mi des?</l>
<l>Jane, weet ghi wel hoet met mi es?</l>
<l>Ne bewaent niet, edel coninc,</l>
<l>Al bem ic een aermijnc,</l>
<l n="2205">Hoe mochtic sulke moert ghetemen?</l>
<l>Waendi dat ic wille nemen</l>
<l><milestone unit="fol" n="205vb"/> Eeene loghene up mine langhe vaert?</l>
<l>Entrauwen, neen ic!" sprac Reynaert.</l>
<l>Bi der coninghinnen rade,</l>
<l n="2210">Die zeere ontsach des sconinx scade,</l>
<l>Gheboet die coninc openbare,</l>
<l>Dat daer niemen so coene en ware</l>
<l>Dat hi een wordekijn yet sprake</l>
<l>Tote dien dat Reynaert met ghemake</l>
<l n="2215">Hadde vulseit al sinen wille.</l>
<l>Doe zweghen si alle gader stille.</l>
<l>Die coninc hiet Reynaerde spreken.</l>
<l>Reynaert was van fellen treken,</l>
<l>Hem dochte scone zijn gheval.</l>
<l n="2220">Hi sprac: "Nu zwighet over al,</l>
<l>Na dien dat es den coninc lief!</l>
<l>Ic sal hu lesen sonder brief</l>
<l>Die verraderen openbare,</l>
<l>So dat ic niemene en spare</l>
<l n="2225">Dien ic te wroughene sculdich bem.</l>
<l>Dies lachter hevet, scaems hem."</l>
<l><hi rend="bold">N</hi>U verneemt alle gader</l>
<l>Hoe Reynaerd sinen erdschen vader</l>
<l>Met verradenessen sal bedrieghen,</l>
<l n="2230">Ende eenen van sinen liefsten maghen lieghen,</l>
<l>Dat was Grimberte den das,</l>
<l>Die hem hout van herten was.</l>
<l>Dat dede Reynaert omme dat,</l>
<l>Dat hi wilde datmen te bat</l>
<l n="2235">Sinen woerden gheloeven soude</l>
<l>Van sinen vianden, of hi woude</l>
<l>Die verranesse tyen an.</l>
<l>Nu hoert hoe hi dies began!</l>
<l>Reynaert sprac: "Wilen teer stonden</l>
<l n="2240">Hadde mine heere mijn vader vonden</l>
<l>Des coninx heymeliken scat</l>
<l>In eene verholnen stat.</l>
<l>Die mijn vader hadde vonden</l>
<l>Den scat, wart hi in corten stonden</l>
<l n="2245">So overdadich ende so fier,</l>
<l>Dat hi veronweerde alle dier</l>
<l>Die sine ghenote te voren waren.</l>
<l>Hi dede Tyberte den kater varen</l>
<l><pb n="83"/><milestone unit="fol" n="206ra"/> In Arttinen, dat wilde lant,</l>
<l n="2250">Al daer hi Brunen den beere vant.</l>
<l>Hi ontboet Brune grote Gods houde</l>
<l>Ende hi in Vlaendren commen soude</l>
<l>Ende hi coninc wilde wesen.</l>
<l>Bruun wart vro van desen:</l>
<l n="2255">Hi hadt meneghen dach begaert.</l>
<l>Daer maecte hi hem te Vlaendren waert</l>
<l>Ende quam in Waes, int soete lant,</l>
<l>Daer hi minen vader vant.</l>
<l>Mijn vader ontboet Grimbeerte den wysen</l>
<l n="2260">Ende Ysingrijn den grijsen,</l>
<l>Tybeert die kater was die vijfste,</l>
<l>Ende quamen teenen dorpe, hiet Hijfte.</l>
<l>Tusschen Hijfte ende Ghend</l>
<l>Hilden si haer paerlement</l>
<l n="2265">In eere belokenre nacht.</l>
<l>Daer quamen si bi sduvels cracht</l>
<l>Ende bi sduvels ghewelt</l>
<l>Ende zwoeren daer an twoeste velt</l>
<l>Alle vive des coninx doot.</l>
<l n="2270">Nu hoert wonder alle groot!</l>
<l>Watsi noch over een draghen:</l>
<l>Wilde yement van sconincx maghen</l>
<l>Dat weder segghen, mijn vader soude</l>
<l>Met sinen selvere, met zinen goude</l>
<l n="2275">So den ghenen steken achtre,</l>
<l>Dat sijs souden hebben lachtre.</l>
<l>Dit weetic ende segghe hu hoe.</l>
<l><hi rend="bold">E</hi>Ens morghins, arde vroe,</l>
<l>Gheviel dat mijn neve die das</l>
<l n="2280">Van wine een lettel droncken was</l>
<l>Ende lyet in verholnen rade minen</l>
<l>Wive, miere vrauwen Hermelinen,</l>
<l>Ende al van pointe te pointe seide</l>
<l>Daer si liepen an die heyde.</l>
<l n="2285">Mijn wijf es eene vremde vrouwe</l>
<l>Ende gaf Grimberte hare trauwe</l>
<l>Dat verholen bliven soude.</l>
<l>Ten eersten datso quam ten woude</l>
<l>Daer ic was ende so mi vant,</l>
<l n="2290">So telde zoet mi te hant,</l>
<l><milestone unit="fol" n="206rb"/> Ne waer het was al stillekine.</l>
<l>Oec seide zoet bi sulken lijcteekine,</l>
<l>Dat ict kende so waer,</l>
<l>Dat mi alle mine haer</l>
<l n="2295">Up waert stonden van groten vare.</l>
<l>Mine herte wart mi openbare</l>
<l>Also caut als een hijs.</l>
<l>Dies zijt seker ende wijs!</l>
<l>Die pude wijlen waren vry</l>
<l n="2300">Ende oec so beclaechden hem zij,</l>
<l>Datsi waren sonder bedwanc.</l>
<l>Ende si maecten een ghemanc</l>
<l>Ende so groet ghecray up Gode,</l>
<l>Dat hi hem gave, bi sinen ghebode,</l>
<l n="2305">Eenen coninc diese dwonghe.</l>
<l>Dies baden die houde entie jonghe</l>
<l>Met groten ghecraye, met groten ghelude.</l>
<l>God ghehoerde die pude</l>
<l>Teenen tijde van den jare</l>
<l n="2310">Ende sende hem den coninc hodevare,</l>
<l>Diese verbeet ende verslanc</l>
<l>In allen landen daer hise vant,</l>
<l>Beede in water ende in velt</l>
<l>Daer hise vant in sine ghewelt.</l>
<l n="2315">Hi dede hem emmer onghenade.</l>
<l>Doe claechden si, het was te spade.</l>
<l>Het was te spade, ic secht hu twy:</l>
<l>Sij die voren waren vry,</l>
<l>Sullen sonder wederkeer</l>
<l n="2320">Sijn eyghin bliven emmermeer</l>
<l>Ende leven eewelike in vare</l>
<l>Van den coninc hodevare!</l>
<l>Ghi heeren, aerme ende rike,</l>
<l>Ic vruchte oec dies ghelike</l>
<l n="2325">Dat nu van hu soude ghevallen.</l>
<l>Doe droughic zorghe voer ons allen.</l>
<l>Dus hebbic ghezorghet voer hu;</l>
<l>Dies dancti mi lettel nu!</l>
<l>Ic kenne Brunen, valsch ende quaet,</l>
<l n="2330">Ende vul van alre overdaet.</l>
<l>Ic peinsde: worde hi onse heere</l>
<l>- Dat ontvruchtic arde zeere -</l>
<l><pb n="84"/><milestone unit="fol" n="206va"/> Dat wi alle waren verloren.</l>
<l>Ic kennen so wel gheboren</l>
<l n="2335">Ende soete ende goedertiere</l>
<l>Ende ghenadich allen dieren.</l>
<l>Het dochte mi bi allen dinghen</l>
<l>Eene quade manghelinghe,</l>
<l>Die ons ne mochte comen</l>
<l n="2340">Noch theeren noch te vromen.</l>
<l>Hier omme peinsdic ende poghede.</l>
<l>Mine herte grote zorghe ende ghedoghede</l>
<l>Hoe so erghe eene zake,</l>
<l>Datso ghescort worde ende brake</l>
<l n="2345">Mijns vaders bosen raet,</l>
<l>Die eenen dorper, eenen vraet,</l>
<l>Coninc ende heere maken waende.</l>
<l>Emmer badic Gode ende maende,</l>
<l>Dat hi den coninc, minen heere,</l>
<l n="2350">Behilde sine warelt eere!</l>
<l>Bedi, ic kenne wel dat,</l>
<l>Behilde mijn vader sinen scat,</l>
<l>Si souden wel des raets ghetelen</l>
<l>Onder hem ende sinen ghespelen,</l>
<l n="2355">Dat die coninc worde verstoten.</l>
<l>In diepen ghepeinse ende in groten</l>
<l>Was ic dicken, hoe ic dat</l>
<l>Soude vinden waer die scat</l>
<l>Lach die mijn vader hadde vonden.</l>
<l n="2360">Ic wachte nauwe tallen stonden</l>
<l>Minen vader ende leide laghen</l>
<l>In meneghen bosch, in meneghe haghen,</l>
<l>Beede in velde ende in woude,</l>
<l>Waer mijn vader, die lusteghe houde,</l>
<l n="2365">Henen trac ende henen liep.</l>
<l>Was het droghe, was het diep,</l>
<l>Waest bi nachte, waest bi daghe,</l>
<l>Ic was emmer in die laghe.</l>
<l>Waest bi daghe, waest bi nachte,</l>
<l n="2370">Ic was emmer in die wachte.</l>
<l>Up eene stont gheviel daer nare,</l>
<l>Dat ic mi decte met groten vare</l>
<l>Ende lach ghestrect neven dheerde</l>
<l>Ende van den scatte die ic begheerde,</l>
<l n="2375"><milestone unit="fol" n="206vb"/> Gherne yewer hadde vernomen.</l>
<l>Doe saghic minen vader comen</l>
<l>Hute eenen hole gheloepen.</l>
<l>Doe began ic ten scatte hopen,</l>
<l>Bi den barate als ic hem sach</l>
<l n="2380">Dryven, als ic hu segghen mach.</l>
<l>Want hi huten holle quam,</l>
<l>Sach ic wel ende vernam,</l>
<l>Dat hi omme sach ende merke di</l>
<l>Of hem yemene ware bi.</l>
<l n="2385">Ende als hi niemene en sach,</l>
<l>Doe queddi den sconen dach</l>
<l>Ende stoppede dat hol met sande</l>
<l>Ende maectet ghelijc den andren lande.</l>
<l><hi rend="bold">D</hi>At ic dit sach, ne wiste hi niet.</l>
<l n="2390">Doe saghic, eer hi danen sciet,</l>
<l>Dat hi den steert liet mede gaen</l>
<l>Daer sine vore hadde ghestaen</l>
<l>Ende decte sijn spore metter mouden.</l>
<l>Daer leerdic an den vroeden houden</l>
<l n="2395">Een lettel meesterlike liste,</l>
<l>Die ic te voren niet ne wiste.</l>
<l>Aldus voer mijn vader danen</l>
<l>Ten dorpe waert, daer die hanen</l>
<l>Ende die vette hinnen waren.</l>
<l n="2400">Teerst dat ic mi durste baren,</l>
<l>Spranc ic up ende liep ten hole.</l>
<l>In wilde niet langher zijn in dole</l>
<l>Ende ic gheraecte doe te hant.</l>
<l>Sciere scraefdic up dat zant</l>
<l n="2405">Met minen voeten ende croep in.</l>
<l>Al daer vandic groet ghewin.</l>
<l>Daer vandic selver ende goud.</l>
<l>Hier nes niemen nu so houd</l>
<l>Dies nye so vele te gader sach!</l>
<l n="2410">Doe ne spaerdic nacht no dach,</l>
<l>Ic en ghinc trecken ende draghen</l>
<l>Sonder karre ende waghen</l>
<l>Over dach ende over nacht</l>
<l>Met al gader miere cracht.</l>
<l n="2415">Mi halp mijn wijf, vrouwe Hermeline.</l>
<l>Des dogheden wi grote pine</l>
<l><pb n="85"/><milestone unit="fol" n="207ra"/> Eer wi den over groeten scat</l>
<l>Brochten in een ander gat</l>
<l>Daer hi bet lach tonsen ghelaghe.</l>
<l n="2420">Wij droughene onder eenen haghe</l>
<l>In een hol verholenlike.</l>
<l>Doe was ic van scatte rike.</l>
<l><hi rend="bold">N</hi>U hoert, watsi hier binnen daden</l>
<l>Dieden coninc hadden verraden.</l>
<l n="2425">Brune die beere sendde huut</l>
<l>Verholenlike zijn saluut</l>
<l>Achter lande ende omboet</l>
<l>Alden ghenen rijcheit groet</l>
<l>Die dienen wilden omme tsout.</l>
<l n="2430">Hi beloofde hem selver ende gout</l>
<l>Te ghevene met milder hant.</l>
<l>Mijn vader liep in al dat lant</l>
<l>Ende drouch des Brunen baniere.</l>
<l>Hoe lettel wiste hi dat de diere</l>
<l n="2435">Te sinen scatte waren gheraect,</l>
<l>Dies hem so quite hadden ghemaect.</l>
<l>En ware die scat niet ontgonnen,</l>
<l>Hi hadder met die stat van Lonnen</l>
<l>Alte gader moghen coepen.</l>
<l n="2440">Dus wan hi an zijn omme loepen!</l>
<l>Doe mijn vader al omme ende omme,</l>
<l>Tusschen dier Elve entier Zomme,</l>
<l>Hadde gheloepen al dat lant,</l>
<l>Ende hi meneghen coenen serjant</l>
<l n="2445">Hadde ghewonnen met sinen goude</l>
<l>Die hem te hulpen commen soude.</l>
<l><hi rend="bold">A</hi>Lse die zomer quame int lant,</l>
<l>Keerde mijn vader daer hi vant</l>
<l>Brune entie ghesellen zine.</l>
<l n="2450">Doe teldi die groete pine</l>
<l>Ende die menichfoudeghe zorghe</l>
<l>Die hi voer de hoghe borghe</l>
<l>Int lant van Sassen hadde leden,</l>
<l>Daer die jagheren hadden gheleden</l>
<l n="2455">Alle daghe met haren honden,</l>
<l>Die hem vervaerden te meneghen stonden.</l>
<l>Dit telde hi te spele al gader.</l>
<l>Daer na so toghede mijn vader</l>
<l><milestone unit="fol" n="207rb"/> Brieve die Brunen wel bequamen,</l>
<l n="2460">Daer XIIC al bi namen</l>
<l>Sheere Ysingrijns maghe in stonden,</l>
<l>Met scerpen claeuwen, met diepen monden,</l>
<l>Sonder die catren ende die baren</l>
<l>Die alle in Bruuns souden waren,</l>
<l n="2465">Ende die vosse metten dassen</l>
<l>Van Doringhen ende van Sassen.</l>
<l>Dese hadden alle ghezworen,</l>
<l>In dien datmen hem te voren</l>
<l>Van XX daghen ghave haer sout,</l>
<l n="2470">Si souden Brunen met ghewout</l>
<l>Seker wesen tsinen ghebode.</l>
<l>Dit benam ic al, danct Gode!</l>
<l><hi rend="bold">D</hi>Oe mijn vader hadde ghedaen</l>
<l>Sine bodscap, hi soude gaen</l>
<l n="2475">Ende scauwen zinen scat.</l>
<l>Ende als hi quam ter selver stat</l>
<l>Daer hine ghelaten hadde te voren,</l>
<l>Was die scat al verloren</l>
<l>Ende sijn hol was up te broken.</l>
<l n="2480">Wat holpe vele hier af ghesproken?</l>
<l>Doe mijn vader dat vernam,</l>
<l>Wart hi zeerich ende gram,</l>
<l>Dat hi van torne hem selven hinc.</l>
<l>Dus bleef achter Brunen dinc</l>
<l n="2485">Bi miere behendichede al.</l>
<l>Nu meerct hier mijn ongheval:</l>
<l>Heere Ysingrine ende Brune de vraet</l>
<l>Hebben nu den nauwen raet</l>
<l>Metten coninc openbare</l>
<l n="2490">Ende arem man Reynaerd es die blare."</l>
<l><hi rend="bold">D</hi>Ie coninc entie coninghinne,</l>
<l>Die beede hopeden ten ghewinne,</l>
<l>Si leedden Reynaerde buten te rade</l>
<l>Ende baden hem, dat hi wel dade</l>
<l n="2495">Ende hi hem wijsde sinen scat</l>
<l>Ende alse Reynaerd horde dat,</l>
<l>Sprac hi: "Soudic hu wijsen mijn goet,</l>
<l>Heere coninc, die mi hanghen doet?</l>
<l>So waer ic huut minen zinne..."</l>
<l n="2500">"Neen, Reynaert," sprac die coninghinne,</l>
<l><pb n="86"/><milestone unit="fol" n="207va"/> "Mine heere sal hu laten leven</l>
<l>Ende sal hu vriendelike vergheven</l>
<l>Alle gader sinen evelen moet,</l>
<l>Ende ghi sult voert meer sijn vroet</l>
<l n="2505">Ende goet ende ghetrauwe."</l>
<l>Reynaerd sprac: "Dit doe ic, vrauwe,</l>
<l>In dien dat mi de coninc nu</l>
<l>Vaste ghelove hier voer hu</l>
<l>Dat hi mi gheve sine hulde</l>
<l n="2510">Ende Bruun alle mine onsculde</l>
<l>Wille vergheven, ende omme dat</l>
<l>So willic hem wijsen den scat,</l>
<l>Den coninc, al daer hi leghet."</l>
<l>Die coninc sprac: "Ic ware ontweghet,</l>
<l n="2515">Wildic Reynaerde vele gheloven.</l>
<l>Hem es dat stelen ende dat roven</l>
<l>Ende dat lieghen gheboren int been."</l>
<l>Die coninghinne sprac: "Heere, neen!</l>
<l>Ghi moghet Reynaerde gheloven wel.</l>
<l n="2520">Al was hi hier te voren fel,</l>
<l>Hi nes nu niet dat hi was.</l>
<l>Ghi hebt ghehoert hoe hi den das</l>
<l>Ende sinen vader hevet bedreghen</l>
<l>Met morde, die hi wel beteghen</l>
<l n="2525">Mochte hebben andren dieren,</l>
<l>Wildi meer zijn argentieren</l>
<l>Ofte fel ofte onghetrauwe."</l>
<l>Doe sprac die coninc: "Gentel vrauwe,</l>
<l>Al waendic dat mi soude scaden,</l>
<l n="2530">Eist dat ghijt mi dorret raden,</l>
<l>So willict laten up hu ghenent</l>
<l>Dese vorworde ende dit covent</l>
<l>Up Reynaerts trauwe staen.</l>
<l>Ne waer, ic segghe hem sonder waen:</l>
<l n="2535">Doet hi meer eerchede,</l>
<l>Alle die hem ten tienden lede</l>
<l>Sijn belanct, sullent becoepen."</l>
<l>Reynaerd sach den coninc beloepen</l>
<l>Ende wart blide in sinen moet</l>
<l n="2540">Ende sprac: "Heere, ic ware onvroet,</l>
<l>Ne gheloofdic hu niet also."</l>
<l>Doe nam die coninc een stro</l>
<l><milestone unit="fol" n="207vb"/> Ende vergaf Reynaerde al gader</l>
<l>Die wanconst van sinen vader</l>
<l n="2545">Ende zijns selves mesdaet toe.</l>
<l>Al was Reynaert blide doe,</l>
<l>Dat en dinct mi gheen wonder wesen.</l>
<l>Jane was hi van der doot ghenesen?</l>
<l><hi rend="bold">D</hi>Oe Reynaert quite was ghelaten,</l>
<l n="2550">Was hi blide utermaten</l>
<l>Ende sprac: "Coninc, edel heere,</l>
<l>God moete hu loenen al die eere</l>
<l>Die ghi mi doet ende mijn vrauwe.</l>
<l>Ic secht hu wel bi miere trauwe,</l>
<l n="2555">Dat ghi mi vele eeren doet,</l>
<l>So groet eere ende so groet goet,</l>
<l>Dat niemen nes onder die zonne</l>
<l>Dien ic also wale jonne</l>
<l>Mijns scats ende miere trauwen</l>
<l n="2560">Als ic hu doe ende miere vrauwen."</l>
<l>Reynaert nam een stroe voer hem</l>
<l>Ende sprac: "Heere, coninc, nem.</l>
<l>Hier gheve ic di up den scat</l>
<l>Die wijlen Ermelinc besat."</l>
<l n="2565"><hi rend="bold">D</hi>Ie coninc ontfinc dat stroe</l>
<l>Ende dancte Reynaerde zoe</l>
<l>Als quansijs: "Dese maect mi heere."</l>
<l>Reynaerts herte louch so zeere,</l>
<l>Dat ment wel na an hem vernam,</l>
<l n="2570">Doe die coninc so gheorsam</l>
<l>Al gader was te sinen wille.</l>
<l>Reynaert sprac: "Heere, zwighet stille.</l>
<l>Merket waer mine redene gaet:</l>
<l>Int oest hende van Vlaendren staet</l>
<l n="2575">Een bosch, ende heet Hulster Loe.</l>
<l>Coninc, ghi moghet wesen vroe,</l>
<l>Mochti onthouden dit:</l>
<l>Een borne heet Krieke Pit.</l>
<l>Gaet zuut west niet verre danen.</l>
<l n="2580">Heere coninc, ghine dorst niet wanen</l>
<l>Dat ic hu de waerheit yet messe.</l>
<l>Dats een de meeste wildernesse</l>
<l>Diemen hevet in eenich rike.</l>
<l>Ic segghe hu oec ghewaerlike,</l>
<l n="2585"><pb n="87"/><milestone unit="fol" n="208ra"/> Dat somwijlen es een half jaer</l>
<l>Dat toten borne commet daer</l>
<l>No weder man no wijf,</l>
<l>No creature die hevet lijf,</l>
<l>Sonder die hule entie scuvuut</l>
<l n="2590">Die daer nestelen in dat cruut,</l>
<l>Of eenich ander voghelijn</l>
<l>Dat daer waert gherne wilde zijn</l>
<l>Ende daer hi avontuere lijdet.</l>
<l>Ende daer in leghet mijn scat ghehidelt.</l>
<l n="2595">Verstaet wel, ditte es hu nutte:</l>
<l>Die stede heetet Krieke Putte.</l>
<l>Ghi sult daer gaen ende mijn vrauwe.</l>
<l>Ne wetet oec niemene so ghetrauwe</l>
<l>Die ghi sult laten wesen hu bode.</l>
<l n="2600">Verstaet mi wel coninc, dor Gode,</l>
<l>Maer gaet daer selve; ende alse ghi</l>
<l>Dien selven putte commet bi,</l>
<l>Ghi sult vinden jonghe baerken.</l>
<l>Heere coninc, dit suldi maerken:</l>
<l n="2605">Die alre naest den putte staet,</l>
<l>Coninc, tote dier baerken gaet.</l>
<l>Daer leghet die scat onder begraven.</l>
<l>Daer suldi delven ende scraven</l>
<l>Een lettel mos in deene zijde.</l>
<l n="2610">Daer suldi vinden menich ghesmide</l>
<l>Van goude, rijkelijc ende scone.</l>
<l>Daer suldi vinden die crone</l>
<l>Die Ermelijnc die coninc drouch</l>
<l>Ende ander chierheit ghenouch.</l>
<l n="2615">Edele steene, guldin waerc,</l>
<l>Men cocht niet omme dusent maerc.</l>
<l><hi rend="bold">A</hi>Y coninc, als ghi hebt dat goet,</l>
<l>Hoe dicken suldi peinsen in huwen moet:</l>
<l>"Ay Reynaert, ghetrauwe vos,</l>
<l n="2620">Die hier grouves in dit mos</l>
<l>Desen scat bi dijnre lust,</l>
<l>God gheve di goet waer du best.""</l>
<l>Doe andwoerde die coninc saen:</l>
<l>"Reynaert, sal ic die vaert bestaen?</l>
<l n="2625">Ghi moet zijn mede in die vaert</l>
<l>Ende ghi moet ons, Reynaert,</l>
<l><milestone unit="fol" n="208rb"/> Helpen den scat ontdelven.</l>
<l>Ic ne wanen bi mi selven</l>
<l>Al daer nemmermeer gheraken.</l>
<l n="2630">Ic hebbe ghehoort nomen Aken</l>
<l>Ende Parijs. Eist daer yet na?</l>
<l>Ende also als ic versta,</l>
<l>So smeekedi, Reynaert, ende roomt.</l>
<l>Krieke Putte, dat ghi hier noomt,</l>
<l n="2635">Wanic es een gheveinsde name."</l>
<l>Dit was Reynaerde ombequame</l>
<l>Ende verbalch hem ende seide: "Ja, ja,</l>
<l>Coninc, ghi zijter also na</l>
<l>Alse van Colne tote meye.</l>
<l n="2640">Waendi dat ic hu die Leye</l>
<l>Wille wijsen in die flume Jordane?</l>
<l>Ic sal hu wel toeghen, dat ic wane</l>
<l>Orconde ghenouch al openbare."</l>
<l>Lude riep hi: "Cuwaert, comt hare!</l>
<l n="2645">Comet voert coninc, Cuwaert!"</l>
<l>Die diere saghen dese vaert;</l>
<l>Hem allen wonderde wat daer ware.</l>
<l>Cuwaert die ghinc met vare,</l>
<l>Hem wonderde wat die coninc woude.</l>
<l n="2650">Reynaert sprac: "Cuwaert, hebdi coude?</l>
<l>Ghi bevet. Zijt blide al sonder vaer</l>
<l>Ende secht minen heere, den coninc, waer.</l>
<l>Dies maent hi hu bi der trauwen</l>
<l>Die ghi zijt sculdich miere vrauwen</l>
<l n="2655">Ende die ic den coninc sculdich bem."</l>
<l>Doe sprac Reynaert: "So secht hem.</l>
<l>Weetstu waer Krieke Putte steet?"</l>
<l>Cuwaert sprac: "Of ict weet?</l>
<l>Ja ic, hoe sout wesen soe?</l>
<l n="2660">Ne staet hi niet bi Hulst ter loe,</l>
<l>Up dien moer in die wostine?</l>
<l>Ic hebber ghedoghet groete pine</l>
<l>Ende meneghen hongher ende menigh coude</l>
<l>Ende aermoede so menichfoude</l>
<l n="2665">Up Krieken Putte so meneghen dach,</l>
<l>Dat ics vergheten niet ne mach.</l>
<l>Hoe mochte ic vergheten dies,</l>
<l>Dat al daer Reynout, de ries,</l>
<l><pb n="88"/><milestone unit="fol" n="208va"/> Die valsche penninghe slouch</l>
<l n="2670">Daer hi hem mede bedrouch</l>
<l>Entie ghesellen sine.</l>
<l>Dat was te voren eer ic met Rijne</l>
<l>Mijn gheselscap makede vast,</l>
<l>Die mi ghequijtte meneghen past."</l>
<l n="2675">"O wy," sprac Reynaert, "soete Rijn,</l>
<l>Lieve gheselle, scone hondekijn,</l>
<l>Vergave God waerdi nu hier.</l>
<l>Ghi sout toeghen wee desen dier</l>
<l>Met huwen sone Rijne, waers te doene,</l>
<l n="2680">Dat ic noint wart so coene,</l>
<l>Dat ic eeneghe saken dede</l>
<l>Daer ic den coninc mochte mede</l>
<l>Te mi waert belghen doen met rechte.</l>
<l>Gaet weder onder ghene knechte,"</l>
<l n="2685">Sprac Reynaert, "haestelic, Cuwaert,</l>
<l>Mijn heere de coninc ne heeft thuwaert</l>
<l>Gheene sake te sprekene meer."</l>
<l>Cuwaert dede eenen wederkeer</l>
<l>Ende ghinc van sconincx rade daer.</l>
<l n="2690">Reynaert sprac: "Coninc, eist waer</l>
<l>Dat ic seide?" "Reynaert, jaet.</l>
<l>Verghevet mi, ic dede quaet</l>
<l>Dat ic hu mestroude yet.</l>
<l>Reynaert, goede vrient, nu siet</l>
<l n="2695">Den raet dat ghi met ons gaet</l>
<l>Ten putte al daer dien burne staet,</l>
<l>Daer die scat leghet begraven onder."</l>
<l>Reynaert sprac: "Ghi secht wonder.</l>
<l>Waendi, in waers arde vro,</l>
<l n="2700">Coninc, oft mi stonde also</l>
<l>Dat ic met hu wandelen mochte,</l>
<l>Also als ons beeden dochte,</l>
<l>Ende ghi, heere, waert al sonder zonde.</l>
<l>Neent, het es also ic hu orconde</l>
<l n="2705">Ende ict hu segghe, al eist scame.</l>
<l>Doe Ysingrijn in sduvels name</l>
<l>In de ordine ghinc hier te voren</l>
<l>Ende hi te moonke wert bescoren,</l>
<l>Doe ne conste hem de provende niet ghenoughen</l>
<l n="2710">Daer VI moonke hem bi bedroughen.</l>
<l><milestone unit="fol" n="208vb"/> Hi claghede van honghere ende carmede</l>
<l>So zeere dats mi ontfaermede.</l>
<l>Doe hi carmede ende wart traech,</l>
<l>Doe haddics rauwe als een zijn maech</l>
<l n="2715">Ende gaf hem raet dat hi ontran.</l>
<l>Daer omme bem ic in spaeus ban.</l>
<l><hi rend="bold">M</hi>Aerghin, als die zonne up gaet,</l>
<l>Willic te Roeme om aflaet.</l>
<l>Van Roeme willic over zee;</l>
<l n="2720">Danen ne keeric nemmermee</l>
<l>Eer ic so vele hebbe ghedaen,</l>
<l>Coninc, dat ic met hu mach gaen</l>
<l>Thuwer eeren ende thuwer vromen,</l>
<l>Of ic te lande weder come.</l>
<l n="2725">Het ware een onscone dinc,</l>
<l>Souddi, heere coninc,</l>
<l>Maken huwe wandelinghe</l>
<l>Met eenen verwatenen ballinghe</l>
<l>Als ic nu bem, God betere mi."</l>
<l n="2730">Die coninc sprac: "Reynaert, zidi</l>
<l>Yet langhe verbannen?" Doe sprac Reynaert:</l>
<l>"Ja ic, hets III jaer dat ic wart</l>
<l>Voer den deken Hermanne</l>
<l>In vullen zeinde wart te bannen."</l>
<l n="2735">Die coninc sprac: "Reynaert, na dat ghi zijt</l>
<l>Te bannen, men souts mi doen verwijt,</l>
<l>Reynaert, lietic hu met mi wandelen.</l>
<l>Ic sal Cuwaerde ofte eenen andren</l>
<l>Toten scatte doen gaen met mi,</l>
<l n="2740">Ende ic rade hu, Reynaert, dat ghi</l>
<l>Niet ne laet, ghine vaert</l>
<l>Dat ghi hu van den banne claert."</l>
<l>"Sone doe ic," sprac Reynaert,</l>
<l>"Ic ga morghin te Rome waert,</l>
<l n="2745">Gaet na den wille mijn."</l>
<l>Die coninc sprac: "Ghi dinct mi zijn</l>
<l>Bevaen in arde goeden dinghen.</l>
<l>God jonne hu dat ghijt moet vulbringhen,</l>
<l>Reynaert, alse hu ende mi</l>
<l n="2750">Ende ons allen nutte zi."</l>
<l><hi rend="bold">D</hi>Oe dese tale was ghedaen,</l>
<l>Doe ghinc Nobel die coninc staen</l>
<l><pb n="89"/><milestone unit="fol" n="209ra"/> Up eene hoghe stage van steene,</l>
<l>Daer hi up plach te stane alleene</l>
<l n="2755">Als hi sat in zijn hof te dinghe.</l>
<l>Die dieren saten teenen ringhe</l>
<l>Al omme ende omme in dat gras,</l>
<l>Na dien dat elc gheboren was.</l>
<l>Reynaerd stont bi der coninghinne:</l>
<l n="2760">"Bidt voer mi, edele vrauwe,</l>
<l>Dat ic hu met lieve weder scauwe."</l>
<l>Soe sprac: "Die Heere, daert al an staet,</l>
<l>Doe hu van zonden vul aflaet."</l>
<l>Die coninc entie coninghinne</l>
<l n="2765">Ghinghen met eenen bliden zinne</l>
<l>Voer haer diere aerme ende rike.</l>
<l>Die coninc, die sprac vriendelike:</l>
<l>"Reynaert es hier commen te hove</l>
<l>Ende wille, dies ic Gode love,</l>
<l n="2770">Hem betren met al zinen zinnen</l>
<l>Ende mijn vrauwe de coninghinne</l>
<l>Hevet so vele ghebeden voer hem,</l>
<l>Dat ic zijn vrient worden bem</l>
<l>Ende hi versoent es jeghen mi</l>
<l n="2775">Ende ic hem hebbe ghegheven vry</l>
<l>Beede lijf ende lede.</l>
<l>Reynaerde ghebiedic vullen vrede.</l>
<l>Anderwaerf ghebiedic hem vrede</l>
<l>Ende derde waerven mede,</l>
<l n="2780">Ende ghebiede hu allen, bi huwen live,</l>
<l>Dat ghi Reynaerde ende zinen wive</l>
<l>Ende zinen kindren eere doet,</l>
<l>Waer si commen in hu ghemoet,</l>
<l>Sijt bi nachte, zijt bi daghe.</l>
<l n="2785">In wille meer gheene claghe</l>
<l>Van Reynaerts dinghen horen.</l>
<l>Al was hi rouckeloes hier voren,</l>
<l>Hi wille hem betren, ic segghe hu hoe:</l>
<l>Reynaert wille maerghin vroe</l>
<l n="2790">Palster ende scerpe ontfaen</l>
<l>Ende wille te Roeme gaen</l>
<l>Ende van Rome danen wille hi over zee</l>
<l>Ende dan commen nemmermee</l>
<l>Eer hi heeft vul aflaet</l>
<l n="2795"><milestone unit="fol" n="209rb"/> Van alre zondeliker daet."</l>
<l><hi rend="bold">D</hi>Ese tale hevet Cirlin vernomen</l>
<l>Ende vloech danen, dat hi es comen</l>
<l>Ende hi vant die III ghesellen.</l>
<l>Nu hoert wat hi hem sal tellen!</l>
<l n="2800">Hi sprac: "Keytive, wat doedi hier?</l>
<l>Reynaert es meester bottelgier</l>
<l>Int hof ende moghende utermaten.</l>
<l>Die coninc heeftene quite ghelaten</l>
<l>Van alle sinen mesdaden</l>
<l n="2805">Ende ghi zijt alle III verraden."</l>
<l>Isingrijn began andwoerden</l>
<l>Te Tieceline met corten woerden:</l>
<l>"Ic wane ghi lieghet, heere raven."</l>
<l>Mettien woerde began hi scaven</l>
<l n="2810">Ende Brune die volchde mede.</l>
<l>Si ghinghen recken hare lede</l>
<l>Loepende des coninx waert.</l>
<l>Tybeert bleef zeere vervaert</l>
<l>Ende hi bleef sittende up die galghe.</l>
<l n="2815">Hi was van sinen ruwen balghe</l>
<l>In zorghen so groet utermaten,</l>
<l>Dat hi gherne wille laten</l>
<l>Sine oeghe varen over niet</l>
<l>Die hi in spapen scuere liet,</l>
<l n="2820">In dien dat hi verzoent ware.</l>
<l>Hine wiste wat doen van vare,</l>
<l>Dan hi ghinc sitten up die micke.</l>
<l>Hi claechde vele ende arde dicke,</l>
<l>Dat hi Reynaerde ye bekinde.</l>
<l n="2825">Isingrijn quam met groeten gheninde</l>
<l>Ghedronghen voer de coninghinne</l>
<l>Ende sprac met eenen fellen zinne</l>
<l>Te Reynaert waert so verre,</l>
<l>Dat die coninc wert al erre</l>
<l n="2830">Ende hiet Ysingrine vaen</l>
<l>Ende Brune. Alsoe saen</l>
<l>Worden si ghevanghen ende ghebonden.</l>
<l>Ghine saghet nye verwoedde honden</l>
<l>Doen meer lachters dan men hem dede,</l>
<l n="2835">Ysingrine ende Brunen mede.</l>
<l>Men voerese als leede gaste.</l>
<l><pb n="90"/><milestone unit="fol" n="209va"/> Men bantse beede daer so vaste,</l>
<l>Datsi binnen eere nacht</l>
<l>Met gheenrande cracht</l>
<l n="2840">Een let niet en mochten roeren.</l>
<l>Nu hoert hoe hise voert sal voeren!</l>
<l><hi rend="bold">R</hi>Eynaert, die hem was te wreet,</l>
<l>Hi dede datmen Brunen sneet</l>
<l>Van sinen rugghe een velspot af,</l>
<l n="2845">Datmen hem teere scerpen gaf,</l>
<l>Voets lanc ende voets breet.</l>
<l>Nu ware Reynaert al ghereet,</l>
<l>Haddi IV verssche scoen.</l>
<l>Nu hoert wat hi sal doen,</l>
<l n="2850">Hoe hi sal IV scoen ghewinnen!</l>
<l>Hi ruunde toter coninghinnen:</l>
<l>"Vrauwe, ic bem hu peelgrijn.</l>
<l>Hier es mijn oem, Ysingrijn.</l>
<l>Hi hevet IV vaste scoen.</l>
<l n="2855">Helpt mi, dat icse an mach doen.</l>
<l>Ic neme hu ziele in mine plecht.</l>
<l>Het es peelgrins recht</l>
<l>Dat hi ghedincket in sine ghebeden</l>
<l>Al tgoet datmen hem noyt dede.</l>
<l n="2860">Ghi moghet hu ziele an mi scoyen.</l>
<l>Doet Haersenden, miere moyen,</l>
<l>Gheven twee van haren scoen.</l>
<l>Dit moghedi wel met eeren doen:</l>
<l>So blivet thuus in haer ghemac."</l>
<l n="2865">"Gherne," die coninghinne sprac,</l>
<l>"Reynaert, ghine mochtes niet ombeeren,</l>
<l>Ghine hebt scoen: ghi moetet varen</l>
<l>Huten lande in des Gods ghewout,</l>
<l>Over berghe ende int wout</l>
<l n="2870">Ende terden struke ende steene.</l>
<l>Dinen aerbeit wert niet cleene,</l>
<l>Hets dijn noet dattu hebs scoen.</l>
<l>Ic wilre gherne mijn macht toe doen.</l>
<l>Die Ysingrijns waren hu wel ghemicke:</l>
<l n="2875">Si zijn so vaste ende so dicke</l>
<l>Die Ysingrijn draghet ende zijn wijf.</l>
<l>Al sout hem gaen an haer lijf,</l>
<l>Elkerlijc moet hu gheven twee scoen</l>
<l><milestone unit="fol" n="209vb"/> Daer ghi hu vaert mede moet doen."</l>
<l n="2880">Dus hevet die valsche peelgrijn</l>
<l>Beworven dat dher Ysingrijn</l>
<l>Al toten knien hevet verloren</l>
<l>Ende beede sine voeten voren</l>
<l>Dat vel al gader toten claeuwen.</l>
<l n="2885">Ghine saecht noint voghel braeuwen</l>
<l>Die stilre hilt al sine leden</l>
<l>Dan Ysingrijn de zine dede,</l>
<l>Doemen so jammerlike ontscoyde,</l>
<l>Dat hem dat bloet ten teen af vloyde.</l>
<l n="2890"><hi rend="bold">D</hi>Oe Ysingrijn ontscoyt was,</l>
<l>Moeste gaen ligghen up dat gras</l>
<l>Vrauwe Herswint, die wulfinne,</l>
<l>Met eenen wel drouven zinne</l>
<l>Ende liet haer af doen dat vel</l>
<l n="2895">Ende die claeuwen also wel</l>
<l>Bachten van beede haren voeten.</l>
<l>Dese daet dede wel soeten</l>
<l>Reynaerde sinen drouven moet.</l>
<l>Nu hoert wat claghen hi noch doet!</l>
<l n="2900">"Moye," seit hi, "moye,</l>
<l>In hoe meneghen vernoye</l>
<l>Hebdi dor minen wille ghewesen?</l>
<l>Dats mi al leet, sonder van desen</l>
<l>Eist mi lief, ic segghe hu twi:</l>
<l n="2905">Ghi zijt, des ghelovet mi,</l>
<l>Een die liefste van minen maghen.</l>
<l>Bedi sal ic hu scoen an draghen.</l>
<l>Godweet dats al huwe bate.</l>
<l>Ghi sult an hoghen aflate</l>
<l n="2910">Deelen ende an al dat perdoen,</l>
<l>Lieve moye, dat ic in hu scoen</l>
<l>Sal bejaghen over zee."</l>
<l>Vrauwe Herswinden was so wee,</l>
<l>Datso cume mochte spreken:</l>
<l n="2915">"Ay Reynaert, God moete mi wreken,</l>
<l>Dat ghi over ons siet huwen wille."</l>
<l>Ysingrijn balch ende zweech stille</l>
<l>Ende zijn gheselle Brune, ne ware</l>
<l>Hem was te moede arde zware.</l>
<l n="2920">Si laghen ghebonden ende ghewont.</l>
<l><pb n="91"/><milestone unit="fol" n="210ra"/> Hadde oec doe ter selver stont</l>
<l>Tybeert die cater ghewesen daer,</l>
<l>Ic dar wel segghen over waer,</l>
<l>Hi hadde so vele ghedaen te voren,</l>
<l n="2925">Hine waers niet bleven sonder toren.</l>
<l><hi rend="bold">W</hi>at helpt dat ict hu maecte lanc?</l>
<l>Des ander daghes, voer de zonne up ganc,</l>
<l>Dede Reynaert zijn scoen snoeren,</l>
<l>Die Ysingrijns waren te voren</l>
<l n="2930">Ende zijns wijfs vrauwe Hersenden,</l>
<l>Ende hadse vaste ghedaen benden</l>
<l>Om zine voeten ende ghinc</l>
<l>Daer hi vant den coninc</l>
<l>Ende zijn wijf die coninghinne.</l>
<l n="2935">Hi sprac met eenen soeten zinne:</l>
<l>"Heere, God gheve hu goeden dach,</l>
<l>Ende mier vrauwen, die ic mach</l>
<l>Prijs gheven met rechte.</l>
<l>Nu doet Reynaert gheven huwen knechte</l>
<l n="2940">Palster ende scerpe ende laet mi gaen."</l>
<l>Doe dede die coninc haesten saen</l>
<l>Den capelaen, Belin de ram.</l>
<l>Ende als hi bi den coninc quam,</l>
<l>Sprac die coninc: "Hier es</l>
<l n="2945">Dese peelgrijn. Leest hem een gheles</l>
<l>Ende ghevet hem scaerpe ende staf."</l>
<l>Belin den coninc andwoerde gaf:</l>
<l>"Heere, in dar des doen niet.</l>
<l>Reynaert hevet selve beghiet</l>
<l n="2950">Dat hi es in spaeus ban."</l>
<l>Die coninc sprac: "Belin, wats dan?</l>
<l><hi rend="bold">M</hi>Eester Jufroet doet ons verstaen:</l>
<l>Hadde een man alleene ghedaen</l>
<l>Also vele zonden alse alle die leven,</l>
<l n="2955">Ende wildi aercheit al begheven</l>
<l>Ende te biechten gaen</l>
<l>Ende penitencie daer af ontfaen,</l>
<l>Dat hi over zee wille varen,</l>
<l>Hi mochte hem wel selve claren."</l>
<l n="2960">Belin sprac ten coninc echt:</l>
<l>"Ic en doere toe crom no recht</l>
<l>Van gheesteliker dinc altoes,</l>
<l><milestone unit="fol" n="210rb"/> Ghine wilt mi quiten scadeloes</l>
<l>Jeghen bisscop ende jeghen den deken."</l>
<l n="2965">Die coninc sprac: "In VIII weken</l>
<l>Sone wane ic hu bidden so vele.</l>
<l>Oec haddic liever dat huwe kele</l>
<l>Hinghe dan ic hu heden bat."</l>
<l>Ende alse Belin hoerde dat,</l>
<l n="2970">Dat die coninc balch te hem waert,</l>
<l>Wart Belin so vervaert,</l>
<l>Dat hi beefde van vare</l>
<l>Ende ghinc ghereeden zine autare</l>
<l>Ende began zinghen ende lesen</l>
<l n="2975">Al dat hem goet dochte wesen.</l>
<l><hi rend="bold">D</hi>Oe Belin die capelaen</l>
<l>Oemoedelike hadde ghedaen</l>
<l>Dat ghetijde van den daghe,</l>
<l>Doe hinc hi an zine craghe</l>
<l n="2980">Eene scaerpe van Bruuns velle.</l>
<l>Oec gaf hi den fellen gheselle</l>
<l>Den palster in de hant daer bi,</l>
<l>Te zinen ghevoughe. Doe was hi</l>
<l>Al ghereet te ziere vaert.</l>
<l n="2985">Doe sach hi ten coninc waert</l>
<l>Hem liepen die gheveinsde tranen</l>
<l>Neder neven zine granen</l>
<l>Alse oft hi jammerlike in sine herte</l>
<l>Van rauwen hadde grote smerte.</l>
<l n="2990">Dit was bedi ende anders niet,</l>
<l>Dat hi hem allen die hi daer liet</l>
<l>Niet hadde beraden al sulke pine</l>
<l>Alse Brunen ende Ysingrine,</l>
<l>Haddet moghen ghevallen.</l>
<l n="2995">Nochtan stont hi ende bat hem allen,</l>
<l>Datsi over hem bidden souden</l>
<l>Also ghetrauwelike als hi woude,</l>
<l>Dat hi over hem allen bade.</l>
<l>Dat orlof nemen dochte hem spade,</l>
<l n="3000">Want hi gherne danen ware.</l>
<l>Hi was altoes zeere in vare</l>
<l>Als die hem selven sculdich weet.</l>
<l>Doe sprac die coninc: "Mi es leet,</l>
<l>Reynaert, dat ghi dus haestich zijt."</l>
<l n="3005"><pb n="92"/><milestone unit="fol" n="210va"/> "Neen, heere, het es tijt!</l>
<l>Men sal gheene weldaet sparen.</l>
<l>Huwen orlof, ic wille varen."</l>
<l>Die coninc sprac: "Gods orlof."</l>
<l>Doe gheboet die coninc al dat hof</l>
<l n="3010">Met Reynaerde huut waert te ghane,</l>
<l>Sonder alleene die ghevane.</l>
<l><hi rend="bold">N</hi>U wart Reynaert peelgrijn,</l>
<l>Ende zijn oem Ysingrijn</l>
<l>Ende Brune die ligghen ghebonden</l>
<l n="3015">Ende ziec van zeeren wonden.</l>
<l>Mi dinct, ende ic wane des,</l>
<l>Dat niement so onspellic es</l>
<l>Tusschen Pollanen ende Scouden,</l>
<l>Die hem van lachene hadde onthouden,</l>
<l n="3020">Die rauwe die hem mochte ghescien,</l>
<l>Hadde hi Reynaerde doe ghesien.</l>
<l>Hoe wonderlic hi henen ghinc,</l>
<l>Ende hoe ghemackelic dat hem hinc</l>
<l>Scaerpe ende palster omme den hals</l>
<l n="3025">Ende die scoen als ende als</l>
<l>Die hi drouch an zine been</l>
<l>Ghebonden, so dat hi sceen</l>
<l>Een peelgrijn licht ghenouch.</l>
<l>Reynaerts herte binnen louch,</l>
<l n="3030">Dor datsi alle met hem ghinghen</l>
<l>Met so groter zameninghen</l>
<l>Die hem te voren waren wreet.</l>
<l>Doe sprac hi: "Coninc, mi es leet</l>
<l>Dat ghi so verre met mi gaet.</l>
<l n="3035">Ic vruchte het mach hu wesen quaet.</l>
<l>Ghi hebt ghevaen II mordenaren.</l>
<l>Ghevalt, datsi hu ontvaren,</l>
<l>Ghi hebt hu te wachtene meer</l>
<l>Dan ghi noint hadt eer.</l>
<l n="3040">Blijft ghesont ende laet mi gaen."</l>
<l>Na dese tale ghinc hi staen</l>
<l>Up sine II achterste voeten</l>
<l>Ende maende die diere cleene ende grote,</l>
<l>Datsi alle voer hem baden</l>
<l n="3045">Of si alle an sine weldaden</l>
<l>Recht deel nemen wouden.</l>
<l><milestone unit="fol" n="210vb"/> Si seiden alle datsi souden</l>
<l>Sijns ghedincken in haer ghebede.</l>
<l>Nu hoert voert wat Reynaert dede!</l>
<l n="3050">Daer hi van den coninc sciet,</l>
<l>So drouvelic hi hem gheliet,</l>
<l>Dat hem somen zeere ontfaremde.</l>
<l>Cuwaert, den haze, hi becaremde:</l>
<l>"O wy, Cuwaert, sullen wi sceeden?</l>
<l n="3055">Of God wilt, ghi sult mi gheleeden,</l>
<l>Ende mijn vrient, Belin de ram.</l>
<l>Ghi twee, ghine daedt mi noint gram.</l>
<l>Ghi moet mi bet voert bringhen.</l>
<l>Ghi zijt van zoeter wandelinghen</l>
<l n="3060">Ende onberoupen ende goedertieren</l>
<l>Ende ombeclaghet van allen dieren.</l>
<l>Ghestade es huwer beeder zede,</l>
<l>Als ic doe ten tijden dede</l>
<l>Als ic clusenare was.</l>
<l n="3065">Hebdi lovere ende gras,</l>
<l>Ghine doet ne gheenen heesch</l>
<l>Noch om broet no om vleesch</l>
<l>Noch om sonderlinghe spijse."</l>
<l>Met aldus ghedanen prijse</l>
<l n="3070">Hevet Reynaert dese II verdoort,</l>
<l>Datsi met hem ghinghen voort</l>
<l>Tote dat hi quam voer zijn huus</l>
<l>Ende voer de porte van Manpertuus.</l>
<l><hi rend="bold">A</hi>Lse Reynaert voer de porte quam,</l>
<l n="3075">Doe sprac hi: "Belin, neve ram,</l>
<l>Ghi moet alleene buten staen.</l>
<l>Ic moet in mine veste gaen;</l>
<l>Cuaert sal in gaen met mi.</l>
<l>Heere Belin, bidt hem dat hi</l>
<l n="3080">Troeste wel vrauwe Hermelinen</l>
<l>Met haren cleenen welpkinen,</l>
<l>Als ic orlof an hem neme."</l>
<l>Belin sprac: "Ic bids heme</l>
<l>Dat hise alleene troeste wale."</l>
<l n="3085">Reynaert ghinc met scoenre tale</l>
<l>So smeeken ende losengieren</l>
<l>In so menegher manieren,</l>
<l>Dat hi bi barate brochte</l>
<l><pb n="93"/><milestone unit="fol" n="211ra"/> Cuwaerde in sine haghedochte.</l>
<l n="3090"><hi rend="bold">A</hi>Ls si in dat hol quamen,</l>
<l>Cuaert ende Reynaert tsamen,</l>
<l>Doe vonden si vrauwe Hermelinen</l>
<l>Met haren cleenen welpkinen.</l>
<l>Die was in zorghen ende in vare,</l>
<l n="3095">Want so waent dat Reynaert ware</l>
<l>Verhanghen ende so vernam</l>
<l>Dat hi weder thuus waert quam</l>
<l>Ende palster ende scerpe drouch.</l>
<l>Dit dochte haer wonders ghenouch.</l>
<l n="3100">So was blide ende sprac saen:</l>
<l>"Reynaert, hoe sidi ontgaen?"</l>
<l>"Ic bem worden peelgrijn.</l>
<l>Heere Brune ende heere Ysengrijn</l>
<l>Sijn worden ghisele over mi.</l>
<l n="3105">Die coninc hevet, danc hebbe hi,</l>
<l>Cuaerde ghegheven in rechter zoene</l>
<l>Al onsen wille mede te doene.</l>
<l>Die coninc die lyede das,</l>
<l>Dat Cuaert die eerste was</l>
<l n="3110">Die ons verriet jeghen hem</l>
<l>Ende bi der trauwen die ic bem</l>
<l>Sculdich hu, vrauwe Hermeline:</l>
<l>Cuaerde naket eene groete pine.</l>
<l>Ic bem up hem met rechte gram!"</l>
<l n="3115">Ende alse dat Cuaert vernam</l>
<l>Keerdi hem omme ende waende vlien,</l>
<l>Maer dat ne conste hem niet ghescien,</l>
<l>Want Reynaert hadde hem ondergaen</l>
<l>Die porte ende ghegreepene saen</l>
<l n="3120">Bi der kelen mordadelike.</l>
<l>Ende Cuaert riep ghenadelike:</l>
<l>"Helpt mi, Belin! Waer sidi?</l>
<l>Dese peelgrijn verbijt mi!"</l>
<l><hi rend="bold">D</hi>At roupen was sciere ghedaen,</l>
<l n="3125">Bedi Reynaert hadde saen</l>
<l>Sine kele ontwee ghebeten.</l>
<l>Doe sprac Reynaert: "Nu gaen wi heten</l>
<l>Desen goeden vetten hase."</l>
<l>Die welpine liepen ten base</l>
<l n="3130">Ende ghinghen heten al ghemeene.</l>
<l><milestone unit="fol" n="211rb"/> Haren rauwe was wel cleene,</l>
<l>Dat Cuaert hadde verloren tlijf.</l>
<l>Ermeline, Reynaerts wijf,</l>
<l>Hat dat vleesch ende dranc dat bloet.</l>
<l n="3135">Ay, hoe dicke dancte so goets</l>
<l>Den coninc, die dor sine doghet</l>
<l>Die cleene welpkine hadde verhoghet</l>
<l>So wel met eenen goeden male.</l>
<l>Reynaert sprac: "Hi jans hu wale.</l>
<l n="3140">Ic weet wel, moet die coninc leven,</l>
<l>Hi soude ons gherne ghiften gheven</l>
<l>Die hi selve niet ne woude</l>
<l>Hebben om VII maerc van goude."</l>
<l>"Wat ghiften es dat?" sprac Hermeline.</l>
<l n="3145">Reynaert sprac: "Hets eene lijne</l>
<l>Ende eene vorst ende twee micken,</l>
<l>Maer maghic, ic sal hem ontscricken</l>
<l>Hopic, eer lijden daghen twee,</l>
<l>Dat ic omme zijn daghen mee</l>
<l n="3150">Ne gave dan hi omme tmijn."</l>
<l>Soe sprac: "Reynaert, wat mach dat zijn?"</l>
<l><hi rend="bold">R</hi>Eynaert sprac: "Vrauwe, ic secht hu:</l>
<l>Ic weet een wildernesse nu</l>
<l>Van langhen haghen ende van heede</l>
<l n="3155">Ende die so nes niet onghereede</l>
<l>Van goeden ligghene ende van spijsen.</l>
<l>Daer wonen hoenre ende pertrijsen</l>
<l>Ende menegherande vogheline.</l>
<l>Wildi doen, vrauwe Ermeline,</l>
<l n="3160">Dat ghi gaen wilt met mi daer?</l>
<l>Wi moghen daer wonen VII jaer.</l>
<l>Willen wi wandelen onder die scade</l>
<l>Ende hebben daer groete ghenade,</l>
<l>Eer wi worden daer bespiet.</l>
<l n="3165">Al seidic meer, in loghe niet."</l>
<l>"<hi rend="bold">A</hi>Y, Reynaert," sprac vrauwe Hermeline,</l>
<l>"Dit dinct mi wesen eene pine</l>
<l>Die al gader ware verloren.</l>
<l>Nu hebdi dit lant verzworen</l>
<l n="3170">In te wonen nemmermee,</l>
<l>Eer ghi comt over zee</l>
<l>Ende hebt palster ende scerpe ontfaen."</l>
<l><pb n="94"/><milestone unit="fol" n="211va"/> Reynaert andwoerde vele saen:</l>
<l>"So meer ghezworen, so meer verloren.</l>
<l n="3175">Mi seide een goet man hier te voren</l>
<l>In rade dat hi mi riet:</l>
<l>"Bedi ne gheene trauwe ne diedet niet".</l>
<l>Al vuldade ic dese vaert,</l>
<l>En holpe mi niet," sprac Reynaert,</l>
<l n="3180">"In waers een ey niet te bat;</l>
<l>Ic hebbe den coninc eenen scat</l>
<l>Belovet die mi es onghereet,</l>
<l>Ende als hi des de waerheit weet</l>
<l>Ende hi bi mi es bedroghen,</l>
<l n="3185">Dat ic hem al hebbe gheloghen,</l>
<l>So sal hi mi haten vele meere</l>
<l>Dan hi noint dede eere.</l>
<l>Daer bi peinsic in minen moet:</l>
<l>Dat varen es mi also goet</l>
<l n="3190">Alse dit bliven," sprac Reynaert,</l>
<l>"Ende Godsat hebbe mijn rode baert.</l>
<l>Ghedoe hoe ic ghedoe,</l>
<l>Of mi troestet mee daer toe</l>
<l>No die cater, no die das,</l>
<l n="3195">No Bruun, die na mijn oem was,</l>
<l>No dor ghewin, no dor scade,</l>
<l>Dat ic in sconinx ghenade</l>
<l>Ne comme, dat ic leve lancst.</l>
<l>Ic hebbe leden so meneghen anxt."</l>
<l n="3200"><hi rend="bold">S</hi>O zeere balch die ram Belijn</l>
<l>Dat Cuaert, die gheselle zijn,</l>
<l>In dat hol so langhe merrede.</l>
<l>Hi riep als die hem zeere errede:</l>
<l>"Cuaert, lates den duvel wouden!</l>
<l n="3205">Hoe langhe sal hu daer Reynaert houden?</l>
<l>Twine comdi huut ende laet ons gaen?"</l>
<l>Alse Reynaert dit hadde verstaen,</l>
<l>Doe ghinc hi hute tote Beline</l>
<l>Ende sprac al stillekine:</l>
<l n="3210">"Ay, heere, twi so belghedi?</l>
<l>Al sprac Cuwaert jeghen mi</l>
<l>Ende jeghen ziere moyen,</l>
<l>Waer omme mach hu dus vernoyen?</l>
<l>Cuaert dede mi verstaen,</l>
<l n="3215"><milestone unit="fol" n="211vb"/> Ghi moghet wel sachte voeren gaen,</l>
<l>Ne wildi hier niet langher zijn.</l>
<l>Hi moet hier merren een lettelkijn</l>
<l>Met siere moyen Hermelinen</l>
<l>Ende met haren welpkinen,</l>
<l n="3220">Die seere weenen ende mesbaren</l>
<l>Om dat ic hem sal ontfaren;"</l>
<l>Belin sprac: "Nu secht mi,</l>
<l>Heere Reynaert, wat hebdi</l>
<l>Cuaerde te leede ghedaen?</l>
<l n="3225">Also als ic conste verstaen,</l>
<l>So riep hi arde hulpe up mi."</l>
<l>Reynaert sprac: "Wat sechdi,</l>
<l>Belin? God moete hu beraden.</l>
<l>Ic segghe hu wat wi doe daden.</l>
<l n="3230">Doe ic in huus gheganghen quam</l>
<l>Ende Ermeline an mi vernam</l>
<l>Dat ic wilde varen over zee,</l>
<l>Ten eersten wart haer so wee,</l>
<l>Datso langhe in ommacht lach</l>
<l n="3235">Ende alse Cuaert dat ghesach,</l>
<l>Doe riep hi lude: "Helet, vry,</l>
<l>Com hare, ende helpt mi</l>
<l>Miere moyen laven, so es in ommacht!"</l>
<l>Doe riep hi met groeter cracht;</l>
<l n="3240">Dit waren die woerde ende niet hel."</l>
<l>"En trauwen, ic verstont oec wel</l>
<l>Dat Cuaert dreef groet mesbare.</l>
<l>Ic waende hem yet mesvallen ware."</l>
<l>Reynaert sprac: "Belin, neent niet!</l>
<l n="3245">Mi ware leet mesquame hem yet</l>
<l>Minen kindren of minen wive</l>
<l>Dan mijns neven Cuwaerts live."</l>
<l><hi rend="bold">R</hi>Eynaert sprac: "Vernaemdi yet</l>
<l>Dat mi de coninc ghistren hiet</l>
<l n="3250">Voer arde vele hoeghe liede,</l>
<l>Als ic huten lande sciede,</l>
<l>Dat ic hem een paer lettren screve?</l>
<l>Suldijt hem draghen, Belin, neve?</l>
<l>Het es ghescreven ende al ghereet."</l>
<l n="3255">Belin sprac: "Ende ic ne weet,</l>
<l>Reynaert, wistic hu ghedichte</l>
<l><pb n="95"/><milestone unit="fol" n="212ra"/> Dat ghetrauwe ware, ghi mochtet lichte</l>
<l>Ghebidden dat ict den coninc</l>
<l>Droughe, haddic eeneghe dinc</l>
<l n="3260">Daer icse mochte in steken."</l>
<l>Reynaert sprac: "Hu ne sal niet ghebreken.</l>
<l>Eer des coninx lettren hier bleven,</l>
<l>Ic soude hu dese scerpe eer gheven,</l>
<l>Heere Belin, die ic draghe</l>
<l n="3265">Ende hanghense an huwe craghe</l>
<l>Ende des conincs lettren daer in.</l>
<l>Ghi sulter af hebben groet ghewin,</l>
<l>Des conincs danc ende groet eere.</l>
<l>Ghi sult den coninc, minen heere,</l>
<l n="3270">Harde willecomme zijn."</l>
<l>Dit loofde mijn heere Belijn.</l>
<l><hi rend="bold">R</hi>Eynaert ghinc in die aghedochte</l>
<l>Ende keerde weder ende brochte</l>
<l>Sinen vrient Beline jeghen</l>
<l n="3275">Dat hoeft van Cuaerde ghedreghen</l>
<l>In die scerpe ghesteken,</l>
<l>Ende hinc bi sinen quaden treken</l>
<l>Die scerpe Belin an den hals</l>
<l>Ende beval hem, als ende hals,</l>
<l n="3280">Dat hi die lettren niet ne soude</l>
<l>Besien, of hi gherne woude</l>
<l>Den coninc teenen vrienden maken,</l>
<l>Ende seide hem dat die lettren staken</l>
<l>In die scerpe verholenlike,</l>
<l n="3285">Ende of hi wesen wilde rike</l>
<l>Ende sinen heere, den coninc, hadde lief,</l>
<l>Dat hi seide, dat desen brief</l>
<l>Bi hem alleene ware ghescreven,</l>
<l>Ende hiere raet toe hadde ghegheven.</l>
<l n="3290">Die coninc souts hem weten danc.</l>
<l>Dat hoerde Belin ende spranc</l>
<l>Van der stede daer hi up stoet</l>
<l>Meer dan eenen halven voet,</l>
<l>So blide was hi van der dinc,</l>
<l n="3295">Die hem te toerne sint verghinc.</l>
<l><hi rend="bold">D</hi>Oe sprac Reynaert: "Belin heere,</l>
<l>Nu weetic wel dat ghi doet eere</l>
<l>Hu selven ende die zijn int hof.</l>
<l><milestone unit="fol" n="212rb"/> Men saels hu spreken groeten lof</l>
<l n="3300">Alsmen weet dat ghi coont dichten</l>
<l>Met sconen woerden ende met lichten,</l>
<l>Alsi dat ics niet ne can.</l>
<l>Men seit dicken hets menich man</l>
<l>Groete eere ghesciet, dat hem God jonste,</l>
<l n="3305">Van dinghen die hi lettel conste."</l>
<l>Hier na sprac Belin: "Reynaert,</l>
<l>Wats hu raet? Wille Cuaert</l>
<l>Met mi weder te hove gaen?"</l>
<l>"Neen hi," sprac Reynaert, "hi sal hu saen</l>
<l n="3310">Volghen bi desen selven pade.</l>
<l>Hine hevet noch ne gheene stade.</l>
<l>Nu gaet voren met ghemake.</l>
<l>Ic sal Cuaerde sulke sake</l>
<l>Ontdecken die noch es verholen."</l>
<l n="3315">"Reynaert, so blivet Gode volen",</l>
<l>Sprac Belin ende dede hem up de vaert.</l>
<l>Nu hoert wat hi doet, Reynaert!</l>
<l>Hi keerde in sine haghedochte</l>
<l>Ende sprac: "Hier naect ons gherochte,</l>
<l n="3320">Bliven wi hier, ende grote pine.</l>
<l>Ghereet hu, vrauwe Hermeline,</l>
<l>Ende mine kindre also al gader.</l>
<l>Volghet mi, ic bem hu vader,</l>
<l>Ende pinen wi ons dat wi ontfaren."</l>
<l n="3325">Doene was daer doe gheen langher sparen.</l>
<l>Si daden hem alle up die vaert:</l>
<l>Ermeline ende heere Reynaert</l>
<l>Ende hare jonghe welpkine;</l>
<l>Dese ane vaerden die woestine.</l>
<l n="3330"><hi rend="bold">N</hi>U hevet Belin die ram</l>
<l>Soe gheloepen, dat hi quam</l>
<l>Te hove een lettel na middach.</l>
<l>Als die coninc Belin ghesach,</l>
<l>Die de scerpe weder brochte,</l>
<l n="3335">Daer Brune die beere so onsochte</l>
<l>Te voren omme was ghedaen,</l>
<l>Doe sprac hi te Belin saen:</l>
<l>"Heere Belin, wanen comedi?</l>
<l>Waer es Reynaert? Hoe comt dat hi</l>
<l n="3340">Dese scerpe niet met hem draghet?"</l>
<l><pb n="96"/><milestone unit="fol" n="212va"/> Belin sprac: "Coninc, ic maghet</l>
<l>Hu segghen also ict weet.</l>
<l>Doe Reynaert al was ghereet</l>
<l>Ende hi den casteel rumen soude,</l>
<l n="3345">Doe seide hi mi dat hi hu woude</l>
<l>Een paer lettren, coninc vry,</l>
<l>Senden ende doe bat hi mi</l>
<l>Dat icse droughe dor huwe lieve.</l>
<l>Ic seide, meer dan VII brieve</l>
<l n="3350">Soudic dor huwen wille draghen.</l>
<l>Doe ne conste Reynaert niet bejaghen</l>
<l>Daer ic de brieve in draghen mochte.</l>
<l>Dese scerpe hi mi brochte</l>
<l>Ende die lettren daer in ghesteken.</l>
<l n="3355">Coninc, ghine horet noint spreken</l>
<l>Van betren dichtre dan ic bem.</l>
<l>Dese lettren dichte ic hem,</l>
<l>Gaet mi te goede of te quade.</l>
<l>Dese lettren dichte ic bi minen rade</l>
<l n="3360">Aldus ghemaect ende ghescreven."</l>
<l>Doe hiet hem die coninc gheven</l>
<l>Den brief Botsaerde, sinen clerc.</l>
<l>Dat was hi die ant werc</l>
<l>Bet conste dan yement die daer was.</l>
<l n="3365">Botsaert plach emmer dat hi las</l>
<l>Die lettren die te hove quamen.</l>
<l>Bruneel ende hi, die namen</l>
<l>Die scerpe van den halse Belijns,</l>
<l>Die bi der dompheit zijns</l>
<l n="3370">Hier toe hadde gheseit so verre,</l>
<l>Dat hi snieme sal werden erre.</l>
<l>Die scerpe ontfinc Botsaert, de clerc.</l>
<l>Doe moeste bliken Reynaerts werc.</l>
<l><hi rend="bold">A</hi>Lse hi dat hoeft voert trac,</l>
<l n="3375">Botsaert, ende sach dat:</l>
<l>"Helpe, wat lettren zijn dit?</l>
<l>Heere coninc, bi miere wit,</l>
<l>Dit es dat hoeft van Cuaerde!</l>
<l>O wach, dat ghi noint Reynaerde,</l>
<l n="3380">Coninc, ghetrauwet so verre!"</l>
<l>Doe mochtemen drouve sien ende erre</l>
<l>Dien coninc entie coninghinne.</l>
<l><milestone unit="fol" n="212vb"/> Die coninc stont in drouven zinne</l>
<l>Ende slouch zijn hoeft neder.</l>
<l n="3385">Over lanc hief hijt weder</l>
<l>Up ende begonste werpen huut</l>
<l>Een dat vreeselicste gheluut</l>
<l>Dat noint van diere ghehoort waert.</l>
<l>Ghene dieren waren vervaert.</l>
<l n="3390">Doe spranc voert Syrapeel,</l>
<l>Die lubaert. Hi was een deel</l>
<l>Des coninx maech, hi mocht wel doen.</l>
<l>Hi sprac: "Heere, coninc lyoen,</l>
<l>Twi drijfdi dus groet onghevouch?</l>
<l n="3395">Ghi mesliet hu ghenouch,</l>
<l>Al ware de coninghinne doot.</l>
<l>Doet wel ende wijsheit groot</l>
<l>Ende slaect huwen rauwe een deel."</l>
<l>Die coninc sprac: "Heere Sierapeel,</l>
<l n="3400">Mi hevet een quaet wicht so verre</l>
<l>Bedroghen, dat ics bem erre,</l>
<l>Ende int strec gheleet bi barate,</l>
<l>Dat ic recht mi selven hate</l>
<l>Ende ic mine eere hebbe verloren.</l>
<l n="3405">Die mine vriende waren te voren,</l>
<l>Die stoute heere Brune ende heere Ysingrijn,</l>
<l>Die rovet mi een valsch peelgrijn.</l>
<l>Dat gaet miere herten na so zeere,</l>
<l>Dat het gaen sal an mine eere</l>
<l n="3410">Ende an mijn leven, het es recht."</l>
<l>Doe sprac Syrapeel echt:</l>
<l>"Es ghedaen mesdaet, men saelt zoenen.</l>
<l>Men sal den wulf enten beere doen comen</l>
<l>Ende vrauwe Hersenden also wel</l>
<l n="3415">Ende betren hem hare mesdaet snel</l>
<l>Ende over haren toren ende over hare pine</l>
<l>Versoenen metten ram Beline,</l>
<l>Na dat hi selve heeft ghelyet</l>
<l>Dat hi Cuaerde verriet.</l>
<l n="3420">Ende daer na sullen wi alle loepen</l>
<l>- Hi heeft mesdaen hi moet becoepen -</l>
<l>Na Reynaerde ende sulne vanghen</l>
<l>Ende sullen sine kele hanghen</l>
<l>Sonder vonnesse, hets recht!"</l>
<l n="3425"><pb n="97"/><milestone unit="fol" n="213ra"/> Doe andwoerde die coninc hecht:</l>
<l>"<hi rend="bold">O</hi>Wy, heere Syrapeel,</l>
<l>Mochte dit ghescien, so ware een deel</l>
<l>Ghesocht den rauwe die mi slaet."</l>
<l>Syrapeel sprac: "Heere, jaet!</l>
<l n="3430">Ic wille gaen maken die zoene."</l>
<l>Doe ghinc Syrapeel die coene,</l>
<l>Daer hi die ghevanghene vant.</l>
<l>Ic wane dat hise teerst ontbant</l>
<l>Ende daer na sprac hi: "Ghi heeren beede,</l>
<l n="3435">Ic bringhe hu vrede ende gheleede.</l>
<l>Mine heere de coninc groet hu,</l>
<l>Ende hem berauwet zeere nu</l>
<l>Dat hi jeghen hu heeft mesdaen.</l>
<l>Hi biet hu, wildijt ontfaen,</l>
<l n="3440">Wie so blide si ofte gram.</l>
<l>Hi wille hu gheven Belin den ram</l>
<l>Ende alle sheere Belins maghe</l>
<l>Van nu toten domsdaghe,</l>
<l>Eist int velt, eist int wout.</l>
<l n="3445">Hebse alle in hu ghewout</l>
<l>Ende ghise ghewilleghelike verbit.</l>
<l>Die coninc ontbiet hu voer al dit,</l>
<l>Dat ghi sonder eeneghe mesdaet</l>
<l>Reynaerde moghet toren ende quaet</l>
<l n="3450">Doen ende alle zine maghen,</l>
<l>Waer so ghise moghet belaghen.</l>
<l>Dese twee groete vreden</l>
<l>Wille hu die coninc gheven heden</l>
<l>Te vryen leene eewelike.</l>
<l n="3455">Ende hier binnen wilt die coninc rike,</l>
<l>Dat ghi hem zweert vaste hulde.</l>
<l>Hine wille oec bi sinen sculde</l>
<l>Nemmermeer jeghen hu mesdoen.</l>
<l>Dit biedt hu de coninc lyoen.</l>
<l n="3460">Dit neemt ende leeft met ghenaden,</l>
<l>Bi Gode, ic dart hu wel raden."</l>
<l>Isingrijn sprac toten beere:</l>
<l>"Wat sechdire toe, Brune heere?"</l>
<l>Brune sprac: "Ic hebbe liever in de rijsere</l>
<l n="3465">Dan hier te ligghene int ysere.</l>
<l>Laet ons toten coninc gaen</l>
<l><milestone unit="fol" n="213rb"/> Ende sinen pays daer ontfaen."</l>
<l>Met Syrapeel datsi ghinghen</l>
<l>Ende maecten pays van allen dinghen.</l>
</body>
</text>
</TEI.2>
